{"id": "334524", "url": "https://cs.wikipedia.org/wiki?curid=334524", "title": "Spolana", "text": "Spolana\n\nSPOLANA s.r.o. je chemická továrna ležící v Neratovicích na břehu řeky Labe. Orientuje se především na export svých výrobků, vyváží více než 80 % produkce. V současné době se soustředí na výrobu PVC, hnojiv, technických plynů a ostatních anorganických a chemických výrobků. Zaměstnává více než 700 lidí.  Od roku 2016 je Spolana součástí skupiny Unipetrol.\n\nV roce 1898 založil v Neratovicích továrnu na výrobu mýdla, svíček a olejů V. B. Goldberg – a v roce 1905 tu vznikl závod firmy Františka Šebora na výrobu rozmanitých chemikálií. Rozhodující podíl na rozvoji města mělo postupné rozšiřování chemické výroby v sousedství Labe, zásobárny vody. V roce 1908–1915 zde byla menší výrobna čpavku a hnojiv, později (v období mezi světovými válkami) se areál změnil na výrobnu a sklady potravin (bonbony, čokoláda, zavináče, rybí saláty, hořčice a polévkové koření, marmeláda, cikorka). Po záboru pohraničí továrnu v roce 1939 odkoupil Spolek pro chemickou a hutní výrobu. Ten továrnu začal zvětšovat. Základem byla výroba čistých chemikálií, přípravků na hubení zemědělských škůdců a autokosmetiky. Poté spolek zahájil výstavbu chemického komplexu zahrnujícího elektrolýzu pro výrobu chlóru a hydroxidu sodného a výrobnu viskózové střiže. K tomu byla postavena tepelná elektrárna na uhlí, vodárna a hydroelektrárna na Labi. To vše se událo do konce roku 1946.\n\nV roce 1945 byl spolek i se svým závodem v Neratovicích znárodněn.\n\nV roce 1950 se podnik osamostatnil s názvem Spolana. V dalších letech byly přičleněny chemické závody v Křinci, Kralupech n.Vlt (Reagencie). V polovině šedesátých let se odloučila výroba laboratorních chemikálií (Lachema Neratovice). Všechny stávající provozy se modernizovaly a rozšiřovaly, přistavěla se výrobna kyseliny sírové z pyritu, klihárna na zpracování kostního klihu, postavila se čistírna odpadních vod. Obrat v roce 1965 vzrostl na 889 milionů korun.\n\nV šedesátých letech Spolana zahájila výrobu chlorovaných pesticidů, včetně složky pro Agent Orange. Při výrobě vážně onemocněla řada zaměstnanců a došlo k rozsáhlému zamoření dioxiny a dalším perzistentními organickým látkami.\n\nPozději byl vybudován provoz výroby kaprolaktamu, ve Velvarech byl rozšiřován pobočný závod. Vyvrcholení rozvoje bylo v letech 1970 až 1976, kdy byly vybudovány nové provozy výroby chloru elektrolýzou (z dovážené soli), nová výrobna kyseliny sírové a polyvinylchloridu (PVC). Po roce 1970 byly starší provozy uzavřeny, např. výrobna klihu, stará elektrolýza chloru. Byl postaven dominantní komín vysoký 200 metrů a 100 metrů vysoké chladicí věže. Byly přestavěny elektrárenské bloky, zmodernizována výrobna střiže, postavena výrobna Oestrophanu.\n\nV roce 1992 Spolana zahájila výrobu lineárních alfa olefinů (LAO), kterou z ekonomických důvodů zrušila po roce 2003.\n\nV roce 2001 zahájila organizace Greenpeace kampaň s cílem zajistit a dekontaminovat výrobní budovy odstavených provozů zamořené dioxiny a rtutí. V srpnu 2002, při katastrofálních povodních postihujících povodí Vltavy a dolní tok Labe byl areál Spolany zaplaven rozvodněným Labem. Z areálu unikly desítky tun chemikálií. Také na jaře 2006 došlo kvůli zvyšující se hladině řek k utlumení výroby.\n\nSe ztrátou odbytišť v zemích RVHP po roce 1990 měl podnik problémy v případě produkce LAO. S narůstajícím tlakem ekologických organizací a zpřísňováním ekologické legislativy je provozována výroba PVC a kaprolaktamu. Větší část areálu továrny se využívá pro provoz dalších firem, např. K-Protos, CaymanPharma, ZSD Servis, NeraAgro, ZapaBeton, Tiu Plast, Plastic technologies.\n\nSpolana byla v roce 2007 spolu s firmou Deza z Valašského Meziříčí největším znečišťovatelem rakovinotvornými látkami., Vyplývá to z žebříčků největších znečišťovatelů, které na základě údajů integrovaného registru znečištování zveřejnilo ekologické sdružení Arnika.\n\nČísla uvedená Arnikou v přehledech Spolana nezpochybňuje a do budoucna počítá s dalším snižováním emisí. Je totiž jedinou společností v Česku, která v daném rozsahu používá trichloretylen při výrobě kaprolaktamu a také je jeho jediným výrobcem, takže je přirozené, že se s ohledem na použitou metodiku v žebříčku objevujeme opakovaně. Z přehledu emisí chemických látek, které jsou uvedeny v tabulkách Arniky, je zřejmé, že dochází ke snižování emisí (freony, trichlorethylen, rtuť). Jako každá jiná chemická firma, která denně pracuje s chemikáliemi různého složení, však Spolana nemůže emise zcela omezit. Snižování emisí nežádoucích látek v životním prostředí vyplývá ze závazků podniku vůči české a evropské legislativě.\n\nOd konce roku 2001 do listopadu 2006 byla Spolana součástí holdingové skupiny Unipetrol, která se stala od května 2005 součástí polského koncernu PKN Orlen. V listopadu 2006 UNIPETROL prodal svůj podíl ve Spolaně polské společnosti ANWIL SA, která je rovněž součástí koncernu PKN Orlen. V červnu 2016 byla Spolana opět prodána zpět do skupiny UNIPETROL.\n\nV roce 2016 uzavřela společnost UNIPETROL RPA kupní smlouvu se společností ANWIL, na základě které získala 100% podíl ve společnosti SPOLANA. V posledních letech dochází k dalším investicím do modernizace závodu a rozšiřování produktového portfolia. Začátkem roku 2018 Spolana uvedla na trh novou, granulovanou formu zemědělského hnojiva síranu amonného. Téhož roku zahájila výstavbu nové plynové teplárny sloužící pro výrobu páry pro provoz areálu. Nová teplárna bude osazena dvěma parními kotly na zemní plyn o výkonu 2 x 35 tun páry za hodinu. Ty nahradí stávající kotle na hnědé uhlí. Dokončení stavby je plánováno na rok 2019. Celková investice dosáhne 200 milionů korun.\n\n\nV areálu chemičky je více než 250 tunami kovové rtuti a jejích organických sloučenin kontaminovalo několik výrobních objektů a desítky tisíc metrů kubických zeminy na břehu Labe. Na zamoření upozornila v květnu 2002 akce organizace Greenpeace, která ve vzorcích povrchové vrstvy půdy u Labe nalezla až 37 gramů rtuti na kilogram. Zamoření je důsledkem výroby chlóru za pomoci zastaralé technologie tzv. amalgámové elektrolýzy. Provoz amalgámové elektrolýzy pro výrobu chloru a louhu sodného byl ukončen v souladu s českou i evropskou legislativou (prováděcí rozhodnutí Evropské komise č. 2013/732/EU) 30. listopadu 2017. Došlo tak k úplnému ukončení používání rtuti ve výrobních provozech společnosti. Současně Spolana zahájila ve spolupráci s Krajským úřadem Středočeského Kraje a Ministerstvem životního prostředí proces následné ekologické sanace odstaveného provozu. Výroba polyvinylchloridu (PVC), který je základní surovinou pro výrobu široké řady produktů, například stavebních či textilních materiálů, a jehož je Spolana jediným výrobcem v České republice, zůstala zachována. Chlór, který je potřebný pro výrobu meziproduktu EDC a který byl doposud vyráběn rtuťovou elektrolýzou, je nyní nahrazen přímým nákupem suroviny EDC.\n\nKoncem 60. let 20. století byla Spolana jedním ze tří výrobců chemických prostředků pro zemědělství a lesnictví v ČSSR. Vyráběla rovněž \"Arboricid\" – herbicid obsahující jako účinnou látku sodnou sůl kyseliny 2,4,5-trichlorfenoxyoctové (2,4,5-T). Účinná látka byla prodávána i do zahraničí a míchána s 2,4-dichlorfenoxyoctovou kyselinou (2,4-D) do směsi známé jako Agent Orange a používané armádou USA během války ve Vietnamu.. Během výroby vznikaly jako vedlejší nežádoucí produkty dioxiny, které zamořily výrobní objekt a 2 sklady a vedly k vážným nemocem části zaměstnanců výrobního provozu koncem 60. a začátkem 70. let 20. století.\n\nV srpnu 2002 se přes Neratovice i Spolanu přehnala povodeň. Přestože výjimečnost její síly a rizika s tím spojená byla známa hodiny až dny dopředu,(povodeň přišla do Spolany proti proudu Labe z Vltavy a ani Praha, ležící přímo na Vltavě – např. ZOO a metro do poslední chvíle nemělo informace že bude zaplaveno) nebylo podle Greenpeace učiněno maximum z toho, co mohlo být uděláno, na ochranu životního prostředí. 14.–15. srpna se voda dostala až do areálu továrny, kterou téměř celou zatopila. Mimo jiné odnesla několik kontejnerů s chemikáliemi a došlo k výbuchu jednoho z hořáku vypouštějící přebytečný plyn a úniku chlóru, který se podařilo asi po hodině a půl zastavit a v souvislosti s čímž byl vyhlášen 3. stupeň chemického poplachu. Vyšetřování havárie trvalo 8 měsíců a nakonec za něj nebyl nikdo potrestán.\n\nV září 2002 ekologické sdružení Arnika vydala konečnou zprávu, která konstatovala, že dioxiny ze Spolany se dostaly do Labe a podle jejich měření 100× překročily limity. V listopadu 2002 zveřejnila organizace Greenpeace výsledky analýz vzorků půdy a zemědělských produktů z obce Libiš, které prokázaly vysoké koncentrace dioxinů mnohonásobně překračující limity Evropské unie i limit hlavního hygienika. V kachním masu a ve slepičích vejcích bylo až 15krát více než limit EU. Spolana nález zpochybňovala tvrzením, že dioxiny vznikají např. též jízdou v automobilu a že zamoření pozemků si lidé mohou způsobit sami třeba pálením suchého listí, plastů, starých pneumatik nebo nábytku zaplaveného povodněmi.\n\nV roce 2004 zveřejnil Státní zdravotní ústav výsledky rozborů krve šedesáti obyvatel 3 obcí kolem chemičky (Neratovice, Libiš a Tišice) a zjistil zhruba dvakrát vyšší hladinu dioxinů než u lidí žijících na Benešovsku.\n\nOd července 2005 do ledna 2008 byly zlikvidovány zbývající dva dioxiny kontaminované objekty v areálu Spolany. Několikamiliardová veřejná zakázka na sanace byla přidělena bez výběrového řízení firmě SITA Bohemia na základě výjimky ze zákona o veřejných zakázkách, která byla odůvodněna údajnou unikátností sanační technologie. Organizace Greenpeace ale upozornila na existenci dalších vyzkoušených technologií.\n\n"}
{"id": "334526", "url": "https://cs.wikipedia.org/wiki?curid=334526", "title": "Marmontana", "text": "Marmontana\n\nMarmontana je hora ležící na pomezí Itálie a Švýcarska v pohoří Tambo. Její výška je 2316 m a je tvořena převážně břidlicí. Okolí hory je poměrně bohaté na vodu, což dokladuje mnoho pramenů, stékajících potoků a několik horských ples (Laghit della Boga aj.)\n\nVrchol se nachází zhruba 10 km severozápadně od severních břehů jezera Lago di Como a 10 km východně od švýcarského města Bellinzona.\n\nK hoře se lze dostat jak z Itálie, tak ze Švýcarska. Hlavním opěrným bodem pro výstup ze Švýcarska je město Roveredo, ležící v dolině Valle Mesolcina, severozápadně od Bellinzony. Samotným výchozím bodem je potom horská osada Monti Laura (1376 m), do které se lze dostat z Rovereda po sjízdné silnici. Odtud po značené turistické stezce až k salaším Alpe di Cadinello a dále k chatě Alpe d´Albion (1890 m, přístupný rovněž bivak). Od chaty stoupá cesta mírně až do sedla pod vrcholem Cima di Cugn (2237 m). Následuje přechod přes vrchol a již bez značení, ale viditelnou cestou po hřebeni na vrcholek Marmontany. Hora převyšuje okolní hluboká údolí až o 2 km, takže nabízí působivé výhledy. Z Itálie vede k hoře značená cesta z doliny Valle Albano až k horské chatě Il Giovo (1714 m). Odtud je možno vystoupit do sedla Bocchetta dell Lago (2135) a po východním rameni na vrchol.\n"}
{"id": "334527", "url": "https://cs.wikipedia.org/wiki?curid=334527", "title": "Liga mistrů UEFA 2008/09", "text": "Liga mistrů UEFA 2008/09\n\nSezóna 2008/09 Ligy mistrů byla 54. ročníkem klubové soutěže pro nejlepší evropské fotbalové týmy. Obhájcem soutěže byl anglický klub Manchester United FC. Finálový zápas se odehrál na římském stadionu Stadio Olimpico 27. května 2009. Vítěz turnaje, FC Barcelona, se kvalifikoval na Mistrovství světa ve fotbale klubů 2009, stejně jako do UEFA Super Cupu 2009.\n\nTohoto ročníku se účastnilo celkem 76 týmů z 52 členských zemí UEFA (Lichtenštejnsko neorganizuje žádnou vlastní ligovou soutěž). Každá země má přidělen počet míst podle koeficientů UEFA. Žebříček UEFA určuje počet týmů v nadcházející sezóně, a to v první sezóně po zveřejnění žebříčku. Proto je rozdělení týmů v letech 2008-09 podle pořadí v žebříčku UEFA v roce 2007, ne 2008. Obhájce titulu, Manchester United FC, získal místo ve skupinové fázi prostřednictvím svého domácího ligového umístění, místo vyhrazené pro obhájce titulu tedy nebylo využito.\n\nNíže je kvalifikační systém pro Ligu mistrů UEFA 2008/09:\n\n\n1. předkolo: (28 týmů)\n\n2. předkolo: (28 týmů)\n\n3. předkolo: (32 týmů)\n\nSkupinová fáze: (32 týmů)\n\n Obhájce poháru\n\nLos prvního a druhého předkola se uskutečnil 1. července 2008 ve švýcarském Nyonu. Úvodní zápasy se odehrály 15. a 16. července, odvety 22. a 23. července 2008.\n\nÚvodní zápasy se odehrály 29. a 30. července, odvety pak 5. a 6. srpna 2008.\n\nLos se uskutečnil 1. srpna 2008. Úvodní zápasy se odehrály 12. a 13. srpna, zatímco odvety 26. a 27. srpna. Poražené týmy nastoupily v 1. kole Poháru UEFA.\n\nLos základních skupin se uskutečnil 28. srpna 2008 v Monaku.\n\nLos se uskutečnil 19. prosince 2008 v Nyonu. Úvodní zápasy se hrály 24. a 25. února, odvety pak 10. a 11. března.\n\nPrvní čtvrtfinálová utkání proběhnou 7.–8. dubna, odvety 14.–15. dubna\n\nSemifinálová utkání se odehrají 28.–29. dubna, odvety 5.–6. května.\n\nFinálové utkání se odehrálo 27. května ve 20:45 na Olympijském stadionu v Římě.\n\n"}
{"id": "334529", "url": "https://cs.wikipedia.org/wiki?curid=334529", "title": "Cantorova–Heineova věta", "text": "Cantorova–Heineova věta\n\nV matematice Cantorova-Heine věta, pojmenována po Georgu Cantorovi a Eduardovi Heineovi a , říká, že pokud \"M\" je kompaktní metrický prostor, potom každá spojitá funkce\n\nkde \"N\" je metrický prostor, je stejnoměrně spojitá.\n\nNapříklad, pokud \"f\" : [\"a\",\"b\"] → R je spojitá funkce, pak je taktéž stejnoměrně spojitá.\n\nToto není Cantorova věta.\n\nPředpokládejme, že \"f\" je spojitá na kompaktním metrickém prostoru \"M\", avšak není stejnoměrně spojitá. Potom negace výroku\n\nje:\n\nkde \"d\" a formula_7 jsou metriky metrických prostorů \"M\", respektive \"N\".\n\nZvolme dvě posloupnosti \"x\" a \"y\" takové, že\n\nProtože \"M\" je kompaktní, pak z nich lze vybrat konvergentní podposloupnosti (formula_10 konvergující k \"x\" a formula_11 k \"y\"), takové, že\nale protože \"f\" je spojitá a formula_10 a formula_11 konvergují ke stejnému bodu, je poslední důsledek nemožný. Proto musí být nepravdivý předpoklad nestejnoměrnosté spojitosti.\n\n"}
{"id": "334533", "url": "https://cs.wikipedia.org/wiki?curid=334533", "title": "Eternity puzzle", "text": "Eternity puzzle\n\nEternity I (anglicky The Eternity puzzle) je geometrická skládačka, za kterou obdrží první úspěšný řešitel odměnu ve výši 1 000 000 britských liber. Tuto skládačku vytvořil Christopher Monckton, který sám vložil polovinu peněz na výhru a druhou polovinu výhry poskytli underwriteři z Londýnského trhu pojistek (anglicky London insurance market). Hra byla distribuována společností Ertl Company. \n\nSamotná skládačka je tvořena 209 nepravidelnými dílky a po složení tvoří skoro pravidelný Dvanáctiúhelník. Na trh byla hra uvedena v červnu 1999. Po svém uvedení se Eternity stala obrovským hitem a ve Velké Británii se stala nejprodávanější hrou, přestože její cena byla £35. Před uvedením Eternity na trh, předpokládal její tvůrce Monckton, že bude vyřešena za 1 - 3 roky. Řešení skládačky měla být zasílána na e-mail do 21. září 2000. Pokud budou zaslaná řešení špatná, bude řešení ukládáno do 30. září 2001 a mezitím budou přijímána nová řešení. A proces ukládání bude každý rok opakován až do roku 2003, po němž již nebudou další položky přijímány. Tento proces se zastaví s prvním správným řešením.\n\nTuto nadmíru složitou skládačku vyřešili 15. května 2000, před prvním konečným termínem, dva matematici z Cambridge Alex Selby a Oliver Riordan, kteří použili skutečně důvtipnou metodu ke zrychlení vyřešení této skládačky. Využili počítače, kterému předtím ulehčili práci tím, že se jim podařilo najít tzv. \"end-game position\" a špatné tvary (dílky) - wrong shape, které se těžko přikládaly k jiným dílkům.\n\nZ obchodního hlediska byla Eternity velice úspěšná a investorům se peníze, vložené do výroby a distribuce, bohatě vrátily. Proto byla na trh v létě 2007 uvedena Eternity II, která je dotována částkou 2 000 000 USD pro prvního úspěšného řešitele.\n\n\n\n\n\n\n"}
{"id": "334535", "url": "https://cs.wikipedia.org/wiki?curid=334535", "title": "Spolek pro chemickou a hutní výrobu", "text": "Spolek pro chemickou a hutní výrobu\n\nSPOLCHEMIE – Spolek pro chemickou a hutní výrobu, akciová společnost je česká výrobní chemická firma sídlící v Ústí nad Labem. Spolchemie je jedním z předních výrobců syntetických pryskyřic v Evropě a její základní sortiment tvoří epoxidové a alkydové pryskyřice, tvrdidla a rozpouštědla, louhy a anorganické speciality látky (hydroxid sodný a draselný, chlor, epichlorhydrin, allylchlorid ad.). Prvenství drží ve výrobě ekologicky šetrné epoxidové pryskyřice, certifikované od roku 2011 mezinárodně uznávaným environmentálním certifikátem EPD . V dubnu 2017 byla spuštěna nová membránová elektrolýza, zcela nahrazující starou rtuťovou technologii. SPOLCHEMIE patří mezi důležité české exportéry a řadí se mezi největší exportéry v Ústeckém kraji.\n\nZa počátek historie firmy se považuje rok 1856, kdy bylo v paláci knížete Schwarzenberga ve Vídni, centru tehdejšího Rakouského císařství, rozhodnuto o založení akciové společnosti s názvem \"Rakouský spolek pro chemickou a hutní výrobu\". Během jediného roku byla na zakoupených pozemcích za branami Ústí nad Labem, v té době provinčního městečka na úpatí Krušných hor, zahájena výroba chemických produktů. Založení „Spolku“ se ukázalo jako významné pro pozdější budování struktury českého chemického průmyslu a pro rozvoj samotného města Ústí nad Labem. Spolek pro chemickou a hutní výrobu zahájil svou dráhu jako podnik s velkým akciovým kapitálem a s velkými aspiracemi.\n\nJedním z prvních ředitelů Spolku byl dr. Max Schaffner. Za dobu svého působení v ředitelských postech a v postavení prezidenta správní rady a jako vážený chemický odborník přivedl do konce 19. století ústecký Spolek k nebývalému rozmachu. Dodnes je jeho jméno spojováno s nejvýznamnějšími zásluhami o rozvoj Spolku.\n\nSpolek byl velice agilní a aktivní v zavádění nových chemických technologií. Na konci 19. století se Spolek spojil s firmou Solvay. Mezinárodní koncern Spolek - Solvay pak ovládal od poloviny 80. let chemický průmysl v tehdejší rakouskouherské monarchii a vznikaly i další společné podniky tohoto seskupení. Díky svým technologiím pronikal Spolek i do Německa. V letech první světové války byl Spolek bezkonkurenčně nejsilnějším chemickým podnikem ve střední Evropě a dividenda v tomto období neklesla pod 20%.\n\nPolitické změny po roce 1918 se vznikem samostatného Československa měly mimo jiné za důsledek nástup vlivu Živnobanky, která byla až do zániku akciové společnosti důležitým vlastníkem Spolku. Od roku 1920 byl změněn název společnosti na \"Spolek pro chemickou a hutní výrobu\" (bez přívlastku 'rakouský').\n\nSpolek tak byl v období od roku 1918 až do 40. let silnou kapitálovou společností a v určitém období zcela ovládal většinu československé chemie. Spolek spolupracoval s koncernem Solvay a dále s firmami Ciba, I.G.Farbenindustrie, Carbo Union a dalšími. Spolek měl například v roce 1938 přímou kapitálovou účast ve 46 společnostech, z toho majoritní účast ve 30 společnostech, účastnil se na podnikání nebo přímo ovládal jak výrobní společnosti, tak společnosti prodejní a správní a to v tuzemsku i v zahraničí.\n\nSpolek rychle reagoval na technické novinky i objevy a to mu umožnilo společně s růstem prestiže pronikat do příbuzných odvětví a posilovat se finančně natolik, že sám zakládal nové aktivity nebo prostřednictvím akvizic do dalších a nových závodů a odvětví vstupoval. Profilovaly se výrobní obory v anorganické chemii, která byla nosným oborem od samých počátků existence Spolku. Dále v chemii organických barviv vznikala vertikální výrobní propojení od těžby surovin až po výrobu a odbyt speciálních produktů a výrobků. Anorganika a barviva spolu s později vzniklým oborem syntetických pryskyřic (50. léta 20. století) sehrávají rozhodující roli pro Spolek do dnešních dnů.\n\nJak Spolek mohutněl, zvětšovala se jeho důležitost i pro město Ústí nad Labem samotné. Ústí se rozrůstalo právě díky Spolku a být zaměstnancem Spolku znamenalo též sociální jistotu a zázemí spojené s firemní hrdostí.\n\nAktivity Spolku prorůstaly ve 20. a 30. letech celým českým průmyslem. Spolek stál prakticky u zrodu základní struktury dnešní české chemie. Součástí Spolku byly například chemické závody v Neštěmicích, v Hrušově, v Sokolově, v Ostravě. Snaha Spolku přenést některé své výroby z Ústí nad Labem ve 30. letech do vnitrozemí dala vznik dnešní firmě Spolana v Neratovicích (amalgámová elektrolýza) a Synthesia v Pardubicích-Rybitví (organická barviva). Během 2. světové války patřily závody v Ústí a Falknově (Sokolově) k německému koncernu I.G. Farbenindustrie. Při bombardování města v roce 1945 byla zničena podstatná část výroby.\n\nPo válce prošla firma rozsáhlými delimitačními a znárodňovacími operacemi, které majetek velkého Spolku rozdrobovaly z původního silného vertikálně orientovaného koncernu na dílčí chemické podniky v republice. Od konce 40. let do konce 80. let 20. století je pomyslná kronika Spolku popsána rukopisem státní byrokracie a dřívější silné postavení firmy bylo zničeno. Do struktury národního podniku Spolek pro chemickou a hutní výrobu byly střídavě v té době začleňovány různé odloučené závody. Spolek samotný byl součástí tzv. výrobní hospodářské jednotky UNICHEM, z níž se vydělil a osamostatnil jako státní podnik v roce 1989.\n\nAkciovou společnosti se firma znovu stala až v prosinci 1990 a následně byla privatizována. Privatizace byla dokončena v roce 1994 a v roce 1995 proběhla první novodobá valná hromada akcionářů.\n\nV roce 2005 získala společnost Via Chem Group na základě dohody se společností Fores od České konsolidační agentury 39 % akcií Spolchemie. Oznámila jednání ve schodě s akcionářem Maxima pojišťovna a učinila povinnou nabídku převzetí, po které podíl Via Chem Group ve Spolchemii vzrostl na 62,6 %. V roce 2008 Spolchemie koupila podíly ve společnostech Oleochem, STZ, Infraspol a CAMPA AG. Pořizovací cena podílů v těchto čtyřech společnostech činila k 31. prosinci 543 milionů korun, o rok později byly tyto podíly přeceněny na nulu. Oleochem byl v listopadu 2014 prodán panamské společnosti Credito Bohemia.\n\nCelým areálem firmy procházela průmyslová úzkorozchodná železnice o rozchodu 565 mm. Pohon zajišťovalo trolejové napájení 220 V. Na konci 20. století byl její provoz postupně utlumován a nahrazován silniční dopravou.\n\nV důsledku dlouholeté chemické výroby je areál podniku kontaminován řadou nebezpečných chemických látek. Organizace Greenpeace upozornila nejvíce na rtuť, která se požívala dříve při výrobě chlóru tzv. amalgamovou elektrolýzou s grafitovými elektrodami. Tato technologie je považována na základě zkušeností ze zahraničí i ze Spolany Neratovice za jeden z významných zdrojů dioxinů. V roce 2017 byla v souladu s evropskou legislativou rtuťová výroba zcela ukončena a nahrazena membránovou technologií. \n\nOrganizace Greenpeace v rámci svých aktivit zadala také laboratorní analýzy vody a sedimentů řeky Bíliny, kam Spolchemie vypouštěla odpadní vody. Testy prokázaly např. toluen, xyleny, benzen, ethylbenzen, tetrachlorethylen), včetně perzistentních organických látek jako DDT, heptachlor, hexachlorbenzen, lindan, methoxychlor.\n\nJako vedlejší produkt výroby perchlorethylenu či trichlorethylenu a elektrolytické výroby chlóru vzniká hexachlorbenzen. V případě Spolchemie jde o množství několika stovek kilogramů tzv. hexazbytků ročně. V minulosti šlo o mnohem větší množství a po desetiletí byly tyto odpady ukládány na skládku v Chabařovicích.\n\nKontaminaci Spolchemie byl věnován jeden díl publicistického cyklu Nedej se, který odvysílala Česká televize 15. listopadu 2005.\n\nSpolchemie v posledních dvaceti letech aktivně snižuje svůj dopad na životní prostředí, ať už jde o nakládání s odpady, emisemi do vzduchu nebo do vody. Jde především o investice do modernizace provozů a technologií a eliminaci vlivů průmyslové výroby, vývoj a výrobu ekologicky šetrných produktů (nová, patentovaná výroba epichlorhydrinu a epoxidové pryskyřice), využívání obnovitelných zdrojů (glycerin), snižování spotřeby fosilních zdrojů (ropa) a energií v rámci výroby a snižování uhlíkové stopy (redukce emisí skleníkových plynů).. Díky tomu od 90. let obhajuje renomovaný certifikát Responsible Care a v roce 2017 získala zlatou medaili v mezinárodním systému posuzování udržitelnosti EcoVadis. \n\nOd roku 2003 běžel projekt likvidace ekologických zátěží ve Spolchemii. Během prvních dvou let se dekontaminovala zemina a stavební materiály, do konce roku 2008 podzemní voda a teď se ještě likviduje rtuť, uniklá do podzemí. Sanace skončila v roce 2015 a je považována za jednu z největších podobných akcí v regionu. Všechna nová zařízení jsou spouštěna do provozu s nejvyššími nároky na bezpečnost a udržitelnost a jsou BAT. Spolchemie má rovněž od roku 1997 zavedený efektivní systém řízení, který zahrnuje aplikaci mezinárodních norem ISO 9001:2008, ISO 14001:2004 a OHSAS 18001:2007. Systém je certifikován nezávislou certifikační organizací TÜV Rheinland.\n\nSpolchemie vyrábí a prodává široké portfolio inovativních syntetických pryskyřic, které jsou používány v různých průmyslových odvětvích od práškových nátěrových hmot přes antikorozní ochranu, kompozity, elektro průmysl a lepidla až po větrné elektrárny a stavebnictví.\n\n\n"}
{"id": "334538", "url": "https://cs.wikipedia.org/wiki?curid=334538", "title": "Častkovce", "text": "Častkovce\n\nČastkovce jsou obec v západním Slovensku v okrese Nové Mesto nad Váhom. Žije zde  obyvatel.\n\nObec leží na úpatí Bílých Karpat asi 8 km jižně od Nového Města nad Váhom.\n\nPrvní písemná zmínka o obci pochází z roku 1392.\n\nNejvýznamnější památkou v obci je původně renesanční zámeček postavený roku 1640, který prodělal v 18. století barokní přestavbu. Další historickou stavbou je kaple Cyrila a Metoděje s konce 19. století.\n\n"}
{"id": "334540", "url": "https://cs.wikipedia.org/wiki?curid=334540", "title": "Dolné Srnie", "text": "Dolné Srnie\n\nDolné Srnie je obec v západním Slovensku v okrese Nové Mesto nad Váhom. Žije zde  obyvatel.\n\nObec leží na úpatí Bílých Karpat asi 5 km severozápadně od Nového Města nad Váhom.\n\nPrvní písemná zmínka o obci byla je z roku 1477.\n\n"}
{"id": "334542", "url": "https://cs.wikipedia.org/wiki?curid=334542", "title": "Sympathy for the Devil", "text": "Sympathy for the Devil\n\nSympathy for the Devil je skladba anglické skupiny Rolling Stones. Vyšla jako první píseň na albu Beggars Banquet z roku 1968.\n\nSkladbu \"Sympathy for the Devil\" napsal zpěvák Mick Jagger a kytarista Keith Richards, z větší části to bylo dílo Jaggera. Původní inspirace vedly skladatele k použití folkové hudby. Text byl inspirován románem Michaila Bulgakova \"Mistr a Markétka\".\n\nAmerická skupina Guns N' Roses vydala v roce 1994 cover skladby.\n"}
{"id": "334554", "url": "https://cs.wikipedia.org/wiki?curid=334554", "title": "James Callis", "text": "James Callis\n\nJames Callis (* 4. června 1971) je britský herec. Jeho nejznámější role je Dr. Gaius Baltar v seriálu \"Battlestar Galactica\".\n\nCallis se narodil a vyrůstal v Londýně, kde navštěvoval Harrow School. Jeho rodiče vlastnili bed-and-breakfast. Callis je Žid, následovník imigrantů z Ruska a Polska. V roce 1990 studoval na University of York, kde byl členem Derwent College. Na univerzitě horlivě studoval herectví a režii. Občas se objevil i v produkci, kam ho dosadili přátelé z Cambridge University, včetně produkce \"Narozenin\" od Harolda Pintera. Na Yorku promoval v roce 1993.\n\nNásledovně šel Callis na London Academy of Music and Dramatic Art, na které promoval v roce 1996 a ve stejném roce dostal cenu Jack Tinker Award za jeho výkon v \"Old Wicked Songs\".\n\nV létě roku 2000 Callis dokončil svou první roli ve filmu, který se později objevil v kinech, a to \"Bridget Jones's Diary\", spolu s Renée Zellweger & Hugh Grantem.\n\nV roce 2003 dostal roli Doktora Gaiuse Baltara v minisérii Battlestar Galactica a s rolí pokračoval v seriálu, který následoval. V roce 2006 vyhrál cenu Saturn Award, Peabody Award a AFI award (všechno za Battlestar Galactica).\n\nCallis má dvě sestry. Žije v Londýně se ženou Nehou a jejich syny Joshuou a Sachou, kteří se narodili 2003 a 2005. Kromě herectví, režírování a psaní skládá hudbu a hraje na piano a kytaru.\n\n\n"}
{"id": "334557", "url": "https://cs.wikipedia.org/wiki?curid=334557", "title": "Metylovická pahorkatina", "text": "Metylovická pahorkatina\n\nMetylovická pahorkatina (někdy také Metylovické hůrky) je geomorfologický okrsek Štramberské vrchoviny, jehož nejvyšším vrcholem je Kozlovická hora (612 m).\n\nMetylovickou pahorkatinu rozděluje na dvě části na severu potok Olešná a na jihu její přítok Metylovka. Nejvyšším vrcholem západní části pahorkatiny je Kozlovická hora (612 m), mezi další vrcholy dále patří Králova hora (556 m), Babí hora (538 m), Na Magoni (497 m) a Skalní vrch (462 m). Nejvyšším bodem východní části je Metylovická hůrka (524 m).\n\nJediným vrcholem přístupným po turistické stezce je Metylovická hůrka (někdy také Metylovská hůrka či Čupek), na které byla roku 1933 zbudována turistická útulna, která byla po roce 1948 znárodněna a přebudována v rekreační zařízení. Od roku 1990 objekt chátrá.\n\nPahorkatinu pokrývají převážně louky, využívané zejména k pastvě krav či výrobě siláže. Značnou část povrchu tvoří také smíšené lesy (smrk, jedle, borovice, modřín, bříza, javor, jasan, třešeň, trnka, hloh), na Kozlovické hoře roste také les jehličnatý. Orné plochy pokrývají jen malou část pahorkatiny. \nFauna je v Metylovické pahorkatině bohatá, hojně se vyskytuje srnec, káně, poštolka, zajíc, kuna, užovka, slepýš, skokan či ropucha.\n\nOblast tvoří převážně písčité půdy, na četných místech se i písek těžil, zejména v hodoňovické pískovně na severním úpatí Metylovické hůrky. Hojné jsou také podzolovité půdy, na nichž mj. roste maliník a ostružiník. Kolem potoků se vyskytují jílovité nivní půdy, v kaňonech pak také slatiniště, která poskytují vhodné podmínky orobinci, mnoha druhům mechů či mloku skvrnitému.\n\n"}
{"id": "334558", "url": "https://cs.wikipedia.org/wiki?curid=334558", "title": "Trenýrky", "text": "Trenýrky\n\nTrenýrky jsou mužské spodní prádlo s volnými nohavičkami. Klasické trenýrky jsou v současnosti nahrazovány modernějšími boxerkami. \n\nJiž staří Římané nosili pod tógou ekvivalent trenýrek, tzv. \"ubligaculum\". Z pozdější doby je známo, že v USA před Občanskou válkou se nosily nízko posazené trenýrky z vlněného flanelu. Trenýrkový trend byl nakrátko přerušen jednodílným prádlem, tzv. \"union suite\".\n\nTrenýrky a slipy se vrátily na výsluní módy ve 30. letech 20. století. V té samé době bylo vyráběné prádlo s gumou v pase, které tak lze nazývat pravými trenýrkami. V roce 1930 se začaly vyrábět slipy. Inovativní byl rok 1934, který vnesl do designu spodního prádla větrací otvor. Zprvu se jednalo o otvor šikmý, později se ujal i kolmý otvor. V roce 1936 byl zaveden poklopec s příčným otvorem.\n\n\nTrenýrky jsou pohodlným mužským prádlem, ale příliš se nehodí pro sportovní aktivity. Neměly by se taktéž nosit pod uplé kalhoty. Pro svou vzdušnost používají někteří muži trenýrky jako součást pyžama nebo jako domácí oděv.\n"}
{"id": "334562", "url": "https://cs.wikipedia.org/wiki?curid=334562", "title": "Pohár UEFA 2008/09", "text": "Pohár UEFA 2008/09\n\nSezóna 2008/09 byla 51. a poslední sezónou Poháru UEFA, který nově nahradila Evropská liga UEFA. Finále se hrálo 20. května 2009 na Fenerbahçe Şükrü Saracoğlu Stadyumu v Istanbulu.Obhájce titulu byl ruský celek FK Zenit Sankt-Petěrburg.\n\nTohoto ročníku se zúčastnilo celkem 122 týmů z 53 členských zemí UEFA. Každá země měla přidělen počet míst podle umístění v žebříku podle koeficientů UEFA:\n\n\"a navíc\"\n\n1. předkolo: (74 týmů)\n\n2. předkolo: (64 týmů)\n\n1. kolo: (80 týmů)\n\nSkupinová fáze: (40 týmů)\n\nVyřazovací fáze: (32 týmů)\n\nLos prvního předkola se uskutečnil 1. července 2008. Úvodní zápasy se hrály 17. července a odvety pak 31. července 2008.\n!colspan=\"5\"|Středomořský region\n\n!colspan=\"5\"|Středoevropský region\n\n!colspan=\"5\"|Severoevropský region\n\nPoznámka: Týmy Manchester City FC, FC Nordsjælland a Hertha BSC se kvalifikovaly na základě UEFA Fair Play.\n\nÚvodní zápasy se hrály 14. srpna a odvety 28. srpna 2008.\n!colspan=\"5\"|Středomořský region\n\n!colspan=\"5\"|Středoevropský region\n\n!colspan=\"5\"|Severoevropský region\n\n\nLos se uskutečnil 29. srpna 2008. Úvodní zápasy byly odehrány 18. září, odvety 2. října 2008.\n!colspan=\"5\"|\n\nDo play off postoupily nejlepší tři celky z každé skupiny (celkem 24 týmů) a týmy na třetích místech základních skupin Ligy mistrů.\n\nLos se uskutečnil 19. prosince 2008. Úvodní zápasy jsou na programu 18. a 19. února, odvety pak 26. února 2009.\n\nÚvodní zápasy se odehráli 12. března, odvety 18. a 19. března 2009.\n\nÚvodní zápasy se odehráli 9. dubna, odvety 16. dubna 2009.\n\nÚvodní zápasy se odehrají 30. dubna, odvety 7. května 2009\n\n"}
{"id": "334563", "url": "https://cs.wikipedia.org/wiki?curid=334563", "title": "Luc Jacquet", "text": "Luc Jacquet\n\nLuc Jacquet (* 5. prosince 1967 Bourg-en-Bresse) je francouzský režisér a scenárista.\n\n\n\n"}
{"id": "334566", "url": "https://cs.wikipedia.org/wiki?curid=334566", "title": "Kirjat Arba", "text": "Kirjat Arba\n\nKirjat Arba (hebrejsky קִרְיַת־אַרְבַּע, doslova „\"Město čtyř\"“, podle biblického názvu Hebronu zmiňovaného v knize Jozue 15,54, arabsky: قرية أربع, v oficiálním přepisu do angličtiny Qiryat Arba, přepisováno též Kiryat Arba) je izraelská osada a místní rada (malé město) na Západním břehu Jordánu v distriktu Judea a Samaří.\n\nLeží v jižní Judeji východně od města Hebron, poblíž židovské části města (Hebron H2) cca 30 kilometrů jihozápadně od historického jádra Jeruzaléma, cca 21 kilometrů jihozápadně od města Betlém a cca 68 kilometrů od Tel Avivu) v nadmořské výšce 945 metrů.\n\nObec byla založena v roce 1972. V roce 1968 skupina budoucích členů hnutí Guš emunim, vedená rabíny Moše Levingerem a Eli'ezerem Waldmanem, založila osadu Kirjat Arba východně od Hebronu. Záměrem bylo obnovit židovskou přítomnost kolem Hebronu, která zanikla po Hebronském masakru v roce 1929. Výstavba začala v roce 1970 na opuštěné vojenské základně. Osadníci se sem přesunuli v roce 1971. Město je soběstačná komunita, ve městě je dostupné vzdělání od předškolního po vysokoškolské, nemocnice, nákupní centra, banka a pošta. Kirjat Arba získala status místní rady v roce 1979. Zatímco Kirjat Arba byla nově založena na východním okraji Hebronu, přímo v historické zástavbě Hebronu existuje další skupina židovského osídlení.\n\nPodle údajů z roku 2009 tvořili naprostou většinu obyvatel Židé – cca 6 900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 7 100 osob).\n\nJde o středně velkou obec městského typu s dlouhodobě stagnující populací. Počátkem 80. let šlo o největší izraelskou osadu na Západním břehu Jordánu (roku 1983 byla předstižena osadou Ma'ale Adumim a pak i několika dalšími). K 31. prosinci 2014 zde žilo 7000 lidí.\n\n\"* údaje (kromě roku 1983) zaokrouhleny na stovky\"\n\"* údaje (kromě let 2008 a 2009) zaokrouhleny na stovky\"\n"}
{"id": "334567", "url": "https://cs.wikipedia.org/wiki?curid=334567", "title": "Masakr v Dachau", "text": "Masakr v Dachau\n\nMasakr v Dachau bylo usmrcení neznámého počtu dozorců z řad SS, které zabili příslušníci americké 45. pěší divize po osvobození koncentračního tábora Dachau. Podle oficiální zprávy generála Dwighta D. Eisenhowera američtí vojáci osvobodili na 32 000 vězňů, přičemž zneškodnili 30 příslušníků stráže tábora z SS-Totenkopfverbände. Incident se udál na sklonku druhé světové války, 29. dubna 1945.\n\n29. dubna 1945 byl americkou 45. pěší divizí osvobozen koncentrační tábor v Dachau blízko Mnichova, jeden z nejhorších v nacistickém Německu. Zhrození pohledem na zubožené vězně a na železniční vagóny plné mrtvých těl, postříleli američtí vojáci bez řádného soudu dosud neujasněný počet neozbrojených německých válečných zajatců. Část z nich tvořily stráže tábora z SS-Totenkopfverbände, mezi usmrcenými byl také vysoký počet příslušníků Waffen SS z 5. tankové divize SS, kteří se po tvrdých bojích na východní frontě zotavovali v nedaleké nemocnici.\n\nDodnes se vedou spory o tom, kolik Němců bylo v Dachau skutečně usmrceno. Jednotlivé zdroje uvádějí různá čísla. Značná část z nich byla zabita také samotnými vězni, kterým američtí vojáci dodali zbraně. Mnozí tzv. „kápové“, kteří v době fungování tábora činili ta nejhorší zvěrstva, byli osvobozenými vězni pomalu a brutálně ubiti k smrti lopatami.\n\nŽádný z pachatelů nebyl za tento čin nikdy souzen. Generál Patton, na konci války jmenovaný guvernérem Bavorska, vydal příkaz případ dál nevyšetřovat.\n\n"}
{"id": "334570", "url": "https://cs.wikipedia.org/wiki?curid=334570", "title": "Basler Electric", "text": "Basler Electric\n\nBasler Electric je americká společnost se sídlem v Highland v Illinois v USA, je výrobcem systémů pro energetiku. Společnost se zabývá výrobou regulátorů napětí a příslušenství, synchronizátorů, ochranných relé, atp. Dále působí v oblastech jako jsou jednoúčelové nebo multifunkční elektrické ochrany generátorů, systémy řízení generátorů a motorů, bezkartáčové digitální buzení generátorů a statické systémy buzení. Basler Electric je znám tím, že prosazuje inovace při výrobě elektrické energie.\n\nFirmu založil Carl Basler v roce 1942. V roce 1945 začal vyrábět zakázkové transformátory. V roce 1959 Basler vyvinul polovodičový napěťový regulátor SRA. V roce 1972 byla zahájena výroba ochranných relé pro energetiku. V roce 1974 byla zahájena výroba statických budících systémů. V 90. letech 20. století Basler vyvinul řadu digitálních regulátorů DECS.\n\n\n"}
{"id": "334571", "url": "https://cs.wikipedia.org/wiki?curid=334571", "title": "Ma'ale Adumim", "text": "Ma'ale Adumim\n\nMa'ale Adumim ( מעלה אדומים, v oficiálním přepisu do angličtiny Ma'ale Adumim je izraelská osada a město na Západním břehu Jordánu v distriktu Judea a Samaří.\n\nLeží v nadmořské výšce 500 metrů východně od Jeruzaléma, na okraji Judské pouště. Municipální hranice osady Ma'ale Adumim v roce 2000 svou rozlohou předčily i municipální hranice Tel Avivu. Ma'ale Adumim je tedy oficiálně po Jeruzalému druhým největším městem co do rozlohy. Většina tohoto území je sice zatím nezastavěná, nicméně se počítá s další zástavbou. Spolu s okolními izraelskými osadami tvoří město lidnatý blok židovského osídlení (tzv. Guš Adumim).\n\nMa'ale Adumim znamená doslova „\"Červený svah\"“ podle červeně zbarvených skal různých odstínů na tomto místě. Název města ale odkazuje i na biblickou zmínku v knize Jozue 15,7: „Hranice stoupá dále od doliny Akóru k Debíru a obrací se na sever ke Gilgálu naproti \"Adumímskému svahu\" jižně od potoka. Hranice pak pokračuje podél vody Slunečního pramene a vybíhá k prameni Rogelu“.\n\nPůda, na které bylo postaveno Ma'ale Adumim, byla za osmanské a jordánské vlády státním majetkem. Po šestidenní válce v roce 1967 území okupoval Izrael. Město bylo založeno 20. května 1975 a projektovala ho architektka Rachel Walden. Status místní rady (malého města) dosáhlo v březnu 1979. V současnosti má status městské rady (velkého města).\n\nPalestinci vnímají Ma'ale Adumim jako ohrožení územní kontinuity budoucího palestinského státu. Město totiž leží ve strategické poloze mezi severní a jižní částí Západního břehu. Izraelci takové námitky vnímají jako neopodstatněné, protože Ma'ale Adumim obě části úplně neodděluje. Jak vláda Ariela Šarona, tak vláda Ehuda Olmerta uvedly, že počítají při budoucím mírovém urovnání vztahu s palestinskými Araby s formální anexí města k Izraeli.\n\nNacházejí se zde zbytky byzantského kláštera Martyrius, jednoho z nejdůležitějších klášterů raně křesťanské doby (polovina 5. stol.). Ze stejné doby pocházel klášter sv. Euthymia, nacházející se v Mišor Adumim a chán el-Ahmar, známý jako Hostinec Milosrdného Samaritána (podle Lukáše 10:30-37).\n\nPodle údajů z roku 2009 tvořili naprostou většinu obyvatel Židé – cca 33 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 34 300 osob).\n\nJde o větší obec městského typu. K 31. prosinci 2017 zde žilo 37 800 lidí. Ma'ale Adumim je třetím největším izraelským sídlem na Západním břehu Jordánu. Populační růst města je vysoký, ale v první dekádě 21. století zaostává za ostatními osadami, zejména těmi, které jsou obývány ultraortodoxními Židy. V období let 1983–2005 bylo Ma'ale Adumim nejlidnatější izraelskou osadou na Západním břehu Jordánu. Pak je předehnala osada Modi'in Illit. V roce 2008 bylo co do počtu obyvatel předstiženo i osadou Bejtar Ilit. Další stavební rozvoj záleží na politických okolnostech. V případě realizace plánů na výstavbu nové čtvrti nazvané pracovně E1 by populace města mohla podle starosty Bennyho Kašri'ela dosáhnout 60 000. Čtvrť E1 (též Mevaseret Adumim) se má rozkládat severozápadně od dosavadního zastavěného území a její výstavba naráží na nesouhlas velmocí, včetně USA, protože by zkomplikovala spojení mezi jižní a severní částí palestinských území na Západním břehu Jordánu.\n\n\"* údaje (kromě let 2008 a 2009) zaokrouhleny na stovky\"\n\n"}
{"id": "334572", "url": "https://cs.wikipedia.org/wiki?curid=334572", "title": "Maďarská fotbalová reprezentace", "text": "Maďarská fotbalová reprezentace\n\nMaďarská fotbalová reprezentace zastupuje Maďarsko v mezinárodních fotbalových soutěžích. V současnosti nemá příliš dobré výsledky, ovšem na začátku 50. letech 20. století byla maďarská reprezentace považována za nejsilnější národní tým na světě a vysloužila si přezdívku \"\"Kouzelní Maďaři\"\".\n\nSeznam zápasů maďarské fotbalové reprezentace na MS\n\nSeznam zápasů maďarské fotbalové reprezentace na ME\nPrvní zápas sehráli Maďaři proti Rakousku už v roce 1902. Největší úspěchy však přišly v období před a po 2. světové válce. Na MS 1938 se dokázali Maďaři dostat až do finále, kde však podlehli výsledkem 4:2 Itálii.\n\nZlatá éra maďarského fotbalu však přišla až na začátku 50. let, kdy se do maďarského týmu dostali hráči jako Ferenc Puskás, Sándor Kocsics nebo Nándor Hidegkuti. Maďarsko vyhrálo fotbalový turnaj na Olympijských hrách v roce 1952 a v roce 1953 jako první tým dokázal porazit Anglii na jejím hřišti ve Wembley výsledkem 6:3. V odvetě o rok později Maďaři rozstříleli Anglii 7:1. Právem byla maďarská reprezentace považována za největšího favorita Mistrovství světa ve fotbale 1954. Maďaři svoji reputaci potvrzovali a bez větších problémů postoupili do finále, kde proti nim stála reprezentace Západního Německa, kterou v předchozím průběhu turnaje Maďarsko porazilo 8:3. Ve finále Maďarsko už po osmi minutách vedlo 2:0, ovšem Němci předvedli ve zbytku zápasu slavný obrat na 3:2, který byl následně nazván \"Bernským zázrakem\". Tím skončila také série 33 zápasů Maďarů bez porážky v letech 1950-1954.\n\nNa následujícím mistrovství světa Maďaři skončili už v základní skupině. Největším úspěchem maďarského fotbalu od roku 1954 tak jsou vítězství na Olympiádě v letech 1964 a 1968. Na MS se Maďaři dostali nejdále do čtvrtfinále v letech 1962 a 1966. Další účasti na MS 1978, 1982 a prozatím posledního MS v roce 1986 skončily neúspěchem už v základní skupině. Na Mistrovství Evropy se Maďarsko dostalo dvakrát - v roce ME 1964 skončilo třetí a v roce 1972 čtvrté.\n\nV poslední době byli Maďaři nejblíže postupu v kvalifikaci na EURO 2004, kdy ještě dva zápasy před koncem kvalifikační skupiny bylo jen 2 body od 2. místa zajišťujícího baráž, ovšem po prohrách s Polskem a Lotyšskem skončilo Maďarsko v pětičlenné skupině čtvrté.\n\nNa olympijském turnaji v Mexiku hrálo 16 družstev. Účastníci byli rozlosováni do čtyř skupin, z každé první dvě země postoupily do čtvrtfinále, od něhož se hrálo vyřazovacím způsobem.\n\nMaďarsko reprezentovali: Károly Fatér, Dezső Novák, Lajos Drestyák Dunai, Miklós Páncsics, Iván Menczel, Lajos Szücs, László Fazekas, Antal Dunai, László Nagy, Ernö Noskó, István Juhász, Lajos Kocsis, István Básti, László Keglovich, Gábor Sárközi, Miklós Szalai, Zoltán Szarka. Maďarsko vyhrálo skupinu C:\n\n\nCelkové pořadí: 1. Maďarsko, 2. Bulharsko, 3. Japonsko, 4. Mexiko\n\nNa olympijském turnaji v Mnichově hrálo 16 družstev. Účastníci byli rozlosováni do čtyř skupin, z každé první dvě země postoupily do druhého kola. Ze dvou semifinálových skupin vzešli vítězové hrající finále, druzí ve skupinách hráli o bronzové medaile.\n\nMaďarsko reprezentovali: István Géczi, Péter Vépi, Miklós Páncsics, Péter Juhász, Lajos Szücs, Mihály Kozma, Antal Dunai, Lajos Kü, Béla Várady, Ede Dunai, László Bálint, Lajos Kocsis, Kálmán Tóth, József Kovács, László Branikovits, Csaba Vidáts, Ádám Rothermel. Maďarsko vyhrálo skupinu C:\n\n\n\n\nCelkové pořadí: 1. Polsko, 2. Maďarsko, 3. SSSR a NDR (zápas o 3. místo skončil i po prodloužení nerozhodně, oba týmy získaly bronzové medaile).\n\n"}
{"id": "334573", "url": "https://cs.wikipedia.org/wiki?curid=334573", "title": "Eternity II", "text": "Eternity II\n\nEternity II (anglicky The Eternity II puzzle) je skládačka (anglicky puzzle), která je spojena s odměnou 2 000 000 USD pro prvního úspěšného řešitele. Eternity II byla na trh uvedena 28. července 2007 po velkém úspěchu předchozí skládačky Eternity I. Autorem Eternity II je opět Christopher Monckton, ale tentokrát hru vydala společnost TOMY UK Ltd.\n\nEternity II se skládá z 256 dílů, které se skládají na čtvercovou plochu 16 x 16 políček. Tvoří tudíž čtyřikrát větší šachovnici. Na 256 dílech jsou různé barevné vzory. Všech 256 čtverečků je rozděleno úhlopříčkami na 4 stejné části, které jsou jinak pomalovány. Barev je celkem 22 + šedá, kterou jsou označeny políčka, která musejí být po poskládání směrem ven. Tudíž je šedá barva jakousi barvou neutrální.\n\nNa počátku je čtvercová plocha s 256 políčky a 256 dílků. Tyto dílky musí být sestaveny tak, aby rohy celého obrazce byly šedé a barvy na jednotlivých políčcích na sebe plynule navazovaly. Tudíž po složení vznikne obrazec, kde orámování čtverce bude šedé a uvnitř čtverce by měl vzniknou symetrický obrazec. Teoreticky nabízí Eternity II, na rozdíl od normálního puzzle, tisíce možností správného řešení. Matematicky by mělo existovat přesně 256! × 4 (přibližně 1,15×10) možných kombinací dílků, po započítání napovězených pozic a okrajů je to asi 1.115×10 kombinací.\n\nKromě hlavní verze o 256 dílech existuje i verze o 36 a 72 dílcích. Verze s 36 dílky se jmenuje Stopa 1 a sestavuje se na čtverec 6 x 6 polí. Nebo verze, která má 72 dílků, sestavuje se na obdélník 12 x 6 dílků a jmenuje se Stopa 2. Tyto verze nejsou spojeny s žádnou odměnou za jejich úspěšné vyřešení, ale po jejich úspěšném složení obdrží řešitel umístění jednoho dílku v hlavním puzzle. Tyto dvě miniverze tak přibližují k úspěšnému řešení Eternity II o 256 dílcích a výhře 2 000 000 USD.\n\nNa rozdíl od Eternity I nebyla Eternity II doposud vyřešena. Uzávěrka pro odeslání správných řešení je 31. prosince 2010. Správná řešení budou seřazena podle data registrace/doručení. Do 19.1.2010 zatím Eternity II nikdo nevyřešil.\nKompletní řešení ještě stále chybí. Proto je neověřené, že hádanka je vůbec řešitelná !\n\n\"Jak vyřešit Eternity II\"\n\n\n\n\n\n\nUmístěte startovací dílek č. 139 na označené políčko na hrací ploše. Skládejte puzzle tak, aby barvy a symboly na každých dvou sousedících stranách vzájemně navazovaly. Šedé části dílků musí vytvářet vnější okraj.\n\nVyplněnou přihlášku zašlete v obálce, která bude označena v horním levém rohu výší vašeho skóre. Zašlete doporučeně na adresu:\n\nEternity II Adjudicators\n\n117 Smug Oak Business\n\nBricket Wood\n\nST. ALBANS, AL2 3UG\n\nGreat Britain\n\ntak, aby tam dorazila nejpozději v poledne GMT (Greenwichského času) dne 31. prosince 2008, kdy proběhne první přezkoumání zaslaných řešení. Nebude-li žádný vítěz, pak nejpozději v poledne GMT (Greenwichského času) dne 31. prosince 2009, případně 31. prosince 2010, kdy proběhne druhé a třetí přezkoumání zaslaných řešení.\n\n"}
{"id": "334579", "url": "https://cs.wikipedia.org/wiki?curid=334579", "title": "Spřáhlo", "text": "Spřáhlo\n\nSpřáhlo je technické zařízení, které slouží ke spojení dvou kolejových vozidel k sobě a k přenosu tažných, případně i tlačných sil mezi vozidly.\n\nZákladními typy spřáhel používanými v současnosti na železnici jsou táhlové ústrojí s táhlovým hákem a šroubovkou doplněné nárazníky nebo různé typy automatických spřáhel. Zatímco táhlové ústrojí s hákem a šroubovkou slouží pouze k přenosu tažných sil (přenos tlačných sil zajišťují nárazníky), automatická spřáhla slouží k přenosu tažných i tlačných sil a vozy jimi vybavené proto zpravidla nemají nárazníky. Spřáhla jsou extrémně namáhanými součástmi železničních vozidel zejména na tah, musí být vyrobena z velmi kvalitních a značně pevných ocelí, které jsou vysoce odolné především proti rázovému namáhání.\n\nNa evropské železniční síti o normálním rozchodu 1435 mm jsou masově užívány pouze šroubovky, vyjma specifické případy ucelených motorových či elektrických jednotek pro dopravu osob nebo některé případy ucelených souprav v nákladní dopravě.\n\nNa úzkokolejných železnicích se používalo (a na historických železnicích dodnes používá) jedno centrální spřáhlo ovládané pouze ručně. Toto spřáhlo samo o sobě slouží jen jako nárazník. Uprostřed má ale oválný otvor, do něhož je možno vložit spojovací osmu, kterou obsluha shora zajistí čepem. Ta pak umožňuje přenášet tažné síly. Osma je masivní ocelová tyč se dvěma oky ve tvaru oválu. Oválný tvar otvorů zajišťuje dostatečnou vůli, takže osma přenáší jen tažné síly, tlačné síly jsou přenášeny plochou nárazníku. To omezuje vznik bočních sil (osma by mohla působit jako páka), které by mohly způsobit vykolejení. Spojování lze u některých těchto spřáhel provádět i za klidu. Osmu lze do nárazníků vkládat otvorem na bocích. Je to důležité z hlediska bezpečnosti, protože při spojování stojí posunovač mezi vagóny.\n\nSpřáhla stejného druhu původně používaly normálněrozchodné železnice na americkém kontinentě. To však vedlo k mnoha smrtelným zraněním z důvodu, že posunovač musel stát mezi přibližujícími se vagóny a podržet osmu do doby, než zapadla do otvoru ve spřáhlech obou vagónů. To vedlo k přijetí federálního zákona, v jehož požadavcích byl požadavek na takové spřahovací ústrojí, kde by mohl posunovač během najíždění vozidel na sebe stát mimo jejich obrys. To vedlo k masovému nasazení (neřeší propojení brzdy a dalších spojek) spřáhla Janney patentovaného v roce 1873. Toto spřáhlo, dnes označované podle Asociace amerických železnic AAR, se po drobných úpravách používá dodnes. V Sovětském svazu bylo úpravou jiného amerického vzoru vyvinuto a zavedeno spřáhlo SA-3.\n\nZvláštní kapitolu pak tvoří spřáhla v modelové železnici.\n\nExistuje mnoho typů tramvajových spřáhel, která se montují do nejrůznějších typů vozidel. V České republice a na Slovensku se můžeme setkat s těmito typy tramvajových spřáhel:\n\n1. Talířové spřáhlo tvoří dva identické kruhové talíře, které mají uprostřed dutinu pro zasunutí válcovitého kovového spojovacího čepu; ten je ve spřažené poloze jištěn klínem kolmým k táhlu spřáhla i čepu. Talířové spřáhlo při spojování funguje částečně i jako nárazník (podobá se železničnímu nárazníku), proto mohou při spřahování – po vybavení jednoho z talířů spojovacím čepem – vozy najíždět až k dorazu druhého talíře. Čep se pak zajistí v obou částech spřáhla klínem. Talířové spřáhlo je určeno pouze pro spojování lehčích souprav a pro soudobá vozidla se již nepoužívá – najdeme jej pouze u některých historických vozů. V Praze používalo do roku 1913.\n\n2. Spřáhlo pražského typu je nejrozšířenější typ mechanického spřáhla montované do tramvajových vozidel všech typů. Najdeme jej i v cizině na vozidlech Tatra, ale nejenom na nich. Táhlo spřáhla je pevné nebo skládací. Bylo vyvinuto v Ústředních dílnách dopravního podniku Praha na přelomu 19. a 20. století. Tvoří jej dva přesně na sebe dosedající odlitky (protikusy) s oky, které jsou ve spřažené poloze jištěny dvojicí příčných válcových klínů, na koncích opatřených kruhovou pojistkou (závlačkou) proti náhodnému vytažení (např. při otřesech vozidla) a tím rozpojení soupravy. Na hlavice pražského typu lze při manipulacích s vozidly připojovat různá prodloužení, adaptéry, redukce, apod.\n\n3. Automatické spřáhlo Sécheron je moderní a spolehlivé spřáhlo umožňující spojení nejen mechanické, ale i řídící a napájecí. Lze je použít jak plnohodnotně, tak jen pro mechanické spojení vozů. Jeho robustní provedení jej předurčuje i pro lehkou železnici. Jeho velký rozměr i hmotnost však neumožňují vyrábět skládací variantu, rovněž estetický dojem je sporný. V České republice a na Slovensku se však v tramvajové dopravě příliš nerozšířilo a najdeme jej pouze na některých vozech Tatra T3R a Tatra T6A5 nebo u prototypů; v zahraničí je tento typ rozšířen podstatně více.\n\nVlaková a lokomotivní spřáhla:\n\n"}
{"id": "334581", "url": "https://cs.wikipedia.org/wiki?curid=334581", "title": "Alibre Design", "text": "Alibre Design\n\nAlibre Design, později Geomagic Design a nyní opět Alibre Design je nízkonákladový a velice lehce ovladatelný software k vytváření 3D modelů a 2D výkresů. Dodává se ve dvou základních verzích: Alibre Design Professional a Alibre Design Expert (nejvyšší verze) a hobby verzi Atom 3D. Program pracuje na Windows 7, Windows 8 až 8.2 a Windows 10.\n\nZákladní nástroje Alibre Design umožňují mimo jiné:\n\n3D parametrické modelování objemových těles:\nPokročilé modelovací nástroje :\nPokročilé funkce tvorby výkresu:\n3D PDF Publishing (výstupy v 3D PDF)\n\n\n\nProgram také umožňuje vytváření 3D PDF souborů a import a export některých rastrových formátů. Importuje formáty souborů Rhinoceros 3D, SolidWorks, Autodesk Inventor, Pro/ENGINEER, Catia, Parasolid, Solid Edge, T-Flex, progeCAD\n\n\n"}
{"id": "334583", "url": "https://cs.wikipedia.org/wiki?curid=334583", "title": "Alexander Pschill", "text": "Alexander Pschill\n\nAlexander Pschill (* 13. června 1970 Vídeň) je rakouský herec.\nJe svobodný a nyní bydlí ve Vídni, kde také pracuje. Odmala chtěl být hercem. Hereckou konzervatoř vystudoval v Seattlu v USA. Poprvé se v televizi objevil hned po absolvování herecké školy v roce 1993 ve filmu Petera Patzaka 1945. O tři roky dříve se objevil v italském filmu Tempation. V roce 1994 se objevil poprvé v seriálu Komisař Rex v díle Stopy po smrti. Jedná se o 2. díl z druhé série. Tehdy v něm ztvárnil roli automechanika Seidela. O 8 roků později se v tomto seriálu objevil jako hlavní postava Marca Hoffmanna, člena Mordparty. V roce 2001 dostal cenu Romy za objev roku.\n"}
{"id": "334584", "url": "https://cs.wikipedia.org/wiki?curid=334584", "title": "Diskografie The Doors", "text": "Diskografie The Doors\n\nDiskografie americké rockové skupiny The Doors zahrnuje devět studiových alb, přes dvacet živých nahrávek a kompilací a více jak deset singlů.\n\nDalší alba vydaná Doors byla vydaná bez Jima Morrisona:\n\n\n\n"}
{"id": "334586", "url": "https://cs.wikipedia.org/wiki?curid=334586", "title": "Skupina armád Don", "text": "Skupina armád Don\n\nSkupina armád Don (německy \"Heeresgruppe Don\"), byla německá skupina armád za druhé světové války.\n\n21. listopadu 1942 – 12. února 1943\n\nVznik Skupiny armád Don, byl plánován už od konce léta 1942. Skupina armád Don měla sdružovat armády spojenců nacistického Německa v oblastí středního toku řeky Don, které do té doby spadaly pod Skupinu armád B (Heeresgruppe B), čímž bylo toto velitelství neúměrně zatíženo. Původně bylo plánováno že velení nad Skupinou armád Don převezme rumunský maršál a diktátor Ion Antonescu, ale po neustálém odkládání vzniku nové skupiny armád, si nakonec situace na frontě vyžádala jiné řešení. 19. listopadu 1942 začala sovětská Operace Uran, která zničila velkou část rumunské 3. armády na sever od města Stalingradu. Stejný osud potkal následující den i rumunskou 4. armádu jižně od Stalingradu a rozetnul 4. tankovou armádu, čímž se vojska 6. armády (nejsilnější armády na východní frontě) a části 4. tankové armády dostali do obklíčení v oblasti Stalingradu. Německé vrchní velení si až o tři dny později uvědomilo sílu a rozsáhlost sovětské ofenzívy. K 21. listopadu bylo přejmenováno velitelství 11. armády, na velitelství Skupiny armád Don a urychleně posláno z oblasti Leningradu do Donské oblasti, kam dorazilo až 24. listopadu. Velitelem Skupiny armád Don byl jmenován generál polní maršál Erich von Manstein, náčelníkem štábu generálmajor Friedrich Schulz. Skupina armád Don se tehdy skládala z 4. tankové armády, 6. armády a ze zbytku rumunské 3. a 4. armády, přičemž jen část 4. tankové armády a několik nezničených rumunských jednotek bylo mimo stalingradský kotel. Adolf Hitler uložil Erichu von Mansteinovi, aby se jeho skupina armád probojovala k obklíčeným jednotkám u Stalingradu a obnovila frontovou linii z 19. listopadu.\n\nKoncem listopadu německo-rumunská vojska nebyla ani natolik silná, aby zastavila další postup Rudé armády, natož přešla do útoku. Skupina armád Don tedy opakovaně požadovala o dodání většího množství posil, ale dostalo se ji jen pár jednotek od Skupiny armád A (Heeresgruppe A) a narychlo vytvořených jednotek z týlových útvarů. V ohbí řeky Donu bylo ze zbytku 3. rumunské armády, zdejších týlových jednotek a několika málo posil vytvořena nová Armádní skupina \"Hollidt\", která se měla pokusit osvobodit 6. armádu ve Stalingradu, ale namísto toho měla plné ruce práce s držením fronty na řece Čir. Tedy nakonec měla osvobozující úder udělat Hothova 4. tanková armáda z jihozápadu od Stalingradu. Přes počáteční zaskočení protivníka a vcelku rychlý postup byly v polovině prosince 1942 přední vojska 4. tankové armády, po krvavém tankovém střetnutí, zastaveny u řeky \"Myškova\", asi 50 km od Stalingradu. V té době se zároveň začala hroutit pod sovětským náporem 8. italská armáda, která ještě spadala pod Skupina armád B a kryla levé křídlo Skupiny armád Don, čímž hrozilo obklíčení Armádní skupiny \"Hollidt\". Skupina armád Don tedy začala vyklízet pozice včetně výběžku, který vytvořila 4. tanková armáda směrem ke Stalingradu.\n\nProtože bylo zřejmé, že Skupina armád Don, nebude schopná zastavit pokračující sovětskou ofenzívu, bylo nařízeno stažení Sk. armád A z Kavkazu na Kubáň a později přesunutí 1. tankové armády přes Rostov na Donu na východní Ukrajinu, zatímco 17. armáda bude nadále držet kubáňské předmostí. Koncem prosince 1942 si sovětská Operace Uran vyžádala již zničení tří armád spojenců Německa a ponechání nejsilnější německé armády (6. armády) svému osudu ve Stalingradu. Situace se ještě více vyhrotila, když byla zničena i poslední bojeschopná spojenecká armáda. Maďarská 2. armáda ze Skupiny armád B, která hlídala pásmo na řece Don jižně od Voroněže, byla zničena jedním mohutným úderem Jiho-západní a Voroněžského Frontu, zároveň byla 2. armáda vržena sovětským úderem od Voroněže na západ směrem ke Kursku, čímž byla vytvořena v německé linii obrovská mezera, kterou se začala hrnout sovětská vojska na východní Ukrajinu. Během dvou měsíců zůstaly ze Skupiny armád B (která čítala tři německé a čtyři spojenecké armády) pouhé trosky 2. armády a několik malých týlových a spojeneckých útvarů. Proto se pásmo Skupina armád Don zvětšovalo o území a zbylé jednotky Skupiny armád B, k tomu dostala Skupina armád Don pod kontrolu i vojska Skupiny armád A stažená z Kavkazu přes Rostov na Donu, včetně 1. tankové armády. Přes všechny vážné problémy, se podařilo Skupině armád Don vyhnout obklíčení a stáhnout většinu bojeschopných jednotek z ohbí řeky Donu na východní Ukrajinu, kde musela čelit sovětskému průlomu. O vážnosti situace u Sk. armád Don, se přiletěl přesvědčit sám Adolf Hitler 6. února 1943. Sovětská vojska v té době již dobyla Kursk a ohrožovala i město Charkov. Skupina armád Don byla 12. února přejmenována na staronovou Skupinu armád Jih (Heeresgruppe Süd), která za nedlouho přešla u Charkova do protiofenzívy a zničila velkou část sovětských tankových vojsk, čímž na dlouhou dobu stabilizovala frontu ve své oblasti.\n\n\n\nSkupina armád Don – Generál polní maršál Erich von Manstein / náčelník štábu generálmajor Friedrich Schulz\n\nSkupina armád Don – Generál polní maršál Erich von Manstein / náčelník štábu generálmajor Friedrich Schulz\n\n\n"}
{"id": "334588", "url": "https://cs.wikipedia.org/wiki?curid=334588", "title": "L.A. Woman", "text": "L.A. Woman\n\nL.A. Woman je v pořadí šesté studiové album americké rockové skupiny The Doors. Bylo nahráno v prosinci roku 1970 a v lednu roku následujícího. Bylo to poslední album, které Doors nahráli s Jimem Morrisonem. Na rozdíl od předchozích alb jeho producentem nebyl Paul A. Rothchild, ale Bruce Botnick.\n\nPokud není uvedeno jinak, autoři všech písní jsou Jim Morrison, Robby Krieger, Ray Manzarek a John Densmore.\nVydání z roku 2007 navíc obsahovalo bonusové skladby:\n\n"}
{"id": "334591", "url": "https://cs.wikipedia.org/wiki?curid=334591", "title": "Finanční rizika", "text": "Finanční rizika\n\nFinanční rizika jsou rizika spojená s finančními aktivitami. Risk management je disciplína, jež se zabývá rizikem. Riziko je měřitelná možnost, že situace v budoucnu bude jiná, než plánovaná. Cílem specialistů řízení rizik je udržet riziko v předem stanovené úrovni pomocí vhodných metodik a nástrojů a při této míře rizika se snažit maximalizovat zisk.\n\nKreditní (úvěrové) riziko se řadí mezi základní finanční rizika, neboť poskytování úvěrů je běžné ve všech sférách ekonomiky. Typickým příkladem úvěrového rizika je možnost nesplacení úvěru klientem či neuhrazení faktury odběratelem. \n\nPod operačním rizikem se obecně rozumí možnost vzniku ztráty v důsledku provozních nedostatků a chyb. V úzkém pojetí lze za operační riziko považovat riziko plynoucí z operací firmy. V širokém pojetí spadají do této kategorie všechna rizika, která nelze přiřadit k riziku kreditnímu, tržnímu nebo likvidnímu. \nPodle definice Banky pro mezinárodní platby se sídlem v Basileji se pod operačním rizikem rozumí riziko ztráty vyplývající z nedostatečnosti nebo selhání:\nV rámci této definice je již zahrnuto riziko právní, není však obsaženo riziko strategické a reputační. \n\nLikvidita je schopnost firmy dostát v každém okamžiku svým splatným závazkům. U finančních institucí to znamená především schopnost kdykoliv vyplatit v požadované formě splatné vklady klientů. \n\nTržní riziko vyplývá ze změn tržních cen a jejich dopadu na zisk (hodnotu vlastního kapitálu) firmy. Výše tržního rizika závisí na struktuře bilance (výsledovky) a citlivosti jednotlivých položek aktiv i pasiv (výnosů a nákladů) na změny tržních cen. V závislosti na tom, o jaké tržní ceny se jedná, dělíme tržní riziko na: \n\n"}
{"id": "334592", "url": "https://cs.wikipedia.org/wiki?curid=334592", "title": "The Soft Parade", "text": "The Soft Parade\n\nThe Soft Parade je v pořadí čtvrté studiové album americké rockové skupiny The Doors. Bylo nahráno v letech 1968 a 1969 a oficiálně vydáno 25. června 1969. Po svém vydání se u fanoušků i hudebních publicistů setkalo s kritikou, jelikož kapela na něm použila strunné i žesťové nástroje, které se příliš nehodily ke zvuku The Doors. Po jeho vydání se kapela v následujících albech \"Morrison Hotel\" a \"L.A. Woman\" vrátila ke svému původnímu stylu hraní.\n\nJe to první album The Doors, na které jsou u jednotlivých písní uvedeni konkrétní autoři.\n\nVydání z roku 2006 navíc obsahovalo bonusové skladby:\n\n"}
{"id": "334600", "url": "https://cs.wikipedia.org/wiki?curid=334600", "title": "Narvan", "text": "Narvan\n\nNarvan byla brněnská funk-rocková hudební skupina.\n\n\n\n\n\nMario: \"Jsme přemýšleli strašně dlouhou dobu o názvu, jak se budem jmenovat. A pak jsme si řekli, že název dělá kapela, čili, že je to jedno a první tři oříšky, první co nám klepne přes nos tak Popelce donesem. Seděli jsme u stolu a byla dobrá nálada a kdosi se tam bavil o nějakým klukovi co se mu říká, nebo se vlastně jmenuje Marvan, a že je věčně narvanej. A Márty (Pokora) říká:\" A proč mu teda neřikáte NARVAN ?!!\" a on se tak zarazil, podíval se na mě, já ve stejný okamžik na něho a řekli jsme si, jestli se z toho zítra nepoblijem, tak už si to necháme. Pak jsme to dotáhli klukům a samozřejmě, že se to nikomu nelíbílo, čili jsem říkal: \"O.K., jestli se vám to nelíbí, je to v pohodě. To máte právo. Tak řekněte něco konstruktivního, čím to nahradíme. A jestli nic nepřinesete, tak už to bude tak.\" Nic nepřinesli. Hanse toho napadlo \"Combo FH\" a takový nějaký názvy nebo \"Brněnská pětka\" nebo \"Hudba Brno\" , Brněnský Výběr... ne nic takovýho nikdo nic nepřinesl a my jsme ten název v tý době už dost potřebovali. Takže takhle.\"\npodzim – vznik prvního dema, produkci dělal Mikeš\n\n\n\n\n\n\n\n\n\n\n\n\n\n\n\n"}
{"id": "334602", "url": "https://cs.wikipedia.org/wiki?curid=334602", "title": "Riders on the Storm", "text": "Riders on the Storm\n\n„Riders On The Storm“ je píseň americké skupiny The Doors. Jako singl vyšla roku 1971 k albu \"L.A. Woman\" vydaném téhož roku. V žebříčku Billboard Hot 100 singl dosáhl 14. místa. Skladba „Riders On The Storm“ byla inspirována písní „(Ghost) Riders in the Sky: A Cowboy Legend“. Fredwreckem remixovaná a Snoop Doggem narapovaná verze jde najít ve hře Need for Speed: Underground 2(TM)\n"}
{"id": "334607", "url": "https://cs.wikipedia.org/wiki?curid=334607", "title": "Sagittarius A", "text": "Sagittarius A\n\nSagittarius A (zkratka Sgr A) je komplex radioemitujících zdrojů ve středu naší galaxie Mléčné dráhy. Na obloze se Sgr A nachází v souhvězdí Střelce, není ovšem pozorovatelný klasickými optickými dalekohledy, neboť se mezi Zemí a Sgr A nachází hustá mračna vesmírného prachu, která znemožňují průnik viditelného světla. Je tedy nutné jej pozorovat pomocí radioteleskopů.\n\nKomplex Sgr A sestává ze tří komponentů kterými jsou: pozůstatek po výbuchu supernovy (\"Sagittarius A East\"), spirální struktura (\"Sagittarius A West\") a velice silně zářící rádiový zdroj Sagittarius A*, který se nachází ve středu spirály.\n\nTento objekt má šířku maximálně 25 ly a vykazuje známky vybuchlé supernovy, která se mohla odehrát před přibližně 10 000-100 000 lety. K vytvoření objektu o takové velikosti a energii by ovšem bylo třeba 50x až 100x více energie než může „nabídnout“ standardní výbuch supernovy. Vznikla tedy teorie, že Sgr A East je pozůstatkem po výbuchu masívní hvězdy, jejíž rozmetaná hmota byla následně gravitačně stlačena a vtažena gravitačním vlivem černé díry.\n\nSgr A West se jeví jako trojramenná spirála, na základě čehož je někdy také označována jako \"Minispirála\". Její zjev a přezdívka jsou však zavádějící, jelikož ve skutečnosti tento objekt tvar spirály nemá. Je tvořen z několika mračen prachu a plynů, která obíhají Sagittarius A*, přičemž se k němu neustále přibližují rychlostí 1000 km/s. Povrchové vrstvy těchto mračen jsou ionizovány. Zdrojem této ionizace je shluk masívních hvězd, která se nachází v centrálním parseku tohoto objektu.\n\nSgr A West je obklopen shlukovitým torusem chladných molekulárních plynů (Cirkumnukleární disk) (CND). Projevy a kinematika severního ramena naznačují, že bylo dříve shlukem náležícím do CND, které však „odpadlo“ pravděpodobně z důvodu nějakého nenadálého výkyvu v gravitačních poměrech, kterou mohl způsobit výše zmíněný výbuch supernovy v Sgr A East. Severní rameno se jeví jako severojižní „brázda“ emisí, která ovšem zasahuje daleko směrem na východ a je tedy detekován jako matný, velice rozsáhlý zdroj.\n\nZápadní oblouk (mimo zorné pole obrázku napravo) je interpretován jako vnitřní ionizovaný povrch CND. Východní rameno a tzv. \"Bar\" jsou pravděpodobně dalšími velkými mračny, která jsou podobná severnímu ramenu, ovšem nesdílejí společně s ní stejnou oběhovou rovinu. Hmotnost každého ramena byla odhadnuta na 20 hmotností Slunce.\n\nNa vrcholu těchto obrovských struktur se nachází spousta malých mračen a „děr“. Mezi nejvýraznější patří např. tzv. \"Minicavity\" (Minidutina) v severním rameni.\n\nMnoho astronomů se domnívá, že se v centru naší galaxie prokazatelně nachází obří černá díra. Sagittarius A* (Sgr A*) se jeví jako přijatelný kandidát na místo, kde se má tato černá díra nacházet. Very Large Telescope a Keckovy dalekohledy odhalily hvězdy obíhající Sgr A* obrovskými rychlostmi. Bylo vypočítáno, že například blízká hvězda S2 obíhá Sgr A* rychlostí 5000 km/s, tedy téměř 200 krát rychleji než obíhá Země kolem Slunce.\n\n\n"}
{"id": "334608", "url": "https://cs.wikipedia.org/wiki?curid=334608", "title": "Heinkel He 60", "text": "Heinkel He 60\n\nHeinkel He 60 byl německý jednomotorový dvouplošný dvoumístný plovákový průzkumný letoun, schopný startu z katapultu a určený pro operace z pobřežních základen Luftwaffe či válečných lodí Kriegsmarine.\n\nHe 60 byl zkonstruován v roce 1932 na objednávku Reichsverkehrsministeria, které požadovalo dvouplošný průzkumný letoun s dvoučlennou posádkou. První prototyp bez výzbroje He 60a (civilní registrace D-2325), který poháněl řadový dvanáctiválcový motor do V BMW VI 6,0 ZU o výkonu 485 kW, byl zalétán počátkem roku 1933.\nDruhý prototyp, označený He 60b (či He 60 V2, civilní registrace D-IHOH), poháněl výkonnější motor BMW VI 7,3 o vzletovém výkonu 551 kW. Třetí prototyp He 60 V3 (či He 60c, imatrikulace D-IROL) byl jako první vybaven závěsnými body pro starty z katapultu. Od dubna 1934 byl zkoušen v Travemünde.\n\nPrvní ze čtrnácti předsériových kusů He 60A obdržela Luftwaffe v létě 1933. Letouny této verze byly opět poháněny motorem BMW VI 6,0, byly neozbrojené a určené k výcviku ve školách dopravních pilotů.\n\nVarianta He 60B vznikla v roce 1934 jediném kuse (D-IPZI). Byl u ní použit vidlicový čtyřtaktní dvanáctiválec Daimler-Benz DB 600A o výkonu 671 kW, který roztáčel čtyřlistou vrtuli. U dalších letounů se výrobce vrátil k původním motorům BMW VI.\n\nVarianta He 60C vycházela z verze He 60A, jen již byla ozbrojena pohyblivým kulometem MG 15, který ovládal pozorovatel. První dva exempláře (D-ILRO a D-IXES) sloužily jako testovací stroje.\n\nZ důvodů plného vytížení výrobních kapacit u Heinkelu ve Warnemünde, byla od roku 1935 výroba typu He 60 přesunuta do továren Arado a Weser Flugzeugbau. Protože byla posádkami kritizována slabá výzbroj letounu, od července roku 1936 navázala na tuto variantu verze He 60D z produkce Weser Flugzeugbau, u které přibyl pevný synchronizovaný kulomet MG 17 ráže 7,92 mm, zaměřovaný pilotem. Ten měl zásobu 1 000 nábojů.\n\nPoslední verzí letounu bylo šest kusů He 60E, jinak identických s předchozí variantou, které byly dodány frankistům do Španělska. Celkem bylo vyrobeno 364 letounů tohoto typu. Společnost Heinkel se na produkci podílela třemi prototypy a 47 sériovými stroji, firmou Arado bylo vyrobeno 238 He 60 a firmou Weser Flugzeugbau 76 letounů.\n\nJednalo se o jednomotorový dvouplošník smíšené konstrukce. Trup tvořily ocelové trubky, jeho přední část byla potažena duralem a zadní plátnem. Křídla měla dřevěnou dvounosníkovou konstrukci a byla potažena plátnem. Horní křídlo nesla čtveřice vzpěr ve tvaru písmene N. Letoun nesl dvojici duralových plováků. Letoun poháněl řadový motor BMW VI 6,0 o výkonu 660 k, který roztáčel dvoulistou vrtuli.\n\nPosádka letounu byla dvoučlenná. Na předním sedadle seděl pilot, za kterým bylo umístěno pracoviště pozorovatele. Pozorovatel mohl v boji letoun bránit pomocí pohyblivého kulometu typu MG 15 ráže 7,92 mm, který byl umístěn na oběžném kruhu. Zásoba munice byla 825 nábojů. Ten u verzí He 60D a He 60E doplňoval pevný synchronizovaný kulomet MG 17 ráže 7,92 mm. Letoun byl vybaven radiostanicí Telefunken FuG VII.\n\nV červenci 1936 se letouny He 60C nacházely ve výzbroji 1./Kü.Fl.Gr. 106 v Listu, 1./Kü.Fl.Gr. 206 a 1./Kü.Fl.Gr. 306 v Nordeney. Koncem roku 1937 se změnilo označení Küstenfliegerstaffeln vyzbrojených He 60. 1./Kü.Fl.Gr. 106 na 1./Kü.Fl.Gr. 406, 1./Kü.Fl.Gr. 206 na 1./Kü.F.Gr. 106 a 1./Kü.Fl.Gr. 306 se přemístila do Dievenow jako 1./Kü.Fl.Gr. 506. Od října 1937 operovala s tímto typem také 1./Kü.Fl.Gr. 706 dislokovaná v Kielu-Holtenau. Rovněž palubní jednotky 1./Bordfliegergruppe 196 a 5./Bordfliegergruppe 196 používala He 60.\n\nŠpanělsko používalo od roku 1937 šest kusů verze He 60E, které nasadilo ve španělské občanské válce v jednotce AS/88 Legie Condor, přičemž dva letouny byly v bojích o Málagu sestřeleny republikánskými stroji Polikarpov I-15. V březnu 1937 byly čtyři stroje předány Španělům, kteří pak vytvořili samostatnou námořní letku E-60. V listopadu 1938 byly po ztrátě dvou letounů předány zbylé stroje k jednotce 2-62-73. V únoru 1939 byly z Německa dodány dva stroje na doplnění a He 60 ve Španělsku pak byly vyřazeny až v roce 1948.\n\nKdyž jednou republikánské letectvo napadlo německý těžký křižník Deutschland, bylo odpovědí ostřelování republikány ovládaného města Almería, které provedla sesterská loď Deutschlandu, křižník Admiral Scheer. Během tohoto ostřelování řídil německou palbu právě hydroplán He 60 startující z paluby lodi \"Admiral Scheer\".\n\nTyp byl nasazen už počátku druhé světové války. Küstenfliegerstaffeln na pobřeží Severního moře disponovalo 54 letouny He 60, z nichž bylo 45 bojeschopných a na baltském pobřeží dalšími 27 letouny (21 bojeschopných). Byl používán především pro námořní průzkum, řízení palby válečných lodí a při kontrole námořní dopravy. Po skončení invaze do Polska byl typ přesunut ke školním útvarům, ale pro nedostatek jiných vhodných strojů (jeho nástupce Heinkel He 114 se nepodařil) byl opět vrácen do služby. Ještě v roce 1941 byly stroji He 60 částečně vyzbrojeny jednotky SAGr. 125, 126 a 127. Jednotka SAGr. 125 je používala v rámci Fligerführeru Ostsee na Baltu jako součást Luftflotte 1 proti Sovětskému svazu. SAGr. 126 typ používala ve Středomoří a nad Egejským mořem ještě v roce 1942. U obou jednotek byl letoun vyřazen v roce 1942. SAGr. 127 operovala rovněž na Baltu a letoun používala od října 1943 nad Finským zálivem. Zbytek letuschopných strojů dosloužil při pomocných úkolech.\n\nV roce 1942 zakoupilo Bulharsko dva letouny He 60D, které sloužily společně s typy Arado Ar 196 A-3 a Heinkel He 24 v hydroplánové jednotce umístěné v Burgasu a Varně.\n\nÚdaje platí pro verzi He 60C\n\n\n\n\n\n"}
{"id": "334612", "url": "https://cs.wikipedia.org/wiki?curid=334612", "title": "Oldřichov (Jeníkov)", "text": "Oldřichov (Jeníkov)\n\nOldřichov (něm. \"Ullersdorf\") je část obce Jeníkov v okrese Teplice v katastrálním území Oldřichov u Duchcova. Při sčítání lidu v roce 2011 měl Oldřichov 160 domů a 529 obyvatel.\n\nObec Jeníkov s osadou Oldřichov leží v okrese Teplice nedaleko starého hornického města Duchcova v nadmořské výšce 250 m.\nHistorie obec První písemná zpráva o obci se datuje k roku 1352. Ve středověku náležel Jeníkov i Oldřichov poddanstvím hradu Riesenburgu v Oseku. Po roce 1860 se k Jeníkovu připojily osady Oldřichov, Kocourkov, Dřevoruby, Křižanov, Staré a Nové Verneřice a Střelná.\nZavedení železnice v roce 1867 do Oldřichova a počátek těžby hnědého uhlí učinily celou oblast výrazně průmyslovou.\n\nPřes Oldřichov vede železniční trať Ústí nad Labem – Chomutov. V železniční stanici Oldřichov u Duchcova z ní odbočuje trať do Litvínova, po které jezdí přímé vlaky Teplice v Čechách - Litvínov, a trať do Děčína, na které je osobní doprava zastavena. Obě tyto odbočné trati byly do Oldřichova zaústěny dodatečně jakožto přeložka někdejší Duchcovsko-podmokelské dráhy, vedené původně přes severněji položené Košťany.\n\nV Oldřichově se nachází vodní nádrž Barbora, jež zaujímá rozlohu 65 ha a je největší vodní plochou v okolí. Vodní nádrž vznikla zatopením stejnojmenného povrchového dolu.\n\n"}
{"id": "334614", "url": "https://cs.wikipedia.org/wiki?curid=334614", "title": "Gój", "text": "Gój\n\nGój (hebrejsky: , plurál: , \"gojim\") je hebrejské slovo, které znamená doslova „národ“ nebo „pronárod“. Je to (často hanlivý) pojem označující příslušníka jiného než židovského národa nebo náboženství. Dlouho před časy starověkého Říma mělo slovo význam k označení někoho, kdo není Žid.\n\nV Tóře je slovo gój a jeho varianty zmíněno více než 550×, v Bibli zůstává v původním významu například v Genesis 12:2 nebo 14:1. V první zmínce, v Genesis 12:2, označuje Bůh při hovoru s Abrahamem tímto slovem příslušníka budoucího židovského národa (\"goj gadol\", velký národ). V dalších verších hebrejské Bible jsou tímto slovem již označováni příslušníci neizraelských národů (které jsou označováni též jako \"pronárody\").\n\nV některých překladech Bible, zůstává výraz \"Gojim\" v Genesis 14:1 nepřeložený a používá se jako vlastní jméno označující místo. Podle rabínské tradice pochází název místa od toho, že se zde shromáždili lidé z různých národů. Jako jejich král je uváděn Tidal. Některé biblické komentáře spojují tento národ s Gutejci.\n\nVe Starém zákoně je výraz goj používán v božím popisu vyvoleného lidu: \"„goj echad ba-arec“\", \"„jedinečný národ na Zemi\"“.\n\nRabínská literatura osidluje svět sedmdesáti národy (gojim), z nichž každý má svůj vlastní jazyk. Chajim ibn Attar k tomu vztahuje symboliku Menory, sedmiramenného svícnu. Podle tohoto tvrzení každé rameno se svíčkou odpovídá deseti národům.\n\nDle rabínského výkladu slova gój jako \"lidí jiných, než jsou Židé,\" se v současné době toto slovo používá ve smyslu nežidovské osoby.\n\nOd slova gój je odvozený výraz šábesgój, který označuje Nežida, který je v židovské rodině během šábesu pověřen vykonáváním činností nezbytných k chodu domácnosti (rozsvěcení, zapalování ohně atd.).\n\nSlovo \"gój\" má pro dnešního žida základní význam zcela neutrální. Mezi židovskými extrémisty je ovšem možno se s ním setkat jako s výrazem podřadnosti. Tak například kontroverzní izraelský rabín Ovadia Josef říká: \"„Gójové se narodili jedině proto, aby sloužili nám. Jiné poslání kromě služby národu Izraele na světě nemají. K čemu jsou pohani potřební? Budou pracovat, orat a žnout. My budeme sedět jako páni a jíst.“\"\n\nBiblista Jiří Beneš ve svém výkladu verše 1,6 knihy Jóel uvádí, že hebrejský výraz גוי goj znamenal zřejmě metaforický, synonymický význam slova „hmyz“. Původní význam označoval „roj včel“ (hmyz), později neuspořádané lidské společenství.\n\n\n"}
{"id": "334615", "url": "https://cs.wikipedia.org/wiki?curid=334615", "title": "Zbudov (Dívčice)", "text": "Zbudov (Dívčice)\n\nZbudov je místní část obce Dívčice. Leží v okrese České Budějovice, na Zbudovských Blatech, na břehu Zbudovského rybníka, v nadmořské výšce 390 m. V roce 2011 zde trvale žilo 107 obyvatel.\n\nPrvní písemná zmínka o Zbudovu pochází ze 13. století, kdy je ve zprávě Bechyňského vikariátu Zbudov uveden jako obec příslušná kostelem do Nákří. Jako rok první zmínky se však uvádí také rok 1472. Zbudovský rychtář Jakub Kubata se v 16. století postavil do čela sporu blatských sedláků s vrchností, za což byl v roce 1581 popraven. V roce 1842 zachvátil Zbudov velký požár, při kterém na návsi vyhořely tři čtvrtiny domů.\n\nOd roku 1850 byl Zbudov samostatnou obcí s osadami Dívčice a Dubenec. Ty se osamostatnily roku 1920. V roce 1960 byl Zbudov připojen k obci Mydlovary a společně pak v roce 1964 k Dívčicím, jejich částí je Zbudov dodnes.\n\nJádro vesnice bylo v roce 1990 vyhlášeno památkovou zónou. Předmětem ochrany je řada selských usedlostí blatského typu z 19. století. Jedná se o domy čp. 1, 3, 4, 23, 25, 26 a 27. Většina štítů ve stylu selského baroka pochází z období 1843 až 1850. Výjimkou je štít domu čp. 3, který pochází z roku 1825. Štíty domů čp. 1, 23 a 27 jsou skoro stejné, patrně stavěné jedním zednickým mistrem.\nJeden kilometr jihovýchodně od vsi stojí Kubatův pomník od Václava Suchomela z roku 1904. Jižně od Zbudova protéká Bezdrevský potok, zvaný též \"Soudný potok.\" U něj se nacházejí dva kameny (patrně hraniční), ovšem jsou též spojovány s pověstí o popravě Jakuba Kubaty.\n\nOkolo obce prochází železniční trať Plzeň – České Budějovice. V souvislosti s výstavbou úpravny uranové rudy MAPE Mydlovary byla na ní zřízena zastávka nazvaná Zbudov. S ohledem na obsluhu MAPE je od obce poměrně vzdálená, avšak shodou okolností je blízko Kubatova pomníku.\n\nO Zbudově napsali Karel Klostermann v románu \"Mlhy na Blatech,\" Nina Bonhardová v románu \"Selský mor\" a František Miroslav Čapek v románu \"Kubata dal hlavu za Blata.\" Ve Zbudově byly natáčeny filmy \"Mlhy na Blatech,\" \"Kam čert nemůže\" a \"Sedmý kontinent,\" který zachycuje dobu regulace Soudného potoka.\n\n"}
{"id": "334618", "url": "https://cs.wikipedia.org/wiki?curid=334618", "title": "HMAC", "text": "HMAC\n\nHMAC (z angl. ) je typ autentizačního kódu zprávy (, MAC) počítané s použitím kryptografické hašovací funkce v kombinaci s tajným šifrovacím klíčem. Tak jako každý MAC, může být i HMAC použit jednak na ověření \"datové integrity\" a jednak na autentizaci zprávy. Na výpočet je možné použít libovolnou iterativní kryptografickou hašovací funkci jako např. MD5 či SHA-1 (v takových případech hovoříme o HMAC-MD5, resp. HMAC-SHA-1 kódu). Kryptografická síla kódu HMAC přímo závisí na síle hašovací funkce, velikosti a kvalitě klíče a velikosti výstupu hašovací funkce v bitech.\n\nIterativní hašovací funkce rozdělí zprávu do bloků pevné délky, na kterých postupně počítá výstup (MD5 i SHA-1 pracují nad 512 bitovými bloky). Velikost výstupu HMAC kódu je stejná jako velikost výstupu hašovací funkce (tedy 128 nebo 160 bitů v případě MD5 nebo SHA-1), i když je možné ho ořezat, pokud je třeba. Takovéto zkrácení však snižuje bezpečnost kódu, která je shora ohraničena tzv. narozeninovým útokem.\n\nHMAC je definovaný jako:\n\nformula_1\n\nkde:\n\nopad a ipad jsou dvě dlouhé konstanty o velikosti základního bloku.\n\nKonstrukce a analýza kódů HMAC byla po poprvé publikována v roce 1996 Mihirem Bellarem, Ranem Canettim a Hugem Krawczykem, kteří též napsali příslušné RFC 2104. \nVarianty HMAC-SHA-1 a HMAC-MD5 se používají v protokolech IPsec a SSL/TLS.\n\n\n"}
{"id": "334620", "url": "https://cs.wikipedia.org/wiki?curid=334620", "title": "Hustilka", "text": "Hustilka\n\nHustilka je ruční vzduchová pumpička (ruční nebo nožní kompresor na manuální resp. animální pohon), jež je primárně určena pro huštění pneumatik malých vozidel jako jsou jízdní kola, koloběžky, ruční vozíky, malé motocykly apod. \n\nBěžná hustilka se skládá z jednoduchého vzduchového pístu na ruční pohon, jenž je obvykle umístěn ve válci a je vytvořen z dlouhé plechové trubky. Píst je v horní části opatřen rukojetí pro úchop rukou, ojnici pístu tvoří dlouhá tyč nejčastěji čtvercového profilu, vlastní píst bývá tvořen koženou manžetou. Hustilka bývá dále vybavena gumovou hadičkou opatřenou šroubovacími koncovkami určenými na jedné straně pro zašroubování do hustilky a na druhé straně pro přišroubování k ventilku huštěné duše. Speciální typy hustilek se kdysi používaly pro huštění fotbalových míčů, koncovka hadičky byla pro tyto účely opatřena speciální dutou jehlou.\n\nNožní hustilky jednoduché konstrukce se používají zejména pro nafukování pryžových předmětů jako jsou bazény, nafukovací matrace, nafukovací dětské hračky apod.\n\nNožní hustilky složitější konstrukce s větším pístem (viz obrázek) je možné použít i pro huštění pneumatik větších vozidel a plnění nafukovacích předmětů větších rozměrů.\n"}
{"id": "334624", "url": "https://cs.wikipedia.org/wiki?curid=334624", "title": "Startovní listina Tour de France 2008", "text": "Startovní listina Tour de France 2008\n\nStartovní listina Tour de France 2008 čítala 180 jmen závodníků 20 závodních stájí. 95. ročníku Tour se zúčastnil jeden český cyklista – Roman Kreuziger, startující za stáj Liquigas. Závod dokončilo celkem 145 závodníků.\n\n"}
{"id": "334629", "url": "https://cs.wikipedia.org/wiki?curid=334629", "title": "Luftstreitkräfte der NVA", "text": "Luftstreitkräfte der NVA\n\nLuftstreitkräfte der NVA (Vzdušné síly NVA) bylo letectvo včleněné do Nationale Volksarmee. Vzniklo roku 1956 z letecké služby Volkspolizei poté, co Východní Německo vstoupilo s nově založenou NVA do Varšavského paktu. Struktura letectva byla rozčleněna do vojenského letectva a protivzdušné obrany státu.\n\nNázev \"Luftstreitkräfte\" byl již použit pro německé císařské letectvo během první světové války; po druhé světové válce západoněmecké letectvo přijalo název Luftwaffe, zatímco Východní Německo \"Luftstreitkräfte\".\n\nVýzbroj tvořily primárně sovětské letouny jako např. Su-22 nebo šest generací MiGů a také množství sovětských vrtulníků, či některých letadel z Československa. Mezi výzbroj patřily rakety země vzduch S-75 Dvina/Volchov, S-125 Něva, S-200 Wega a S-300 (před sjednocením vráceny do SSSR).\n\n"}
{"id": "334630", "url": "https://cs.wikipedia.org/wiki?curid=334630", "title": "Výsledky Tour de France 2008", "text": "Výsledky Tour de France 2008\n\nPodrobné výsledky jednotlivých etap Tour de France 2008 a průběžná pořadí.\n\nPořadí a celková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n"}
{"id": "334636", "url": "https://cs.wikipedia.org/wiki?curid=334636", "title": "Narsil", "text": "Narsil\n\nNarsil je meč z příběhu Pán Prstenů, který patřil eriadorskému králi Elendilovi. Byl vyroben nogrodským mistrem kovářem Telcharem. Byl tedy ukován pravděpodobně někdy v Prvním věku.\n\nPři bitvě na Dagorladu s černou zemí Mordor, Gil-galad a král lidí Elendil bojovali se Sauronem. Sauron padl, ale s ním také Gil-galad a Elendil, který svou vahou zlomil ostří Narsilu. Úlomek zbraně vzal Elendilův syn Isildur a poraženému Sauronovi uťal prst i s Prstenem.\n\nO mnoho let později, na konci Třetího věku, byl mocný meč opět zkut elfy v Roklince a jeho majitelem se stal Aragorn. Meč byl nazván Andúril, Plamen západu, a Aragorn jej dostal, aby přiměl spojence z dávných časů, aby splnili přísahu a pomohli Gondoru. Meč dostal právě Aragorn, protože je Elendilův dědic. \n"}
{"id": "334638", "url": "https://cs.wikipedia.org/wiki?curid=334638", "title": "Elektroakupunktura dle Volla", "text": "Elektroakupunktura dle Volla\n\nElektroakupunktura dle Volla (EAV, EAM, Elektroapunktur nach Voll, též např. electrodermal testing) je nevědecká diagnostická i terapeutická metoda používaná v rámci alternativní medicíny. Metoda je též využívaná pro výběr vhodného homeopatického preparátu. \n\nPředsednictvo České lékařské společnosti Jana Evangelisty Purkyně pokládá metodu EAV za nevědeckou, v roce 2001 a 2002 vyvinulo opakovaně tlak na akupunkturistickou společnost ČLS JEP, aby zkušila svoji eklektroakupunkturistickou sekci, protože její existence je v rozporu s posláním a tedy se Stanovami ČLS JEP. Metoda je obecně považována za šarlatánskou.\n\nMetodu vytvořil v padesátých letech Dr. R. Voll ve spolupráci s Ing. Wernerem na základě představy, že by akupunkturní body měly mít i měřitelné elektrické charakteristiky. V roce 1955 vytvořil tzv. biorezonanční test, který by měl umožňovat výběr vhodného homeopatického preparátu.\n\nPři vlastním měření se vyhodnocuje podle vyjádření některých kožní odpor v akupunkturním bodě, podle jiných elektrický potenciál v akupunkturním bodě. \nMěření je obvykle uspořádáno tak, že měřený drží volně v jedné ruce elektrodu tvaru válce (indiferentní elektroda) a obvod se uzavírá pomocí aktivní elektrody (sondy), která se přikládá hrotem do akupunkturního bodu. Obvod je napájen ze zdroje nízkého napětí, obvykle jen několika málo voltů. Časový průběh proudu obvodem během přitlačení a oddálení aktivní elektrody je vyhodnocován operátorem přístroje.\n\nVyšetření metodou EAV by mělo být schopno diagnostikovat prakticky všechny choroby i poruchy organizmu.\n\nKritika principu je postavena jednak na tvrzení, že se nikdy nepodařilo prokázat existenci akupunkturních bodů a drah a jednak na chybné technické stránce měření, které je snadno manipulovatelné. Obecněji formulovaná kritika se týká kromě technických a biologických výhrad i matení pojmů a neznalosti fyziky zastánci EAV.\n\nKlinické studie hodnotící diagnostickou účinnost EAV jsou v kvalitních časopisech (s vysokým impakt faktorem) raritní. Existují kvalitní studie prokazují neschopnost EAV diagnostikovat alergie, naproti tomu studie potvrzující diagnostickou účinnost EAV vycházejí v časopisech s nulovým nebo velmi nízkým impaktním faktorem, mnohdy jsou zatíženy značnými chybami v realizaci studie (takže je problematické získat data pro metaanalýzu - v databázi Cochrane není (27. 8. 2008) ani jedna metaanalýza týkající se použití EAV. Jako příklad studie prokazující diagnostickou účinnost EAV na poměrně nehomogenní skupině pacientů lze uvést např.\n\nČeská lékařská společnost Jana Evangelisty Purkyně odmítá EAV jako nevědeckou metodu. Česká lékařská akupunkturistická společnost ČLS JEP by měla z rozhodnutí předsednictva ČLS JEP zrušit svoji sekci elektroakupunktury.\n\n\n"}
{"id": "334645", "url": "https://cs.wikipedia.org/wiki?curid=334645", "title": "Gérard Philipe", "text": "Gérard Philipe\n\nGérard Philipe (4. prosince 1922, Cannes – 25. listopadu 1959, Paříž) byl francouzský herec, který se v Československu proslavil především titulní rolí ve snímku \"Fanfán Tulipán\". \n\nNarodil se odpoledne 4. prosince 1922 v jihofrancouzském Cannes do rodiny Marcela Marie Honoré a Marie Élisy Joséphiny Philipových. Měl ještě bratra Jeana staršího o 15 měsíců. Jeho babička z matčiny strany, Wilhelmine-Elisabeth Seliger, se narodila v Praze, nějakou dobu žila také v Brně. Patřila k početné německé menšině na českém území a do Francie se provdala za jihofrancouzského cukráře.\n\nV říjnu 1928 nastoupil malý Gérard do první třídy, v roce 1932 šel společně s bratrem k prvnímu svatému přijímání. Nebyl příliš vzorným žákem, protože 30. června 1939 propadl u první části maturitní zkoušky a celé léto musel strávit v ústavu ve Vence, aby byl v září připuštěn k opakování zkoušky. Následujícího roku onemocněl zánětem pravé plicní báze, stal se externím žákem. Rodina se přestěhovala do Grasse a založila Parc Palace Hotel. Na konci července složil druhou část maturitní zkoušky (z filozofie) a na podzim se mohl zapsat do právnické instituce v Nice. V r. 1943 se rodina přestěhovala do Paříže. Gérard Philipe v srpnu 1944 při osvobozeneckých bojích pomáhal bránit pařížskou radnici. \n\nJeho otci, který byl v roce 1945 v nepřítomnosti odsouzen k trestu smrti za kolaboraci s nepřítelem, se podařilo včas odjet do Španělska a do Francie se vrátil až po amnestii v roce 1959. Ve španělském exilu ho Gérard několikrát navštívil. \n\nV roce 1946 Gérard Philipe poznal Nicole Fourcado, která po sňatku v roce 1951 přijala jméno Anne Philipe. V prosinci roku 1954 se jim narodila dcera Anne-Marie a v únoru 1956 syn Olivier.\n\nByl mezi prvními Francouzi, kteří v roce 1950 podepsali zákaz jaderných zbraní. Sympatizoval s francouzskou levicí. Dva roky před smrtí byl zvolen předsedou Syndikátu francouzských umělců. Obdivoval Fidela Castra, kterého navštívil na Kubě v r. 1959. \n\nJiž od dětství měl časté zdravotní problémy, během roku 1950 se léčil ze zánětu plic. Vyvrcholení situace nastalo začátkem listopadu 1959, kdy nastoupil do nemocnice a během operace 9. listopadu lékaři zjistili, že se jedná o rakovinu jater. Té 25. listopadu podlehl a o tři dny později byl pohřben v Ramatuelle (departement Var).\n\nV roce 1941 se zapsal do Oblastního střediska mladých filmových umělců pod jménem Gérard Philipe, absolvoval také turné po jihu Francie a po Švýcarsku.\n\nV následujícím roce podstoupil opět divadelní turné, ale na jaře začal pracovat na snímku \"Krabička na sny\" a v létě natočil film \"Děvčata z Květinového nábřeží\". S novou podzimní sezónou začal ovšem působit v pařížském Hébertotově divadle, konkrétně v představení \"Sodoma a Gomora\". A o pár dnů později byl přijat ke studiu na konzervatoři. Oproti střední škole se mu na konzervatoři dařilo prospěchově mnohem lépe a stíhal při tom hrát i několika hrách (\"Děvčata z Květinového nábřeží\", \"U náhody…\").\n\nV létě 1945 natočil film \"Země beze hvězd\" a téhož roku vzdal studium na konzervatoři. Pokračoval ve filmování, například snímkem \"Idiot\" pod vedením režiséra Georgese Lampina.\n\nV září 1945 mělo v Hébertotově divadle premiéru Camusovo drama Caligula, ve kterém Gérard Philipe zaujal obecenstvo a jeho popularita narůstala. \n\n16. března 1949 se konala v pařížské Opeře slavnostní premiéra filmu \"Ďáblova krása\" natáčeného v Římě, které se účastnil i prezident republiky Vincent Auriol. \n\nV roce 1951 se Gérard Philipe stal na popud Jeana Vilara členem souboru Theatre national populaire, kde hrál své nejslavnější divadelní role a jemuž zůstal věrný až do konce života. Hrál v Brechtově Matce kuráži, Gorkého matce, Hugově Ruy Blasovi, Mussetově Se srdcem divno hrát. Vytvořil hlavní roli v Shakespearově Richardu III.. Legendární byl jeho Don Roderigo ve hře Pierra Corneille Cid, který dosáhl 199 repríz. V jeho kostýmu byl také pohřben. \n\n20. srpna 1951 začalo natáčení filmu \"Fanfán Tulipán\" po boku krásné Giny Lollobrigidy v okolí Grasse. Pařížská premiéra se konala 20. března 1952. Po tomto filmu se stal světovou hvězdou. V dalších letech vytvořil výrazné role v mnoha úspěšných filmech, např. Červený a černý, Nebezpečné známosti, Hráč, Velké manévry. V r. 1956 společně Jorisem Ivensem režíroval film Dobrodružství Tilla Eulenspiegela, v němž současně hrál hlavní úlohu. Jeho posledním filmem, který se natáčel v Mexiku, byl Horečka stoupá v El Pao.\n\nMezi lety 1952 - 1959 se systematicky věnoval nahrávání gramofonových desek. Namluvil Malého prince, verše francouzských básníků, ale také např. texty Karla Marxe. \n\nZa necelých patnáct let své umělecké práce hrál Gérard Philipe ve více než 40 filmech, současně působil v divadle, s jehož souborem navštívil řadu zemí. Angažoval se i ve společenském životě. \n\nBěhem svého života navštívil mnoho zemí, v roce 1947 Řím, rok 1950 cestoval do Maroka s návratem přes Barcelonu. Na jaře 1953 odjel natáčet do Mexika, v témže roce odjel ještě do Německa, Londýna, Říma a Tokia. V roce 1955 přijel i do Moskvy, Leningradu, Kyjeva, Prahy, kde hrál ve hře Cid a Ruy Blas. \n\nTaké se zúčastnil recitačního odpoledne v tehdejším Parku kultury a oddechu Julia Fučíka, kde účinkoval spolu se svými kolegy a s herci pražského Národního divadla. Mj. spolu s Miroslavem Horníčkem recitovali Villonovu „Závěť“, Prévertovu „Barbaru“ a „Svobodu“ od Paula Eluarda. Horníček česky a Philipe francouzsky. Během březnové návštěvy Prahy, kdy jeho průvodkyní a tlumočnicí byla herečka Irena Kačírková, přišel rovněž na filmovou školu a zde v Klimentské ul. se studenty FAMU dlouho besedoval.\n\nSoubor TNP hrál v roce 1955 také v Brně a Bratislavě. V neděli 27. 3. 1955 se jako divák zúčastnil fotbalového utkání v kopané ČSR - Rakousko na brněnském stadioně za Lužánkami. Tehdejší Čs. filmový týdeník ho mj. zachytil s kolegyní Silvií Monfortovou z TNP na tribuně, aniž by ho jmenoval.\n\nV roce 1956 jel do Číny a do USA, na podzim 1958 navštívil Kanadu a USA, v roce 1959 pracovně Mexiko a soukromě Kubu. Poslední jeho cestou byl výlet do Anglie do Stratfordu nad Avonou, aby na vlastní oči viděl Laurence Oliviera v Shakespearovi.\n\nV polovině června 1947 obdržel na Bruselském mezinárodním festivalu film \"Ďábel v těle\" hlavní cenu za herecký výkon, následujícího roku byl vyhlášen nejlepším francouzským filmovým hercem (1948) a později ještě v letech 1952, 1953, 1954 a 1955. \n\nNa jeho počest a památku je ve Francii každoročně udělována filmová Cena Gérarda Philipa mladým, nadějným a začínajícím filmovým hercům.\n\n\n"}
{"id": "334647", "url": "https://cs.wikipedia.org/wiki?curid=334647", "title": "Satiterapie", "text": "Satiterapie\n\nSatiterapie je integrativní psychoterapie, která využívá všímavost (sati) jako základního principu v rámci rogersovského přístupu (Person Centered Approach). Integruje techniky psychodramatu (autorem je J. L. Moreno) a focusingu (autorem je E. T Gendlin). Na základě etnopsychologického výzkumu (B. Vogt) se obohacuje také o kulturně přenositelná eticko-psychologická paradigmata. Takovým příkladem je i výše zmíněná všímavost (německy Achtsamkeit, anglicky mindfulness), která je popisována jako centrální schopnost, jež všechny aktuálně působící podněty bezvýhradně přijímá. Je nesena neselektivní pozorností, prosta hodnocení a doprovází plynule prožívání jedince. Je velice blízko Freudově termínu \"volně vznášející se pozornosti (freischwebende Aufmerksamkeit).\"\n\nZákladní principy satiterapie:\n\nPět základních satiterapeutických postupů:\n\n\n"}
{"id": "334648", "url": "https://cs.wikipedia.org/wiki?curid=334648", "title": "Josif Rodionovič Apanasenko", "text": "Josif Rodionovič Apanasenko\n\nJosif Rodionovič Apanasenko (; Mitrofanovskoje – 5. června 1943 u Bělgorodu) byl sovětský generál. Velel jezdecké divizi v ruské občanské válce a frontu v druhé světové válce.\n\nPocházel z rolnické rodiny. Sloužil v armádě od roku 1911, bojoval v první světové válce.\n\nV roce 1917 se vrátil domů, koncem roku byl zvolen předsedou místního sovětu. V roce 1918 zorganizoval partyzánský oddíl, sloužil v Rudé armádě jako velitel brigády, později divize. Apanasenkova 6. jezdecká divize bojovala (od léta 1919 v rámci Buďonného 1. jezd. sboru resp. 1. jízdní armády) u Voroněže, Kastorného, Rostova na Donu, stanice Jegorlykské, Brodů a Lvova. V listopadu 1920 se účastnila bojů o Krym.\n\nVe 20. a 30. letech zůstal u jezdectva, postupně stoupal ve funkcích. Čistkami koncem 30. let jako veterán První jízdní prošel bezpečně. Od února 1938 zaujal post velitele vojenského okruhu.\n\nV lednu 1941 byl převelen na Dálný východ. Zde výrazně zvýšil bojeschopnost vojsk v rámci přípravy k obraně proti eventuálnímu japonskému útoku. V druhé polovině roku 1941 podle rozkazů z Moskvy poslal většinu svých vojsk na německou frontu. Tyto dálněvýchodní divize, obvykle nesprávně zahrnované mezi sibiřské, výrazně posílily sovětská vojska v bitvě o Moskvu. Odeslaná vojska nahradil nově postavenými divizemi, vybavenými a zásobovanými z místních zdrojů. Jeho žádostem o převelení na frontu vyhověl Stalin až v létě 1943. Zúčastnil se bitvy u Kurska, když sovětská vojska přešla do ofenzívy, byl v boji smrtelně raněn.\n\n\n\n\n\n\n\n\n"}
{"id": "334650", "url": "https://cs.wikipedia.org/wiki?curid=334650", "title": "Roy Orbison", "text": "Roy Orbison\n\nRoy Kelton Orbison (23. dubna 1936, Vernon, Texas, USA – 6. prosince 1988, Hendersonvill) byl známý americký zpěvák, kytarista a skladatel. Romantický tenor patřil v 50. letech k průkopníkům rokenrolu a rockabilly, zpíval country, ke konci kariéry pak v jeho repertoáru převažovaly písně ve stylu melodického rocku a popu. Několikanásobný držitel cen Grammy se proslavil například písněmi \"Ooby Dooby\", \"Oh, Pretty Woman\", \"Crying\", \"Running Scared\" nebo \"You Got It\".\n\nOrbison se narodil ve Vernonu v severním Texasu jako druhé dítě zdravotní sestry Nadiny Shultsové a dělníka Orbie Lee Orbisona, který pracoval na ropných vrtech i jako automechanik. V době Royova narození, za velké hospodářské krize, byli oba rodiče bez práce a se třemi dětmi se i později opakovaně stěhovali. Z Vernonu se rodina v roce 1943 stěhovala za prací nejdříve do Fort Worth, v roce 1946 pak do města Wink na západě Texasu blízko hranic s Novým Mexikem.\n\nHudbě se Roy Orbison věnoval od dětství. V roce 1954 ukončil střední školu a začal studovat na \"North Texas State College\" v Dentonu v Texasu, po roce studia přešel na \"Washington State University\" ve městě Pulman ve státě Washington, kde další rok studoval historii a angličtinu. V roce 1956 zanechal studia a rozhodl se věnovat hudbě profesionálně.\n\nV roce 1956 se Orbison oženil s Claudette Frady, o rok později se manželé přestěhovali do Nashville. V roce 1958 se jim narodil syn Roy, v roce 1962 Antony a jako poslední Wesley. Orbisonovo pracovní vytížení v první polovině 60. let a jeho častá nepřítomnost doma vedla k rozporům s jeho ženou a manželství skončilo rozvodem. Po nějakém čase si však oba manželé k sobě opět našli cestu a začátkem června 1966 se vydali na motocyklech na společnou dovolenou. Cesta však skončila tragicky. 6. června se Claudette těžce zranila při dopravní nehodě a po převozu do nemocnice zemřela. O dva roky později během Orbisonova koncertního turné po Anglii vyhořel do základů rodinný dům v Old Hickory Lake v Hendersonville ve státě Tennessee. Při požáru 14. září 1968 zahynuli dva z Orbisonových synů (Roy a Antony). Nejmladšího syna Wesleye, kterému byly tehdy tři roky, zachránili prarodiče. Orbisona tyto tragédie těžce poznamenaly a měly negativní dopad na jeho kariéru.\n\nV srpnu 1968 se Orbison seznámil ve městě Batley v Anglii se svou druhou ženou Barbarou. Po svatbě, která se konala v Nashvillu 5. května 1969, si Orbisonovi postavili nový dům jeden blok od místa, kde stával starý dům. V roce 1985 se pak rodina přestěhovala do Malibu v Kalifornii. S druhou ženou má Orbison dva syny – Roye Keltona Orbisona (*1970) a Alexandera „Orbi“ Lee Orbisona (*1975). „Orbi“ je bubeníkem v kapele Whitestarr.\n\nNavzdory nevýrazným úspěchům dával Orbison v 70. letech obrovské množství koncertů a pořádal dlouhá turné. Velké pracovní vytížení mělo neblahý vliv na zpěvákovo zdraví. Koncem roku 1977 musel Orbison omezit veškeré pracovní aktivity, neboť mu v 41 letech hrozil srdeční infarkt. 18. ledna 1978 se podrobil náročné srdeční operaci. V následujících deseti letech pak koncertoval snad ještě více než v letech sedmdesátých.\n\nZačátek prosince 1988 trávil Orbison v Nashvillu. 6. prosinec strávil nákupy a létáním s modely letadel, během odpoledne si ale stěžoval na bolest na hrudi. Zkolaboval v domě večer v době, kdy jej byl navštívit Jean Sheperd. S těžkým infarktem byl zpěvák převezen do nemocnice v Hendersonville. 6. prosince ve 23:54 konstatovali lékaři smrt. Roy Orbison byl pohřben 15. prosince 1988 na hřbitově \"Westwood Village Memorial Park Cemetery\" ve Westwoodu v Kalifornii. Jeho první žena Claudette a dva synové jsou uloženi na hřbitově \"Woodlawn Memorial Park Cemetery\" v Nashvillu.\n\nKdyž bylo Orbisonovi osm let, koupil mu otec první kytaru. Sám se na ni naučil hrát. Svou první hudební skupinu \"The Wink Westerners\" založil v roce 1949 ve svých třinácti letech. Pokud právě nezpíval se svou skupinou, hrál na kytaru a skládal písně. Skupina se pravidelně objevovala ve vysílání rádia KERB v texaském Kermitu. Pronikla i do vysílání místní televizní stanice. Jedním z hostů jejich pořadu byl i Johnny Cash, který jim doporučil, aby se pokusili získat kontrakt u hudebního vydavatelství Sun Records producenta Sama Phillipse. Orbison se svou skupinou napoprvé neuspěl, Sam Phillips však změnil své rozhodnutí poté, co slyšel nahrávky, které \"The Wink Westerners\" pořídili ve studiu Normana Pettyho v Clovisu v Novém Mexiku. \"The Wink Westerners\" se přejmenovali na \"The Teen Kings\" a Roy Orbison zanechal v roce 1956 studia na vysoké škole, aby se mohl věnovat plně hudbě.\n\nPrvního komerčního úspěchu dosáhl Orbison písní \"Ooby Dooby\", kterou složili Orbisonovi přátele ze školy a kterou produkoval Norman Petty. Mnoho dalších písní z tohoto období pak produkoval Sam Phillips, u něhož nahrávali také Jerry Lee Lewis, Carl Perkins, Johnny Cash, a Elvis Presley. Orbisonovu píseň \"Claudette\" nahráli The Everly Brothers na B stranu singlu s jejich hitem \"All I Have To Do Is Dream\".\n\nJakkoli fanouškové rockabilly a blues považují Orbisonovy nahrávky v těchto stylech pro Sun Records typických za jedny z nejlepších, velký úspěch mu nepřinesly. Orbison pracoval jako skladatel pro firmu Acuff-Rose Music, uzavřel smlouvu se společností RCA a po jejím ukončení v roce 1959 pak přešel k vydavatelství Monument Records Freda Fostera.\n\nV roce 1957 se Orbison seznámil s hudebním skladatelem Joe Melsonem z Odessy v Texasu. Roy Orbison mu nabídl spolupráci a výsledkem byl nový zvuk a vlastně i nový hudební styl – dramatická rocková balada. Fredu Fosterovi se nový směr v Orbisonově tvorbě líbil a pomohl jej rozvinout. Zatímco nahrávka písně \"Uptown\" měla ještě jen nevýrazný úspěch, píseň \"Only the Lonely\" zaznamenala raketový vzestup na první místa žebříčků (č. 2 v USA, č. 1 v UK) a z Roye Orbisona se stala mezinárodní hvězda. Singl s písní \"Runninng Scared\" se umístil v USA na 1. příčce žebříčku. Mnoho písní napsal Orbison společně s Billem Deesem, včetně písně \"Oh, Pretty Woman\", jež se stala v Orbisonově kariéře jednou z nejznámějších. V období, kdy Orbison nahrával u společnosti Monument Records, byla jeho doprovodnou kapelou skupina studiových hudebníků vedená Bobem Moorem. Orbisonovým nahrávkám dala jedinečný dynamický, ale úsporný zvuk.\n\nOrbison měl významný vliv na své současníky, jako byli např. Beatles a Rolling Stones. V roce 1963 měl Orbison podniknout evropské koncertní turné spolu s Beatles, jeho účast se nakonec omezila jen na samotné zahájení. S Beatles zůstali přáteli, zejména s Johnem Lennonem a Georgem Harrisonem, se kterým se později sešel ve skupině Traveling Wilburys. Roy Orbison přesvědčoval Beatles k turné po Americe. Když potom skutečně přijeli do Spojených států, požádali Orbisona, aby jako manažer zajišťoval jejich turné. Ten ale musel s ohledem na nedostatek času odmítnout.\n\nNa rozdíl od jiných umělců se Orbison dokázal prosadit proti britské invazi. Jeho singl \"Oh, Pretty Woman\" prolomil nadvládu Beatles v žebříčcích Top 10 – dosáhl na 1. místo Billboard Charts i na 1. místo v žebříčku Britském. V prvních deseti dnech od vydání se prodalo více výlisků než kteréhokoli jiného singlu předtím, celkem pak více než 7 miliónů. Později se tato píseň proslavila ještě jednou, když dala název filmu režiséra Garryho Marshalla Pretty Woman s Julií Roberts v hlavní roli, ve kterém zazněla.\n\nV roce 1964 podnikl Orbison turné spolu s Beach Boys a v roce 1965 turné po Austrálii spolu s Rolling Stones. Byl úspěšný i v Británii, kde tři jeho singly dosáhly až na 1. místo žebříčku a kde byl také několikrát vyhlášen zpěvákem roku.\n\nV roce 1965 podepsal Orbison nahrávací smlouvu se společností MGM Records a ve filmových studiích MGM ztvárnil hlavní postavu ve westernovém muzikálu \"The Fastest Guitar Alive.\" Písně, jež v muzikálu interpretoval, také vyšly na stejnojmenném hudebním albu.\n\nKoncem 60. let začala kariéra Roye Orbisona ve Spojených státech upadat. Po roce 1967 nezaznamenal v USA žádný hit. Příčinou byly pravděpodobně změny hudebních stylů. Zatímco se kariéra zpěváka v USA oživila až během 80. let, ve zbytku světa zůstal populární stále. Písně, jež měly v USA jen nevýrazný úspěch, jako např. \"Penny Arcade\" a \"Working for the Man\", dosáhly na 1. příčku australských žebříčků, a \"Too Soon to Know\" vystoupala na 3. příčku v žebříčku anglickém. Orbisonova popularita v Německu rostla a zpěvák natočil svůj hit \"Mama\" v němčině. Ve Francii byl znám jako zpěvák balad o ztracených láskách. Cover verze jeho písně \"Blue Bayou\", kterou nazpívala Mireille Mathieu ve francouzštině, se dostala na nejvyšší příčky francouzských žebříčků. Fanouškové v Nizozemsku založili zpěvákův největší světový fanklub. Vystupoval nadále také v Irsku, navzdory sílícímu terorizmu v Severním Irsku. V Británii neměl během 70. let žádný výraznější hit, jakkoli kompilace starších nahrávek se prodávaly dobře. Tento trend přetrvává dodnes.\n\nPo vypršení smlouvy s MGM uzavřel Orbison nový kontrakt s vydavatelstvím Mercury Records. U tohoto labelu pak vydal countryové album \"I'm Still In Love With You\". Album nebylo nijak úspěšné a ani píseň \"Sweet Mama Blue\", vydaná též na singlu, se neprosadila.\n\nV roce 1976 se Orbison ve snaze oživit popularitu vrátil ke společnosti Monument Records. Obnovil spolupráci s Fredem Fosterem a vydal album \"Regeneration\". Album nemělo u posluchačů úspěch a Orbison, navzdory tomu, že měl k dispozici dostatek materiálu k vydání dalšího alba, požádal v roce 1978 Freda Fostera o ukončení smlouvy.\n\nNěkolikanásobná držitelka cen Grammy Linda Ronstadt zařadila Orbisonovu píseň \"Blue Bayou\" na své platinové album Simple Dreams. Singl dosáhl na 3. příčku žebříčku singlů časopisu Billboard a byl organizací RIAA certifikován jako platinový. Celosvětově se prodalo více než 7 miliónů výlisků a jednalo se tak o největší Orbisonův skladatelský komerční úspěch.\n\nPo celá 70. léta Orbison navzdory neúspěchu nových písní v žebříčcích koncertoval a podnikal dlouhá turné. Pracovní vypětí mu však přivodilo těžké zdravotní problémy a v lednu 1978 se musel podrobit kardiochirurgické operaci. Krátce po operaci však začal opět pracovat.\n\nPoslední nahrávací smlouvu tohoto období uzavřel Orbison v roce 1979 u společnosti Elektra/Asylum Records, kde vydal desku s názvem \"Laminar Flow\". Deska znamenala změnu v zaměření, Orbison se ve své tvorbě pokusil přiblížit více stylu disco. Písní \"Hound Dog Man\" složil Orbison poklonu Elvisu Presleymu, který zemřel v roce 1977. Presley byl Orbisonův fanoušek; pokládal Orbisona za „nejlepšího zpěváka světa“.\n\nV roce 1980 nahrál Roy Orbison spolu s Emmylou Harris píseň \"That Lovin' You Feelin' Again\". Za píseň obdrželi cenu Grammy pro nejlepší country interpretaci dua či vokální skupiny. V roce 1985 nahrál Orbison píseň \"Wild Hearts\" pro film Nicolase Roega \"Insignificance\", vydanou na labelu ZTT Records a produkovanou Davidem Briggsem a Willem Jenningsem. Režisér David Lynch zařadil píseň \"In Dreams\" do svého filmu \"Blue Velvet\"; i to pomohlo Orbisonovi k návratu ztracené popularity.\nV roce 1987 byl Roy Orbison uveden do Rokenrolové síně slávy, jeho průkopnické působení bylo oceněno uvedením do Rockabillyové síně slávy.\n\nPoté, co podepsal Orbison novou nahrávací smlouvu na dalších 10 let u společnosti Virgin Records, pořídil v roce 1987 pro soundtrack k filmu \"Hiding Out\" novou verzi písně \"Crying\", nyní jako duet s k. d. lang. Píseň získala následně cenu Grammy.\n\nV roce 1987 uvedla televizní stanice HBO speciální pořad \"Roy Orbison and Friends, A Black and White Night\", černobílou technikou pořízený záznam z koncertu. Roye Orbisona doprovázela hudební skupina složená z jeho fanoušků a příznivců z řad špičkových hudebníků, kteří mu takto prokazovali velký respekt a obdiv. Na organizaci se podílel T-Bone Burnett. Na klavír hrál Glen Hardin, který po léta doprovázel Buddyho Hollyho i Elvise Presleyho. Kytarista James Burton doprovázel Presleyho a Rickyho Nelsona. V doprovodném sboru zpívali (a někteří také hráli na kytaru nebo klavír) Bruce Springsteen, Tom Waits, Elvis Costello, Jackson Browne, J. D. Souther a Steven Soles a dále zpěvačky Jennifer Warnes, k. d. lang and Bonnie Raitt. Tento pořad přivedl do řad příznivců Roye Orbisona mnoho příslušníků mladší generace.\n\nKrátce po tomto vystoupení, když spolupracoval v roce 1988 s Jeffem Lynnem ze skupiny Electric Light Orchestra na písních pro nové album, se sešel víceméně náhodně ke spolupráci ještě s Bobem Dylanem, Georgem Harrisonem a Tomem Pettym. Původním záměrem bylo natočit píseň na B stranu Harrisonova singlu \"This Is Love\". Píseň \"Handle with Care\", která z této spolupráce vzešla, se však povedla natolik, že bylo jmenovaným líto použít ji na B stranu singlu. A protože měli ze společné práce opravdovou radost, rozhodli se natočit pod pseudonymem celé album. Vznikla tak skupina Traveling Wilburys a album \"Traveling Wilburys Vol. 1\" zaznamenalo poměrně značný úspěch. Další společné plány této pětice hudebníků však narušila pozdější smrt Roye Orbisona v prosinci téhož roku.\n\nKoncem roku 1988 natočil Roy Orbison nové album \"Mystery Girl\". Album produkovali Orbison, Mike Campbell (z Tom Petty's Heartbreakers) a Jeff Lynne. Poslední vystoupení po návratu do Spojených států uskutečnil Roy Orbison v Highland Heights ve státě Ohio. Na příští rok plánoval velké turné po Evropě a Americe.\n\nAlbum Mystery Girl, které přineslo Orbisonovi návrat na výsluní popularity, však vyšlo až po jeho smrti…\n\n\n\n"}
{"id": "334653", "url": "https://cs.wikipedia.org/wiki?curid=334653", "title": "Seznam symphonicmetalových skupin", "text": "Seznam symphonicmetalových skupin\n\nSeznam symphonicmetalových skupin a dalších skupin ovlivněných symphonic metalem.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "334654", "url": "https://cs.wikipedia.org/wiki?curid=334654", "title": "Al Chalífa", "text": "Al Chalífa\n\nAl Chalífa (arabsky: آل خليفة) je vládnoucí bahrajnská dynastie. Do roku 2002 vládli členové dynastie jako bahrajnští emírové a šejkové a od roku 2002 jako králové Bahrajnu. Rod Al Chalífa migroval z Nadždu do Kuvajtu v 18. století, potom přišel přes Katar do Bahrajnu. Současnou hlavu rodu je od roku 1999 Hamad ibn Isa Al Chalífa, který se v roce 1999 stal emírem a roku 2002 se prohlásil králem Bahrajnu.\n\n"}
{"id": "334656", "url": "https://cs.wikipedia.org/wiki?curid=334656", "title": "Skládka Pozďátky", "text": "Skládka Pozďátky\n\nSkládka Pozďátky je skládka odpadu v katastrálním území Pozďátky obce Slaviček. Vzdálena je 3,8 km na jihovýchod vzdušnou čarou od Třebíče. Spočívá zde jedna z nejzávažnějších ekologických zátěží v kraji Vysočina.\n\nNa silniční síť je skládka napojena prostřednictvím silnice č. III/35118, asi 500 m jižně od Pozďátek. Leží v nadmořské výšce 490 m n. m. nad strmým údolím potoka Prašince, prostřednictvím Markovky přítoku řeky Jihlavy.\n\nSe záměrem zbudovat u Pozďátek skládku přišla společnost BOPO a. s. začátkem 90. let 20. století. Dne 26. srpna 1993 její stavbu povolil třebíčský stavební úřad. Realizována však byla jen část projektované skládky:\n\nDo zkušebního provozu byla skládka uvedena v polovině roku 1994. Kolaudační rozhodnutí následovalo v lednu příštího roku. Roku 1996 byly zjištěny silně kyselé průsaky z tělesa skládky. Zdrojem těchto průsakových vod byly tzv. „kyselé systémy“ deklarované jako odpadní síran železnatý, navezené sem v množství asi 10 000 tun z Prechezy Přerov. Kvůli nesplnění opatření k nápravě byl provoz skládky dnem 1. února 1997 zastaven.\n\nV dalších letech se správce skládky pokoušel únik průsakových vod obsahujících kyselinu sírovou a těžké kovy mimo těleso skládky zadržovat. Skládka měnila správce i majitele. Ti jen zmírňovali negativní dopady skládky na životní prostředí, navíc neupouštěli od záměru skládku dobudovat a provozovat. Takový záměr však již není v souladu s plánem odpadového hospodářství kraje Vysočina. Jedním z řešení je, že skládku odkoupí stát a na své náklady ji sanuje.\n\nČeská vláda 2. února 2009 schválila odkup skládky nebezpečných odpadů za 23 milionů korun od italsko-lucemburské firmy Logika.\nStát má skládku odkoupit prostřednictvím podniku Diamo. Podle ministerstva průmyslu a obchodu mají jen okamžitá havarijní opatření na skládce stát dalších 17 milionů. Náklady sanace mají být stanoveny po zpracování analýzy rizik, studie proveditelnosti a sanačního projektu. Podle Martina Bursíka má Diamo studie předložit do konce července 2009 a do září by podat žádost o subvenci z operačního programu Životní prostředí.\nV březnu 2010 bylo zveřejněno, že celkové náklady na sanaci skládky mohou činit na 600 milionů korun, z nichž zhruba 450 milionů přislíbila Evropská komise. V říjnu 2010, kdy byla sanace dokončena náklady dosahovaly výše 529 milionů korun, celkem bylo z prostorů skládky odvezeno 24500 tun odpadů. Později tohoto roku se začne s odstraňování konstrukcí skládky.\n\n"}
{"id": "334657", "url": "https://cs.wikipedia.org/wiki?curid=334657", "title": "Citadela (Antoine de Saint-Exupéry)", "text": "Citadela (Antoine de Saint-Exupéry)\n\nCitadela je kniha od Antoina de Saint Exupéryho, kterou nikdy nedokončil. Byla vydána až posmrtně (ve Francii 1948), proto se můžou myšlenky v ní zdát neucelené a opakující se. V Čechách byla poprvé vydána v krácené verzi, až později se čeští čtenáři dočkali plné verze.\n\nTato kniha je plná filosofických myšlenek a není snadné popsat o čem je. Děj probíhá v poušti, v průběhu poutě jedné karavany.\n\nDílo rozvíjí autorovy myšlenky nastíněné už dříve v Malém Princi.\nKniha jako taková nemá klasický děj, ale je to sled zamyšlení nad různými tématy. Většinou se týká lidského osudu, směřování a tužeb. Je psána z pohledu moudrého panovníka, který předává rady svému nástupci (syn) jak vést svůj lid a nést tíhu odpovědnosti za svá rozhodnutí. Byť někdy i proti jeho vůli. Líčí tedy i smysl \"zla\" pro rozvoj lidské osobnosti. Svůj lid, ale i člověka samotného přirovnává k lodi, která získává svůj tvar (sílu) díky neustálému boji s mořem (světem).\n\nAntoine de Saint-Exupéry: Citadela,\nVyšehrad spol. s r. o., Praha 1994, překl. Věra Dvořáková, výběr\n\nAntoine de Saint-Exupéry: Citadela,\nVyšehrad spol. s r. o., Praha 2002, překl. Věra Dvořáková, kompletní vydání\n\n"}
{"id": "334660", "url": "https://cs.wikipedia.org/wiki?curid=334660", "title": "Kostel Nanebevzetí Panny Marie (Ústí nad Labem)", "text": "Kostel Nanebevzetí Panny Marie (Ústí nad Labem)\n\nŘímskokatolický arciděkanský kostel Nanebevzetí Panny Marie v centru města pod Mírovým náměstím je dominantou Ústí nad Labem. Byl postaven kolem roku 1318 německými kolonisty, po zničení husity obnovován v letech asi 1450–1530, dnešní podoba pochází z konce 19. století, kdy byl přestavěn v novogotickém stylu. Při bombardování města v roce 1945 byl vážně poškozen, od té doby má výrazně vychýlenou průčelní věž. V kostele se nachází zvon \"Zuzana\", který je s dolním průměrem 165 cm největším zvonem okresu Ústí nad Labem.\n\n\nPozdně gotická stavba z tesaného kamene s dlouhým presbytářem a pětibokým závěrem s hladkými opěráky. Loď má čtvercový půdorys a sedlovou střechu, k západnímu průčelí v ose přiléhá věž s vysokou jehlanovou střechou, po obvodě se sedmi věžičkami. Ve věži je gotický portál s vysokým baldachýnem a slepými kružbami. Na severozápadním rohu lodi je osmiboká věž se schodištěm. Presbytář má tři klenební pole s křížovými klenbami, vysoká hrotitá okna s pozdně gotickými kružbami. Čtvercové halové trojlodí se čtyřmi klenebními poli a osmicípými hvězdovými klenbami na tři páry hladkých osmibokých sloupů s vyžlabenými hranami. Ve vnějších koutech bočních lodí na východní straně jsou konzoly, jedna z nich s vladislavským „W“, druhá s bustou krále. Kruchta je novogotická.\n\nNejcennější památkou je křídlový pozdně gotický hlavní oltář z roku 1498 s novějším nástavcem. Polychromované sochy Madony s Ježíškem, po stranách sv. Petr a sv. Jan Křtitel, na křídlech sv. Marie Magdaléna a sv. Jan Evangelista. Oltář byl zakoupen roku 1659 z městského kostela v Pirně a zde instalován po rekonstrukci roku 1872. Na levé straně presbytáře je kamenné gotické sanktuárium na středové noze se železnou kovanou mřížkou. Kazatelna z jednoho kusu pískovce z roku 1574 se schodištěm a novogotickou stříškou. Cenné renesanční epitafy A. Glace z roku 1588 a A. Fügnera z roku 1539.\n\nNový hlavní oltář se skleněnou nohou reprezentuje umění 20. století.\n\nV šikmé průčelní západní věži se nacházejí tři zvony:\n\nOstatní zvony byly zrekvírovány, sanktusník kostela je prázdný. V patře nad zvony je ve věži byt věžníka se dvěma místnostmi, dnes už ovšem neobývaný a zcela prázdný. Podobné byty lze vidět v mnohých kostelích, avšak v okrese Ústí nad Labem jej v žádné jiné věži nenajdeme.\n\nV interiéru kostela se nacházejí další dva zvony neznámého původu:\n\nK roku 1917, kdy došlo k rekvizicím, je v kostele doloženo celkem osm zvonů. Kromě tří výše zmíněných zvonů to byly:\n\n\n"}
{"id": "334661", "url": "https://cs.wikipedia.org/wiki?curid=334661", "title": "Riccardo Patrese", "text": "Riccardo Patrese\n\nRiccardo Patrese (* 17. dubna 1954, Padova) je bývalý italský pilot Formule 1. Je závodníkem se čtvrtým největším počtem startů v závodech Formule 1 po Rubensi Barrichellovi, Michaelu Schumacherovi a Jensonu Buttonovi.\n\nKdyž v roce 1977 začal jezdit ve Formuli 1, hned se zapsal jako jezdec, kterému zas tak moc nevadí, že bourá. Později musel dělat týmovou dvojku Nigelu Mansellovi, což nebyla jednoduchá úloha pro žádného pilota. Brit vyhrál prvních pět závodů roku 1992 a v šampionátu měl velký náskok, ale když před ním v Magny-Cours kroužil kolega Patrese, nadšený nebyl. Stejné pocity měl i Ital, když dostal z boxů příkaz, aby Mansella na cílové rovince pustil. Vyhrávat mohl až poté, co měl Nigel titul jistý. Nakonec celkově získal 2. místo, což byl jeho nejlepší výsledek v kariéře. Když ho ale v roce 1993 v týmu Benetton dali dohromady s novou senzací Michaelem Schumacherem, který se o rok později stal mistrem světa, už věděl, že je čas skončit. Získal tak rekord ve startech při velkých cenách, rekord 256 startů nikdo nepřekonal až do roku 2008, kdy ho překonal brazilský pilot Rubens Barrichello.\n"}
{"id": "334662", "url": "https://cs.wikipedia.org/wiki?curid=334662", "title": "Scott", "text": "Scott\n\nScott může znamenat:\n\n\n\n\n\n"}
{"id": "334666", "url": "https://cs.wikipedia.org/wiki?curid=334666", "title": "Vaněk", "text": "Vaněk\n\nPříjmení Vaněk či Vaňková mělo v roce 2011 v Česku 15 702 osob. Podobné příjmení \"Vanek\" nebo \"Vanková\" má 256 osob.\n\nZnámí nositelé tohoto příjmení:\n\n\n\n\n\n\n\n"}
{"id": "334667", "url": "https://cs.wikipedia.org/wiki?curid=334667", "title": "Ranger 5", "text": "Ranger 5\n\nRanger 5 byla bezpilotní sonda organizace NASA z USA určená k průzkumu Měsíce\nCelý projekt programu Ranger připravila Jet Propulsion Laboratory (JPL) v Pasadeně u Los Angeles.\n\nS pomocí dvoustupňové rakety Atlas-Agena B odstartovala sonda z rampy na kosmodromu\nEastern Test Range na Floridě dne 18. října 1962. V katalogu COSPAR dostala přidělené označení 1962-055A.\n\nVáha byla 340 kg. Obsahovala mj.panely slunečních baterií, chemické baterie s výdrží na 9 hodin letu, televizní kameru se speciálním dalekohledem, výškoměr, spektrometr atd.\n\nCílem tohoto letu bylo sondu vyzkoušet před vysláním dalších sond programu Ranger už na povrch Měsíce. Měla měřit na určené dráze kosmické záření, magnetická pole, dopady mikrometeoritů, dopravit na povrch Měsíce pouzdro se seismometrem, už v době příletu k Měsíci pořizovat jeho snímky. Měla napravit neúspěch jak misí Pioneer z let 1958-1959, tak zejména všech předchozích sond Ranger, vypuštěných v letech 1961 - 1962.\n\nRaketa se sondou odstartovala bez problémů, jenže během letu k Měsíci se sondě neotevřely panely slunečních baterií. Vlastní chemické baterie vydržely pouze prvních 9 hodin letu a dál bez možnosti regulovat let sonda pokračovala v letu mimo Měsíc zhruba 720 km od povrchu. Dostala se pak na heliocentrickou dráhu, Země s ní neměla žádný kontakt.\n\nV této etapě závodu o dosažení Měsíce vedl zatím SSSR se svým programem Luna a neúspěch všech pěti Rangerů vyvolal pochybnosti o celém programu.\n\n"}
{"id": "334670", "url": "https://cs.wikipedia.org/wiki?curid=334670", "title": "Osnice", "text": "Osnice\n\nOsnice je vesnice, součást města Jesenice v okrese Praha-západ ve Středočeském kraji. Leží asi 2 km na východ od samotné Jesenice. Součástí Osnice je i osada Kocanda, která leží mezi Jesenicí a Osnicí. Stejně jako ostatní vesnice v okolí Prahy se i Osnice pro roce 2000 rozrůstala. Nejprve v roce 2000 vznikla nová vilová čtvrť mezi vlastní Osnicí a Kocandou, po roce 2003 pak kompaktní vilová čtvrť na jihu Osnice a současně i rozptýlená zástavba na severu, přiléhající k jižnímu okraji Průhonickému parku. V Osnici žilo podle sčítání v roce 2001 453 obyvatel, od té doby se ale počet obyvatel kvůli nové výstavbě výrazně zvýšil.\n\nPrvní písemná zmínka o vesnici pochází z roku 1227. Osnice se stala součástí města Jesenice v roce 1976.\n\nVesnické jádro vsi tvořené návsí s autobusovou konečnou leží asi půl kilometru jižně od silnice II/101 (Pražská ulice) z Jesenice do Říčan; ucelená zástavba vlastní Osnice leží z větší části jižně od silnice 101, ale přesahuje i na severní. Osada Kocanda se táhne v údolí Botiče, hlavní část má v okolí silnice 101 kolem křižovatky na Zdiměřice. V okolí této silnice je základní sídelní jednotka Nad Kocandou, v níž obytnou zástavbu tvoří přesahy sídelního celku Zdiměřice. Zástavba při jižním okraji průhonického parku, která dosud není obsloužena veřejnou dopravou, je vymezena jako základní sídelní jednotka U Obory. Jihovýchodně od ní, poblíž Dobřejovic, se nachází ještě ostrůvek zástavby, vymezený jako základní sídelní jednotka Na Vrbici, \n\nSilnice II/101, procházející Kocandou a Osnicí, je sestavena z úseků, které tvoří vnější okruh kolem Prahy. Ten je postupně nahrazován rychlostním Pražským okruhem dálničního typu, který katastrální území Osnice protíná na jižní straně. U Osnice jej překlenuje ekodukt s pěší cestou (ekodukt u Kocandy leží už na k. ú. Jesenice u Prahy) a dvě cesty jej podcházejí (z toho jedna v rámci osady Kocanda v údolí Botiče). Kvůli stále probíhající výstavbě v Osnici i dalších obcích v okolí Jesenice a s tím související již nedostatečné kapacitě místních komunikací je plánován projekt Vestecké spojky. Tato silnice spojí Pražský okruh s dálnicí D1 a zároveň významně zrychlí cestu z Osnice do Prahy, jelikož bude sloužit jako obchvat několika městských částí na jihovýchodě hlavního města. \n\nVeřejnou dopravu zajišťují autobusy Pražské integrované dopravy, které Osnici napojují zejména k pražské stanici metra Opatov, z hlavní silnice jede též jedna linka do Říčan. \n\nOsnicí prochází červeně značené pěší turistická značka 0013, které z Prahy-Hostivaře přibližně sleduje tok Botiče a vede směrem na Jílové u Prahy. Pro cyklisty jsou v mapách cyklodopravy doporučeny zejména cesty z Osnice a Kocandy na sever kolem Průhonického parku. \n"}
{"id": "334672", "url": "https://cs.wikipedia.org/wiki?curid=334672", "title": "Čelo (rozcestník)", "text": "Čelo (rozcestník)\n\nČelo může být:\n\n\nV oboru obrábění má pojem čelo dva významy:\n"}
{"id": "334673", "url": "https://cs.wikipedia.org/wiki?curid=334673", "title": "Seznam památek v Ústí nad Labem", "text": "Seznam památek v Ústí nad Labem\n\nMěsto Ústí nad Labem byl těžce postiženo americkými nálety na konci II. světové války a érou rozsáhlých demolic a přestaveb během komunistického režimu. V důsledku toho nemá zachováno historické jádro. Mezi nejvýraznější ústecké památky patří neogotický kostel Nanebevzetí Panny Marie se šikmou věží, upravená hradní zřícenina hradu Střekova a výletní zámeček Větruše. Z moderních staveb je třeba zmínit Mariánský most přes řeku Labe. \n\nKostel, ve městě známý jako \"kostel se šikmou věží\", byl postaven kolem roku 1318. V letech 1882-1899 byl přestavěn v neogotickém slohu Josefem Mockerem. Bombardování města v dubnu 1945 vážně narušilo základy chrámové věže a od té doby je věž vychýlena od kolmé osy téměř o dva metry. Jeho dominantou je oltář se skleněnou nohou, který reprezentuje umění 20. století. V kostele se nachází zvon \"Zuzana\", který je s dolním průměrem 165 cm největším zvonem okresu Ústí nad Labem.\n\nKlášterní kostel stojí v centru města. Kostel je doložen už v 11. století, dlouho byl hlavním ústeckým kostelem. R. 1538 vyhořel spolu s městem. R. 1617 při kostele založen dominikánský klášter. V 18. století barokně přestavěn Octaviem Broggiem. R. 1950 byl v rámci akce ”K” rozprodán depozitář kostela. Kostel je dnes užíván jako výstavní síň. \n\nPůvodní kostelní zvony jsou dnes nezvěstné. Doložen je zde zvon z r. 1551 od Jana Konváře, zvon z r. 1620 a malý nedatovaný zvon \"Marie\", o němž není známo nic bližšího. V západní věži se dnes nachází zvon z r. 1554, pocházející z kostela sv. Mikuláše v Třebušíně, a zvon z r. 1648 od Stanislava Friče, původně pocházející z kostela sv. Václava v Blíževedlích.\"\n\nZaniklá kaple stávala na Mariánské skále. Byla postavena r. 1680 na oslavu konce morové epidemie. Za císaře Josefa II. měla být stržena, ale nákladem měšťana Josefa Plattlicha byla zachráněna a opravena. R. 1976 byla už jako prázdná zbořena. V současnosti se připravuje projekt na vystavění nové kaple na původním místě.\n\nVe věžičce kaple se nacházel zvon z r. 1630 od Hanse Rosenlechera a zvon z r. 1714 od Jana Baltazara Crommela, který byl v r. 1787 přesunut do kostela v Habarticích, dnes je nezvěstný. Z pramenů není jasné, zda byly v kapli oba zvony současně nebo byl starší zvon nahrazen novějším.\n\nKostel československé církve husitské stojí v centru města. Byl postaven v letech 1904-6. Na severozápadní průčelní věži je zvon z počátku 20. století s německým nápisem.\n\nUpravená hradní zřícenina tvoří výraznou dominantu na jihu města nad pravým břehem Labe na 100 m vysoké znělcové skále. Hrad byl založen k ochraně obchodní cesty v roce 1318 a převzal funkce staršího hradu, který vzápětí zanikl. Romantický vzhled hradní zříceniny přitahoval řadu významných osobností (např. malíř Adrian Ludwig Richter, Ernst Gustav Doerel, hudební skladatel Richard Wagner, básník Karel Hynek Mácha). V letech 1923–1936 byla pod hradem na Labi postavena Masarykova zdymadla s plavební komorou a elektrárnou. Do hradního paláce je umístěna expozice historie hradu a blízkého regionu. Z terasy od restaurace je překrásný výhled na město a do labského údolí. Po roce 1989 byl hrad navrácen do vlastnictví šlechtického rodu Lobkowiczů.\n\nVětruše je vyhlídkový zámeček, jenž se tyčí nad údolím řeky Labe v katastru města Ústí nad Labem. Tvoří jednu z významných dominant města a je oblíbeným výletním cílem. Zámeček byl rekonstruován náklady okolo 70 000 000 Kč a v prosinci roku 2005 opět otevřen pro veřejnost.\n\nÚstecké muzeum patří k nejstarším v severozápadních Čechách. Vzniklo v roce 1876 jako uměleckoprůmyslové muzeum. Mezinárodní proslulost později získalo díky sbírce nerostů a hornin Českého středohoří. Dnes spravuje sbírky umělecké, historické, archeologické a přírodovědné. Od roku 1972 sídlí v novorenesanční budově bývalé školy, postavené v roce 1876. Budova je zajímavá mj. tím, že byla prvním objektem v bývalém Československu, napojeným na dálkové topení (v roce 1922). Do konce roku 2005 byla v prostorách muzea instalována stálá expozice, dokumentující dějiny Ústecka od pravěku až do dvacátého století, včetně významné události – bitvy u Chlumce v roce 1813. Památkově chráněná budova dlouhodobě chátrala, když k poslední její velké opravě došlo na přelomu let 1945 – 1946. Od 1. ledna 2006 je muzeum z důvodu generální rekonstrukce uzavřeno a své aktivity realizuje v náhradních prostorách a také na internetu. Zahájení rekonstrukce bylo vzhledem k finanční náročnosti stále oddalováno. Až v roce 2008 získalo město na rekonstrukci budovy dotaci z Evropské unie ve výši 337 milionů korun, dalšími penězi přispěje město ze svého rozpočtu. Rekonstrukce muzea by měla začít v prvním čtvrtletí roku 2009, budova s novými expozicemi bude podle odhadů muzejníků pro veřejnost otevřena koncem roku 2011.\n\nErbenova vyhlídka je 15 metrů vysoká kamenná rozhledna na vrcholu Erbenovy výšiny na severní hranici města. Své jméno nese po předsedovi klubu turistů Alexandru Erbenovi, na jehož popud byla v roce 1933 opravena. V r. 2006 prošla rozsáhlou rekonstrukcí.\n\nMariánský most je nejmladší ze tří mostů stojících přes řeku Labe v Ústí nad Labem. Spojuje městské části Ústí nad Labem-město a Ústí nad Labem-Střekov. Je určen automobilové dopravě, cyklistům a pěším. Byl otevřen roku 1998. Tvoří protiváhu Mariánské skále. Vedle tradičního symbolu města, hradu Střekova, se stal novodobou dominantou Ústí nad Labem. Autorem návrhu je architekt Roman Koucký. Most roku 1999 získal Cenu Evropské asociace ocelových konstrukcí – ECCS (European Convention for Constructional Steelwork) European Steel Design Awards.\n\n\n\n\n\n\n\n\n"}
{"id": "334675", "url": "https://cs.wikipedia.org/wiki?curid=334675", "title": "Lang", "text": "Lang\n\nPříjmení Lang může nosí více různých osobností:\n\n\n\n"}
{"id": "334676", "url": "https://cs.wikipedia.org/wiki?curid=334676", "title": "Copa Libertadores 2008", "text": "Copa Libertadores 2008\n\nRočník 2008 Poháru osvoboditelů ( \"Copa Libertadores\") byl 49. ročníkem klubové soutěže pro nejlepší jihoamerické fotbalové týmy. Vítězem se stal tým LDU Quito, který tak postoupil na Mistrovství světa ve fotbale klubů 2008.\n\nÚčastnilo se 5 týmů z Argentiny a 5 z Brazílie. Dále argentinští Boca Juniors, obhájci titulu. Z ostatních členských zemí CONMEBOL se účastnily 3 týmy. Byly také pozvány 3 týmy z Mexika, které je členem CONCACAF. Nejhůře umístěné týmy jednotlivých zemí se účastnily předkola.\n\nÚvodní zápasy se hrály 29. ledna a odvety 12. února 2008.\n\nSkupinová fáze se hrála od 12. února do 23. dubna 2008.\n\nVyřazovací část se hrála systémem doma-venku. V případě rovnosti skóre rozhodovalo pravidlo venkovních gólů, které však nerozhodovalo ve finále. V případě, že pravidlo venkovních gólů nerozhodlo, přišel na řadu okamžitě penaltový rozstřel (nehrálo se prodloužení). Prodloužení by bylo užito pouze ve finále.\n\nPostupující do vyřazovací části byli seřazeni do žebříčku (pozice 1.–8. zaujaly 1. týmy z každé základní skupiny, pozice 9.–16. zaujaly 2. týmy z každé základní skupiny). V osmifinále se utkal tým nasazený 1. s týmem 16., 2. tým s 15., atd.\n\nÚvodní zápasy byly na programu mezi 29. dubnem a 1. květnem. Odvety se hrály v termínu od 6. do 8. května 2008.\n\nÚvodní zápasy se hrály 14. a 15. května. Odvety pak 21. a 22. května 2008.\n\nÚvodní zápasy se hrály 27. a 28. května, odvety pak 3. a 4. června 2008.\n\nVe finále neplatí pravidlo venkovních gólů.\n"}
{"id": "334678", "url": "https://cs.wikipedia.org/wiki?curid=334678", "title": "Klára Kolouchová", "text": "Klára Kolouchová\n\nKlára Kolouchová, dívčím příjmením Poláčková (* 6. září 1978 Praha), je česká manažerka a horolezkyně, která jako první rodilá Češka zdolala Mount Everest.\n\nPo základní jazykové škole nastoupila na gymnázium, odkud se dostala na vysokou školu obchodního managementu na Anglo-American College v Praze, kde získala titul bakaláře. Již během studia v letech 1997-2000 se díky své výborné angličtině dostala do funkce PR manažera pro zahraniční firmy. V letech 2000-2003 pracovala ve společnosti Euro RSCG jako regionální komunikační manažer. V letech 2003-2004 se přesunula do londýnské centrály Euro RSCG Worlwide. Mezi lety 2004-2006 byla zaměstnána na britském Ministerstvu pro ústavní záležitosti (Department for Constitutional Affairs), odkud přešla na další britské ministerstvo, a to na Ministerstvo zdravotnictví (Department of Health). V roce 2008 se jí narodila dcera Emma. Po návratu do Čech nastoupila do konzultantské firmy McKinsey & Company. V roce 2013 se provdala za Martina Koloucha. Druhá mateřská dovolená se synem Cyrilem pak přerušila její návrat do světa reklamy ve skupině Havas.\n\nJejím oblíbeným sportem je tenis, což potvrdila vítězstvím na LTA turnaji v prestižním Queens Clubu.\n\n\nCestu na nejvyšší horu Jižní Ameriky (6 959 m n. m.) naplánovala s kamarádem v Londýně. Do Argentiny přiletěla v polovině ledna roku 2005 a chtěla absolvovat výstup na horu přes ledovec. Kvůli nově napadlému sněhu nebyla tato varianta možná, a proto zvolila klasickou cestu. Její přítel dostal ve vrcholový den plicní edém, a tak se připojila k tříčlenné polské výpravě, s níž vrchol hory Aconcagua dobyla.\n\nKlára Poláčková plánovala cestu do Himálaje, a proto se připojila k pětičlenné skupině, kterou vedl Tashi Tenzing – vnuk Tenzinga Norgaye, který s Edmundem Hillarym v roce 1953 poprvé dobyl Mount Everest. Podle jejích slov je Čo Oju (8 201 m n. m.) technicky méně náročná hora, a tudíž byla ideální vstupenkou do Himálaje. Na vrchol Čo Oju vystoupila Klára Poláčková 9. května 2006 9:30 tamějšího času.\n\n\"Expedice Tissot Everest 2007\" měla za úkol vystoupit na Mount Everest (8 848 m n. m.) ze severní, tibetské strany. Tým se skládal ze čtyř osob: Kláry Poláčkové, Tashiho Tenzinga a dvou Šerpů Nimy a Pemy. Po příletu do Káthmándú výprava přeletěla do Lhasy (3 600 m n. m.). Odtud se přesunula do Gjance (4 000 m n. m.) a základního tábora (5 200 m n. m.), kde i přes značnou výšku nebyl sníh. Další přesun směřoval přes první (5 680 m n. m.) a druhý mezitábor (6 088 m n. m.) do předsunutého základního tábora (6 440 m n. m.). Následovala vynáška do prvního (7 044 m n. m.) a druhého tábora (7 900 m n. m.). Mezitím se uskutečnilo několik taktických sestupů a výstupů kvůli doplnění zásob. Posledním založeným mezistupněm byl třetí tábor (8 300 m n. m.). Dne 16. května 2007 v 8:16 tamějšího času zdolala Klára Poláčková Mount Everest. Protože toho rána panovalo slunečné počasí, sešlo se na vrcholu kolem 30 horolezců. V dalších dnech se výprava úspěšně vrátila zpět do Káthmándú. Sportovní hodnotu jejího výkonu však snižuje použití umělého kyslíku a doprovod tří Šerpů.\n\n\nPo návratu z Himálaje vydala knížku s názvem \"Himálajský deník\", který zachycuje její cestu na Mount Everest. Knížka je doplněna i množstvím vlastních fotografií z cesty.\n\n\n\n\n\n"}
{"id": "334679", "url": "https://cs.wikipedia.org/wiki?curid=334679", "title": "Seznam českých nositelů titulu monsignore", "text": "Seznam českých nositelů titulu monsignore\n\nToto je seznam českých nositelů titulu monsignore (není-li uvedeno jinak, jedná se o římskokatolického duchovního):\n\nBiskup je monsignorem automaticky od okamžiku svého svěcení.\n\nGenerální vikář diecéze má nárok na titul monsignora z titulu svého úřadu a pouze po dobu jeho trvání.\n\nJiné kněze vyznamenává titulem monsignore papež, většinou na návrh diecézního biskupa nebo nuncia.\n\n\n\n\n\n\n\n\n\n\n\n\n\n"}
{"id": "334682", "url": "https://cs.wikipedia.org/wiki?curid=334682", "title": "Komi", "text": "Komi\n\nKomi může znamenat:\n\n"}
{"id": "334683", "url": "https://cs.wikipedia.org/wiki?curid=334683", "title": "Šúsakovo zahájení", "text": "Šúsakovo zahájení\n\nŠúsakovo zahájení nebo Šúsakovo fuseki ( 秀策流布石) je tradiční fuseki ve hře go. Honinbó Šúsaku, po němž je pojmenováno, jej sice nevynalezl, ale propracoval jeho teorii a nejlepší varianty do vysokého stupně dokonalosti.\n\nToto zahájení bylo od poloviny 19. do 30. let 20. století považováno za nejlepší černého zahájení, které pro profesionálního hráče znamená velkou šanci na výhru. Tato výhoda byla ale později zredukována zavedením komi - bodovou penalizací výhody prvního tahu.\n\n"}
{"id": "334685", "url": "https://cs.wikipedia.org/wiki?curid=334685", "title": "Rada", "text": "Rada\n\nRada může být:\n\n\n\n\n\n\n\n\n\n\n\n\n\n\n\n\n\n\n"}
{"id": "334688", "url": "https://cs.wikipedia.org/wiki?curid=334688", "title": "Sanrensei", "text": "Sanrensei\n\nSanrensei (: 三連星, : \"„Tři hvězdy v řadě“\") je jedno z tradičních fuseki ve hře go. Vyznačuje se typickým postavením černých kamenů na hvězdách. Bílého kameny jsou na hvězdách nebo bodech 3-4. Lze jej považovat za variantu základního zahájení nirenboši.\n\n"}
{"id": "334692", "url": "https://cs.wikipedia.org/wiki?curid=334692", "title": "Ostrovní hry", "text": "Ostrovní hry\n\nOstrovní hry jsou turnaje sportovních reprezentací některých ostrovů a jiných menších teritorií, která jsou většinou závislými územími některých států. Pořádá je Mezinárodní asociace ostrovních her (IIGA).\n\nOstrovní hry byly poprvé hrány v roce 1985 na území Ostrova Man pod názvem \"Inter-Islands Games\" (Meziostrovní hry) jako jednorázová akce v rámci tamního Roku sportu. Organizátorům se podařilo na sportovní akci nalákat nejen sportovce z ostrovů obklopujících Velkou Británii, ale také z Grónska, Islandu, Faerských ostrovů, Svaté Heleny atd. Nakonec na turnaji soutěžilo přes šest set sportovců z patnácti ostrovů v sedmi sportech. Po skončení soutěží bylo rozhodnuto pořádat tuto akci pravidelně.\n\nSporty, ve kterých se na hrách soutěží, vybírá hostující země. Většinou je to 12 - 14 sportů.\n\n\n"}
{"id": "334694", "url": "https://cs.wikipedia.org/wiki?curid=334694", "title": "Claude Cohen-Tannoudji", "text": "Claude Cohen-Tannoudji\n\nClaude Cohen-Tannoudji (* 1. dubna 1933) je francouzský fyzik pracující na École Normale Supérieure v Paříži.\n\nCohen-Tannoudji se narodil v Konstantin alžírským židovským rodičům v době, kdy Alžírsko bylo ještě součástí Francie. Po základní a střední škole, absolvovaných v Alžírsku, odešel Cohen-Tannoudji do Paříže na École Normale Supérieure. Chodil na přednášky Henri Cartana, Laurenta Schwartze či Alfreda Kastlera. Roku 1958 si vzal svou ženu Jacqueline, středoškolskou učitelku, se kterou měl tři děti.\n\nCohen-Tannoudji opustil laboratoře École Normale, aby příštích 28 měsíců plnil svou vojenskou povinnost (kvůli Alžírské válce za nezávislost déle než bylo obvyklé). Roku 1960 se vrátil ke svojí práci, aby o dva roky později získal doktorát.\n\nPoté začal vyučovat kvantovou mechaniku na Pařížské univerzitě. Poznámky z jeho přednášek byly použity jako podklad pro knihu \"Mécanique quantique\", kterou napsal se svými dvěma kolegy. Zároveň také pokračoval ve svojí výzkumné práci na téma interakcí atomů s fotony a jeho tým vytvořil formalismus \"dressed atom\". \n\nRoku 1973 se na Collège de France stal profesorem. Na začátku 80. let 20. století začal přednášet o zářivých silách působících na atomy v polích laserového světla. S Alainem Aspectem, Christophem Salomonem a Jeanem Dalibardem zde také vybudoval laboratoř ke studiu chlazení laserem.\n\nDíky svojí práci získal roku 1997 Nobelovu cenu za fyziku \"za vývoj metod chlazení a chytání atomů laserovým světlem\", společně s Ču Ti-wen a Williamem Danielem Phillipsem.\n\n"}
{"id": "334695", "url": "https://cs.wikipedia.org/wiki?curid=334695", "title": "Pneumologie", "text": "Pneumologie\n\nPneumologie (z řeckého pneumon – plíce a logos – nauka) je lékařský obor zabývající se výzkumem, diagnózou, prevencí a léčbou plicních onemocnění. Jde o podoobor vnitřního lékařství. Dále se člení na řadu samostatných specializovaných podoborů, např. ftizeologie aj.\n\n"}
{"id": "334699", "url": "https://cs.wikipedia.org/wiki?curid=334699", "title": "Fotbal na Ostrovních hrách", "text": "Fotbal na Ostrovních hrách\n\nFotbal se na Ostrovních hrách hraje pravidelně od roku 1989, přestože se hrál i na prvním ročníku her v roce 1985. Tehdy se ale jednalo o mládežnickou soutěž týmů do 16 let, který vyhrál tým Frøye. V současnosti je nejúspěšnějším účastníkem Jersey, který má již tři tituly.\n\n3 tituly\n\n2 tituly\n\n1 titul\n"}
{"id": "334701", "url": "https://cs.wikipedia.org/wiki?curid=334701", "title": "Challenge-response", "text": "Challenge-response\n\nChallenge-response (výzva-odpověď) je v informatice výměna informací mezi dvěma stranami komunikace, kdy jedna strana vyzve otázkou druhou stranu ( ) k poskytnutí správné odpovědi ( ), aby mohlo dojít k autentizaci přístupu.\n\nNejjednodušší formou \"challenge-response\" je případ, kdy uživatel počítače při autentizaci zadá své uživatelské jméno a počítač ho vyzve k zadání správného hesla. Pokud se zadaná dvojice jména a hesla neshoduje s uloženými informacemi, k autentizaci nedojde a přístup je uživateli odepřen.\n\nTímto způsobem funguje například přihlašování k počítači, na kterém pracuje více uživatelů (tzv. víceuživatelský operační systém), kde je obvykle nutné data jednotlivých uživatelů chránit. Počítač tak zpřístupňuje data jen v rozsahu, ke kterým má uživatel oprávnění (například pomocí oprávnění v systému souborů). Stejně tak je výzva k vložení hesla uplatňována v architektuře klient-server.\n\nNevýhodou této metody je případ, kdy je uživatelské jméno a heslo přepravováno na delší vzdálenost (např. pomocí počítačové sítě), protože třetí strana může komunikaci odposlechnout (viz Man in the middle) a následně využít k neoprávněné autentizaci (Replay attack). Řešením může být použití jednorázových hesel (heslo lze použít pro autentizaci jen jednou) nebo využití soli, případně nějaké šifry (viz níže).\n\nAby nebylo možné uložená hesla jednoduše zjistit, jsou často místo nich ukládány jen jejich hashe (tzv. otisky, např. MD5, SHA). Algoritmus výpočtu hashe je známý a proto na základě výzvy není druhou stranou posláno heslo ve své originální podobě, nýbrž pouze jeho hash vypočtený smluvenou funkcí. Strana, která si vyžádala heslo, pak získá pouze jeho otisk a ten porovná s otiskem, který má uložen. V případě shody je autentizace schválena.\n\nTato metoda nechrání přenášené heslo (v podobě hashe) před odposlechnutím (viz Man in the middle), avšak znesnadňuje krádež uložených hesel. Jsou-li hesla uložena jen v podobě jejich hashe, není z nich totiž možné snadno získat jejich vzory (ze kterých by výpočtem hashe vznikl žádaný otisk), protože výpočet hashe je jednosměrná funkce.\n\nOdposlechnutí komunikace a její následné využití k provedení neoprávněné autentizace je závažný problém. Nejjednodušším řešením je využití soli (pseudonáhodné číslo). Server, který generuje výzvu, přidá k žádosti i sůl a zároveň si toto náhodné zvolené číslo zapamatuje. Druhá strana při výpočtu odpovědi použije nejen dohodnutou hashovací funkci, ale aplikuje do výpočtu i sůl, která byla ve výzvě zaslána. Server po přijetí odpovědi nejprve aplikuje na své uložené heslo sůl, kterou si zapamatoval při generování výzvy. Pak porovná přijatou odpověď se svým výsledkem a v případě shody schválí autentizaci.\n\nPoužití soli umožňuje znesnadnit použití odposlechnuté komunikace, protože sůl je volena náhodně a každý její bit zvyšuje počet možných variant druhou mocninou – je-li sůl dlouhá 32 bitů, je možné vygenerovat 2 (4,294,967,296) možných výzev, a proto je málo pravděpodobné, že odposlechnutý hash (kombinovaný se solí) bude možné využít v dalším pokusu o autentizaci (server s vysokou pravděpodobností zvolí jinou sůl).\n\nMetodu \"challenge-response\" je možné zabezpečit též pomocí kryptografie, například pomocí bezpečné Diffie-Hellman výměny klíčů.\n\n"}
{"id": "334702", "url": "https://cs.wikipedia.org/wiki?curid=334702", "title": "Ranger 6", "text": "Ranger 6\n\nRanger 6 byla bezpilotní sonda organizace NASA z USA určená k průzkumu Měsíce.\nCelý projekt programu Ranger připravila Jet Propulsion Laboratory (JPL) v Pasadeně u Los Angeles.\n\nS pomocí dvoustupňové rakety Atlas-Agena B odstartovala sonda z rampy na kosmodromu\nEastern Test Range na Floridě dne 30. ledna 1964. V katalogu COSPAR dostala přidělené označení 1962-007A.\n\nVáha byla 362 kg a od svých neúspěšných předchůdkyň se poněkud lišila. Mimo motoru na hydrazin měla palubní počítač, vysílače, silnější chemické baterie a sluneční panely baterií. Dále televizní aparaturu s řadou kamer, třemi vysílači a parabolickou anténou. Byl zde stabilizační a orientační systém, jehož součástí bylo 12 trysek na stlačený dusík. Celá sonda dosahovala výšky 3,1 metru.\n\nHlavním cílem této mise bylo pořídit několik tisícovek snímků během přiblížení k Měsíci.\nMěla napravit neúspěch jak misí Pioneer z let 1958-1959, tak zejména všech předchozích sond Ranger, vypuštěných v letech 1961 - 1963.\n\nRaketa se sondou odstartovala bez problémů. Odchýlení od projektované dráhy bylo vyřešeno její úpravou. Sonda dopadla 2. února 1964 do Mare Tranquillitatis , zhruba 15 km od plánovaného bodu. Jenže ani tentokrát se nepodařilo uvést do chodu televizní aparaturu kvůli elektrickému zkratu a tak celá mise skončila neúspěchem.\n\nV této etapě závodu o dosažení Měsíce vedl zatím SSSR s jeho programem Luna a neúspěch všech Rangerů zvyšoval pochybnosti o celém programu.\n\n"}
{"id": "334706", "url": "https://cs.wikipedia.org/wiki?curid=334706", "title": "Acid rock", "text": "Acid rock\n\nAcid rock je forma psychedelického rocku, který je charakteristický dlouhými instrumentálními pasážemi, malým množstvím zpěvu (případně žádným zpěvem) a hudební improvizací. Výraz „acid“ je v anglickém slangovém jazyce výraz pro LSD.\n\nPojem „acid rock“ se také vztahuje na podskupinu psychedelických rockových kapel, které byly součástí nebo byly ovlivněny tzv. sanfranciským soundem, a které hrály hlasitou, „tvrdou“ hudbu obsahující dlouhá improvizovaná sóla.\n\nAcid rock dostal své jméno, protože sloužil jako hudební \"podbarvení\" při undergroundových večírcích spojených s užíváním LSD v 60. letech, v angličtině známé pod názvem \"acid trips\" nebo \"acid tests\" (patřila sem například skupina Merry Pranksters, která se zformovala kolem amerického autora Kena Keseyho). (\"Acid\" je hovorový výraz označující LSD.) V rozhovoru pro časopis \"Rolling Stone\" cituje Jerry Garcia ze skupiny Grateful Dead člena skupiny Phila Leshe: \"acid rock je to co posloucháte, když jste nadrogovaný papírem. \"García dále tvrdí, že ve skutečnosti neexistuje žádný skutečně psychedelický rock, a že jedině indická klasická hudba a něco z tibetské hudby lze považovat za příklady hudby \"sloužící k rozšíření vědomí.\" Pojem \"acid rock\" je obvykle ekvivalentem psychedelického rocku. Časopis \"Rolling Stone\" označuje ranou tvorbu Pink Floyd jako \"acid-rock\". V červnu 1967 týdeník Time napsal, že \"z jukeboxů a tranzistorů se národem valí zesílený zvuk acidrockových kapel: Jefferson Airplane, The Doors, Moby Grape\". V roce 1968 časopis \"Life\" označil The Doors jako \"Krále acid rocku\".\n\nKdyž se v první polovině 70. let dostaly do popředí hard rock a heavy metal, fráze \"acid rock\" se občas mylně používala v souvislosti s těmito žánry. Časem se pro tyto kapely ujal pojem \"heavy metal\", který nahradil termín \"acid rock\" používáný pro tyto druhy hudby. Příkladem hardrockových a heavymetalových kapel, které byly kdysi nazývané \"acid rock\" jsou Alice Cooper, Vanilla Fudge a Deep Purple.\n\nMezi nejznámější představitele tohoto stylu patří např. Jimi Hendrix, Cream, Iron Butterfly, The Doors, Jefferson Airplane či Janis Joplin.\n\n"}
{"id": "334708", "url": "https://cs.wikipedia.org/wiki?curid=334708", "title": "Miroslav Homola", "text": "Miroslav Homola\n\nMiroslav Dušan Homola (25. listopadu 1909 Praha – 24. října 1983 Praha) byl český herec a operetní zpěvák.\nPocházel z rodiny úředníka (sekretáře Osvětového svazu) Jaroslava Homoly (1878-??) a matky Terezie Neumannove, ovdovělé Gutwaldové. Měl bratra a sestru.\n\nV letech 1930–1934 studoval na dramatickém oddělení pražské konzervatoře . Následně postupně hrál na různých menších pražských i mimopražských scénách (Plzeň, Košice, Kladno), ve 40. letech 20. století působil v pražském Vinohradském divadle (1941–1950) . Po násilném rozdělení tohoto divadla na počátku padesátých let se stal na 30 let stálým členem hereckého souboru Městských divadel pražských (1950–1980) . Hostoval i v Činoherním klubu a působil i v Krejčově Divadle Za branou.\n\nByl poměrně dobrý zpěvák, zejména v dobách svého mládí často hrál a zpíval v operetách, v pokročilejším věku se posléze etabloval mimo jiné také jakožto nadprůměrný komediální herec, jenž velice často účinkoval po estrádách, v různých estrádně laděných kabaretních scénkách či skečích často vystupoval i v rozhlasu a později též v televizi. S populárním hercem Lubomírem Lipským vytvořil komickou dvojici, kde právě Miroslav Homola byl nejčastějším partnerem respektive protihráčem k postavě popleteného občana Hlustvisiháka (autor Bedřich Zelenka), jehož úspěšně ztvárňoval Lubomír Lipský.\n\nJeho dcera Dana Homolová (* 1951) se stala také herečkou a zpěvačkou.\n\n\n\n\n"}
{"id": "334715", "url": "https://cs.wikipedia.org/wiki?curid=334715", "title": "Poláček", "text": "Poláček\n\nČeské příjmení Poláček znamená malý Polák (příp. polák), nese jej více různých osobností:\n\n\n\n"}
{"id": "334716", "url": "https://cs.wikipedia.org/wiki?curid=334716", "title": "Elektra Records", "text": "Elektra Records\n\nElektra Records je americké hudební vydavatelství, které vlastní Warner Music Group. Vydavatelství založili v roce 1950 Jac Holzman a Paul Rickholt. Název „Elektra“ dal vydavatelství Holzman, který jej pojmenoval po postavě z řecké mytologie jménem Élektra (v angličtině Electra), který o tom později prohlásil, že dal názvu vydavatelství „K“, které jemu ve jméně chybí. Mezi nejvýznamnější hudební interprety vydavatelství patří Queen, Paul Butterfield Blues Band, Love, The Doors, The Stooges či MC5.\n"}
{"id": "334719", "url": "https://cs.wikipedia.org/wiki?curid=334719", "title": "Mráz (rozcestník)", "text": "Mráz (rozcestník)\n\nMráz může být:\n\n\n\n\n"}
{"id": "334720", "url": "https://cs.wikipedia.org/wiki?curid=334720", "title": "Jiří Plachý", "text": "Jiří Plachý\n\nJméno a příjmení Jiří Plachý nese více různých osobností:\n\n"}
{"id": "334721", "url": "https://cs.wikipedia.org/wiki?curid=334721", "title": "Karlík (rozcestník)", "text": "Karlík (rozcestník)\n\nKarlík může být:\n\n\n\n"}
{"id": "334724", "url": "https://cs.wikipedia.org/wiki?curid=334724", "title": "Koncový mozek", "text": "Koncový mozek\n\nKoncový mozek (\"také velký mozek\", latinsky: \"telencephalon\") tvoří u člověka zdaleka největší oddíl centrální nervové soustavy (CNS), ale také u ostatních savců zabírá větší díl hlavového oddílu CNS. Vývojově je nejmladší částí CNS. Skládá se ze dvou polokoulí (hemisfér), které jsou spojeny vazníkem (corpus callosum). Povrch koncového mozku je pokryt pláštěm (\"pallium\"), který je tvořen mozkovou kůrou (\"cortex cerebri\"). Hemisféry obsahují postranní komory, které komunikují otvory s III. komorou uloženou v mezimozku. Skrze mokovod (\"aquaductus Sylvii\") je III. komora propojená se IV. komorou v zadním mozku a míšním kanálem v páteřní míše.\n\nMozková kůra člověka se dělí na lalok (\"lobus\") čelní, temenní, spánkový, týlní a insulu, které se skládají ze závitů (\"gyrus\") a ty jsou od sebe odděleny zářezy (\"sulcus\"). Studium mikroskopické stavby každé korové oblasti (\"cytoarchitektonika\") a základních spojů (\"myeloarchitektonika\") dovoluje zmapovat mozkovou kůru. Někteří savci (např. krysa) nemají \"gyrifikaci\" (zvrásnění mozkové kůry do závitů), ale povrch jejich mozku je hladký. Jedná se o tzv. \"lisencephalony\".\n\nVnitřek koncového mozku obsahuje bílou hmotu (ze svazků axonů neuronů) a okrsky šedé hmoty (těla neuronů), které vytváří podkorová centra (\"bazální ganglia\").\n\nAnatomicky má koncový mozek tyto oddíly:\n\n\n"}
{"id": "334725", "url": "https://cs.wikipedia.org/wiki?curid=334725", "title": "Eldin Adilović", "text": "Eldin Adilović\n\nEldin Adilović (* 8. února 1986, Zenica) je bosenský fotbalový útočník hrající na pozici hrotového útočníka. V současné době hraje za turecký klub Samsunspor.\n\nV roce 2008 byl na testech v pražské Slavii. Ve třech přípravných duelech dal jednu branku, do kádru však vybrán nebyl. 9. ledna 2011 byl na testech v klubu polské Ekstraklasy Korona Kielce.\n\nEldin Adilović reprezentoval Bosnu a Hercegovinu. V bosenském reprezentačním A-mužstvu debutoval pod trenérem Fuadem Muzurovićem 15. prosince 2007 proti Polsku, kde nastoupil na hřiště v základní sestavě a hrál do 73. minuty (hrálo se v tureckém městě Antalya). Bosna a Hercegovina prohrála tento přátelský zápas 0:1.\n\n"}
{"id": "334726", "url": "https://cs.wikipedia.org/wiki?curid=334726", "title": "Zdiměřice (Jesenice)", "text": "Zdiměřice (Jesenice)\n\nZdiměřice je vesnice ležící ve Středočeském kraji, v okrese Praha-západ, součást města Jesenice. Leží od něho přibližně 1 km na severovýchod.\n\nDíky blízkosti Prahy a územnímu plánu města Jesenice jsou Zdiměřice jedním z nejrychleji se rozvíjejících sídel v okolí hlavního města. Původní část situovaná podél Jesenického potoka se po roce 2003 rozrostla nejprve na jih, po roce 2006 i na západ a sever, čímž došlo minimálně k desetinásobnému nárůstu místní populace. Růst obyvatel stále pokračuje s další výstavbou domů.\n\nNázev obce se v čase postupně vyvíjel až do dnešní podoby Zdiměřice. Doklad z roku 1318 zmiňuje obec pod názvem \"Stimiricich\", v roce 1363 se pak používal název \"Stymirzice\". Pramen z roku 1695 pak uvádí název \"Lstimeritz\". Je možné, že obec možná původně jmenovala \"Čstiměřice\". Jak ale vznikl původní název obce zůstává nejasné.\n\nPrvní zmínka o obci Zdiměřice pochází z roku 1363, kdy byla obec společně se Zvolí a Ohrobcem prodána Volflinem Meinhardovým, tehdejším novoměmstským rychtářem, zbraslavskému klášteru za 1350 kop grošů. V té době se v obci nacházela tvrz svobodného zemana Slavibora a v okolí obce se nacházel les. V roce 1407 vyznal Bedřich, tehdejší opat zbraslavského kláštera, že se souhlasem celého konventu byly Zdiměřice postoupeny klášternímu podsklepníkovi. V roce 1420 byla obec zabrána Novoměstskými. V průběhu 16. století přešla obec společně s Vestcem, Jesenicí, Horními a Dolními Jirčany a Štědříkem do majetku purkrabství na Pražském hradě. Roku 1594 koupil celé toto území Krištof Želinský ze Sebuzína, který měl sídlo na zámku v Dolních Břežanech. Tím se Zdiměřice staly na několik století součástí panství Dolních Břežan, které existovalo až do roku 1715, kdy se stalo majetkem Pražského arcibiskupství. V roce 1626 byly Zdiměřice společně s Dolnobřežanským panstvím postoupena Polyxeně Donínové z Hrušova, tetě předchozích majitelů. Od ní koupil panství Pavel Michna z Vacínova, v jehož rodině bylo panství následně až do roku 1673, kdy bylo prodáno hraběti ze Sienzendorfu Jiříku Ludvíkovi. Panství bylo obratem prodáno hraběti z Trautmansdorfu Janu Fridrichovi, jehož nejmladší syn se pak v roce 1696 ujal jeho správy až do roku 1715, kdy byl dvůr prodán. Během třicetileté války byla ves poničena, konkrétně v roce 1654.\n\nNa počátku 18. století bylo ve Zdiměřicích 6 polosedláků a 6 chalupníků. V roce 1816 vykonával ve Zdiměřicích funkci rychtáře Vojtěch Kulhavý. Na konci 19. století ve Zdiměřicích byla hospoda,majitelem byl po otci p. Skružný následně jeho zeť, pan Burda. Minimálně od roku 1833 se uprostřed obce musel nacházet rybník (Dolejší).\n\nV roce 1906 byla zahájena stavba silnice procházející skrze Vestec a spojující Šátalku se Zdiměřicemi. Ve 20. letech 20. století byl na území Zdiměřic v provozu lom, ze kterého byl využíván kamen na stavbu silnice z Jesenice do Zlatník. Během druhé světové války na polích v okolí obce přistálo nouzově spojenecké letadlo. Na počátku 80. let 20. století bylo v obci zprovozněno veřejné osvětlení. Roku 1988 činila katastrální rozloha obce 357 ha. Zdiměřické děti chodily do spádové dvoutřídé školy v Osnici. Nejpozději od r. 1970 dojížděly děti do staré ZŠ v Jesenici a následně na druhý stupeň do Kunratic,\njmenovitě Habětín, Zápotocký, Veselá atd. \n\nNa počátku 20. století se severně od obce nacházel malý lom na kámen, který se využíval na stavbu některých přilehlých komunikací. Lom byl postupně opuštěn a následně zaplaven spodní vodou. V současnosti je oblast bývalého lomu chráněna jako významný krajinný prvek.\n\nPoprvé se Zdiměřice staly součástí Jesenice v roce 1848, když došlo ke spojení obou obcí. Nicméně tento svazek skončil 5. října 1919. Tehdy rezidenti Zdiměřic podali žádost zastupitelům Jesenice o odtržení své obce ze svazku. Zastupitelé Jesenice návrh na odtržení odsouhlasili. Nicméně samostatnými se Zdiměřice staly až 2. srpna 1922 poté, co žádost oficiálně schválilo tehdejší ministerstvo vnitra. V říjnu téhož roku pak proběhly volby do místního zastupitelstva. Zdiměřice se staly opětovně součástí města Jesenice v roce 1976.\n\nZdiměřice bývaly dlouhodobě malou vesnicí, což se změnilo až po roce 2003, kdy v obci proběhla masivní výstavba rezidenčních domů a bytů. Jaroslav Schaller ve své knize \"Topographie des Königreichs Böhmen: Th. Kauržimer Kreis\" (Topografie království českého: Kouřimský kraj) z roku 1788 uvádí, že Zdiměřice tvořily tehdy 11 domů. Kronika města Jesenice uvádí, že na konci roku 2000 žilo ve Zdiměřicích 98 obyvatel. Podle sčítání lidu v roce 2001 žilo v Zdiměřicích 102 obyvatel; v současnosti (2016) je však jejich počet mnohonásobně vyšší a pohybuje se vysoko nad 1000 obyvatel. Počet obyvatel ke všemu dále narůstá. Jak ukazuje analýza věkového průměru obyvatelstva, tento přírůstek je většinou způsoben stěhováním celých rodin s dětmi.\n\nZ důvodu rapidního zvýšení počtu obyvatel v této oblasti a s tím spojeného přetěžování místních komunikací je plánována výstavba Vestecké spojky. Ta bude sloužit jako obchvat několika městských částí a zvýší se díky ní rychlost a plynulost dopravy.\n\nVýchodně od obce směrem na Průhonickou oboru se nachází Kaple Jména Panny Marie z roku 1818.\n\nNa rozcestí před obcí ve směru od Hrnčíř stávala až do roku 1985 památkově chráněná barokní boží muka, která byla zničena během autonehody a jejich zbytky následně vyhozeny místními pracovníky JZD na skládku. Jednalo se o pískovcový sloup posazený na kvádrové desce. Na vrcholku sloupu byla nasazena hlavice s prázdnými výklenky a dvojitým křížem.\n"}
{"id": "334728", "url": "https://cs.wikipedia.org/wiki?curid=334728", "title": "Jan Baltazar Crommel", "text": "Jan Baltazar Crommel\n\nJan Baltazar Crommel byl německý zvonař konce 17. století a počátku 18. století, působící především v severních Čechách. Původně pocházel z Trevíru. Pravděpodobně neměl žádnou stálou dílnu a zvony odléval přímo na určeném místě, delší čas zřejmě pobýval v České Lípě, Lounech a Ústí nad Labem; právě v severních Čechách se nachází největší část jeho zvonů.\nProzatím jsou známy jeho zvony z let 1692-1719. Výjimkou je (nedochovaný) zvon z r. 1676 ve Svádově, u nějž se předpokládá, že ho vyrobil Crommelův otec nebo jiný příbuzný. V Německu je známo několik zvonařů s příjmením Crommel z 2. poloviny 17. století.\n\nVětšina zvonů mistra Crommela nese nápisy v němčině, a jeho jméno se proto objevuje spíše v německé podobě Johann Balthasar. Pokud jde o příjmení, někdy bývá v literatuře uvedeno též v podobě Grommel, což může být způsobeno chybným přečtením nápisu. V nápisech se objevuje též podoba Crommeli. \n\n\n"}
{"id": "334729", "url": "https://cs.wikipedia.org/wiki?curid=334729", "title": "Spitzerův vesmírný dalekohled", "text": "Spitzerův vesmírný dalekohled\n\nSpitzerův vesmírný dalekohled či Space Infrared Telescope Facility (zkráceně SIRTF nebo i Spitzer) je vesmírná observatoř určená k pozorování objektů v infračerveném oboru světla. Jedná se o největší infračervený teleskop, který byl vypuštěn do vesmíru, a představuje poslední článek projektu Velkých observatoří spadajícího pod americký Národní úřad pro letectví a kosmonautiku. Tento teleskop, vypuštěný 25. srpna 2003, učinil celou řadu objevů, mezi něž patří např. přímé zachycení světla exoplanet HD 209458 b a TrES-1, potvrzení teorie, že galaxie Mléčná dráha je ve skutečnosti spirální galaxií s příčkou nebo zmapování atmosféry exoplanety HD 189733 b. S jeho pomocí byla vytvořena fotografická mozaika Mléčné dráhy skládající se z 800 tisíc samostatných snímků. Celou misi společně řídí Jet Propulsion Laboratory a Spitzer Science Center (Pasadena, USA).\n\nZákladní délka mise činila dva a půl roku, poté byla prodlužována až do stádia, kdy došlo k vyčerpání zásob chladicího helia, bez něhož není nadále možné v některých částech spektra provádět měření. Tato skutečnost konkrétně nastala ke dni 15. května 2009. Od tohoto data až doposud (2014) pokračuje tzv. „Teplá mise“ (ang. \"Warm Mission\"), během níž se dalekohled postupně zahřál na teplotu T ≈ 30 K. Pozorovací možnosti dalekohledu tedy již nedosahují takových výkonů, jako tomu bylo v období před vyčerpáním hélia, nicméně se ukázalo, že je pro vědu i přesto stále velmi přínosným. V roce 2013 se předpokládalo, že mise bude pokračovat nejméně do konce září 2014, s teoretickou možností prodloužit celou misi až do roku 2016.\n\nDalekohled byl pojmenován dle Lymana Spitzera, amerického teoretického fyzika, který jako první prosazoval myšlenku umisťovat dalekohledy do vesmíru, když ve své práci \"Report to Project Rand: Astronomical Advantages of an Extra-Terrestrial Observatory\" z roku 1946 vysvětlil výhody vesmírného prostředí pro astronomická pozorování. Stavba Spitzerova vesmírného dalekohledu stála celkem 670 milionů amerických dolarů. Rozpočet NASA přiřkl projektu SIRTF na rok 2008 celkem 68,4 milionů USD, na rok 2009 se pak operovalo s částkou 71,7 milionů USD. S blížícím se koncem celé mise se přidělovaná částka postupně snižuje.\n\nNASA oznámila konec mise na 30. ledna 2020.\nJiž na počátku osmdesátých let 20. století začali astronomové zvažovat možnost umístění infračerveného teleskopu mimo rušivé elementy zemské atmosféry. \"National Research Council\" (Národní výzkumná rada) vydala roku 1979 zprávu \"A Strategy for Space Astronomy and Astrophysics for the 1980's\", v níž označila Shuttle Infrared Telescope Facility (\"Infračervený teleskop nesený na palubě raketoplánu\") jako jedno z hlavních zařízení, která mají být vyvinuta pro vesmírný výzkum. S očekáváním výsledků nové družice COBE se zpráva zmínila o studiu a vývoji dlouhotrvajících vesmírných letů kryogenicky chlazených infračervených teleskopů. Vypuštění Infračerveného astronomického satelitu roku 1983, vyvinutého ve spolupráci Spojených států, Nizozemska a Velké Británie, který jako první provedl kompletní infračervený průzkum nebe, povzbudilo vědce po celém světě k práci na dalším vývoji technologie infračervených detektorů.\n\nVětšina raných konceptů viděla cestu v opakovaných letech na palubě raketoplánu. Tento přístup se vyvinul v době, kdy se čekalo, že program raketoplánů bude schopen podporovat každotýdenní lety s trváním do třiceti dnů. Zpráva NASA z května roku 1983 popisuje SIRTF jako misi, během které bude využito k raketoplánu připevněných vědeckých přístrojů – \"„SIRTF by mělo být zařízení velikosti kolem 1 metru, kryogenicky chlazené, sestávající z teleskopu a dalších souvisejících přístrojů. Mělo by být vyneseno na palubě raketoplánu, na oběžné dráze by k němu zůstalo připojeno jakožto vesmírná laboratoř, která by během pobytu ve vesmíru prováděla potřebné výzkumy. Poté by se měla společně s raketoplánem vrátit opět na Zemi, kde by byla znovu připravena k dalšímu letu.“\" Počítalo se, že s prvními lety by se mohlo začít po roce 1990. Let laboratoře Spacelab-2 na palubě Challengeru (mise STS-51-F) v roce 1985 však ukázal, že prostředí raketoplánu je pro infračervený dalekohled značně nevhodné z důvodu kontaminace kosmickým smetím, nacházejícím se na oběžné dráze. Od září 1983 tedy NASA začala zvažovat možnost dlouhotrvajícího letu, během něhož by SIRTF prováděl pozorování ve volném prostoru bez raketoplánu.\n\nSpitzerův vesmírný dalekohled je jediným zařízením z projektu Velkých observatoří, které nebylo vyneseno na oběžnou dráhu pomocí raketoplánu, se kterým se v této misi původně počítalo. Po katastrofě raketoplánu Challenger roku 1986 však bylo zakázáno používání druhého stupně nosných raket Atlas – Centaur LH2/LOX, který byl používán pro dopravení nákladu na vyšší oběžnou dráhu. Během 90. let prodělala mise sérii různých úprav, především kvůli škrtům v rozpočtu. To sice vyústilo v mnohem menší avšak stále přínosnou misi, která mohla jako nosič využít raketu Delta II.\n\nJednou z nejdůležitějších změn bylo využití heliocentrické orbity. To znamená, že Spitzer obíhá kolem Slunce po stejné oběžné dráze jako Země. Zemi následuje v závěsu v tzv. libračním centru 2 (L2), přičemž se od ní vzdaluje přibližně o 0,1 AU za rok. Kryogenicky chlazené družice, které potřebují tekuté helium (LHe, T ≈ 4 K) jsou obvykle v blízkosti Země vystaveny značné tepelné zátěži a k jejich chlazení je tedy nutné využívat velké množství chladicí látky, která poté zabírá většinu nákladové kapacity a zkracuje tím maximální délku mise. Umístěním satelitu na oběžnou dráhu Slunce bylo možné využít inovativní technologie jako např. pasivní chlazení (solární štít), které dramaticky snížily celkové množství potřebného helia (a také finanční náklady). Spitzer je ve svém aktuálním umístění odstíněn od Slunce i Země, neboť je od nich nasměrován na opačnou stranu. S využitím unikátních vlastností této orbity byl vyvinut speciální systém pro ukládání dat a telemetrie teleskopu tzv. „Store-and-Dump Telemetry“ (viz níže).\n\nK vypuštění došlo v pondělí 25. srpna 2003 v 5 h 35 min 39 sek UT z Cape Canaveral Air Force Station za pomoci nosné rakety Delta II (7920H ELV).\n\nHlavní sada přístrojů (teleskop a kryogenní komora) byla vyvinuta společností \"Ball Aerospace & Technologies Corp\". Další zařízení byla vyvinuta průmyslovými, akademickými a vládními institucemi jako např. Cornell, University of Arizona, Smithsonian Astrophysical Observatory (spíš Harvard-Smithsonian Center for Astrophysics), \"Ball Aerospace\" a \"Goddard Spaceflight Center\". Tělo Spitzerova vesmírného dalekohledu bylo zkonstruováno společností Lockheed Martin.\n\nTeleskop byl navržen tak, aby jeho hmotnost nepřekračovala 50 kg, a jeho konstrukce dokázala odolat extrémně nízkým teplotám, v tomto případě −268 °C. Hlavní zrcadlo dalekohledu má průměr 85 cm, \"f/12\" (ohnisková vzdálenost je dvanáctinásobkem průměru zrcadla), je vyrobeno z beryllia, jehož výhodu je velice malá tepelná vodivost při nízkých teplotách, a je ochlazováno na teplotu 5,5 K. Teleskop je vybaven třemi zařízeními (viz níže), která mu umožňují snímání a fotometrii vlnových délek od 3 do 180 mikrometrů, spektroskopii od 5 do 40 mikrometrů a spektrofotometrii od 5 do 100 mikrometrů.\n\nZařízení teleskopu jsou následující:\n\nDříve byla pozorování v infračerveném oboru spektra prováděna kombinací pozemských a vesmírných pozorování. Pozemské hvězdárny mají nevýhodu v tom, že zemská atmosféra pohlcuje značné množství infračerveného záření. Z tohoto důvodu je tedy nutné prodlužovat dobu expozice, což značně snižuje možnost sledovat slabší objekty. Předchozí satelity pro IR pozorování jako např. IRAS – (Infrared Astronomical Satellite) a ISO (the Infrared Space Observatory) byly v provozu v letech 1980–1990. Od těchto dob však došlo k velkým změnám v astronomických technologiích.\n\nPředchozí infračervené teleskopy ve vesmíru byly zahaleny obrovským kryostatem, který obsahoval supratekuté helium a umožňoval fungování teleskopu o teplotách blízko absolutní nule. Taková konfigurace vešla ve známost jako tzv. \"Cold launch architecture\". Na rozdíl od teleskopů IRAS a ISO, však bylo u Spitzera využito inovativní technologie tzv. \"Warm launch architecture\". Spitzerův vesmírný dalekohled je z převážné části ochlazován přirozenou teplotou vesmírného prostředí (pasivní chlazení). Pouze snímací zařízení, které vyžaduje dodatečné ochlazování, je ukryto společně s kryostatem ve speciální vakuové schráně. Pro správné fungování technologie „warm launch“ je však nezbytná správná volba umístění (orbity). Pokud je teleskop umístěn v dostatečně velké vzdálenosti od Země, je teplota okolního prostředí schopna jej ochladit již během několika týdnů na teplotu 40 K. Během této doby je chlazení zajišťováno vnější schránou s tekutým heliem – postupně se odpařující helium ochlazuje teleskop na operační teplotu 5,5 K. Jedním z největších přínosů této technologie je celková redukce velikosti celé této observatoře a snížení nákladů na dopravu zařízení na oběžnou dráhu.\n\nPro porovnání: SIRTF spotřebuje 360 litrů helia během pěti let, u jeho předchůdce IRAS to činilo 520 litrů spotřebovaných za 10 měsíců a nakonec ISO, který spotřeboval 2140 litrů během 2,5 roční mise.\nS použitím této úsporné inovativní technologie se (s určitými úpravami) počítá i u nových projektů vesmírných infračervených teleskopů, jako je např. Vesmírný dalekohled Jamese Webba.\n\nDalší inovací použitou u Spitzera je speciální metoda zpracování získávaných dat tzv. \"Store-and-Dump Telemetry\" (přeložitelné jako \"ulož a vysyp\"). V jeho těle se nachází vysokopaměťový počítač, který využívá speciální bezeztrátový komprimační software k přenosu dat na Zemi. K tomu je využívána vysokopříjmová nepohyblivá anténa uchycená na zadní části konstrukce. Výzkumné práce prováděné Spitzerem jsou přerušeny pouze jednou či dvakrát za den, kdy je za účelem odeslání dat nutné znovu zaměřit konkrétní vysílač na zemském povrchu. Telemetrie je zajišťována komunikační sítí Deep Space Network a probíhá v přesně stanovených jednohodinových časových „oknech“ každých 12 až 24 hodin.\n\nNové operační úkoly jsou Spitzeru obvykle zasílány v týdenních blocích, avšak v případě potřeby tato telemetrie umožňuje i častější komunikaci. Průměrná přenosová rychlost činí 80 kb/s. Díky kapacitě paměti 8 Gb je možné uložit data i za celý pozorovací den pro případ, že by došlo k promeškání přenosového okna, s možností stažení v okně následujícím. Odhaduje se, že tento systém umožňuje teleskopu provést až o 100 000 pozorování více, než kdyby se využil klasický způsob komunikace.\n\nPointing Control Sub-System (\"Zaměřovací kontrolní Sub-systém\") je tříosý, celestiálně-inertní navigační systém Spitzerova vesmírného teleskopu. Řídí se podle koordinačního systému J2000 (palubní katalog hvězd obsahuje 87 000 hvězd do 9. magnitudy), který je implementován \"Sledovačem hvězd\". Sledovač hvězd (SH) je určen k zaměřování konkrétních cílů na obloze s přesností ±0,5 úhlových minut. Zorné pole zaměřovače činí 5° x 5°, což Spitzerovi umožňuje zaměření jakéhokoli bodu na obloze. K polohování Spitzera SH obvykle využívá 40 hvězd najednou. V momentě, kdy je SH využíván pro jiný účel, zajišťují správné polohování palubní gyroskopy.\nPCS sestává z počítače vybaveného letovým softwarem, který je nezbytný pro precizní navigaci, stabilizaci, natáčení a sledování cílů Spitzerova vesmírného dalekohledu. Dále umožňuje rychlé přenastavení a přeorientování vědeckých přístrojů na palubě a zajišťuje řízení drobných korekčních manévrů. Provádí také neustálou osovou kalibraci dalekohledu, zajišťuje správnou orientaci solárních panelů a směrování vysokopříjmové antény za účelem komunikace s operačním střediskem. Pomocí širokoúhlých detektorů Slunce také kontroluje, zda nedochází k přílišnému vychýlení od stanovené polohy.\n\nPrvní snímky získané Spitzerovým dalekohledem byly sestaveny tak, aby zvýraznily hlavní přednosti a schopnosti dalekohledu; ukázaly žhavé rodiště hvězd, galaxie, disk úlomků formujících se planet a organické plyny v hlubokém vesmíru. Od této doby se v odborném i běžném tisku pravidelně vyskytovaly snímky ze Spitzeru, podobně, jako tomu bylo u snímků z Hubbleova vesmírného dalekohledu NASA a ESA. Jeden z jeho největších úspěchů nastal v roce 2005, kdy zachytil přímé světlo z exoplanet HD 209458 b a TrES-1 nazývaných žhavé Jupitery (planety o hmotnosti podobné jako planeta Jupiter, které obíhají ve vzdálenosti pouze 0,05 AU od své mateřské hvězdy). Bylo to poprvé, kdy byly exoplanety přímo vizuálně zobrazeny. Dříve se dalo umístění exoplanety pouze „odhadovat“ na základě pohybu hvězdy, kterou obíhaly. V dubnu 2005 Spitzer objevil, že hvězda Cohen-kuhi Tau/4 měla planetární disk, který byl o mnoho menší a mladší než se dříve předpokládalo, což přispělo k lepšímu poznání o tvoření planetárních disků.\n\nI když je většina provozního času dalekohledu vyhrazena pro účastnické instituce a hlavní projekty, mají astronomové z celého světa možnost předložit vlastní návrh na konkrétní pozorování. Mezi hlavní cíle patří planety, vzdálené galaxie a rodící se hvězdy. Obrázky získané z tohoto projektu jsou volně dostupné pro vzdělávací i novinářské účely. V roce 2004 bylo oznámeno, že Spitzer objevil slabé a velice žhavé těleso, které se stalo kandidátem na nejmladší hvězdu, jaká kdy byla pozorována. Schopnosti dalekohledu byly také otestovány na plynném jádru s označením L1014, vzdáleném 650 ly, které se předtím pozemským dalekohledům a dalekohledu ISO jevilo jako úplně tmavé. Pokročilá technologie Spitzeru odhalila uprostřed tohoto objektu jasnou, červeně zářící skvrnu. Vědci z Texaské univerzity v Austinu se domnívají, že se jedná o hvězdu v raném vývojovém stádiu, která do sebe absorbuje okolní plyny a prach. Po bližším průzkumu daného místa dalekohledy ze Země bylo zachyceno slabé záření vějířovitého tvaru. Roku 2005 zjistili vědci z Wisconsinské univerzity v Madisonu a Whitewateru na základě čtyř set hodin pozorování, že galaxie Mléčná dráha je oproti původním předpokladům spirální galaxií s příčkou. V březnu 2006 astronomové oznámili, že našli mlhovinu nacházející se asi 300 ly od obří černé díry v centru Mléčné dráhy, která byla nazvána Double Helix. Jak vyplývá ze snímků, je stočená do tvaru dvojité spirály. Tento fakt je interpretován jako důkaz silných magnetických polí vytvářených plynným diskem obíhajícím kolem obří černé díry ve středu galaxie, 300 ly od mlhoviny a 25 tisíc ly od Země.\n\nV říjnu 2003 byl Alexanderem Kashlinskym a Johnem Matherem učiněn další objev. Oznámili, že bylo pravděpodobně zachyceno světlo z nejstarších, doposud známých hvězd ve vesmíru. Obrázek kvasaru v souhvězdí Draka, který měl sloužit pouze pro kalibraci dalekohledu, byl objeven proto, že vyzařoval infračervené světlo, které značně vyniklo po odstranění světla ze známých objektů. Kashlinsky a Mather jsou přesvědčeni, že početné barevné (oranžové a červené) skvrny v tomto záření jsou světla hvězd zformovaných v období 100 milionů let po velkém třesku, která mají, z důvodu rozpínání vesmíru, značný červený posuv.\n\nV roce 2007 byla také úspěšně zmapována teplota atmosféry exoplanety HD 189733 b (mateřská hvězda HD 189733) vzdálené 63 světelných let od Země a byla tak získána vůbec první mapa tohoto druhu. Jedná se o plynného obra – tzv. horkého Jupitera, u nějž byla zmapována teplota plynných mračen, nacházejících se ve svrchních částech atmosféry. HD 189733 b oběhne svou mateřskou hvězdu jednou za 2,2 dne. Tato planeta má vůči ní vázanou rotaci, je tedy k hvězdě natočena stále stejnou stranou a na její přivrácené straně se nachází „horká skvrna“ (nejteplejší oblast), která má ke hvězdě sklon 30°. Teplota tmavé strany se odhaduje na 650 °C a teplota přivrácené strany činí 930 °C. Tento nepříliš velký rozdíl se vysvětluje působením silných větrů v atmosféře, které dosahují rychlostí blížících se 9700 km/h, teplou skvrnu postupně tlačí směrem na východ a tím pomáhají vyrovnávat rozdíly teplot na obou stranách planety.\n\nGLIMPSE (\"Galactic Legacy Infrared Mid-Plane Survey Extraordinaire\", glimpse v angličtině zároveň znamená \"záblesk\", \"letmý pohled\", \"mihnutí\", \"tušení\") je průzkum prováděný Spitzerovým vesmírným dalekohledem, který snímá 300 stupňovou plochu vnitřní části galaxie Mléčná dráha v infračerveném oboru spektra za použití kamery IRAC. V rámci tohoto projektu bylo pořízeno celkem 444 000 fotografií ve čtyřech různých vlnových délkách. Bylo zkatalogizováno 72 miliónů hvězd (včetně průzkumu \"GLIMPSE3D survey\", kdy bylo zkatalogizováno 100 miliónů hvězd). Ze všech těchto fotografií byla sestavena obrovská mozaika, která vědcům pomůže lépe objasnit strukturu středu galaxie a strukturu spirálních ramen galaxie. Během průzkumu GLIMPSE bylo také zkatalogizováno na 20 000 „červených“ zdrojů, z nichž 75 % tvoří nově se rodící hvězdy a 25 % hvězdy již rozvinuté. Dále bylo objeveno 300 výtrysků hmoty z nově se rodících masivních hvězd a 59 nových hvězdokup.\n\nMIPSGAL je obdobný průzkum snímající 278° galaktického disku v delších vlnových délkách.\n\n3. června 2008 byl na 212. konferenci \"American Astronomical Society\" (Americká astronomická společnost) v Saint Louis ve státě Missouri (USA), zveřejněn zatím nejdetailnější infračervený portrét Mléčné dráhy, který byl vytvořen spojením 800 tisíc samostatných fotografií.\n\n10. července 2008 vyšla tisková zpráva oznamující objev velice aktivního rodiště nových hvězd (tzv. \"Baby boom galaxy\"). Je to velice vzdálená galaxie, v níž vzniklo 4000 hvězd za jediný rok (v naší Galaxii pro srovnání vzniká ročně asi 10 hvězd). S takovou intenzitou vzniku hvězd stačilo této galaxii 50 milionů let (což je v kosmickém měřítku velmi krátká doba), aby se vyrovnala největším galaxiím, jaké známe. Na objevu se podílel Spitzerův vesmírný dalekohled a několik dalších teleskopů. Objev tak intenzivního rodiště hvězd do značné míry odporuje uznávané teorii, tzv. hierarchickému modelu, podle které se galaxie tvoří velmi pozvolna pohlcováním částí menších galaxií – tedy ne tak rychle a „explozivně“, jak tomu je u této nově objevené galaxie. Peter Capak ze Spitzer Science Center řekl: „Tato galaxie nyní zažívá období největšího ‚baby boomu‛, během něhož se rodí většina jejích hvězd“.\n\nObjevená galaxie patří do kategorie tzv. starburst galaxií, v nichž hvězdy vznikají mnohem častěji než u jiných galaxií stejné velikosti. Je nejzářivější starburst galaxií vzdáleného vesmíru – vysoká zářivost indikuje překotné vznikání nových hvězd. Jako první spatřily tuto galaxii Hubbleův vesmírný dalekohled a japonský \"Subaru Telescope\" na havajské hoře Mauna Kea. Galaxii však pozorovaly ve viditelném oboru spektra a kvůli obrovské vzdálenosti nešlo rozpoznat její charakter. Když se do pozorování zapojil i Spitzerův vesmírný dalekohled a James Clerk Maxwell Telescope, pracující v infračervených a submilimetrových vlnových délkách, vynikla jako nejzářivější ze své skupiny galaxií. V infračerveném světle je mnohem lépe vidět proto, že nově se rodící hvězdy produkují mnoho prachu a silné ultrafialové záření. Okolní prach záření absorbuje, ovšem zahřívá se tím a získanou energii vyzařuje v podobě infračerveného záření. Proto se tato galaxie infračerveným senzorům jeví jako velice zářivý objekt.\n\nPo objevu této galaxie následovala další pozorování pomocí několika teleskopů, jako například Keckových dalekohledů, za účelem zjištění její vzdálenosti. Ta byla určena na 12,3 miliardy světelných let.\n\nDiamanty jsou na Zemi vzácnou surovinou, ovšem ve vesmíru jsou podle vědců z \"NASA Ames Research Center\" v Moffett Field (USA) naprosto běžné. Spitzerův vesmírný dalekohled byl nasazen s cílem potvrdit tuto hypotézu a dozvědět se o diamantech ve vesmíru více, protože jeho citlivé infračervené vybavení se k tomu výborně hodí. Vědci pomocí počítačových simulací vypracovali strategii, jak nalézt diamanty nanometrových rozměrů, tedy 25 000× menší než zrnko písku. I přes své malé rozměry mohou tyto diamanty být velice užitečné k hlubšímu poznání toho, jak se ve vesmíru chovají molekuly bohaté na uhlík, základní stavební prvek života na Zemi. Předpoklad, že se v kosmu vyskytuje velké množství diamantů, byl vysloven již v 80. letech 20. století, kdy bylo v meteoritech nalezeno velké množství nanometrových diamantů. Celkem 3 % uhlíku obsaženého v meteoritech je ve formě nanodiamantů.\n\nPřes jejich množství nelze tyto částice pozorovat běžnými optickými dalekohledy. Je třeba využít jejich specifické infračervené a elektrické vlastnosti. Díky vysokému obsahu uhlíku absorbují velké množství energie z ultrafialového záření, a pak ji vyzařují jako záření infračervené – vytvářejí tedy stejně jako mnohé jiné molekuly ve vesmíru specifické „infračervené otisky prstů“. Z toho plyne, že je pro pozorování nejvhodnější, pokud se nanodiamanty nacházejí v blízkosti velice horké hvězdy. Bylo zjištěno, že nanodiamanty většinou vyzařují IR záření o vlnových délkách 3,4 až 3,5 a 6 až 10 mikronů. V těchto vlnových délkách je Spitzer obzvláště citlivý, a mohl by tedy pomoci shromáždit potřebná data.\n\nPo vyčerpání zásob tekutého hélia vstoupil Spitzer do fáze tzv. „teplé mise“. Valná část pozorovacích zařízení dalekohledu je již mimo provoz. Funkčními zůstaly infračervené kamery IRAC, pracující v krátkých vlnových délkách, které musely být zkalibrovány pro práci v novém tepelném režimu. Jejich první snímky ukázaly, že kamery IRAC podávají dobré výkony i přes své značné zahřátí – podobné snímky by totiž dokázal ze Země exponovat pouze dalekohled s průměrem objektivu třiceti metrů.\n\nV říjnu 2009 Spitzerův vesmírný dalekohled objevil nový prstenec Saturnu. Tento mimořádně velký prstenec, nazývaný také prstenec Phoebe (podle měsíčku, který v něm obíhá) je tvořen velmi řídkým prachem. Studený prach, příliš matný na vizuální pozorování, vydává infračervené záření, které Spitzer zachytil.\n\n18. března 2010 vyšel v časopise \"Nature\" článek s informací, podle níž se prostřednictvím pozorování Spitzerova dalekohledu podařilo objevit nejstarší známé kvasary ve vesmíru. Jejich vysoký věk se vyvozuje z faktu, že tyto objekty neobsahují žádný prach, jehož přítomnost se v raných stádiích vesmíru nepředpokládá. Ačkoli opticky byly tyto kvasary objeveny již při pozorování SDSS (Sloan Digital Sky Survey), až teprve pozorování Spitzera ukázalo, že těmto kvasarům chybí tepelné záření prachu, typické pro všechny ostatní dosud známé kvasary.\n\nMezi další úkoly Spitzera, které by měl zvládnout do konce své životnosti, patří zpřesnění hodnoty Hubbleovy konstanty, hledání galaxií na okraji vesmíru, zpřesnění parametrů více než 700 těles, která se pravidelně přibližují k Zemi, či pozorování atmosfér plynných exoplanet, která jsou postupně objevována vesmírnou observatoří Kepler.\n\n\n"}
{"id": "334730", "url": "https://cs.wikipedia.org/wiki?curid=334730", "title": "The Doors (rozcestník)", "text": "The Doors (rozcestník)\n\nThe Doors může být:\n\n"}
{"id": "334740", "url": "https://cs.wikipedia.org/wiki?curid=334740", "title": "Tatra 75", "text": "Tatra 75\n\nTatra 75 byl osobní automobil vyráběný českou automobilkou Tatra v Kopřivnici od roku 1934. Během pěti let bylo vyrobeno 4501 kusů; výroba byla ukončena v roce 1942.\n\nModel byl nástupcem Tatry 54. Tatra 75 má čtyřválcový vzduchem chlazený motor s rozvodem OHV a objemem válců 1688 cm³ o výkonu 30 koní (22 kW). Přední i zadní náprava má listová pera. Převodovka je čtyřstupňová s přidaným rychloběhem, první verze automobilu měly místo rychloběhu volnoběžku. Automobil mohl dosáhnout maximální rychlosti 90-100 km/h. Všechny verze měly hydraulické brzdy.\n\nVůz byl vyráběn ve čtyřech karosářských variantách- čtyřmístný kabriolet, čtyřmístný čtyřdveřový sedan, šestimístný čtyřdveřový sedan na prodlouženém podvozku a dvoumístný valníček.\n\nPodobně jako všechny předválečné osobní automobily Tatra, je i TATRA 75 postavena na základě nosné páteřové roury s výkyvnými poloosami odpruženými příčnými listovými pery. Poháněná jsou zadní koly, na předním konci páteřové roury je namontován motor typu \"boxer\" (s protilehlými válci). Palivová nádrž se nachází nad motorem, doprava paliva je spádová. Palivová nádrž nebyla vybavena palivoměrem, dovnitř vozu bylo namísto toho vyvedeno ovládání palivového kohoutu s polohami \"zavřeno\", \"otevřeno\" a \"rezerva\". Vozy byly vybaveny hydraulickými brzdami, centrálním mazáním (cca každých 100km jízdy bylo nutné šlápnout na zvláštní pedál v prostoru spolujezdce).\n\nKostra karosérie byla dřevěná, na kostru byly upevněny plechy karosérie. Přední kapota se odklápěla dozadu, u prvních ročníků se odklápí pouze její střední část mezi oběma blatníky a blatníky zůstávají pevné. Kvůli pevným blatníkům je ale špatný přístup k válcům motoru, proto byla u pozdějších kusů zavedena konstrukční úprava - blatníky se zvedaly společně s kapotou jako jeden celek.\n\nKarosérie kabriolet (v tomto provedení je převážná část dochovaných kusů) je dvoudvéřová, dveře se otevírají dozadu a stahovací okna jsou \"bezrámová\" (rám okna se zatahuje do dveří spole se sklem). Zavazadelník byl přístupný pouze zevnitř vozu, na jeho vnejší straně se nachází držák rezervy. U prvních kusů se počítalo se dvěma rezervami uloženými na sobě, později bylo místo prorezervu zahloubeno do karosérie a držák se snížil jen na 1 rezervu.\n\nSklápěcí plátěná střecha provedení kabriolet měla vnější plášť ze střechovice, vnitřní textilní potah a izolační vložku z koňských žíní. Nůžkový mechanismus umožňoval sklápění střechy směrem vzad.\n\nInteriér vozu odpovídal tomu, že ve své době šlo o vůz vyšší střední třídy - centrální rychloměr s hodinami a počitadlem km, schránka na drobnosti před spolujezdcem, kožené čalounění sedadel. Pod zadním sedadlem byl prostor pro autobaterii, sadu nářadí a popř. drobná zavazadla. Zajímavě je řešeno vytápění interiéru: pod nohama spolujezdce je plechová klapka, při jejím otevření proudí teplý vzduch od motoru do interiéru.\n\nVolant byl vpravo, ale existují i kusy s volantem vlevo (pravděpodobně se jednalo o kusy určené na export do Německa, kde se již před válkou jezdilo vpravo). Řízení je hřebenové, velice přesné a snadno ovladatelné i bez posilovače. Rejd kol je ve srovnání s dnešními auty poměrně malý.\n\nOvládací prvky jsou podobné, jako u dnešních aut, s několika odlišnostmi: klíček ovládá zapalování a světla. Táhlo startéru se nachází pod palubní deskou.\n\nPro případ vybité baterie je k dispozici startování klikou - studený motor bylo nutné nejdříve protočit při vypnutém zapalování, poté zapnout zapalování a škubnout klikou směrem vzhůru. Motor na toto jedno škubnutí zpravidla chytí.\n\nNa palubní desce je táhlo sytiče a páčka \"ručního plynu\", přesněji řečeno nastavení volnoběhu, které bylu nutné za jízdy dolaďovat podle toho, zda byl motor studený či ohřátý. Kromě pedálů plynu, spojky a brzdy je zde navíc malý pedál (tlačítko) přepínání dálkových a tlumených světel.\n\nŘadicí páka má schéma: jednička k volantu (vpravo vpřed), dvojka vpravo vzad, trojka vlevo vpřed, čtyřka vlevo vzad. Zpátečka je jištěna nutností řadicí páku povytáhnout vzhůru.\n\nVedle řadicí páky se nachází ještě páka řazení volnoběžky (u starších kusů, volnoběžka byla později nahrazena rychloběhem). Při zařazeném volnoběhu vůz \"plachtil\", tzn. při ubrání plynu nebrzdil, ale jel na volnoběh bez nutnosti vyřazovat rychlost. Volnoběh bylo nutné vyřadit při couvání nebo před sjížděním dlouhých kopců, kde bylo zapotřebí brzdit motorem.\n\nDalší pákou montovanou na centrální nosnou rouru je páka ruční brzdy; ruční brzda působí na zadní kola.\n\nV prostoru spolujezdce se nachází pedál centrálního mazání a ovládání palivového kohoutu.\n\nMotorky stěračů se necházejí přímo na palubní desce a každý stěrač je ovládán samostatným vypínačem. Směrová světla se ovládají přepínačem uprostřed palubní desky.\n\nElektrická soustava vozu byla na napětí 6V. Autobaterie se nacházela pod zadním sedadlem, dynamo je poháněné klínovým řemenem od setrvačníku motoru.Elektrická výbava zahrnovala elektrický startér, přední světla s přepínáním dálkové / tlumené (BOSCH, později SCINTILLA), původně pouze 1 sdružené koncové a brzdové světlo, 2 směrová světla (malé \"kuličky\" na sloupcích předního skla), osvětlení interiéru a přístrojů. Elektrická houkačka je umístěná pod kapotou, tlačítko ovládání je uprostřed volantu.\n\nDnes provozované veterány mají navíc (nepůvodní) přední směrovásvětla, 2 zadní sdružená světla (koncové / brzdové, směrové), popř. ještě zadní mlhovku.\n\nZpřevodování vozu je poměrně \"krátké\", proto dobový návod k obsluze doporučoval rozjíždět se na dvojku. První ročníky vybavené volnoběžkou mají optimální cestovní rychlost okolo 60-70 km/h, vyšší rychlost je možné dosáhnout jen za cenu nepříjemného přetáčení motoru. To byl také důvod pro pozdější zavedení rychloběhu.\n\nKvůli vzduchem chlazeném motoru je hluk v kabině poměrně značný. Hluk dále zesílí při otevření klapky topení.\n\nHřebenové řízení je velice přesné a lehké, i když vůz není vybaven posilovačem. Řazení je rovněž velmi přesné. Převodovka je synchronizovaná (kromě jedničky a zpátečky), nicméně dobový návod k použití doporučoval tzv. \"přepínání na dvakrát\" (řazení nadvakrát), a to směrem nahoru bez meziplynu s dvojím vyšlápnutím spojky, řazení dolů s meziplynem a dvojím vyšlápnutím spojky. Při zařazeném volnoběhu mohl zkušený řidič řadit i bez spojky, jen bylo nutné srovnat otáčky motoru.\n\nBrzdy nemají posilovač a ve srovnání s dnešními auty neobstojí - při brždění je nutné na pedál šlápnout opravdu velkou silou, a ani tak nejsou bubnové brzdy u poměrně těžkého auta příliš účinné.\n\nU karosérie \"kabriolet\" je velmi špatný (skoro žádný) výhled vzad. Naštěstí toto v silničním provozu 30. let nebylo nutné řešit. Zpětné zrcátko bylo původně jen 1 vnitřní, velmi malé, navíc v plátěné střeše je jen malé zadní okénko.\n"}
{"id": "334744", "url": "https://cs.wikipedia.org/wiki?curid=334744", "title": "Pentózofosfátový cyklus", "text": "Pentózofosfátový cyklus\n\nPentózofosfátový cyklus, nebo také pentózový cyklus, je metabolická dráha, pomocí které se v buňce produkuje NADPH a pětiuhlíkaté sacharidy (pentózy). Vzniklé NADPH je využíváno v anabolických dějích (hlavně syntéza mastných kyselin a steroidních látek), zatímco pentózy mohou dát vzniknout ribóze, která je důležitá pro syntézu RNA i DNA. Z důvodu výstavby lipidů a steroidů probíhá pentózofosfátový cyklus hlavně v játrech, tukové tkáni, mléčných žlázách, vaječnících, varlatech a kůře nadledvin.\n\nPentosofosfátový cyklus je analogickým odbouráváním glukózy ke glykolýze, při kterém ovšem nevzniká ATP, ale pouze zredukovaný analog NADH – NADPH. Za přibližně 30 % glukózy degradované v játrech je zodpovědný právě pentózofosfátový cyklus. Pro živočišné a houbové buňky je pentózofosfátový cyklus hlavním zdrojem redukované formy tohoto kofaktoru (u rostlin takto slouží světelná fáze fotosyntézy).\n\nPentosofosfátový cyklus lze zapsat souhrnnou rovnicí: 6 Glc-6-P + 12 NADP → 5 Fru-6-P + 6 CO+ 12 NADPH + 12 H\n\nPentosofosfátový cyklus lze rozdělit do tří fází – oxidace a vznik NADPH, epimerizace a izomerizace, transaldolázové a transketolázové reakce. Někdy bývá první fáze označovaná také za oxidační (oxidativní) pentosofosfátovou dráhu a další dvě dráhy za neoxidační (neoxidativní) pentosofosfátovou dráhu \n\nLátkou, která vstupuje do pentosofosfátového cyklu, je glukóza-6-fosfát (Glc-6-P), která může vznikat dvěma způsoby – fosforylací glukózy nebo štěpením glykogenu (následované izomerací vzniklé glukózy-1-fosfátu na glukózu-6-fosfát). Během dvou následných oxidacích je glukóza-6-fosfát přeměněna na ribulózu-5-fosfát (pentózu o jeden uhlík kratší) za vzniku dvou molekul NADPH a jedné molekuly CO.\n\nV prvním kroku je oxidována glukóza-6-fosfát na prvním uhlíku za vzniku cyklického esteru – laktonu : 6-fosfo-glukono-δ-laktonu (δ značí, že hydroxylová skupina pro vznik esteru se nachází na δ-uhlíku). Při oxidaci vzniká první redukovaná molekula NADPH.\n\nVzniklý lakton se spontánně nebo enzymaticky štěpí za vzniku kyseliny 6-fosfoglukonové, která je substrátem pro další oxidaci, tentokrát na třetím uhlíku. Vzniká nestabilní kyselina 3-oxo-6-fosfoglukonová (β-oxokyselina), která spontánně dekarboxyluje (dekarboxylace β-oxokyselin). Vzniká ribulóza-5-fosfát spolu s druhou molekulou NADPH a CO.\n\nVzniklý ribulóza-5-fosfát je izomerací (resp. epimerací) přeměněn na další pentózy – xylulóza-5-fosfát a ribóza-5-fosfát. Ribóza (i xylulóza) může být využita v další části cyklu za vzniku fruktózy-6-fosfátu, nebo může být v případě potřeby využita k syntéze nukleotidů (a deoxyribonukleotidů) pro syntézu RNA a DNA. Naopak nadbytečná ribóza (např. z potravy) může být v další části cyklu přeměněna na fruktózu a využita v glykolýze, pentosofosfátovém cyklu, popříkladě k výstavbě glykogenu).\n\nPůsobením enzymů transketolázy a transaldolázy dochází ke přeskupování dvou- a tříuhlíkatých zbytků, které nakonec dává vzniknout fruktóze-6-fosfátu.\n\nTransketoláza přenáší dvouuhlíkaté zbytky. (Trans)ketolázy obecně rozpoznávají tzv. acyloinovou strukturu, kterou jsou schopné štěpit i syntetizovat. Jako kofaktor, který přenáší dvouuhlíkaté zbytky ketolázám slouží thiaminpyrofosfát (TPP).\n\nTransaldolázy přenáší tříuhlíkaté zbytky. (Trans)aldolázy obecně rozpoznávají aldolovou strukturu, kterou jsou schopné štěpit a syntetizovat. V aktivním centru aldoláz se nachází lysin, který katalyzuje reakci přes Schiffovu bázi.\n\nNADP neboli nikotinamidadenindinukleotidfosfát je fosforylovaná forma NikotinamidadenindinukleotidNAD (nikotinamiddinukletid). Stejně jako NAD i NADP je kofaktorem oxidoreduktáz (enzymů katalyzujících oxidoredukční děje). Přestože rozdíl mezi nimi není veliký, metabolicky jsou většinou nezaměnitelné. Zatímco NAD/NADH dodává protony (H) a elektrony (e) do dýchacího řetězce v mitochondrii, kde jsou využity nepřímo na syntézu ATP, NADP/NADPH je využíván v cytoplazmě k syntetickým procesům (např. syntéza mastných kyselin, syntéza steroidních látek, syntéza oxidu dusnatého). NADPH je také využíváno makrofágy k produkci baktericidních kyslíkových radikálů (peroxidový, superoxidový), pomocí enzymu NADPH oxidázy (tzv. oxidační/respirační vzplanutí)\n\nKlíčovým enzymem pro regulaci pentosofosfátového cyklu je glukóza-6-fosfátdehydrogenáza (G6PD). Tento enzym je aktivován NADP. To znamená, že jestliže buňka syntetizuje a spotřebovává NADPH, narůstá koncentrace NADP a tím i aktivita glukóza-6-fosfátdehydrogenázy. V některých tkáních je navíc tento enzym částečně i pod hormonální kontrolou.\n\nPřibližně 400 milionů lidí na světě trpí vrozenou deficiencí (nedostatkem) enzymu glukóza-6-fosfátdehydrogenázy (G6PD) (pravděpodobně nejčastější enzymová deficience vůbec). Lidé trpící touto chorobou jsou více náchylní k oxidačnímu stresu, což se projevuje hlavně předčasnou degradací jejich červených krvinek (hemolytická anémie). Deficience G6PD je většinou důsledkem mutace, která snižuje jeho stabilitu. Červené krvinky jsou bezjaderné buňky, kterou jsou transkripčně neaktivní a nemohou si tedy doplňovat zásoby G6PD. Vlivem nestability jsou koncentrace aktivního enzymu v těchto krvinkách velmi nízké a při zvýšeném oxidačním stresu jsou tyto buňky nenávratně poškozeny.\nG6PD nepřímo ovlivňuje oxidoredukční prostředí v buňce produkcí NADPH. Tento kofaktor je totiž nezbytný k regeneraci glutathionu. Glutathion (GSH) je tripeptid (peptid složený ze tří aminokyselin), který chrání buňku před oxidačním stresem. Obsahuje cystein, jehož thiolová skupina může být oxidována glutathionperoxidázou za tvorby S-S můstku mezi dvěma molekulami glutathionu (GSSG):\n\n2 GSH + R-O-O-H (peroxid) → GSSG + ROH +HO\n\nKe zpětné redukci oxidovaného glutathionu (GSSG) je zapotřebí enzymu glutathionreduktázy, která jako kofaktor používá právě NADPH.\n\nDeficience G6PD se vyskytuje hlavně v malarických oblastech, podobně jako srpkovitá anémie pravděpodobně zvyšuje odolnost lidí vůči malárii.\n\nPentosofosfátový cyklus úzce souvisí s glykolýzou. Obě metabolické dráhy spolu sdílí některé klíčové metabolity, které umožňují pružné přepínání mezi nimi podle aktuálních potřeb buňky (hlavně nedostatek ATP, NADPH nebo ribózy). Jsou to glukóza-6-fosfát, fruktóza-6-fosfát a glyceraldehyd-3-fosfát.\n\n\n\n"}
{"id": "334748", "url": "https://cs.wikipedia.org/wiki?curid=334748", "title": "Bob Hurikán", "text": "Bob Hurikán\n\nJosef Peterka, známější pod uměleckým jménem Bob Hurikán, případně pod literárním pseudonymem Bob Peters (21. dubna 1907 Praha – 2. června 1965 Benešov), byl český skaut, cestovatel, tramp, sportovec, spisovatel, publicista, redaktor, partyzán, historik trampingu a trampský písničkář. Vedle složení několika dodnes známých písniček (např. \"Rikatado\") byl autorem celé řady knih s dobrodružnou, romantickou, detektivní a cestovatelskou tematikou. Pro jeho bouřlivý život se mu neoficiálně přezdívalo \"český Jack London\". Mnohá jeho literární díla nepřekročila běžný literární průměr své doby, nicméně jeho spis \"Plamen vzpoury\" byl oceněn cenou Rodokapsu pro rok 1939. Za nejvýznamnější z jeho prací je – jako dokument své doby – považována faktografická kniha \"Dějiny trampingu\".\n\nVyučil se nástrojářem, organizovaným skautem se stal v roce 1916. Ve 20. letech 20. století se stal propagátorem trampingu a pomáhal na Sázavě a na berounsku zakládat trampské osady.\n\nHrál na kytaru a zpíval, věnoval se trampskému sportování, přispíval do několika trampských a skautských periodik, psal knihy. V letech 1930 až 1931 podnikl dobrodružnou pouť do Orientu , později vykonal i cestu za polární kruh až do Laponska.\n\nNa přelomu 20. a 30. let 20. století opustil dělnickou profesi a stal se redaktorem v časopisech \"Tramp\", \"Ahoj na neděli\" a dalších.\n\nPo druhé světové válce tvrdil, že organizoval na Brdech partyzánskou odbojovou skupinu s několika sty členů (Brdská partyzánská zimní brigáda), jíž údajně sám velel, tuto informaci však nikdo z pamětníků ani výzkum dostupných pramenů nikterak nepotvrzuje. Jiné zdroje uvádějí, že skupina sice byla monitorována gestapem a že její význam byl menší, než Hurikán uváděl, nezpochybňují však jasný postoj trampů a Boba Hurikána za německé okupace. Celý archiv Partyzánské zimní brigády a její činnost včetně korespondence je dodnes v držení jeho rodiny. V dubnu 1945 byl zatčen gestapem na nádraží v Čerčanech, a uvězněn v pankrácké věznici. Osvobozen byl s příchodem sovětských vojáků.\n\nV padesátých letech 20. století, kdy byl zakázaným autorem, se vrátil k původní profesi, mimo jiné též pracoval na stavbě Slapské přehrady a podílel se na elektrifikaci českých železnic. Zemřel ve věku 58 let.\n\n\nKouzlo hašiše (1936)\nNejvětší případ inspektora Cumminse (1936)\nToronto (1937)\nPobožný střelec (1937)\nPrůkopníci Arizony (1938)\nNávrat pobožného střelce (1939)\nPlamen vzpoury (1939)\nZtracená stopa (1940)\n\n\nŠest šilinků (1938)\nTřetí záloha (1938)\nUdavač (1939)\n\n\nSnítka rudého vřesu (1940)\nZelení hájové (1941)\nDěvče z mezihoří (1941)\nPrincezna ze mlejna (1942)\nPetr Klen (1942)\n\n\nToronto - na pokračování v časopise Pacific Expres (1969)\nJezdci z Arizony (=Průkopníci Arizony) (1969)\nPobožný střelec (1969)\nMexiko v plamenech (=Plamen vzpoury) (1970)\n\n\nMexiko v plamenech (=Plamen vzpoury) (1990)\n\n\nPlamen vzpoury (1991)\n\nPobožný střelec (1990)\nNávrat pobožného střelce (1990)\nToronto (1990)\nKouzlo hašiše (1991) \nModrý běs pouště (1991)\nNejvětší případ inspektora Cumminse (1991)\nZtracená stopa (1991)\n\nHoši divočiny (1941, 1991)\nStopař Cassidy (1941)\nDějiny trampingu (1940, 1990)\nTrampské zkazky (prvá verze \"Dějin trampingu\")(1933, 1990)\nZálesák od Zlaté řeky (1939, 2001)\nTrampem do Orientu (1932, 1991)\nDějiny trampingu II. - Co vypráví kytara (1948)\n\n\"Pozn.:\" Předchůdcem tohoto titulu byla kniha \"Trampské zkazky\" (viz)\n1. vydání Jaroslav Tožička, Praha, 1940, obálka Zdeněk Burian, il. Pepa Dvořák, Na okraj knihy napsal Josef Vlach, 372 stran\n2. vydání (upravené) Novinář, Praha 1990, k vyd. připravil, úvod a závěrečnou pozn. napsal Stanislav Motl, obálka a graf. úprava Václav Svoboda, 253 stran\n\n(?) Praha 1948\n\n1. vydání Ladislav Janů (edice Knihovna velikých dobrodružství, řada VI. sv. 4), Praha 1939, 160 stran\n2. vydání Hurricane, Praha 1991, obálka K. Saudek, 56 stran\n\nVečery pod lampou, Tempo, Praha 1941\n\nnevydáno\n\n\"podtitul\" \"Dobrodružný román pro mládež z krásného Posázaví\"\n1. vydání Tempo, Praha 1941, obálka akad. mal. Černý, ilustrace autor, 192 stran\n2. vydání Šebek & Pospíšil, Mladá Boleslav 1991, předmluva Leoš a Jana (Langovi), ilustr. Marko Čermák, 128 stran\n\n\"viz\" \"Průkopníci Arizony\"\n\n1. vydání Rodokaps č. 74, Praha 1936\n2. vydání Hurricane, Praha 1991, obálka J. Zvolský, 48 stran\n\n\"viz\" \"Plamen vzpoury\"\n\nHurricane, Praha 1991, obálka J. Zvolský, 52 stran\n\n1. vydání Rodokaps, IV. ročník, č. 202 (45), Sběratel, Praha 1939\n2. vydání Hurricane, Praha 1990, obálka K. Saudek, 59 stran\n\n1. vydání Rodokaps, ročník II., č. 59 (7), Zdeněk Holfeld, Praha 1936\n2. vydání Hurricane, Praha 1991, obálka J. Zvolský, 54 stran\n\nVečery pod lampou, sv. 132, Tempo, Praha 1942\n\n1. vydání Rodokaps, V. ročník, č. 232 (23), il. J. Burianek, Sběratel, Praha 1939, román na str. 7-45, celé číslo 52 stran\n2. vydání P.M. Agentura Express, Praha 1970, vyšlo pod názvem \"Mexiko v plamenech\" (autor Bob Hurikán; v této úpravě a pod tímto názvem označeno jako 1. vydání), upravil K. Sehnoutka, obálka a il. M. Kánský, 64 stran\n3. vydání Fortuna, Praha 1991, vyšlo jako \"Plamen vzpoury\" (Bob Hurikán), il. L. Kang, 64 stran\n\"Pozn.:\" román získal 1. cenu za prózu v nakladatelské soutěži Rodokapsu za rok 1939\n\n1. vydání Rodokaps, III. ročník, č. 110 (6), Sběratel, Praha 1937\n2. vydání P.M. Agentura Express (románová příloha měsíčníku Pacific Expres), Praha 1969, upravil K. Sehnoutka, předmluva Zbyněk Mácha, obálka K. Saudek, 56 stran\n3. vydání Hurricane, obálka K. Saudek, Praha 1990, 56 stran\n\nVečery pod lampou, Tempo, Praha 1942\n\n1. vydání Rodokaps, IV. ročník, č. 187 (30), Sběratel, Praha 1939\n2. vydání P.M. Agentura Express (románová příloha měsíčníku Pacific Expres), Praha 1969, vyšlo pod názvem \"Jezdci z Arizony\" (autor Bob Hurikán; v této úpravě a pod tímto názvem označeno jako 1. vydání), upravil K. Sehnoutka, předmluva Zbyněk Mácha, obálka K. Saudek, 75 stran\n3. vydání jako \"Jezdci z Arizony\" (Bob Hurikán), Petrklíč, obálka J. Hladík, Praha 1990, 77 stran\n\nVečery pod lampou, Tempo, Praha 1940\n\n\"podtitul\" \"Dobrodružný román pro mládež z krásného Posázaví\" \nE. Weinfurter, Praha 1941, 205 stran, il. autor\n\n2. (?) vydání A. Seidl (Edice Skautská knihovna, č. 15), Praha 1936, obálku upravil Zdeněk Burian, ilustroval autor, 138 stran\n\nRozruch č. 42, Melantrich, Praha 1938, román 38 stran, celé číslo 50 stran\n\nRodokaps, Praha 19??\n\n1. vydání Rodokaps, II. roč., č. 92 (40), Sběratel, Praha 1937\n2. vydání vycházelo na pokračování v časopise Pacific Expres, Praha 1969, upravil K. Sehnoutka, il. na tit. straně J. Peterková, 88 stran\n3. vydání (uvedeno jako 2.) Hurricane, Praha 1990, obálka K. Saudek, 57 stran\n\n1. vydání Jaroš, b.d., v předmluvě autorovo A.D. 1932, 180 stran\n2. vydání Svět v obrazech, Praha 1991, 119 stran\n\nJaroš, Žižkov, b.d., 96 stran\n\n\"Pozn.:\" předchůdce pozdější knihy \"Dějiny trampingu\"\n1. vydání jako \"Trampské zkazky - Naše dějiny\", Práce intelektu, Praha 1933, upravil Jindra Kremlička, obálka akad. malíř Štika, 131 stran\n2. vydání Fortuna, Praha 1990, 128 stran, 2000 výtisků\n\nRozruch č. 22, Melantrich, Praha 1938, anonymní il., román 42 stran, celé číslo 50 stran\n\nRozruch č. 76, Melantrich, Praha 1939, il. Perman, román 39 stran, celé číslo 50 stran i s obálkou\n\n\"podtitul\" \"Dobrodružný román pro mládež z krásného Posázaví\" \n1. vydání E. Weinfurter, Praha 1939, il. R. Komínek, 171 stran\n2. vydání Riopress, Praha 2001, 174 stran\n\nVečery pod lampou, Tempo, Praha 1941\n\n1. vydání Rodokaps, Praha 1940\n2. vydání Hurricane, Praha 1991, obálka K. Saudek, 51 stran\n3. vydání Cesty (Edice Českomoravský Rozruch, Knihovna velkých dobrodružství, sv. 5), Praha 1993, 123 stran\npreložil z češtiny František Zima; vl. nákl. vydal autor překladu, Bratislava 1947, 47 stran\n\nMC \"Vzpomínka na Boba Hurikána a jeho Rikatado\" / autor textu i hudby: Peterka Josef (Bob Hurikán) \nMultiSonic Praha 1997, 1 zvuková deska (39:01) \nObsahuje (název skladby / interpret):\n\nMC \"Písničky osady Hurikán\" / autor Bob Hurikán \nPanton, Praha 1993, 1 zvuková kazeta (38:46); analog, stereo; hrají a zpívají: Knírači, Duo Náhoda, Zlatý orel; Vzpomínku na tramping a Boba Hurikána napsal Kapitán Kid\nObsahuje písně:\n\n\"Dále složil\" (nepotvrzeno)\n\n\"Vydáno tiskem\" \n\nNakladatel E.J.Rosendorf; Praha, b.d.\nin: Trampská romance 5, Písničky do kapsy 40, str. 14-15, Panton, Praha 1968 (3. vydání 1981)\nin: Trampská romance 3, Písničky do kapsy 31, str. 24-25, Panton, Praha 1967\n\nKlub přátel Tvaru, Praha 1996, 32 s\n\nKarolinum, Praha 2003, brož, 449 stran, 16 stran obr. příl.; ISBN 80-246-0640-2; EAN 9788024606408\n\nPříručka Svět rodokapsu bibliograficky objevuje 2028 svazků, jež v letech 1935–51 vyšly ve všech tehdy existujících 13 česky psaných sešitových románových edicích. Románová periodika byla u nás mediální inovací (z dnešního pohledu čímsi jako komerční televizí) 30. let. Navazovala na podobné podniky americké a západoevropské. Sešitové edice tvořily průsečík české populární kultury, kromě literatury zasahovaly do oblasti filmu, divadla, výtvarné kultury, zrcadlily obecně společenské a politické proměny.Příručka otevírá sešitové edice jako pramenný materiál pro odborné zájemce o dějiny české populární kultury, srovnávací kulturní studia, dějiny každodennosti a mentalit, literární historiografii, historiky filmu, vizuální kultury. Východiskem příručky je kompletní soupis románů ze sešitových edic a výběrová excerpce jejich publicistických rubrik. Polovinu rozsahu publikace tvoří úvodní studie a slovníkový rejstřík více než 500 spolupracovníků a přispěvatelů edic.\n\n"}
{"id": "334754", "url": "https://cs.wikipedia.org/wiki?curid=334754", "title": "Dombipa", "text": "Dombipa\n\nDombipa, nazývaný \"Jezdec na tygrovi\" byl jedním z 84 mahásiddhů a mistr buddhismu vadžrajány v Indii.\n\nDombipa vládl v království Magadha. Guru Virupa mu předal meditaci na buddhu Hévadžru. Díky meditační praxi na Hévadžru dosáhl Dombipa realizace tohoto jidamu a získal uskutečnění a zvláštní schopnosti.\nDombipa vymyslel plán, jak ze země vykořenit strach a bídu. Povolal svého ministra a uložil mu tento úkol: \"„Naše země je sužována zloději a bandity a kvůli našim minulým opomenutím neseme karmické břímě velké chudoby. Jako ochranu před strachem a bídou nechej odlít ohromný bronzový zvon a pověs ho na větev silného stromu. Kdykoliv někde uvidíš nebezpečí nebo chudobu, udeř do zvonu.“\" Ministr splnil králův rozkaz a během jeho vlády byla Magadha bez zločinu, hladu, moru a chudoby.\n\nO něco později přišla do města skupina komediantů, aby králi zatančili a zazpívali. Jeden z komediantů měl dceru, která byla nadmíru okouzlující, s líbeznou tváří a klasickými rysy. Král se rozhodl pojmout dívku za svou duchovní partnerku a tajně cikánovi nařídil, aby mu ji dal. Ten však nesouhlasil s tím, že je zcela z jiné kasty. Dombipa však naléhal, daroval komediantovi tolik zlata, kolik dívka vážila a pojal ji za duchovní družku. Lidem se velmi nelíbilo, že se jejich král stýká s ženou nízké kasty a nehledě k jeho předchozí laskavosti, nebylo jeho chování tolerováno vládnoucí třídou. Byl donucen vzdát se trůnu. Svěřil království svému synovi a ministrům a odešel se svou vyvrženou družkou do džungle. Tam v idylické samotě pokračovali v tantrické józe po dalších dvanáct let.\n\nMezitím se království vedlo špatně. Životní úroveň klesla spolu s úrovní ctnosti. Zasedání rozhodlo, že požádají bývalého krále, aby znovu vládl. Do džungle byla vyslána delegace, která ho měla vyhledat. Když nakonec našli poustevnu, podali mu zprávu s prosbou o návrat.\n\nKrál k nim promluvil: \"„Politická moc přináší jen malý užitek, ale velkou odplatu. Ti, kteří drží moc, mohou udělat trochu dobrého, ale častěji vede škoda, která plyne z jejich činů, k dlouhodobému utrpení. Mé království je královstvím pravdy!“\"\nDomluvil a v tom okamžiku vstoupil do čisté země dákyní, kde zůstává v zájmu dokonalého vědomí a čisté radosti.\n\nChogyam Trungpa Rinpočhe byl považován za reinkarnacy Dombipy.\n\n\nDOWMAN, Keith (1986). Masters of Mahamudra: Songs and Histories of the Eighty-four Buddhist Siddhas. Albany, NY: State University of New York Press. ISBN 0-88706-160-5\n\nChogyam Trungpa: The Mishap Lineage – Transforming Confusion into Wisdom, Shambhala Publications, July 2009, ISBN 978-1-59030-713-7\n\n"}
{"id": "334755", "url": "https://cs.wikipedia.org/wiki?curid=334755", "title": "De Broglieova vlna", "text": "De Broglieova vlna\n\nPodle de Broglieovy hypotézy, přiřazuje částicím látky (ať už elektronu, protonu či jiné částici) nejen vlastnosti částic ale také vlnové a tedy pohybující se částici připadá na základě této hypotézy určitá vlnová délka de Broglieho vlny. V klasické fyzice je tato představa zvláštní, ale v kvantové fyzice, jak bylo dokázáno mnoha experimenty např. Davissonův–Germerův experiment, byla potvrzena.\nDe Broglie navrhnul vztah mezi hybností formula_1 volné částice a vektorem šíření formula_2, resp. vlnovou délkou formula_3 rovinné vlny, která je této částici přiřazena: formula_4 kde formula_5 je Planckova konstanta .\n\nFrancouzský fyzik Louis de Broglie navrhl, že vlnové vlastnosti mohou mít vedle fotonů elektromagnetického záření také elektrony a jiné hmotné částice (částice s klidovou hmotností). Tuto myšlenku rozpracoval do teorie (kterou publikoval jako svou disertační práci), ve které stanovil vlnové charakteristiky těchto materiálních vln:\nVlnová délka de Broglieovy vlny je\n\n\"m\" je klidová hmotnost částice, \"v\" rychlost pohybující se částice, \"h\" Planckova konstanta, formula_7 je Lorentzův faktor, a formula_8 je rychlost světla ve vakuu.\nZ daného vztahu pro vlnovou délku vyplývá, že krátké vlnové délky mají větší energii než mají delší vlnové délky.\nTakovéto vlnění se označuje jako de Broglieovy vlny (hmotnostní vlny) a je projevem vlnových vlastností pohybujících se částic. De Broglieovy vlny byly dokázány v r. 1927 difrakcí elektronů na krystalech niklu (Davissonův-Germerův pokus).\nZa objev vlnových vlastností elektronů obdržel de Broglie v r. 1929 Nobelovu cenu za fyziku.\n\nZe vztahu pro vlnovou délku lze odvodit vztah pro frekvenci de Broglieovy vlny a celkovou energii částice:\n\nkde f je frekvence a E je celková energie. Tyto dvě rovnice jsou častěji psané jako\n\nkde formula_12 je hybnost, formula_13 je redukovaná Planckova konstanta a formula_14 je úhlová frekvence\n"}
{"id": "334757", "url": "https://cs.wikipedia.org/wiki?curid=334757", "title": "Kostel svatého Cyrila a Metoděje (Praha)", "text": "Kostel svatého Cyrila a Metoděje (Praha)\n\nKostel svatých Cyrila a Metoděje v Praze 8-Karlíně na Karlínském náměstí patří mezi největší církevní stavby 19. století v Čechách. Byl zbudován v polovině 19. století a řadí se k nejvýznamnějším architektonickým památkám novorománského slohu.\n\nKostel je postaven ve stylu pozdně románské baziliky se silně převýšenou hlavní lodí a dvěma věžemi. Půdorys je rozvržen na předsíň, tři lodi a presbytář, který je zakončen polokruhovou apsidou mezi dvěma kaplemi v podvěží, rovněž s polokruhovou apsidou. Stavba není orientovaná, sleduje pravoúhlou uliční síť, takže presbytář směřuje k jihojihovýchodu.\n\nIniciátorem projektu byla Katolická jednota v Praze, která od roku 1850 pořádala sbírku na stavbu kostela v Karlíně. Do sbírky přispěl mj. císař Ferdinand I. Dobrotivý a ovdovělá císařovna Karolina (po ní byla nově vznikající čtvrť pojmenována – Karolinenthal – Karlín). Pozemek na stavbu chrámu zakoupila karlínská obec. Základní kámen kostela byl na Karlínském náměstí položen 10. června 1854 za účasti císaře Františka Josefa I. a jeho ženy Alžběty. Stavba kostela trvala 9 let a na jeho výzdobě se podílela celá řada českých, rakouských a německých umělců i firem. Kostel vysvětil pražský arcibiskup a kardinál Bedřich ze Schwarzenberka 18. října 1863 v den milénia příchodu slovanských věrozvěstů.\n\nV roce 2002 byl chrám společně s celým Karlínem zasažen ničivou povodní. Voda dosahovala v kostele do výše jeden a půl metru. V letech 2003-2006 byl chrám kompletně opraven technickými firmami a restaurátory vedenými akademickým malířem Tomášem Záhořem, pod orgnizačním vedením patera Miroslava Cutha a s přispěním tisíců dárců.\n\n Stavba je 75 metrů dlouhá a 31 metrů široká. Na projektu kostela se podíleli architekti Karl Rösner a Vojtěch Ignác Ullmann, stavební práce prováděl Jan Bělský, kamenické práce Karel Svoboda.\nExteriér: Průčelí stavby zdobí tři portály, na kterých jsou umístěny christologické reliéfy od Václava Levého. Bronzová vstupní vrata zdobí reliéfy se scénami ze života sv. Cyrila, Metoděje a českých patronů sv. Václava, Ludmily a Vojtěcha podle návrhu Josefa Mánesa. Nad portály je arkádový vlys se sochami judských králů od Čeňka Vosmíka z roku 1913. Kování a zámky dodal továrník Josef Rudle. Dalšími dobrodinci byli továrník Čeněk Daněk a starosta Karlína Josef Götzl, oba vyobrazeni na vratech jako klečící.\n\nVýběr výtvarníků řídila Krasoumná jednota, která ustanovila \"Jednotu pro okrášlení chrámu sv. Cyrila a Metoděje v Karlíně\", jež působila v letech 1863-1937 a komisionelně posuzovala návrhy prací i jejich realizaci. Hlavní kritické slovo v ní kromě výboru Krasoumné jednoty měl tehdejší karlínský kaplan Ferdinand Josef Lehner, který sídlil na Karlínském náměstí a tam také vedl redakci časopisu Method pro církevní umění. Vykonával stavební a ideový dozor a ve výročních zprávách v Methodu referoval o postupu prací. Komise zaznamenávala veškerou činnost v Knize protokolů, kterou po skončení prací uchoval jeden karlínský občan a před obnovou v roce 2003 ji daroval karlínské farnosti.\n\nTrojici prosklených dveří do chrámové lodi vyzdobil Josef Mocker (ornamentální motivy), František Ženíšek a František Sequens vytvořili kartony pro figurální motivy, podle kterých byly zhotoveny okenní vitráže, většinou v 80.letech v tyrolské huti, dochovala se signatura Golderer 1888. Jména donátorů jsou zaznamenána na okenních tabulkách. V předsíni po stranách hlavního vchodu stojí dvě dřevěné sochy věrozvěstů v nadživotní velikosti od Břetislava Kafky zhotovené nejspíše roku 1937.\n\nAutorem návrhů nástropních maleb ze 60.let byl Josef Matyáš Trenkwald, v letech 1867-1873 je provedli Gustav Vacek, Petr Maixner (jen začal), později František Rudl a bratři Karl a Franz Jobstové, povolaní k tomu úkolu roku 1886 z Vídně. Křestní kapli v secesním stylu vymaloval František Urban roku 1905. Osm obrazů ze života apoštolů namaloval Zikmund Gustav Rudl. Lunetové obrazy z cyklu života svatých Cyrila a Metoděje do presbytáře navrhli a začali malovat František Ženíšek a Maxmilián Pirner v letech 1887-1888, Ženíšek od smlouvy odstoupil pro nízký plat a Pirner odešel kvůli sporu o svou kompozici smrti světce vestoje; dílo dokončili žáci Františka Sequense, mj. Gustav Miksch a Antonín Krisan. Několik návrhových kreseb vytvořil také Felix Jenewein. Tabernákl a další prvky na hlavní oltář navrhl Bedřich Wachsmann v letech 1863-1868.\n\n\nNa kostel se v rámci Signal festivalu již tradičně každoročně promítá videomapping.\n\n\n\n"}
{"id": "334759", "url": "https://cs.wikipedia.org/wiki?curid=334759", "title": "Valonština", "text": "Valonština\n\nValonština je románský jazyk příbuzný francouzštině, užívaný částí obyvatel belgického Valonska, v malé míře též ve Francii a dříve též v americkém Wisconsinu. Patří do skupiny oïlských jazyků, někteří lingvisté ho však považují jen za francouzský dialekt. Nelze ji zaměňovat za belgickou francouzštinu, která se od francouzštiny užívané ve Francii liší podstatně méně.\n\nUkázka textu ve valonštině, první odstavec \"Všeobecné deklarace lidských práv\":\n\n"}
{"id": "334760", "url": "https://cs.wikipedia.org/wiki?curid=334760", "title": "Jazyk obecný", "text": "Jazyk obecný\n\nJazyk obecný (\"Solea solea\", Linnaeus, 1758, dříve i \"Solea vulgaris\"), prodávaný pod jménem mořský jazyk, je žádaná mořská ryba z řádu platýsů, z čeledi jazykovití (Soleidae). Její tvar těla se uzpůsobil životu u mořského dna. Obývá oblast severovýchodního Atlantského oceánu a část Středozemního moře.\n\nJazyk obecný dorůstá průměrně délky okolo 70 cm (jiné zdroje uvádějí obvyklou velikost mezi 30 až 40 cm s maximální velikostí 60 cm) s maximální pozorovanou hmotností 3 kg. Jedná se o dlouholetou rybu, která se může dožít až 26 let. Jazyk má zploštělé tělo, které je levou stranou přisedlé k mořskému dnu a má bílou barvu. Pravá strana těla směřuje k vodní hladině a má hnědou až šedohnědou barvu, ale tato barva záleží často na okolí. Tvar těla je oválný, v přední části se nachází malá hlava. Kolem celého těla je hřbetní ploutev, která je tvořena 75 až 93 ploutevními paprsky. Na stranách těla se nachází prsní ploutve, ta na spodní straně je v podstatě zakrnělá a jazyk jí nevyužívá díky přisedlému způsobu života. Ocasní ploutev splývá s hřbetní a řitní ploutví.\n\nObývá oblast severovýchodní části Atlantského oceánu v hloubkách od 0 do 150 metrů, což odpovídá pobřežním vodám západní Afriky, Portugalska, Španělska, Francie, oblasti kanálu La Manche, Britskému souostroví, pobřeží Beneluxu, Severního moře, Norska, Islandu, Středozemí a částečně i oblasti Černého moře. Vyhledává oblasti s písčitým až bahnitým dnem, kde by se mohl zahrabávat do podloží a skrývat se v něm. Často proniká i do ústí sladkovodních řek.\n\nNejčastěji se vyskytují v oblastech, kde se teplota vody pohybuje mezi 8 až 24 °C. Během zimy z tohoto důvodu dochází k jeho migraci do hlubších vod a to až do hloubky okolo 150 metrů. Přes léto se vyskytuje převážně v oblastech do hloubky okolo 60 metrů.\n\nJazyk útočí převážně v noci na drobné živočichy jako například červy, měkkýše a korýše, kteří žijí na dně, včetně drobných rybek. Přes den je částečně zahrabán v písku, či bahně, čímž snižuje svoje riziko být odhalen predátory.\n\nJazyk se tře v rozmezí února až března, kdy se jedinci přesunují na mělčinu o teplotě vody mezi 6 až 12 °C. Během tření dochází k uvolnění 100 až 150 tisíců jiker do vody, které jsou následně volně unášeny mořskými proudy a vlněním. Oplodněná vajíčka se začínají vyvíjet a za přibližně 10 dnů se z jiker líhnou larvy, které pokračují v růstu. Malé rybky začínají žít přisedlým způsobem života přibližně v době, kdy dorostou velikosti 1,5 cm.\n\nJazyk obecný je hojně loven. K oblibě jeho masa přispívá kromě jeho lahodnosti i fakt, že je po tepelné úpravě velmi snadno oddělitelné od kostry. Připravuje se smažením, vařením, dušením, grilováním i pečením. Jeho cena na trhu je poměrně vysoká.\n\n"}
{"id": "334761", "url": "https://cs.wikipedia.org/wiki?curid=334761", "title": "Fuseki", "text": "Fuseki\n\nFuseki ( 布石, 布局) je zahájení partie hry go. Několik prvních tahů vytvoří základní postavení, které ovlivní strategii celé partie. \n\nFuseki je určeno pozicí po několika prvních (4–7) tazích. Velikost gobanu způsobí, že boj se rozpadá do samostatných a relativně izolovaných částí, které řeší teorie go podrobně analyzovanými džoseki. \n\nPouze několik fuseki má svůj název. Jsou to například čínské fuseki, nirenboši nebo sanrensei.\n\nNa rozdíl od zahájení v šachu nejsou až na výjimky fuseki studována do velké hloubky. Podrobně rozpracovaným šachovým zahájením odpovídají spíše džoseki. Fuseki určuje, která z rozsáhlé množiny džoseki budou moci být použita a jaký bude přibližně směr hry – asi podobně jako v šachách celé skupiny komplexních zahájení, určené prvním tahem.\n"}
{"id": "334763", "url": "https://cs.wikipedia.org/wiki?curid=334763", "title": "Bazální ganglia", "text": "Bazální ganglia\n\nBazální ganglia (: \"Nuclei basales\") jsou součástí koncového mozku (\"telencephalon\") a také mimopyramidového systému hybnosti.\n\nK bazálním gangliím řadíme nucleus caudatus (\"ocasaté jádro\") a nucleus lentiformis (\"čočkovité jádro\"), které je složeno z putamen a globus pallidus. Jedná se o velká jaderná seskupení pod pláštěm mozkové kůry.\n\nFunkčně se k bazálním gangliím řadí ještě nucleus subthalamicus (\"Luysi\"), substantia nigra a nucleus ruber, které anatomicky patří do středního mozku.\n\nGlobus pallidus je fylogeneticky starší částí bazálních ganglií, označuje se jako \"paleostriatum\" a končí v něm nervová vlákna z\" nc. caudatus\" a z \"putamen\" (\"tractus striopallidalis\"). Z pallida naopak vycházejí vlákna hlavní eferentní drahou ansa lenticularis k thalamu, hypothalamu, střednímu mozku (\"nc. ruber, substantia nigra\") a k retikulární formaci mozkového kmene. Před globus pallidus leží ne zcela přesně ohraničená \"substantia innominata\", ve které se nachází hlavní zdroj cholinergní inervace mozku – nucleus basalis Meynerti.\n\nNucleus caudatus a putamen jsou fylogeneticky mladšími oddíly označovanými jako \"neostriatum\", nebo pouze \"striatum\". Přijímají vlákna z thalamu a mozkové kůry. V \"nc. caudatus\" končí svou dráhu vlákna z korových, hlavně tlumivých (\"supresorových\") oblastí \"2s, 4s, 8s\". Předostřední část \"nc. caudatus\" a \"putamen\" se nazývá nc. accumbens a odlišuje se od nich mikroskopickou strukturou.\n\nPropojení bazálních ganglií s mozkovou kůrou je poměrně bohaté a neomezuje se zdaleka na supresorové oblasti.\n\nNigrostriátová dopaminergní dráha začíná v \"substantia nigra\", odkud vedou nervová vlákna z těl neuronů do \"nc. caudatus\", kde působí na excitační cholinergní a inhibiční GABA-ergní neurony. Ty pak zpětně tlumí činnost dopaminergních neuronů v \"substantia nigra\". \"Globus pallidus\" má takové zpětné (reciproční) spojení s \"nc. subthalamicus\".\n\nV oblasti bazálních ganglií je důležité nahromadění nervových drah v capsula interna, která odděluje \"nc. lentiformis\" od mediální (\"střední\") části \"nc. caudatus\" a \"thalamu\". Na horizontálním řezu má capsula interna (která obsahuje nervová vlákna tvořící dráhy) tvar „V“ se dvěma rameny.\n\n\nPoškození capsula interna způsobí protilehlou \"spastickou hemiplegii\" (ochrnutí na opačné polovině těla).\n\nU plazů, ptáků a dalších zvířat s rudimentární mozkovou kůrou vykonávají bazální ganglia nejvyšší funkce. Ptáci mají bazální ganglia vyvinuté v daleko větší míře, než je tomu u savců. Nejvyšším integračním centrem je u nich část bazálních ganglií zvaná hyperstriatum. U vyšších živočichů závisí jejich činnost na mozkové kůře, s níž mají vzájemné spoje a vytvářejí centrum koordinace úmyslných a neúmyslných pohybů. Zatímco vývojově mladší neostriatum se podílí na řízení celkových pohybů, tak starší paleostriatum reguluje svalové napětí.\n\nExperimentální stimulací nc. caudatus byly utlumeny napínací reflexy, skrze tlumivé korové oblasti přes zpětné thalamokortikální vazby.\n\nBazální ganglia se zúčastňují organizace hybnosti, včetně volní pohybové aktivity. Jejich zvýšená činnost byla zaznamenána před začátkem pohybu, při stálých pomalých a cílených pohybech, naopak při rychlých, trhaných pohybech nikoli.\n\nMetabolismus bazálních ganglií je vysoký: Např. spotřeba kyslíku v této tkáni in vitro u psa je vyšší než v mozkové kůře!\n\nPři poškození bazálních ganglií u člověka dochází k různému stupni poruch. Podle charakteristických příznaků rozlišujeme dvě skupiny poruch:\n\n\nVzniká při poškození \"pallida\" a \"substantia nigra\" (např. při chronické encefalitidě).\n\nPříznaky:\n\nVzniká při poškození \"neostriata\".\n\n\n"}
{"id": "334765", "url": "https://cs.wikipedia.org/wiki?curid=334765", "title": "Hebronský masakr", "text": "Hebronský masakr\n\nJako hebronský masakr se označuje masová vražda 67 Židů (převážně ultraortodoxních), která proběhla ve dnech 23. až 24. srpna 1929 v Hebronu, který byl tehdy součástí Britského mandátu Palestina. Ty zavraždili Arabové, kteří byli rozhořčeni nepravdivými zvěstmi, že Židé zabíjejí Araby v Jeruzalémě, a že získali kontrolu nad muslimskými svatými místy. Tento masakr, společně se Safedským masakrem, šokoval židovské komunity v Palestině i po celém světě. Šlo o součást krvavých nepokojů v Palestině v roce 1929.\n\nPřeživší masakru byli donuceni opustit Hebron a jejich majetek byl rozebrán arabským obyvatelstvem a okupován až do šestidenní války v roce 1967. Vedl rovněž k reorganizaci a rozvoji židovské podzemní organizace Hagana, která se později stala Izraelskými obrannými silami.\n\nV pozadí hebronského masakru lze nalézt arabsko-židovský spor o Západní zeď v Jeruzalémě a politizaci tohoto a jiných náboženských míst náboženskými vůdci a představiteli radikálních skupin. Ohledně náboženského využívání Západní zdi panoval mezi Židy a Araby již po několik století tzv. status quo, který byl aplikován i za muslimské nadvlády. V první polovině roku 1929 však byly židovské modlitby u Západní zdi zdrojem arabských protestů. Jeruzalémský muftí Amín al-Husajní například nařídil zahájit stavební práce poblíž Západní zdi a konat hlasité muslimské náboženské obřady jen proto, aby zamezil židovským modlitbám. Židé si proti takovému počínání stěžovali a po několika měsících rozhodla 11. června mandátní správa, že „židovští věřící nebudou vyrušováni během obvyklých hodin svých modliteb.“ Dne 16. srpna proběhl schválený pochod židovské pravicové mládeže k Západní zdi, v němž nechyběli členové revizionistického Bejtaru a Vladimír Žabotinský, který u Zdi vyvěsili židovskou národní vlajku (současnou izraelskou) a zpívali Hatikvu (současnou izraelskou hymnu). Britská správa sice zajistila, aby nedocházelo k vzájemným incidentům; šířily se však zvěsti, že Židé napadli místní obyvatelstvo a znesvětili jméno proroka Mohameda. V reakci na to pochodovala následující den vrchní muslimská rada a davy Arabů ke Zdi, kde bili židovské věřící, pálili svitky Tóry a modlitební knížky. Tyto arabské nepokoje pokračovaly a následující den byl v bucharské čtvrti pobodán mladý sefardský Žid, který následně v nemocnici zraněním podlehl.\nV této protižidovské atmosféře se mezi Araby začala šířit fáma o chystaném židovském útoku na jeruzalémské mešity. Arabové po celé mandátní Palestině vyzývali k „obraně al-Aksy proti židovským útokům.“ 23. srpna do Jeruzaléma proudily davy Arabů, kteří si na nádvoří mešity al-Aksá vyslechli kázání jeruzalémského muftího, načež zaútočili na ortodoxní židovské čtvrtě nejen v Jeruzalémě, ale na i Židy v dalších částech mandátní Palestiny. Nejbrutálnější útok provedli v ortodoxní čtvrti v Hebronu, kde zabili přes 60 lidí a dalších 50 zranili. Násilnosti však probíhaly i v Haifě, Jaffě a Tel Avivu. Mandátní správa popsala útok v Hebronu následovně: \"„Tento divoký útok, jehož jakékoli odsouzení nemůže být dosti přísné, byl doprovázen svévolným ničením a pleněním.“\"\n\nNa tyto útoky Židé reagovali a v odvetě napadali mešity po celé Palestině. Britská správa nebyla schopna nepokoje sama zvládnout, a tak požádala o vojenskou pomoc Egypt. Ta však dorazila až po třech dnech a pořádek se podařilo zjednat až 28. srpna. Když došlo k nastolení pořádku, bylo na židovské straně 133 mrtvých a 399 zraněných. Na arabské straně pak 178 mrtvých a 87 zraněných. Ne všichni Arabové se však chovali brutálně. Podle izraelského historika Toma Segeva bylo celkem 435 hebronských Židů zachráněno místními Araby.\n\nPo arabských útocích se z Anglie vrátil do té doby nepřítomný vysoký komisař John Chancellor. Bezprostředně po svém návratu vydal 1. září prohlášení v němž odsoudil arabská zvěrstva, načež uložil arabským městům a vesnicím těžké pokuty a oznámil zřízení vyšetřovací komise, která měla prozkoumat chování obou stran. Komise vedená sirem Walterem Shawem po svém pátrání vydala tzv. Shawovu zprávu, která za nepokoje shledala přímo odpovědného velkého jeruzalémského muftího al-Husajního. Nadto se kriticky postavila proti převodům arabské půdy pro Židy a vyslovila se pro omezení židovského přistěhovalectví. Britská vláda však výzvy komise nepřijala a namísto toho vytvořila novou vyšetřovací komisi pod vedením sira Johna Hope-Simpsona. Závěry této komise byly shrnuty v Passfieldově bílé knize, která vyjadřovala velice negativně vůči sionistům. Zpráva však ve Spojeném království vyvolala vládní krizi a nakonec byla zamítnuta.\n\n"}
{"id": "334766", "url": "https://cs.wikipedia.org/wiki?curid=334766", "title": "Hannah Nydahl", "text": "Hannah Nydahl\n\nHannah Nydahl (17. dubna 1946, Kodaň – 1. dubna 2007, Kodaň), žena Lamy Oleho Nydahla, byla učitelkou a překladatelkou v linii Karma Kagjü tibetského buddhismu.\n\nNa svatební cestě v Himálajích se Hannah a její můž setkali s 16. Karmapou Rangdžungem Rigpem Dordžem, hlavou linie Karma Kagjü a stali se jeho prvními Západními žáky. Po třech letech meditace a studií je lama Karmapa požádal, aby začali zakládat jeho jménem meditační centra na Západě.\n\nHannah přeložila mnoho knih, článků a meditačních textů a tlumočila pro mnoho učitelů linie Karma Kagjü. Svůj čas dělila na cestování se svým mužem po mnohých centrech Diamantové cesty, které založili, a na práci pro učitele, lamy a meditační centra na Východě. Její práce zahrnovala tlumočení lamů, kteří učili na Karmapovém mezinárodním buddhistickém institutu v Novém Dilí a spoluúčast na mnohých projektech týkajících se překládání buddhistických textů.\n\nZemřela těsně před svými 61. narozeninami na rakovinu plic ve své rodné Kodani.\n\n\n"}
{"id": "334767", "url": "https://cs.wikipedia.org/wiki?curid=334767", "title": "Anthony Giddens", "text": "Anthony Giddens\n\nAnthony Giddens, Baron Giddens (* 18. ledna 1938, Londýn, Anglie, Velká Británie) je britský sociolog známý svou teorií strukturace a holistickým pohledem na moderní společnosti. V současné době je považovaný za jednoho z nejvlivnějších moderních autorů, napsal více než 30 knih a stal se jedním z nejcitovanějších autorů v humanitních oborech. V letech 1997–2003 působil jako ředitel prestižní London School of Economics, kde je v současnosti emeritním profesorem. Laická veřejnost ho může znát jako autora knihy Sociologie (\"Sociology\", 1989), v níž přehledně shrnul a srozumitelně vysvětlil základní sociologická témata. \n\nAnthony Giddens se narodil a vyrostl v Edmontonu v severním Londýně. Roku 1956 začal studium na Hullské univerzitě a roku 1961 je dokončil magisterským titulem na London School of Economics. Později získal titul PhD. na Královské koleji univerzity v Cambridge.\n\nPůsobil na několika univerzitách, po studiu od roku 1961 nastoupil na univerzitu v Leicesteru, kde učil sociální psychologii. Od roku 1969 nastoupil na univerzitu v Cambridge a v roce 1987 se zde stal profesorem sociologie. V roce 1985 spoluzaložil akademický nakladatelský dům Polity Press. Později nastoupil na Univerzitu Santa Barbara v Kalifornii a od roku 1997 se vrátil zpět na London School of Economics. Zde působil do roku 2003 jako ředitel a poté jako emeritní profesor. Na různých univerzitách získal 15 čestných titulů. Je členem Americké akademie věd a Čínské akademie sociálních věd.\n\nV Blairově administrativě aktivně působil jako premiérův poradce, od roku 1997 se účastnil původních rozhovorů Blair-Clinton. Roku 2004 byl uveden do šlechtického stavu, když získal titul barona a usedl ve Sněmovně lordů za Labouristickou stranu.\n\nGiddensovo dílo je možné tematicky rozdělit do několika období. V prvním, které spadá do 60. a 70. let 20. století, přinesl analýzu kapitalistického systému a novou vizi sociologie, založenou na kritické reinterpretaci klasických autorů, jako byli M. Weber, E. Durkheim nebo K. Marx. Stěžejními díly tohoto období jsou Kapitalismus a teorie moderní společnosti (\"Capitalism and Modern Social Theory\", 1971) a Nová pravidla sociologické metody (\"New Rules of Sociological Method\", 1976). Ze studia třídní stratifikace společnosti v první polovině 70. let vytěžil podklady ke knize Třídní struktura rozvinutých společností (\"The Class Structure of the Advanced Societies\", 1973).\n\nV druhé fázi, která zahrnuje jeho tvorbu v 80. letech, se zabýval problematikou modernity a spadá sem i teorie strukturace společnosti, jež ho nejvíce proslavila. Tuto teorii dále rozvinul ve své knize Utváření společnosti (The Constitution of Society, 1984).\n\nTeorie strukturace (The Theory of Structuration) je sociální teorie, která se zabývá vznikem a reprodukcí sociálních systémů. \n\n Giddens se zabývá otázkou, zdali naši sociální realitu formujeme my sami, jako jedinci, nebo ji spíše ovlivňují vnější společenské faktory. Pracuje zde se dvěma hlavními pojmy \"lidské jednání (agency) a sociální struktura (structure)\". Pojem lidské jednání definuje jako schopnost jedinců (agents) nezávisle jednat a činit vlastní rozhodnutí. Naproti tomu pojem sociální struktura zahrnuje ty činitele, které ovlivňují nebo determinují jednotlivce v jejich rozhodnutích a zachycuje faktory, které jsou ve společnosti relativně stálé (např. společenská třída, náboženství, pohlaví atd.). Giddens dochází k závěru, že ačkoliv se lidé nerozhodují o svých činech samostatně a jejich vědomosti jsou krajně omezené, jsou lidé faktorem, který vytváří sociální strukturu a vede ke změně společnosti. Uvádí, že vztah mezi lidskou činností a sociální strukturou je základní kámen sociální teorie a že tyto dva pojmy nelze uvažovat samostatně, což je hlavní myšlenkou Giddensovy teorie Dualita struktury (\"Duality of Structure\"). Zjednodušeně to znamená, že lidé utvářejí společnost, ale zároveň jsou jí omezováni. Oponuje tak Émile Durkheimovi, který říká, že „sociální instituce předcházejí existenci kteréhokoliv daného jedince a nesporně mu ukládají různá omezení“.\n\n„Elementárním a srozumitelným příkladem na němž se dualita struktur dá demonstrovat je Giddensova reinterpretace známého rozlišení jazyka jako systému (\"langue\") a řeči jako činnosti (\"parole\"): každým řečovým aktem oživujeme jazyk jako stabilizovanou strukturu a dáváme jí žít (nemluvený jazyk se stává mrtvým jazykem), předpokladem řečového aktu je však existence nadindividuální struktury, která existuje nezávisle na řečových aktech.“ \n\nTřetí období, které navazuje od 90. let 20. století do současnosti, zasvětil globalizaci, modernitě a jejímu vlivu na společenský a osobní život. Z toho vychází i koncept politické Třetí cesty, jejímž ideovým otcem je právě Giddens. Významnými díly spadajícími do tohoto období jsou Důsledky modernity (\"Consequences of Modernity\", 1990), Modernita a sebeidentifikace (\"Modernity and Self-Identity\", 1991), Proměna intimity (\"The Transformation of Intimacy\", 1992), Mezi levicí a pravicí (\"Beyond Left and Right\", 1994), Třetí cesta: obnova sociální demokracie (\"The Third Way: The Renewal of Social Democracy\", 1998) a Unikající svět: Jak globalizace mění náš život (\"Runaway world: How Globalisation is Reshaping our lives\", 1999).\n\nAnthony Giddens vidí velký příslib v nástupu globalizace. Moderní levice by podle něj neměla hlásat rovnost výsledků, ale rovnost příležitostí. Hledá třetí cestu mezi klasickou levicí a neoliberalismem. Jeho kniha \"Třetí cesta\" čelila jak kritice ze strany klasické levice, tak i od pravice. Mezi její kritiky se řadí krom jiných Václav Klaus. Přesto inspirovala Tonyho Blaira a Labouristickou stranu, která vyhrála troje volby s programem, jehož ideová východiska vycházela z Giddensovy práce.\n\nV roce 1982 přišel s pojmem dvojitá hermeneutika. K původnímu pojmu hermeneutika přidává její druhou rovinu v podobě sociálního pohledu a interpretování skutečností. V knize \"Modernity and Self-Identity\" (1991) představuje pojem ontologické jistoty.\n\nV češtině dosud vyšly tyto práce:\n\n"}
{"id": "334771", "url": "https://cs.wikipedia.org/wiki?curid=334771", "title": "Peterka", "text": "Peterka\n\nPeterka může být:\n\n\n"}
{"id": "334772", "url": "https://cs.wikipedia.org/wiki?curid=334772", "title": "Nisyros", "text": "Nisyros\n\nNisyros (druhý pád \"Nisyru\") ( ) je řecký sopečný ostrov v souostroví Dodekanés. Nachází se mezi ostrovy Kós a Tilos. Rozloha ostrova je 41,26 km² a stálých obyvatel k roku 2011 měl 987. Nejvyšší horou je Profitis Ilias s nadmořskou výškou 698 m. Ostrov je znám hlavně svým tradičním nápojem - soumada, což je sladký nealkoholický nápoj s příchutí mandlí. V hlavním městě Mandraki je přístav, odkud vyplouvají trajekty na ostrovy Kós a Rhodos, starověká pevnost Paleokastro, ve které se nachází mužský klášter zasvěcený Panně Marii a muzeum populárního umění. Ve městě Paloi jsou Hipokratovy lázně a vesnička Emporeios se pyšní svým nádherným výhledem do sopky.\n\nV roce 2011 žilo v obci 1008 obyvatel, z čehož připadalo na hlavní ostrov 987 a na ostrůvek Gyali 21. Zbývající ostrůvky (Agios Antonios, Kandelioussa, Pacheia, Pergoussa a Strogyli) náležející k obci byly neobydlené. Hlavním a největším městem ostrova je Mandraki a tvoří také jednu z jeho tří komunit obce Nisyros. Obecní jednotky se dále skládají z komunit a ty z jednotlivých sídel, tj. měst a vesnic. V závorkách je uveden počet obyvatel obecních jednotek, komunit a sídel.\n\nPodle řecké mytologie, vznikl ostrov z kousku utržené pevniny z nedalekého ostrova Kós, který hodil Poseidon po obru Polivotovi, který chtěl uniknout. Z historického hlediska patřil ostrov Nisyros přechodně Peršanům, Atéňanům, Alexandru Velikému i Římu. Roku 1522 byl dobyt Turky, r. 1912 byl obsazen Italy a po 2. světové válce byl navrácen Řecku.\n\n"}
{"id": "334776", "url": "https://cs.wikipedia.org/wiki?curid=334776", "title": "HC Frýdek-Místek", "text": "HC Frýdek-Místek\n\nHC Frýdek-Místek (celým názvem: Hockey Club Frýdek-Místek) je český klub ledního hokeje, který sídlí ve městě Frýdek-Místek v Moravskoslezském kraji. Založen byl v roce 1976 jako nástupce TJ Válcovny Plechu. Od roku 1991 s výjimkou pěti let (2004–2009), kdy klub prodal licenci Salithu Šumperk byl pravidelným účastníkem 2. ligy. Od sezóny 2015/16 klub úzce spolupracuje s extraligovým celkem HC Oceláři Třinec. V sezoně 2015/16 se klubu podařilo postoupit do 1. ligy.\n\nSvé domácí zápasy odehrává v hale Polárka s kapacitou 2 056 diváků.\n\nHistorie ledního hokeje sahá do poloviny minulého století, kdy se provozoval na přírodní ploše poblíž řeky Ostravice. Koncem šedesátých let došlo v důsledku stále se horšících přírodních podmínek k zániku organizovaného hokeje.\n\nO deset let později byla zahájena výstavba otevřené umělé plochy a po jejím dokončení vznikl oddíl ledního hokeje při TJ Válcovny plechu. Od 1.1.1977 přešla plocha do majetku TJ Slezan a pod tuto jednotu přešel i oddíl ledního hokeje s kompletními družstvy dospělých, dorostu a žáků. V návaznosti na stávající zařízení došlo k vybudování Víceúčelové sportovní haly, v jejíchž prostorách oddíl ledního hokeje působil od 18.8.1986. Od svého založení do konce 80.let klub působil střídavě v krajském přeboru I. a II. třídy.\n\nV sezóně 1989–1990 se klubu TJ Slezan povedlo poprvé v historii postoupit do 2.ligy, když vyhráli Severomoravský hokejový přebor. Do druholigové sezóny 1990–1991 však už po Sametové revoluci nastoupili jako HC. Druhou ligu hrál klub až do sezóny 2003–2004, kdy z finančních důvodů klub prodal druholigovou licenci do HC Snake Ostrava (který později ukončil činnost a přenechal licenci Šumperku). Frýdecko-místečtí tedy hráli od sezóny 2004–2005 pouze Moravskoslezský krajský přebor, ale v sezóně 2008–2009 HC Frýdek-Místek znovu postoupil do 3. nejvyšší soutěže v republice – II. hokejové ligy – skupina Východ. Vyhrál Krajskou ligu mužů a následně vyhrál i Kvalifikaci o II.ligu. Soupeřem mu byli HC Uherské Hradiště a HC Moravské Budějovice. Kuriózní je, že na první zápasy KLM přicházelo pravidelně kolem 100 diváků a v zápase proti Moravským Budějovicím přišlo kolem 3000 diváků.V létě roku 2009 se rozhodlo na zasedání zastupitelů města, že se chátrající Víceúčelová sportovní hala zbourá a místo ní se vybuduje nová hala Polárka pro 2000 diváků. HC Frýdek-Místek skončil ve svém premiérovém ročníku v 2. lize poslední, ale díky reorganizaci 2. ligy se udrželi i pro sezónu 2010–2011. V sezóně 2010–2011 splnili předsezónní cíl klubu, tedy postup do nadstavby o 7.–12. místo, kterou vybojovali až v posledním zápase základní části, když vyhráli 2:3 na vsetínském lapači. Nakonec skončili na jedenáctém místě z patnácti účastníků. V sezóně 2011–2012 po deseti letech postoupili do play off 2. ligy z 8. místa. Ve čtvrtfinále je však vyřadil HC AZ Havířov 2010.\n\nV říjnu 2013 byla zbourána Víceúčelová sportovní hala, domácí halou byla pro frýdecký klub necelých 27 let. Jelikož hala Polárka byla v průběhu sezóny rozestavěná, hokejisté Frýdku-Místku hráli v sezóně 2013/2014 na Zimním stadionu v Ostravě-Porubě (muži) a mobilní provizorní hokejové hale u fotbalového stadionu (mládež).\n\nZdroj: \n\n\n\nZdroj: \n\n\n\nZdroj: \n\n"}
{"id": "334777", "url": "https://cs.wikipedia.org/wiki?curid=334777", "title": "Voskresensk", "text": "Voskresensk\n\nVoskresensk (rusky: Воскресенск) je město v Rusku, v Moskevské oblasti. Město se nachází asi 88 km jihovýchodně od Moskvy, na břehu řeky Moskvy. Podle sčítání lidu z roku 2002 zde žije 77 871 obyvatel. Ve Voskresensku se narodil slavný hokejista Igor Larionov.\n"}
{"id": "334778", "url": "https://cs.wikipedia.org/wiki?curid=334778", "title": "Dugong indický", "text": "Dugong indický\n\nDugong indický (\"Dugong dugon\") či jen dugong, případně moroň indický, je plachý vodní savec z řádu sirény. Je to jediný žijící zástupce čeledi dugongovití. Žije u dna v mělkých mořských zátočinách, ale stejně jako ostatní savci dýchá vzdušný kyslík. Jídelníček mají dugongové společný se všemi druhy kapustňáků, jsou to především vodní rostliny, které rozžvýkávají zrohovatělými destičkami vyrůstajícími z horní i dolní čelisti.\n\nZavalitým tělem hydrodynamického tvaru se dugong podobá kytovcům.\n\nObvykle dosahuje délky 2,4–3,2 m, hmotnosti většinou menší než 200 kg. Největší jedinec údajně dosáhl délky 4,06 m a hmotnosti 1016 kg. Žijí ve vodách o teplotě 20–36 °C v hloubce 1–12 m. Na pastvu vyrážejí v noci, jejich životní rytmus je synchronizován s přílivem. Jednou za 2 minuty se pravidelně vynořují pro nadechnutí. Nozdry na vrcholu hlavy uzavírají záklopky, které umožňují nadechnout se, aniž by bylo nutno vynořit celé tělo. I když jejich vnější sluchové ústrojí tvoří jen malé otvory po stranách hlavy, mají ostrý sluch. Věk moroně je možno určit z přírůstkových vrstev klů, podobných letokruhům stromu.\n\nPohlavní dospělosti dosahuje moroň až v 10 letech věku. Samice je březí přibližně jeden rok. Před porodem samice vyhledá mělkou mořskou pláž a rodí jedno mládě. Poté ho dopravuje na hladinu, aby se mohlo poprvé nadechnout. Při kojení mládě přidržuje u prsních bradavek. Mláďata přijímají rostlinnou potravu brzy po narození, přesto sají mateřské mléko až do 18 měsíců. Chrup mláďat tvoří 26 zubů, dospělých jen 10 zubů.\n\nJejich nejoblíbenější potravou jsou kořínky chaluh a mořské trávy, které vyhrabávají ze dna. Potravu vyhledávají citlivými hmatovými vousy na svém čenichu.\n\nDugong je poměrně plaché zvíře. Na mnoha místech se ocitl v ohrožení vyhubení a v některých oblastech byl již vyhuben, např. ve Středozemním moři. Je loven domorodci, kteří se živí jeho masem. Podle norem IUCN je hodnocen jako zranitelný, populační trend neznámý, přesná data o tomto tvorovi na mnoha místech chybí.\n\nDugong se vyskytuje v tropických vodách Perského zálivu, v Rudém moři, u pobřeží východní Afriky, Asie, Austrálie a Nové Guiney. Až do pozdního miocénu příslušníci tohoto rodu obývali i pobřeží Atlantiku a Karibského moře, ale byli vytlačeni kapustňáky, jejichž biotop je širší a jsou schopni přijímat různorodější potravu.\n\nPodle řeckých bájí lákaly sirény svým okouzlujícím zpěvem lodě plující okolo na mělčinu. Přitom opravdové sirény (tedy kapustňáci a dugongové) vydávají jen příležitostně jakési chrochtání.\n\n"}
{"id": "334781", "url": "https://cs.wikipedia.org/wiki?curid=334781", "title": "Damian Marley", "text": "Damian Marley\n\nDamian Robert Nesta \"Junior Gong\" Marley (* 21. července 1978 v Kingstonu, Jamaica), je trojnásobným držitelem ceny Grammy, významný reggae umělec a je nejmladším synem reggae legendy Boba Marleyho.\n\nDamianovi byly dva roky, když zemřel jeho otec, a je jediným dítětem, které se narodilo Marleymu a Cindy Breakspeare, Miss World 1976. Damianův nick \"Junior Gong\" vznikl z nicku jeho otce \"Tuff Gong.\"\nDamian vystupuje od svých 13 let. Stejně jako většina jeho rodiny se naplno věnuje hudbě, ale na rozdíl od svých sourozenců je jeho specialitou tzv. \"toasting\", Jamajská vokální technika, která je předchůdcem rapu.\n\nDamian zatím vydal tři alba. První, \"Mr. Marley\", bylo vydáno v roce 1996, jeho druhé, \"Halfway Tree\" v roce 2001 a jeho třetí, \"Welcome To Jamrock\" v září roku 2005. \"Halfway Tree\" vyhrálo v roce 2002 cenu Grammy za \"Nejlepší Reggae Album\". Na Grammy Awards v roce 2006, vyhrál znovu \"Nejlepší Reggae Album\" za \"Welcome to Jamrock\" a \"Nejlepší Urban/Alternative Představení\" za song \"Welcome to Jamrock\". Je to první a zatím jediný jamajčan v historii, který získal dvě ceny Grammy za jedno předávání.\nV roce 2010 mu vyšel další album (Distant Relatives), na kterém spolupracoval s Nasem.\n\nV roce 2004, se Damian zúčastnil \"Bob Marley Roots, Rock, Reggae Festival Tour\", které navštívilo 27 měst.Na tomto turné se podílel se svými čtyřmi bratry, Ziggym, Julianem, Stephenem, a Ky-Manim, každý z nich má profesionální hudební kariéru.\n\nDamian jezdí často na turné se svými bratry Julianem a Stephenem, kteří jsou oba členy \"Ghetto Youths Crew\". V prosinci 2006 se Damian objevil po boku svých bratrů Stephena a Juliana v Stephenově klipu \"The Traffic Jam\".\nV roce 2004, nahrál Damian s hip hopovou skupinou Cypress Hill song 'Ganja Bus' z alba \"Till Death Do Us Part.\" Damian se taky objevil v songu Snoop Dogga \"Get a Light\" z alba \"Tha Blue Carpet Treatment.\" Zpívá taky v songu \"put your lighters up\" od Lil' Kim a v remixu od Gwen Stefani \"Now That You Got It\" (producent Swizz Beatz).\n\nV průběhu roku 2006, se Damian vydal na turné s umělcem Benem Harperem po celých USA. Zahrál si na mnoha známých místech, jako je Central Park v New Yorku. A byl také jedním z mnoha umělců, kteří vystoupili na Festivalu Osheaga, v Montrealu.\n\nV roce 2006 vystoupil také na významných festivalech KROQ Weenie Roast a Bonnaroo Music Festival, ve stejném roce byl hlavní hvězdou Peace Festu v Trinidadu.\n\n19. září 2006 se Damian Marley stal prvním reggae umělcem, který kdy vystoupil v Austin City Limits na stanici PBS.\n\nDamian se také objevil v třetí sezóně seriálu Extreme Makeover Home Edition, kde uspořádal koncert pro jednu ze zúčastněných rodin jamajského původu.\n\nMarley v minulém roce spolupracoval s popovou senzací Gwen Stefani. Společně vytvořili remix songu \"Now That You Got It\" z alba \"The Sweet Escape\". Stefani zařadila tento song do své Sweet Escape Tour.\n\nDále spolupracoval s \"Guru\" na songu \"Stand Up Some Things'll Never Change\", který vyšel na albu Jazzmatazz vol.4 v roce 2007 a s Mariah Carey na písničce \"Cruise Control.\" z jejího nového alba E=MC².\n\nDamian také vystoupil na prvním výroční Romantic Rhythms Music festivalu na ostrovu Antiqua v Karibiku. S ním vytoupil výběr bavičů jako Shaggy, Lionel Ritchie, Keyshia Cole, Maxi Priest a Brian McKnight.\n\nNarodil se jako Damian Robert Nesta Marley a říkalo se mu \"Jr. Gong\" na počest jeho slavného otce Boba \"Tuff Gong\" Marleyho. Jeho nejlepší kamarád z dětství, Dano McNamee, ho velmi brzo přivedl k marihuaně. Damian je Rastafarián a jeho hudba odráží jak jeho přesvědčení a názory, tak hlavní principy Rastafariánství - jedna láska, jeden svět a svoboda pro všechny národy. Když je Damian na turné, bydlí střídavě v Kingstonu a v Miami.\n\n\n\n"}
{"id": "334783", "url": "https://cs.wikipedia.org/wiki?curid=334783", "title": "Bitva o Paju", "text": "Bitva o Paju\n\nBitva o Paju ( \"Paju lahing\") bylo vojenské střetnutí v rámci Estonské osvobozenecké války, které se odehrálo 31. ledna 1919 poblíž vesnice Paju necelých 10 km severovýchodně od Valgy v Estonsku. Cílem estonské armády a spřátelených jednotek bylo osvobodit města Tartu a Valga.\n\nV roce 1919 podnikla estonská armáda pod velením generála Laidonera proti Rudé armádě rozsáhlý protiútok (známější jako \"Laidonerova protiofenziva\"). Po osvobození Narvy 17. ledna 1919 ze začala ofenzíva orientovat na jih. Tou dobou partyzánská skupina pod velením poručíka Julia Kuperjanova osvobodila Tartu.\n\nVe stejnou dobu bylo budováno železniční spojení s Rigou procházející právě městem Valga, město mělo tedy silný strategický význam a bylo tedy důležitým cílem estonských útoků. Rusové to samozřejmě tušili a poslali do Valgy elitní jednotku lotyšských střelců. I estonské vrchní velení si bylo vědomo důležitosti oblasti a povolalo dobrovolníky z\nFinska. Součástí obou armád byly také obrněné vlaky.\n\n\n\n\n\nEstonci po bitvě o Paju pokračovali dál na jih až k lotyšským hranicím, kde se spojili s Lotyšskou severní armádou pod velením generála Zemitānse u města Cēsis. Tam byla svedena důležitá bitva o Cēsis, ve které bojovali s baltským \"Landswehrem\". Estonská osvobozenecká válka byla však vedena ještě dalšího roku.\n"}
{"id": "334786", "url": "https://cs.wikipedia.org/wiki?curid=334786", "title": "Born Again", "text": "Born Again\n\nBorn Again je jedenácté studiové album skupiny Black Sabbath. Je to jediné album na kterém zpívá Ian Gillan, bývalý zpěvák Deep Purple. Také se na post bubeníka vrátil Bill Ward. Album je jedno z nejlíp hodnocených v historii skupiny. Kritikou bylo v době vydání shozeno, ale dosáhlo 4. místa v UK Chart, což je oficiální britský žebříček a v USA se dostalo do top 40.\n\nŠlo o nejlepší umístění od alba \"Sabbath Bloody Sabbath\".\n\nOzzy Osbourne v roce 1983 pro Circus magazine (článek: \"Is Sabbath Turning Purple?\") řekl: \"Born Again je nejlepší věc, kterou jsem slyšel od Sabbathů, po tom co sem ze skupiny odešel.\"\n\nAutory skladeb jsou Ian Gillan, Tony Iommi, Geezer Butler a Bill Ward, pokud není uvedeno jinak\n\n"}
{"id": "334788", "url": "https://cs.wikipedia.org/wiki?curid=334788", "title": "Sešsešet", "text": "Sešsešet\n\nSešsešet byla matkou zakladatele 6. dynastie faraona Tetiho. Ebersův papyrus se zmiňuje o léku na růst vlasů pro tuto královnu. (Německý odborník na staroegyptské lékařství H. Grapow dokonce popisuje následující recept. K výrobě léku byla potřeba: končetina fenky, chrta, pecka datle a oslí kopyto. Vše se muselo uvařit v oleji v hrnci džadža a pak se tím mazalo inkriminované místo.) S tím koresponduje i Manehtova zmínka, že se Teti věnoval lékařství a psal anatomická díla. Na reliéfu z Tetiho zádušního chrámu se zachovala královnina hlava, které však byly záměrně odtesány oči, což může znamenat (protože i další Sešsešetiny památky jsou velmi poškozené), že královna upadla v nemilost.\n\n\nPoznámka: Knižní titul Suplementa 2004 je (spolu s jinými) dostupný i online na webových stránkách Pražských egyptologických studií, a to po jednotlivých kapitolách ve formátu PDF. První reference odkazuje na verzi knižní, druhá na elektronickou. Obě verze se zdají být zcela totožné (včetně stránkování).\n"}
{"id": "334796", "url": "https://cs.wikipedia.org/wiki?curid=334796", "title": "Marie Poledňáková", "text": "Marie Poledňáková\n\nMarie Poledňáková, rodným jménem Marie Jandová (* 7. září 1941 Strakonice), je česká scenáristka, režisérka a mediální podnikatelka.\n\nMarie Poledňáková se narodila ve Strakonicích do rodiny univerzitního profesora. V 15 letech měla vážnou autonehodu a krátce poté prodělala zánět srdečního svalu, který jí na několik měsíců upoutal na lůžko.\n\nPo absolování gymnázia chtěla studovat chemii, což jí nebylo umožněno z kádrových důvodů – část rodiny emigrovala. Namísto na vysokou školu nastoupila do továrny na nádobí Napako.\n\nByla vdaná, jejím manželem byl Ivan Poledňák, český muzikolog. Mají spolu jedno dítě – syna Petra Poledňáka. Manželství ale nevydrželo, po několika letech se opět rozvedli a Marie zůstala sama s tehdy osmiletým Petrem. Právě tato událost se později stala inspirací k oblíbeným komediím s Tomášem Holým v hlavní roli. Petr si prostě sháněl náhradního tatínka, mimoto toužil jet s mámou na hory a mít psa jako jeho bratranec.\n\nV roce 1961 jí dramaturg Jaroslav Dietl nabídl místo asistentky režie v Československé televizi. Jako asistentka režie pracovala 10 let. Po večerním studiu AMU obor dramaturgie pracovala jako scenáristka a režisérka. V roce 1982 odešla na Barrandov, kde pracovala šest let jako režisérka Filmového studia Barrandov. V roce 1990 spoluzaložila akciovou společnost FTV Premiera, která získala první licenci pro soukromé televizní vysílání v Česku (nyní TV Prima). Po prodeji obchodního podílu v roce 1994 podniká v nakladatelství a vydavatelství Premiéra Studio.\n\n\nFilm Jak dostat tatínka do polepšovny vyvolal pozdvižení na mezinárodním festivalu v Monte Carlu. Odborná porota po projekci prohlásila, že Tomáš Holý je nejlepším dětským hercem od dob Shirley Templové a na počest Marie Poledňákové uspořádali slavnostní večeři. Film dostal hlavní cenu Zlatá nymfa a cenu Cine del Duca, která se uděluje režisérům do 35 let, přesto, že Marii bylo už 37. Po návratu do Československa se pozlacené sošky zmocnil tehdejší ředitel Československé Televize, Jan Zelenka. Po jeho odstoupení, vlivem Sametové revoluce, byla soška ukradena a její další osud je neznámý.\n\nDvojice komedií s Tomášem Holým v hlavní roli, Jak vytrhnout velrybě stoličku a Jak dostat tatínka do polepšovny měla mít původně třetí pokračování. Jmenovalo se Jak Anděla viděla anděla. Anděla je jméno holčičky, se kterou \"klokan přiletí v březnu\". Příběh se odehrává asi 10 let po jejím narození. Scénář vznikal mezi roky 1988–9. Vznikly nejméně dvě verze scénáře. Marie oslovila Tomáše Holého, nyní už studenta práv. Tomáš už ale nechtěl filmovat, proto vznikla druhá verze scénáře, ve které měl pouze symbolickou roli v několika málo záběrech. S tím Tomáš souhlasil. Mělo se filmovat v roce 1990, mezi tím se ale Tomáš Holý tragicky zabil při autonehodě. Marie proto projekt opustila a v roce 1996 jej pod stejným názvem vydala knižně. Projekt po kompletním přepracování posloužil jako základ pro film Jak se krotí krokodýli, kde postavu Vaška převzal Jiří Mádl.\n\n\n"}
{"id": "334803", "url": "https://cs.wikipedia.org/wiki?curid=334803", "title": "Jiří Šašek", "text": "Jiří Šašek\n\nJiří Šašek (11. května 1930, Žamberk – 15. června 1996, Praha) byl český herec, jedna z hereckých hvězd 60. let 20. století, člen Divadla Rokoko, herecký partner Darka Vostřela, se kterým tvořil komickou dvojici.\n\nRodiče se zabývali ochotnicky divadlem, takže se s nimi již ve čtyřech letech objevil na jevišti jako Kalafunovo děcko ve hře \"Strakonický dudák\". V roce 1947 se stal členem studentského divadelního souboru \"DÍRA\" (Divadlo radosti), vedeného bratry Kühnovými . Po maturitě měl zájem jít na FAMU, avšak neudělal zkoušky, uspěl však na Pedagogické fakultě UK. Současně mu však jeho kamarádi podali přihlášku na Divadelní fakultu Akademie múzických umění v Praze, kam byl pozván na zkoušky a byl přijat. Studoval v ročníku společně např. s Janou Štěpánkovou, Vladimírem Brabcem, Josefem Zímou, Petrem Haničincem a Alenou Vránovou. K jeho profesorům patřil mj. Miloš Nedbal. Následně byl angažován v divadle v Ostravě. Vojnu trávil ve vojenském uměleckém souboru letectva \"Vítězná křídla\", kde v roce 1955 vytvořil na pódiu poprvé dvojici \"VOŠA\" s Darkem Vostřelem .\n\nPamětníci vědí, že se objevil v oblíbeném televizním dětském seriálu v postavě Robota Emila.\n\nK jeho koníčkům patřilo kreslení (svou první samostatnou výstavu měl v divadle Rokoko), ke kterému se později vrátil , když byl po roce 1968 v důsledku probíhající normalizace politicky perzekvován, divadlo Rokoko bylo zrušeno a on nesměl vystupovat v televizi ani hrát ve filmu. Známé jsou např. jeho výstižné karikatury herců a zpěváků .\n\nPři své herecké práci velmi užíval svůj charakteristický hlas, kterému uměl dát zastřený či huhlavý tón, což často zvyšovalo komický účinek jeho herecké práce. Svoji poslední filmovou roli vytvořil ve filmu \"Pějme píseň dohola\" v roce 1990 při režijním debutu Ondřeje Trojana.\n\nZa svůj život byl dvakrát ženatý, poprvé s operní zpěvačkou Květou Koníčkovou, podruhé s výtvarnicí Boženou, manželství trvalo přes 30 let .\n\nPo listopadu 1989 se dvojice Vostřel a Šašek rozpadla, Vostřel odmítl obnovení divadla Rokoko, neboť již byl také vážně nemocný a naposledy se ještě setkali na vystoupení pro krajany ve Švýcarsku v roce 1991 . V závěru života měl Šašek zdravotní potíže a byla mu transplantována ledvina. Přesto ještě hrál v souboru divadla v Mladé Boleslavi .\n\n\n\n"}
{"id": "334804", "url": "https://cs.wikipedia.org/wiki?curid=334804", "title": "Bruce Eckel", "text": "Bruce Eckel\n\nBruce Eckel (* 8. července 1957) je autorem mnoha knih a článků na téma programování. Také přednáší a pořádá semináře pro programátory. Jeho nejznámějšími knihami jsou \"Thinking in Java\" a \"Thinking in C++\", zaměřené na programátory, kteří se chtějí naučit Javu či C++ a mají malé zkušenosti s objektově orientovaným programováním. Většina kritiky je pro tyto knihy příznivá. Bruce Eckel byl zakládajícím členem ANSI/ISO komise pro standardní C++. Eckel také dal k dispozici obě již zmíněné knihy ke stažení zdarma z internetu. Avšak poslední verze \"Thinking in Java\" 4. edice na internetu uveřejněna zatím není.\n\n"}
{"id": "334805", "url": "https://cs.wikipedia.org/wiki?curid=334805", "title": "Arisaka typ 38", "text": "Arisaka typ 38\n\nArisaka typ 38 je japonská armádní opakovací puška rodiny Arisaka. Byla standardní puškou japonské císařské armády v letech 1905-1945.\n\nV roce 1897 sestrojil japonský konstrukční tým vedený plukovníkem N. Arisakou opakovací pušku Arisaka typ 30. Její zdokonalená verze z roku 1905 má označení vzor 38 (38. rok panování japonského císaře).\n\nKonstrukce vychází z předešlých typů Arisaka. Složitá konstrukce závěru, která byla hlavním nedostatkem dřívějších pušek byla zjednodušena - závěr se skládal pouze z pěti součástek. Okénko pouzdra závěru je zakryto pláštěm , pohybujícím se společně se závěrem. Podobnou konstrukci měla zkrácená varianta - karabina vzor 38.\nByla použita při invazi do Číny, Indonésie a při bitvě o Guadalcanal. V roce 1945 oficiálně kapitulovala císařská armáda a císař popřel svůj božský původ. Sachalin a Asie padly do rukou spojenců, císařská armáda odevzdala všechny své zbraně. S nimi i typ 38.\n\nTyto pušky rovněž zakoupila Velká Británie pro válečné námořnictvo a jako výcvikovou pušku v počtu 500 000 kusů. Rusko zakoupilo 763 000 kusů.\n\nPo válce odešli japonci z okupovaných území. Typ 38 zůstal v rukou nástupnických států. Byla použita severními korejci v korejské válce, v Čínské občanské válce jak komunisty, tak vládními jednotkami. Jako pozůstalost japonců z války dosloužila velmi brzy a\nnástupnické státy (většinou komunistické) je vystřídaly modernějšími zbraněmi ze SSSR a\nVelké Británie.\n\n\n"}
{"id": "334808", "url": "https://cs.wikipedia.org/wiki?curid=334808", "title": "Vanek", "text": "Vanek\n\nPříjmení Vanek nese více různých osobností:\n\n"}
{"id": "334809", "url": "https://cs.wikipedia.org/wiki?curid=334809", "title": "Kostel Nanebevzetí Panny Marie (Krupka)", "text": "Kostel Nanebevzetí Panny Marie (Krupka)\n\nKostel Nanebevzetí Panny Marie v Krupce je poprvé doložen ve druhé polovině 13. století, dnes má gotickou podobu. Stojí v horní části obce při silnici do Horní Krupky naproti hradu \"Rosenburg\". Kostel nemá věž, ta je funkčně zastoupena zvonicí. Ve 2. dekádě 21. století prochází rozsáhlou rekonstrukcí.\n\nPrvní zmínka o farním kostele pochází z roku 1352. Z původní stavby se hmotově dochoval pouze presbytář. Okolo roku 1484 proběhla zásadní přestavba kostela, patrně kvůli požáru, který zasáhl Krupku roku 1479. K původnímu presbytáři byla přistavěna mohutná jednolodní stavba s novým polygonálním neodsazeným presbytářem. Přibližně v první čtvrtině 17. století byl kostel vybaven kazetovým stropem. Roku 1633 saské oddíly vyplenily a vypálily většinu města včetně kostela. Při opravách byla loď rozšířena o 3,6 metru a již roku 1634 zastřešena. V letech 1668–1672 byla v interiéru postavena kruchta. Po roce 1683 byl kostel vybaven hlavním a bočními oltáři. V letech 1736–1739 byla východní zeď lodi proražena, aby byly ke kostelu přistavěny svatých schodů s figurálním výjevem Ecce homo. V letech 1909–1935 proběhla rozsáhlá puristická oprava kostela pod vedením architekta Maxe Loose von Losimfeldt.\n\nV zadním jižním sanktusníku kostela se nachází litinový zvon z roku 1917. Má dolní průměr 58 cm, výšku 45 cm bez koruny, 56 cm s korunou a nese vhloubený nápis: ST. FRANZISKUS / 1917 a dataci: 1918. V minulosti se na zvonici u kostela nacházely ještě dva podobné zvony, které byly zrekvírovány za druhé světové války. Zvon je zavěšen na dřevěné hlavě v dřevěné konstrukci. Zvon je v dobrém stavu.\n\nDnešní polozděná zvonice byla vystavěna po požáru původní stavby v roce 1633. Stojí ve svahu severozápadně od kostela. Ve zvonovém patře se nacházejí tři závěsy pro zvony - menší dřevěná hlava při východní stěně, velký ocelový závěs uprostřed a větší dřevěná hlava při západní stěně. Na ní je zavěšen zvon z roku 1627 od Gabriela a Zachariáše Hilgera. Zbývající dva zvony byly zrekvírovány za první světové války, torzo jednoho z nich se nachází v muzeu v Krupce. Zvony byly v meziválečném období nahrazeny novými, ale ty byly pak odebrány při rekvizicích druhé světové války – k roku 1960 je zde doložen už pouze jediný zvon.\n\nZvon z roku 1627 ze zvonice u kostela Nanebevzetí Panny Marie v Krupce vyrobili zvonaři Gabriel a Zachariáš Hilger. Dolní průměr zvonu je 113 cm, zvon je bohatě zdoben.\n\n\n\nPodle nápisu jde o zvon z roku 1493, který v roce 1625 pukl a byl přelit roku 1627. Vzhledem k tomu, že roku 1633 zvonice vyhořela, je pravděpodobné, že zvon nebyl ihned po odlití zavěšen, ale nějakou dobu se ještě nacházel ve zvonařské dílně a unikl tak požáru. Zvon je zavěšen na dřevěné hlavě v dřevěné konstrukci. Hlava je zdobena několika vyřezávanými závity a pěkným kováním. Zvon je v dobrém stavu. Stav k roku 2002.\n\nZaniklý zvon Zuzana z roku 1490 ze zvonice u kostela Nanebevzetí Panny Marie v Krupce vyrobil zvonař Vavřinec. Zvon byl zrekvírován za první světové války, jeho fragment se nachází v muzeu v Krupce.\n\n\n\nZvon je zavěšen na dřevěné hlavě v dřevěné konstrukci. Zvon je v dobrém stavu. Stav k roku 2002.\n\nV rámci Programu záchrany architektonického dědictví bylo v letech 1995-2014 na opravu památky čerpáno 4 587 000 Kč.\n\n"}
{"id": "334812", "url": "https://cs.wikipedia.org/wiki?curid=334812", "title": "Ranger 7", "text": "Ranger 7\n\nRanger 7 byla bezpilotní sonda organizace NASA z USA určená k průzkumu Měsíce.\nCelý projekt programu Ranger připravila Jet Propulsion Laboratory (JPL) v Pasadeně u Los Angeles.\n\nS pomocí dvoustupňové rakety Atlas-Agena B odstartovala sonda z rampy na kosmodromu\nEastern Test Range na Floridě dne 28. července 1964. V katalogu COSPAR dostala přidělené označení 1964-041A.\n\nVáha byla 362 kg. Byla stejná, jako Ranger 6. Mimo motoru na hydrazin měla palubní počítač, vysílače, silnější chemické baterie a sluneční panely baterií. Dále televizní aparatura s řadou kamer a třemi vysílači , parabolickou anténou. Byl zde stabilizační a orientační systém, jehož součástí bylo 12 rysek na stlačený dusík. Celá sonda dosahovala výšky 3,1 metru.\n\nHlavním cílem této mise bylo pořídit několik tisícovek snímků během přiblížení k Měsíci.\nMěla napravit neúspěch jak misí Pioneer z let 1958-1959, tak zejména všech šesti předchozích sond Ranger vypuštěných v letech 1961-1964.\n\nRaketa se sondou odstartovala bez problémů. Odchýlení od projektované dráhy bylo vyřešeno jejím přibrzděním o 30 m/s. Sonda dopadla po třídenním letu 31. července 1964 do oblasti mezi Mare Nubium a Oceanus Procellarum rychlostí 2,3 km/s. Stala se první sondou USA, která pořídila a na Zemi dodala snímky z blízkosti Měsíce. První ze série 4316 snímků začaly být pořizovány z výšky 3 200 km, tedy asi 16 minut před dopadem. Oblast dopadu, odkud byly pořízeny podrobnosti až metrové, byla později pojmenována na Mare Cognitum, tedy Moře poznané.\n\n"}
{"id": "334817", "url": "https://cs.wikipedia.org/wiki?curid=334817", "title": "Barry White", "text": "Barry White\n\nBarry Eugene White, rodným jménem Barrence Eugene Carter (12. září 1944 Galveston, Texas – 4. července 2003 Los Angeles Kalifornie), byl americký producent, skladatel a zpěvák. Pro jeho styl je typický \"sexy\" projev, který by se dal zařadit do soulu. Narodil se v Texasu, celý život prožil v Los Angeles.\n\nProtože byl obézní, utrpěl z důsledku chronického vysokého krevního tlaku v roce 2002 selhání ledvin. Po mrtvici v květnu 2003 musel opustit veřejný život.\nZemřel 4. července 2003 v Cedars-Sinai Medical Center v Los Angeles.\n\nJeho poslední slova byla: \"Nech mě být, jsem v pořádku\".\n\n20. září 2004 byl posmrtně uveden do Síně slávy taneční hudby na slavnostním setkání v New Yorku.\nZa jeho největší hit lze považovat instrumentální skladbu Love's Theme z alba Rhapsody In White.\n\nJeho hudba hraje významnou úlohu v seriálu Ally McBealová, jeden z hrdinů (John Cage) dokáže flirtovat a být sebevědomý jen tehdy, slyší-li v hlavě Barryho hudbu a identifikuje se s ním. Popularita seriálu také významně obnovila zájem o Whiteovu hudbu, z písně \"You're My First, My Last, My Everything\" udělala zpětně megahit a Barry White také v seriálu vystoupil. \n\nDále se jeho hlas také objevil v kresleném americkém seriálu Simpsonovi v 20. epizodě 4. série – Hadobijecký den.\n\n\n"}
{"id": "334824", "url": "https://cs.wikipedia.org/wiki?curid=334824", "title": "Infantka Pilar", "text": "Infantka Pilar\n\nMaria del Pilar, vévodkyně z Badajozu (30. července 1936 Cannes, Francie – 8. ledna 2020, Madrid, Španělsko) byla španělská infantka, dcera Juana de Borbón, hraběte barcelonského (1913–1993) a Marie Mercedes Bourbonsko-Sicilské (1910–2000), a tedy teta současného španělského krále Filipa (starší sestra Juana Carlose I.).\n\nV roce 1967 se provdala za Luise Gomeze Aceba (1934 – 1991), vévodu z Estrady a vikomta de la Torre, měli pět dětí: Simonetu (* 1968), Juana (* 1969), Bruna (* 1971), Beltrána (* 1973) a Fernanda (* 1974).\n\nByla činná v různých charitativních organizacích, v letech 1996–2006 reprezentovala Španělsko v Mezinárodním olympijském výboru.\n\nZemřel 8. ledna 2020 na kolorektální karcinom ve věku 83 let.\n"}
{"id": "334825", "url": "https://cs.wikipedia.org/wiki?curid=334825", "title": "Staré Čívice", "text": "Staré Čívice\n\nStaré Čívice (původně jen \"Čívice\") jsou částí městského obvodu Pardubice VI, součástí města Pardubice se obec stala 30. dubna 1976 a k 1. lednu 2008 měly cca 900 obyvatel. Nejstarší zmínka o obci je z 29. dubna 1264, kdy byl držitelem obce olomoucký biskup Bruno. Na konci 19. století se jako její osada uváděly i Nové Čívice. Rozkládají se na západním okraji města Pardubice při silnici na Přelouč, která po celé délce je Přeloučskou ulicí. \n\nRozdělením panského dvora roku 1849 na západě Čívic vznikla ves Nové Čívice. Původní ves nazvána Staré Čívice s ní časem splynula a jméno Nové Čívice bylo zapomenuto. Bývalé majitele čívického panství připomínají: Dubánkova ul. rod Dubánků, Chotkova ul. hrabata Chotky, obě na východě Čivic. Kokešova ulice ve středu Čivic připomíná Emanuela Kokeše. Na počest významných rodáků, bratrů Emanuela Vašáka (1818-1891) a Josefa Vašáka (1808-1875) byla pojmenována Vašákova ul. ve středu Čívic. V lese asi 800 m severně od zámečku je dub letní zvaný Antonín obvod do 450 cm, výška 12 m, staří 400 let.\n\nNa západním okraji vsi jsou terénní zbytky vodní tvrze Dubánků z Čijevic (tvrziště Na valech) s akropolí a mohutnými valy z konce 14. století, zaniklé po roce 1591 v důsledku sloučení statku s pardubickým panstvím. Tvrz zde vznikla nejspíše ve 14. století. K roku 1398 se po Čívicích píše Hereš. Roku 1404 je připomínán Frencl z Popovce, roku 1451 Dubánek z Duban a Čijevic. Vilém Dubánec z Čívic, straník krále Jiřího z Poděbrad, padl při obléhání hradu Konopiště v roku 1468. Vnitřní těleso tvrziště, vyhrazené dnes již zaniklé obytné zástavbě, obklopují mohutné valy jako pozůstatek vnějšího opevnění, k jehož vybudování posloužil materiál vytěžený z okružního příkopu. Tvržiště měří v průměru 25 m, jeho valy dosahují výšky 4–5 m a u paty jsou široké až 12 m. Blízká vodoteč bývala pravděpodobně využita jako vodní zdroj, ze kterého mohl být napájen zaniklý vodní příkop tvrze. Je to doklad poměrně rozlehlého, ve své době důležitého šlechtického sídla. Je evidován v Památkovém katalogu Národního památkového ústavu jako kulturní památka pod katalogovým číslem 1000158441.\nMelioraci na dříve zabahněných pozemcích čívického velkostatku provedl před rokem 1916 známý meliorant Emanuel Kokeš, statkář, zemědělský podnikatel, poslanec Českého zemského sněmu (1901-1913) a podporovatel veřejných i soukromých meliorací v Čechách. To umožnilo postavit v roce 1916 na těchto pozemcích zámeček v novogotickém stylu. Je situován na rozhraní rozlehlého anglického parku a lesní obory s daňky. Jedná se o patrovou budovu s členitým přízemím a vysokou věží. Provedenou rekonstrukcí po roce 1989 bylo venkovské sídlo proměněno v rodinný resort SIESTA s hotelem a restaurací, kde se - mimo možnosti ubytování - pořádají nejrůznější rauty, svatby a hostiny. V areálu resortu je letní bistro ve stylu amerických 50. let bistro FIFTIE´S. Zámeček je veřejnosti nepřístupný.\n\nEmanuel Kokeš (1862-1932) roku 1909 zakoupil od hraběte W. Chotka velkostatek Čívice, postavil čívický zámeček a roku 1930 založil v lesích při přeloučské silnici továrnu na zpracování zemědělských produktů. Po Emanuelu Kokešovi se tato lokalita nazývá Kokešov. Na jeho památku je ve středu Starých Čívic Kokešova ulice. \n\nV obci se nachází městská průmyslová zóna, kde je zaměstnáno přes 2200 lidí. V průmyslové zóně se nacházejí výrobní závody:\nSídlí zde i vývojové centrum a podnikatelský inkubátor – TechnoPark. \n\n\n"}
{"id": "334827", "url": "https://cs.wikipedia.org/wiki?curid=334827", "title": "Infantka Margarita", "text": "Infantka Margarita\n\nMargarita, vévodkyně ze Sorie a Hernani (* 6. března 1939 Řím) je dcera Juana de Borbón, hraběte barcelonského (1913–1993) a Marie Mercedes Bourbonsko-Sicilské (1910–2000), a tedy tetou současného španělského krále Filipa (mladší sestra Juana Carlose I.).\n\nJe od narození nevidomá, mluví devíti světovými jazyky. Je patronkou několika humanitárních organizací. V roce 1972 se provdala za lékaře Carlose Zuritu y Delgado (* 1941). Má dvě děti: Alfonsa (* 1973) a Maríu (* 1975). V roce 1979 zemřel Margaritin příbuzný Manfredo de Borbón, vévoda z Hernani, který Margaritě odkázal svůj vévodský titul. Toto bylo potvrzeno králem o dva roky později. Krátce na to (v červnu 1981) byl Margaritě udělen titul vévodkyně ze Sorie \"ad personam\".\n\n\n"}
{"id": "334828", "url": "https://cs.wikipedia.org/wiki?curid=334828", "title": "Ingunda", "text": "Ingunda\n\nIngunda nebo \"Ingundis, Ingonda\" (asi 567–585) francká princezna, manželka Hermenegilda.\n\nIngunda se narodila se v Galii franckému králi Austrasie Sigibertovi I. a jeho manželce, královně Brunhildě.\n\nIngunda byla pozvána do Toleda, aby uzavřela sňatek s Hermenegildem, synem vizigótského krále Leovigilda a jeho první manželky Theodosie. Při cestě do Toleda (579) projížděla Ingunda přes vizigótské město Agde, kde jí tamější katolický biskup Frominius nabádal, aby nepřijala ariánský \"jed\", o čemž se Leovigild dozvěděl.\n\nIngundina babička, Goiswintha (druhá žena Leovigilda) tento sňatek zpočátku podporovala. Goiswintha], která byla fanatickou ariánkou, předpokládala, že její mladá vnučka bude snadno zvládnutelná a dá se přesvědčit aby přestoupila k ariánství.\nKdyž Ingunda dorazila do Toleda, snažila se jí babička přesvědčit, aby přestoupila na ariánskou víru. Nejdříve mírně, domluvami, ale když Ingunda, která byla přesvědčenou katoličkou, stále odmítala, přešla babička od slov k činům.\n\nŘehoř z Tours ve své páté knize píše :\n\nNa ta slova se Goiswintha rozzuřila, vzala dívku za vlasy, smýkla s ní na zem, dlouho po ní šlapala a kopala do ní. Pak nařídila zkrvavené dívce, aby se svlékla a vrhnula do rybníka. Ale to ji jen ve víře posílilo a zajistilo, aby její duše nebyla nikdy oddělena od naší víry.\"\n\nTyto vztahy dělaly starosti Leovigildovi i Hermenegildovi. Napětí mezi oběma páry (spíše ženami, neboť král nijak neobtěžoval manželku svého syna) se velmi přiostřilo a tak Leovigild, aby předešel problémům, jmenoval Hermenegilda správcem provincie (pravděpodobně Baetica) u hranic s územím, které v té době přináleželo Východořímské říši. Ingunda odjela s manželem do Sevilly, které se stalo jejich sídelním městem.\n\nV Seville se Ingunda a tamější mnich Leandrus, starší bratr svatého Isidora ze Sevilly a budoucí sevillský biskup (kterým možná už v té době byl) snažili přesvědčit prince, aby konvertoval.Hermenegild se nejdříve zdráhal, ale později svoje rozhodnutí změnil. Přestoupil na katolickou víru a přijal jméno Jan. Konverze pravděpodobně proběhla během svatby Ingundy a Hermenegilda v Seville roku 580.Hermenegild poté rozdmýchal povstání proti svému otci a Ingunda porodila syna Athanagilda.\n\nPřed konečným potlačením vzpoury nechal manžel Ingundu i s malým synkem v rukách Řeků. I když se jich Leovigild snažil zmocnit, Řekové je oba odeslali do Konstantinopole. Ingunda zemřela na cestě v Karthágu. Syna pravděpodobně dopravili až do Konstantinopole, kde ho po nějakou dobu diplomacie císaře Maurikia používala jako nátlakový nástroj vůči austrasijskému dvoru.\n\nPo potlačení povstání, byl Hermenegild uvězněn v Tarragoně, a když opětovně odmítal přestoupit k ariánství, byl na rozkaz svého otce popraven (585).\n\n\n"}
{"id": "334829", "url": "https://cs.wikipedia.org/wiki?curid=334829", "title": "Zelené rostliny", "text": "Zelené rostliny\n\nZelené rostliny (\"Viridiplantae\", \"Chloroplastida\", \"Chlorobionta\", \"Chlorobiota\") je druhově početná skupina eukaryotických fotosyntetických archaeplastid, která se někdy používá k oddělení \"Archaeplastida\" se zelenými fotosyntetickými barvivy od ostatních (\"Glaucophyta\", \"Rhodophyta\", dohromady \"Biliphyta\"). Některé systémy však úplně stejně vymezují rostliny (Plantae) a tyto termíny synonymizují.\n\nTypická je pro zelené rostliny přítomnost chlorofylu A a B, thylakoidy v provazcích až po pěti a často v granech a velmi často také celulózová buněčná stěna. Všechny zelené rostliny se vyznačují podobným způsobem vzniku buněčné přepážky při mitóze a podobným chováním jaderné membrány ve stejném procesu.\n\nCelý systém podle dnešních názorů vypadá přibližně takto:\n"}
{"id": "334839", "url": "https://cs.wikipedia.org/wiki?curid=334839", "title": "Ranger 8", "text": "Ranger 8\n\nRanger 8 byla bezpilotní sonda organizace NASA z USA určená k průzkumu Měsíce vypuštěná v roce 1965.\nCelý projekt programu Ranger připravila Jet Propulsion Laboratory (JPL) v Pasadeně u Los Angeles. Mise byla úspěšná, podařilo se získat mnoho fotografií povrchu Měsíce.\n\nS pomocí dvoustupňové rakety Atlas-Agena B odstartovala sonda z rampy na kosmodromu\nEastern Test Range na Floridě dne 17. února 1965. V katalogu COSPAR dostala přidělené označení 1965-010A.\n\nVáha byla 365 kg . Byla stejná, jako Ranger 6 a 7. Mimo motoru na hydrazin měla palubní počítač, vysílače, silnější chemické baterie a sluneční panely baterií. Dále televizní aparatura s řadou kamer a třemi vysílači , parabolickou anténou. Byl zde stabilizační a orientační systém, jehož součástí bylo 12 trysek na stlačený dusík. Celá sonda dosahovala výšky 3,1 metru.\n\nHlavním cílem této mise bylo pořídit několik tisícovek snímků během přiblížení k Měsíci a navázat tak na úspěch předchozí mise Ranger 7. Fotografie potřebovala NASA získat před letem lidí k Měsíci.\n\nRaketa se sondou odstartovala bez problémů. Korekce dráhy byla provedena 18. února, jinak by sonda minula cíl o 1800 km. Takto dopadla po třech dnech letu do Mare Tranquillitatis jen 24 km od projektovaného cíle. Televizní kamery byly uvedeny do provozu 23 minut před dopadem ve výši 2510 km a záběry vysílala americká televize v přímém přenosu. Sonda stačila vyslat na Zemi 7137 velmi kvalitních fotografií. Byla to druhá úspěšná mise programu Ranger.\n\n"}
{"id": "334843", "url": "https://cs.wikipedia.org/wiki?curid=334843", "title": "Ranger 9", "text": "Ranger 9\n\nRanger 9 byla bezpilotní sonda organizace NASA z USA určená k průzkumu Měsíce vypuštěná roku 1965. Celý projekt programu Ranger připravila Jet Propulsion Laboratory (JPL) v Pasadeně u Los Angeles.\n\nS pomocí dvoustupňové rakety Atlas Agena B odstartovala sonda z rampy na kosmodromu\nEastern Test Range na Floridě dne 21. března 1965. V katalogu COSPAR dostala přidělené označení 1965-023A.\n\nVáha byla 365 kg. Byla stejná jako Ranger 6 až Ranger 8. Mimo motoru na hydrazin měla palubní počítač, vysílače, silnější chemické baterie a sluneční panely baterií. Dále televizní aparatura s řadou kamer a třemi vysílači, parabolickou anténou. Byl zde stabilizační a orientační systém, jehož součástí bylo 12 trysek na stlačený dusík. Celá sonda dosahovala výšky 3,1 metru.\n\nHlavním cílem této mise bylo pořídit několik tisícovek snímků během přiblížení k Měsíci a navázat tak na úspěchy předchozích misí Rangerů.\n\nRaketa se sondou odstartovala bez problémů. Po malé korekci, zpřesnění dráhy sonda dopadla po třech dnech letu 24. března 1965 s malou odchylkou 4 500 metrů od cíle, do velkého kráteru Alphonsus na selenografických souřadnicích 12,8° J a 2,3° Z. Ve vzdálenosti 2261 km od místa dopadu, tedy 19 minut předtím, začala pořizovat snímky. Stačila jich poslat 5814 a poslední z nich těsně před tvrdým dopadem na povrch obsahoval detaily 25 cm balvanů.\n\nPoslední tři sondy program zdárně naplnily a USA mohly přejít na program další, náročnější – Surveyor. Souboj mezi velmocemi SSSR – USA o prvenství v dosažení Měsíce pokračoval.\n\n"}
{"id": "334850", "url": "https://cs.wikipedia.org/wiki?curid=334850", "title": "Adelir de Carli", "text": "Adelir de Carli\n\nAdelir Antônio de Carli (1966–2008) byl brazilský katolický kněz, známý především tím, že zemřel při pokusu překonat světový rekord v letu na křesle neseném dětskými balónky. \n\nO let na balóncích usiloval delší dobu. Při prvním větším pokusu doletěl ke hranicím Argentiny. \nDne 20. dubna 2008 se vznesl na křesle neseném 600 balónky. Po dosažení výšky 6000 metrů s ním bylo ztraceno spojení. V té době letěl nad oceánem. Ač po něm druhý den začalo pátrat brazilské námořnictvo, nebyl nalezen. Jeho tělo nalezla naftařská loď až 2. července 2008 zhruba 100 km od brazilského pobřeží.\n\n"}
{"id": "334855", "url": "https://cs.wikipedia.org/wiki?curid=334855", "title": "Národní pouť na Velehradě (1985)", "text": "Národní pouť na Velehradě (1985)\n\nNárodní pouť na Velehradě v roce 1985 byla jednou z největších československých poutí a protikomunistických demonstrací během trvání komunistického režimu. Oslavy 1100. výročí úmrtí sv. Metoděje a udělení Zlaté růže velehradské bazilice proběhly v tradičním termínu 5. července za účasti 100-250 tisíc lidí, kteří vyhnali skandováním a pískotem z řečnické tribuny ministra kultury a hlasitě vyjádřili požadavek na náboženskou svobodu a povolení návštěvy papeže Jana Pavla II.\n\nKomunistický režim se připravované akce obával, neboť církev považoval za překážku totálního ovládání společnosti. Proto státní moc od počátku plánovala jednak omezit účast věřících obstrukcemi, jednak administrativně omezit průběh pouti a využít ji pro vlastní politické účely. Zásadní ránu její přípravě ovšem přinesl fakt, že přísně tajný dokument se seznamem opatření unikl na veřejnost a byl rozšířen samizdatem jak mezi věřícími, tak u tiskových agentur v zahraničí. Ministr Klusák sice v reakci na protest kardinála Tomáška pravost dokumentu popřel, nicméně konání státních orgánů prokazovalo poměrně přesvědčivě opak. Opatření státu sice byla z velké většiny i tak provedena, jejich výsledky zůstaly v mnoha aspektech hluboko za očekáváním.\n\nVláda odmítla povolit návštěvu papeže, který vyjádřil touhu Československo navštívit, namísto toho povolila příjezd státního sekretáře Casaroliho. Státní moc pronásledovala katolické aktivisty, kteří iniciovali petici za povolení papežovy návštěvy. Zakázala ovšem návštěvy dalších zahraničních biskupů. Pouti předcházelo rozsáhlé zatýkání a zastrašování katolických věřících.\n\nPoměrně naivní bylo neinformování o pouti ve státem kontrolovaných Katolických novinách, přece jen svátek je určen pevně na 5. července a nejbližší víkend (so-ne 6.–7. července) nebylo těžké si odvodit.\n\nPřes vše výše napsané se u příležitosti Národní poutě navzdory obstrukcím ze strany státních orgánů sjelo mnohem víc lidí, než bylo za komunistického režimu zvykem. Překvapivě vysokou účast lze vysvětlit jednak kulatým výročím smrti sv. Metoděje (1100 let), jednak tím, že se papež Jan Pavel II. rozhodl udělit velehradské bazilice Zlatou růži. Své zajisté sehrála i přítomnost kardinálů Tomáška a státního sekretáře Casaroliho. Někteří poutníci přišli též s tím, že hojná účast je odpověď na posměšky komunistů adresované kardinálu Tomáškovi, že je generál bez vojska, a mnoho z nich bylo rozhořčeno akcemi státních orgánů předcházejícími pouti. Věřící, poučeni z předchozích akcí, přitom prokázali velkou vynalézavost, kterak se vyhnout komplikacím v podobě šikanujících kontrol technického stavu vozidel, omezení rozsahu veřejné dopravy, jakož i faktu, že cestovní kanceláře všechny zájezdy na Velehrad den před odjezdem zrušily. Obrovská účast (odhaduje se na 100–200 tisíc věřících) bezpečnostní složky i komunistické představitele zjevně totálně zaskočila. Velké množství zejména mladých poutníků dorazilo již v sobotu 6. července a policejní síly je nedokázaly výzvami přimět k opuštění prostranství v okolí baziliky – setrvali tam až do nedělního začátku hlavní pouti. Policie se spokojila jen s perlustrací a fotografováním.\n\nNedělní slavnost přerostla v mohutný protest následkem neuvážených projevů komunistických politiků, předsedy ONV Lapčíka a ministra kultury Klusáka. Ti se mimo jiné pokusili celé shromáždění prohlásit za „mírovou demonstraci“, Cyrila a Metoděje označovali za první komunisty a důsledně vynechávali při řeči o nich přídomek svatý. Věřící to pobouřilo do té míry, že je začali hlasitým skandováním opravovat a vyzývali je, ať si jdou provádět politická školení někam jinam. Později pokračovali provoláváním hesel požadujících mimo jiné náboženskou svobodu a povolení návštěvy papeže. Předseda ONV svůj projev prostě i přes to přečetl (prakticky nic z něj ale nebylo slyšet), ministr svou snahu po přečtení úvodu oficiálního projevu vzdal. Nejprve vynechával kontroverzní pasáže a pak se dal s davem věřících do diskuse. Nicméně moc úspěšný nebyl a nakonec musel se vzteklým výrazem opustit tribunu, na kterou za jásotu věřících vystoupil kardinál Tomášek přečíst poselství od papeže (vlastní projev mu komunisté zakázali). Úspěšný byl i projev kardinála Casaroliho, jehož polovina byla přednesena v češtině a polovina ve slovenštině.\n\nAčkoliv na oslavách bylo přítomno značné množství agentů StB a příslušníků bezpečnostních složek a připravena byla i vodní děla, k zásahu nedošlo (podle řady účastníků poutě z toho prostého důvodu, že poutníků bylo příliš mnoho a pořádkové síly si na ně nevěřily). Na konci oslav se poutníci pokojně rozešli. Někteří lidé považují pouť na Velehradě roku 1985 za zlomový okamžik, v němž se režim začal hroutit.\n\nBěhem pouti poutníci též zazpívali cyrilometodějskou poutní píseň \"Bože, cos ráčil\" i s její poslední „zakázanou slokou“ (o setrvávání ve víře navzdory nepřízni okolí), která musela být z příkazu komunistických orgánů vypuštěna z nových vydání kancionálů. Zmatek v okamžicích pění této sloky se stal nejspolehlivějším identifikátorem příslušníků StB přítomných mezi věřícími, neboť tito ji neznali a ve svých nových kancionálech ji nemohli najít (většina se ovšem i tak prozradila již dříve).\n\nPrůběh velehradské pouti měl velký dopad jak na další pořádání poutí v Československu, tak i v řadě dalších aspektů. Obrovský propagandistický propadák i selhání StB a dalších bezpečnostních složek v prevenci velké účasti na pouti i manipulování s davem vedl státní orgány k vyvození obsáhlých závěrů a zavedení rozličných opatření. Byly zahájeny rozsáhlé represe jednak vůči věřícím podezřívaným z organizace celého podniku, jednak obecně proti poutím (ty však byly úspěšné pouze v českých zemích). Podle katolického disidenta Václava Bendy „\"několik křesťanů bylo uvězněno a obžalováno, bylo vykonáno mnoho domovních prohlídek, zabaveno asi deset cyklostylů a tisíce svazků náboženské literatury.\"“\n\nI přes tyto represe však je tato pouť vnímána z hlediska církve veskrze pozitivně, jako jakýsi bod, kdy se státní moc začala lámat a církev zvedat a obrozovat. Pouť velmi zapůsobila na kardinála Casaroliho, kterého mimo to množství policistů, jejich chování a zejména chování komunistických představitelů ke kardinálu Tomáškovi přesvědčilo o tom, že církev je v Československu pod mnohem větším tlakem, než si myslel. Na druhou stranu tentýž vnímal to, co viděl při národní pouti, jakožto příslib do budoucna.\n\n\n\n"}
{"id": "334858", "url": "https://cs.wikipedia.org/wiki?curid=334858", "title": "Atheris", "text": "Atheris\n\nAtheris je rod zmijí, žijících v subsaharské Africe, včetně částí jihu Afriky. Jedná se především o stromové hady, kteří málokdy přesáhnou velikost 80 cm, většinou však méně. Jejich jed není příliš silný, ale uštknutí nelze podceňovat.\n\nRod obsahuje 8 druhů:\n\n"}
{"id": "334859", "url": "https://cs.wikipedia.org/wiki?curid=334859", "title": "M3 (samopal)", "text": "M3 (samopal)\n\nM3 je americký samopal z období druhé světové války, jenž měl nahradit složité samopaly Thompson. Zbraň navrhl konstruktér George Hyde v letech 1942–1943. Je vybavena zásobníkem na 30 nábojů typu .45 ACP (11,43 mm) a dynamickým závěrem. Díky svému tvaru si vysloužil přezdívky \"Grease Gun\" nebo \"Greaser\" (česky olejnička, maznice).\n\nJelikož výroba předchozího samopalu Thompson byla složitá a drahá, G. Hyde ze závodu Guide Lamp Division, pobočce koncernu General Motors navrhl zbraň vylisovanou ze dvou plechových polovin odporově svařených. Vznikla zbraň připomínající olejničku (anglicky Grease gun).\n\nSamopal byl podobně jako anglický Sten konstruován podle požadavků na rychlou a levnou válečnou výrobu. Byl jednoduchý, robustní, ale nebyl tak oblíbený jako Thompson kvůli nestabilitě při střelbě. Velkosériová výroba probíhala v letech 1943–1945. V padesátých a šedesátých letech se licenčně vyráběl v mnoha státech. Zůstal ve výzbroji armády USA i v poválečném období – ve výzbroji prvoliniových jednotek až do šedesátých let a u pomocných jednotek až do let osmdesátých.\n\nZávěr se uvnitř těla pohyboval na dvou vodících tyčkách s posuvnými pružinami. Jelikož tělo zbraně bylo zezadu uzavřené, závěr se do těla dával zepředu – hlaveň se do těla zašroubovávala. Závěr byl neuzavřený, před výstřelem se nacházel v zadní poloze. M3/M3A1 má zajímavou pojistku – byla umístěna na odklopném krytu výhozného okénka, kde při zavřeném krytu blokovala pohyb závěru. Mířidla jsou pevná.\n\nPrvní varianta M3, vyráběná od roku 1943, měla nabíjecí páku, zatímco\nM3A1 vyráběná od roku 1944 měla vybrání pro prst přímo v těle závěru přístupno výhozným okénkem. Vyráběla se rovněž varianta v ráži 9 mm Luger pro speciální jednotky a příslušníky odboje. Pro speciální jednotky operující ve Vietnamu byla též vyvinuta verze s dvoukomorovým integrovaným tlumičem.\n\nPro zásobníky byla plátěná sumka na tři zásobníky navlékatelná na opasek. Dále byl vyroben tlumič výšlehu, který se však příliš nerozšířil.\n\n\n\n"}
{"id": "334860", "url": "https://cs.wikipedia.org/wiki?curid=334860", "title": "Annette Beningová", "text": "Annette Beningová\n\nAnnette Beningová (* 29. května 1958 Topeka, Kansas, USA) je americká herečka. Již během studia na střední škole začal brát hodiny tance v baletním kurzu, poté začala tamtéž studovat i herectví, studia dokončila na sanfranciské divadelní konzervatoři. Po absolutoriu školy hrála v divadlech v San Franciscu a v Denveru. Své divadelní herectví předvedla i Broadwayi, kdy v roce 1986 byla nominována na americkou divadelní cenu Tony. Souběžně s tím začala hrát i v televizi. V roce 1990 byla nominována na Oscara za postavu ve filmu \"Švindlíři\". Další nominaci získala v roce 1999 za roli Carolyn Burnhamové ve filmu Americká krása.\n\nDo povědomí českých diváků vstoupila poprvé díky Formanově přepisu knihy \"Nebezpečné známosti\" ve filmu \"Valmont\" z roku 1989. Zaujal i její bezchybný herecký výkon v romantickém filmu \"Americký prezident\" či v moderním westernu \"Krajina střelců\".\n\nAnnette je od roku 1992 podruhé vdaná za amerického herce, scenáristu, režiséra a filmového producenta Warrena Beattyho a má s ním čtyři děti: Kathlyn (* 1992), Benjamin (* 1994), Isabel (* 1997) a Ella Corinne (* 2000).\n\n\n"}
{"id": "334868", "url": "https://cs.wikipedia.org/wiki?curid=334868", "title": "Vodička", "text": "Vodička\n\nČeské příjmení Vodička nosilo či nosí více různých osobností:\n\n\n\n"}
{"id": "334869", "url": "https://cs.wikipedia.org/wiki?curid=334869", "title": "Michelle Obamová", "text": "Michelle Obamová\n\nMichelle Obamová, celým jménem Michelle LaVaughn Robinson Obama (* 17. ledna 1964 Chicago, Illinois) je bývalá první dáma Spojených států amerických, z titulu manželky 44. prezidenta Baracka Obamy, který zvítězil jak v listopadových prezidentských volbách roku 2008, tak ve volbách roku 2012. Představuje první Afroameričanku v této roli.\n\nNarodila se a vyrůstala ve čtvrti South Side v Chicagu. Vystudovala sociologii na Princeton University (titul B.A., 1985) a Právnickou fakultu na Harvard University (titul J.D., 1988). Po ukončení studia se vrátila do Chicaga a přijala pozici v právnické firmě Sidley Austin, kde se setkala se svým budoucím manželem. Současně pracovala pro starostu Richarda M. Daleyho a pro lékařské centrum chicagské univerzity. Má dvě dcery, Maliu a Sashu. Jejím bratrem je Craig Robinson, trenér mužského basketbalového týmu Oregonské státní univerzity.\n\nJejími rodiči byli Fraser Robinson III., zaměstnanec městských vodáren, a Marian Shields Robinson, sekretářka zasilatelského obchodu Spiegel's, která po narození dětí byla ženou v domácnosti do doby, kdy nastoupila na střední školu. Kořeny rodin Robinsonů a Shieldsů je možné vysledovat až do doby před občanskou válkou. Pra-pradědeček z otcovy strany, Jim Robinson, byl otrokem v Jižní Karolíně. Pra-pra-prababička z matčiny strany, Melvinia Shields, byla také otrokyní.\n\nOd šestého ročníku začala chodit do třídy pro talentované děti na škole Bryn Mawr Elementary School (později přejmenované na Bouchet Academy), poté navštěvovala výběrovou chicagskou střední školu Whitney Young High School. Tuto školu ukončila v roce 1981.\n\nPozději následovala svého bratra Craiga na Princeton University (ten zde promoval v roce 1983). Jejím hlavním oborem byla sociologie, vedlejším oborem afroamerická studia. V roce 1985 školu dokončila s titulem B.A. (Bachelor of Arts, bakalář). V roce 1988 získala na Harvard University titul J.D. (Juris Doctor, doktor práv). Během studia na Harvardu se účastnila politických demonstrací zasazujících se o zaměstnávání profesorů, kteří jsou příslušníky menšin. Michelle je v pořadí třetí první dámou s postgraduálním diplomem. Před ní to byly Hillary Clintonová a Laura Bushová.\n\nS Barackem Obamou se setkala v právnické firmě Sidley Austin. Vzali se v říjnu 1992. Mají dvě dcery – Maliu Ann (narozena v roce 1998) a Natashu (užívá jméno Sasha, narozena v roce 2001). Obě dcery navštěvovaly soukromou školu University of Chicago Laboratory Schools, nyní chodí do školy Sidwell Friends School ve Washingtonu. Její matka Marian Robinson se přestěhovala do Bílého domu, aby pomohla s péčí o děti.\n\nPo ukončení studia na právnické škole pracovala v chicagské kanceláři právnické firmy Sidley Austin, kde se poprvé setkala se svým budoucím manželem.\nZabývala se problematikou marketingu a duševním vlastnictvím.\nPoté pracovala jako asistentka chicagského starosty a jako zmocněnec pro plánování a rozvoj. V roce 1993 se stala výkonnou ředitelkou neziskové organizace Chicago office of Public Alies, která podporuje mladé lidi v práci v neziskových skupinách a vládních agenturách. Pracovala zde téměř čtyři roky a v získávání finančních prostředků dosáhla rekordu, který i po dvanácti letech po jejím odchodu nebyl překonán.\n\nV roce 1996 pracovala jako proděkanka pro studijní záležitosti na chicagské univerzitě, kde se zabývala rozvojem univerzitního sociálního centra. V roce 2002 začala pracovat pro nemocnici chicagské univerzity, nejdříve jako výkonná ředitelka pro společenské záležitosti a v květnu 2005 jako vice-prezidentka pro společenské a externí záležitosti. V průběhu primární kampaně stále pracovala pro nemocnici, ale později zvolila pouze částečný úvazek, aby se mohla více věnovat svým dcerám a pracovat v předvolební kampani svého manžela.\n\n"}
{"id": "334870", "url": "https://cs.wikipedia.org/wiki?curid=334870", "title": "SHOW", "text": "SHOW\n\nSHOW je příkaz SQL. Tento příkaz nijak nemanipuluje s daty, ale slouží k zobrazení informací o objektech databáze (např. seznam tabulek v databázi, seznam políček v tabulce, nebo různé statistické a diagnostické výstupy). Možnosti příkazu se mohou lišit podle typu databáze.\n\ncodice_1 je – dalo by se říci – zkratkou za speciální podobu codice_4 pro výpis vlastností sloupců zadané tabulky. Místo příkazu:\n\nlze psát pouze:\n\nMS SQL místo codice_1 používá codice_2:\n\nPříkaz codice_7 vrací SQL kód, kterým byl daný objekt databáze vytvořen. Lze se takto dotázat na vytvoření samotné databáze, tabulky, funkce, procedury, schématu, triggeru, pohledu apod.\n\nVýsledek dotazu lze vzít tak, jak je, a jeho spuštěním (třeba v jiné instalaci) výše specifikovanou tabulku vytvořit. Tento princip se dá využít při ad hoc kopírování či replikaci databáze či jejích struktur, ať už manuálně nebo s použitím např. skriptovacího jazyka.\n\nPříkaz SHOW není zahrnut ve standardu SQL'92. Používají ho například databáze MySQL či PostgreSQL.\n"}
{"id": "334874", "url": "https://cs.wikipedia.org/wiki?curid=334874", "title": "Zmije Nitscheiova", "text": "Zmije Nitscheiova\n\nZmije Nitscheiova (Atheris nitschei) nebo také Ateris nitscheův je druh zmije z rodu Atheris, žijící ve dvou izolovaných oblastech centrální Afriky. Prvním areálem je oblast od jihozápadu Ugandy, přes Demokratickou republiku Kongo, do Tanzanie. Druhým areálem je areál od jižního cípu jezera Tanganika po severní cíp jezera Malawi.\n\nDruh se dělí na dva poddruhy, a to nomotypický Atheris nitschei nitschei a Atheris nitschei rungweensis:\n\nTento poddruh je o něco větší. Dosahuje i přes 70 cm. Na rozdíl od poddruhu A. n. rungweensis leze i do výše položených větví. Byla nalezena i 7 metrů vysoko. Oba poddruhy dosahují v horských lesích i výšky 2000 m n. m. (A. n. Nitschei až 2800 m n. m.). V těchto výškách už však zmije žijí většinou na zemi.\n\n\nJejím přirozeným prostředím jsou větve stromů v tropických lesích, z tohoto důvodu je zeleně zbarvena a to od zářivých odstínů po olivově zelenou až zelenomodrou. Břicho bývá světlé. Na temeni trojúhelníkové hlavy má skvrnu ve tvaru V. Šupiny jsou kýlnaté, oči černé. Tmavě zbarvený bývá i konec ocasu. Pravděpodobně jeho pohybem láká kořist.\n\nSamice mívá až 13 živých mláďat, která dosahují asi 15 cm délky. Jejich jedový aparát je ihned provozuschopný. Oba poddruhy dosahují průměrné délky kolem 40 centimetrů. V horách jsou samozřejmě menší. Živí se především ještěrkami a žábami. Nepohrdne však ani ptákem či drobným hlodavcem. Je to noční zvíře. V místech svého výskytu jde o poměrně hojného hada, uštknutí člověka však nejsou příliš častá. Navíc nemá natolik silný jed, aby mohla způsobit vážnější komplikace.\n"}
{"id": "334875", "url": "https://cs.wikipedia.org/wiki?curid=334875", "title": "Čížov (Horní Břečkov)", "text": "Čížov (Horní Břečkov)\n\nČížov (německy \"Zaisa\") je vesnice, místní část obce Horní Břečkov v Jihomoravském kraji. Čížov se nachází v Národním parku Podyjí nedaleko česko-rakouské státní hranice a slouží jako východisko pro návštěvu národního parku nebo města Hardegg na rakouské straně hranice (hraniční přechod Čížov–Hardegg).\n\nPrvní zmínka o vsi pochází z roku 1323.\n\nMost přes Dyji u hraničního přechodu Čížov–Hardegg byl po vyhlášení všeobecné mobilizace dne 23. září podminován a připraven k odstřelu, přičemž došlo k částečné demontáži mostovky. V těsné blízkosti mostu, zajištěného závorou Ippen, byla v roce 1937 postavena budova celního úřadu, jejíž součástí byla jedna bastionová pevnůstka, maskovaná pod vrstvou omítky jako balkon. Obranu přechodu podporovala také linie tzv. „řopíků“, objektů lehkého opevnění nového typu (vzor 37). Před celnicí byla vybudována souvislá protitanková překážka ze dvou řad ocelových rozsocháčů, doplněná překážkou z ostnatého drátu. Ozbrojené střety zde trvaly s přestávkami od 25. září do 5. října 1938. Celní úřad bránilo družstvo SOS pod velením Karla Tojšla, které při jeho obraně mostu podporovala palba z linie lehkého opevnění. Útoky Freikorpsu byly zpočátku podporovány kulometnou palbou jednotek německé armády, které se později podle svědectví Karla Tojšla přímo zapojily do probíhajících bojů. Navzdory mnoha pokusům o překročení Dyje se československým obráncům podařilo ubránit hraniční přechod až do vydání této oblasti v rámci posledního pásma záboru. Němci zaplatili svůj pokus o dobytí hraničního přechodu až 22 mrtvými, zatímco obránci měli 4 lehce zraněné.\n\nPo roce 1989 byla za vsí zachována část hraničních zátarasů tvořící železnou oponu na hranicích s Rakouskem. Z původního zabezpečení je zachována obslužná komunikace, ježkové a jehlanové zátarasy, oplocení z ostnatého drátu a strážní věž. Je to jediná zachovalá část železné opony v Česku.\n\n\n"}
{"id": "334876", "url": "https://cs.wikipedia.org/wiki?curid=334876", "title": "Jakub Bursa", "text": "Jakub Bursa\n\nJakub Bursa (21. července 1813 Dolní Nakvasovice – 19. srpna 1884 Vlachovo Březí) byl jihočeský lidový umělec, zedník a představitel tvorby tzv. šráfuňků neboli profilovaných štuků. Na Prachaticku a Strakonicku vytvořil na zemědělských usedlostech, hospodách i řemeslnických dílnách honosné a výrazně tvarované štíty. Jeho práce najdeme ve Vlachově Březí, Libotyni, Šumavských Hošticích, Dvorech, Lštění, Předslavicích a jinde. Pracoval především jako fasádník. Když koncem 50. let 19. století vyšla jeho tvorba z módy, zaměřil se na vedení stavební dílny (práce v Lipovici, Tvrzicích a Buku), drobné melouchy a také mistroval stavby, např. v Konopišti. Jeho tvorba je prostá, ale velice přitažlivá. Novinkou je masivní využití písma jako sdělení i kompozičního prvku. Byl jedním z prvních lidových umělců, kteří podepisovali svá díla.\n\nNarodil se roku 1813 v Dolních Nakvasovicích. Školní docházku v letech 1821–27 absolvoval ve Vlachově Březí, kde se také vyučil zedníkem v letech 1828–31 u mistra Kárneta. V roce 1831 zde byl také přijat jako tovaryš do zednického cechu. Po úmrtí Kárneta pracoval pod mistrem Josefem Rysem. Jako tovaryš absolvoval vandr do Podunají a Bavor v letech 1837–38. Po návratu se oženil. Od roku 1854 žil ve Vlachově Březí. Měl celkem čtrnáct dětí a postupně přežil své tři manželky – Annu, Klotildu a Kateřinu. Od roku 1840, kdy se stal zednickým mistrem (mistrovským dílem je kovárna ve Vlachově Březí čp. 21), stavěl v širokém okolí, poslední jeho známé dílo je z roku 1870. Ve stáří žil střídavě u svých dětí a byl majitelem stavebního pozemku ve městečku. Zemřel náhle na ulici ve Vlachově Březí 19. srpna 1884.\n\nJakub Bursa je nejznámějším jihočeským stavitelem poloviny 19. století. Využil barokní tvarování štítů v době, kdy už v jiných oblastech Čech převládalo střídmé klasicistní tvarování, což jeho stavbám dodává výrazný punc malebnosti. Ve své tvorbě vycházel z venkovského domu s nízkou valbou ve vrcholu a vypracoval se k výzdobě štítu, pro něho příznačné. Štít pod vlivem městského baroka pojal dynamicky. Vedle baňatého sloupku, který se objevil prvně na kapličce v Libotyni, používal basovitě tvarovaných okének a motiv božího oka ve vrcholu štítu. Od domu čp. 4 v Jiřeticích má štít domu tvar voluty. Pro Bursu je též typický polokruhový tympanon nesený pilastry, které člení plochu štítu. Ke známým pracím patří štít na čp. 6 v Libotyni – Bursovo výtvarně nejlepší dílo (s obrazy, průpovídkami i se štukovými reliéfy). Bursa také komponoval fronty zdí budov ve dvorech, např. v Jiřeticích čp. 4 nebo ve Dvorech čp. 8. Upravoval či stavěl též drobné církevní stavby ve Škarezu, Libotyni, Dvorech či ve Vlachově Březí. Většinu nesprávných a zastaralých poznatků, čerpaných z narativní práce J. Brože, překonal současný výzkum týmu pracovníků Nakladatelství Hrad Strakonice, Muzea ve Volyni a Národního památkového ústavu v Českých Budějovicích.\n\n\n"}
{"id": "334877", "url": "https://cs.wikipedia.org/wiki?curid=334877", "title": "Žaneta Fuchsová", "text": "Žaneta Fuchsová\n\nŽaneta Fuchsová (* 31. března 1972 Praha) je česká dětská herečka, jež si pod tímto svým rodným jménem zahrála celkem ve 33 českých filmech.\n\nV českém filmu poprvé hrála už ve svých pěti letech (Terezka v pohádce režiséra Oty Kovala \"Kočičí princ\"). V současné době pracuje jako asistentka režie a pomocná režisérka a herectví se systematicky nijak nevěnuje.\n\n\n"}
{"id": "334885", "url": "https://cs.wikipedia.org/wiki?curid=334885", "title": "Mistrovství Evropy ve fotbale hráčů do 21 let", "text": "Mistrovství Evropy ve fotbale hráčů do 21 let\n\nMistrovství Evropy ve fotbale hráčů do 21 let je pravidelný, na výjimky každé dva roky pořádaný fotbalový turnaj národních fotbalových reprezentací zemí sdružených pod organizací UEFA. Na turnaji mohou nastoupit hráči, kteří byli mladší 21. roku na začátku kvalifikace na tento turnaj.\n\nTurnaj se hraje od roku 1972, přičemž v letech 1967 až 1970 byl pořádán \"Challenge Cup\" pro hráče do 23 let. Tento věkový limit platil do roku 1978 i pro Mistrovství Evropy, než byl snížen na stávající hodnotu.\nV případě, že šampionát probíhá rok před Letními olympijskými hrami, slouží i jako evropská kvalifikace pro olympijský fotbalový turnaj, kde startují národní mužstva hráčů do 23 let s maximálně 3 fotbalisty přesahujícími tento věk v každém týmu.\n\nZávěrečného turnaje se v minulosti účastnilo pouze 8 týmů. Reprezentace hostující země měly místo na šampionátu zaručeno poprvé na ME 2007. Do kvalifikace se mohly zapojit všechny členské týmy UEFA. Ty byly poté zařazeny do kvalifikačních skupin podle počtu účastníků. Vítězové skupin a někteří nejlepší druzí (celkem 14 týmů) postupovaly do dvouzápasového playoff (baráže), ze kterého vzešlo zbývajících 7 mužstev pro závěrečný turnaj.\n8 kvalifikovaných týmů na šampionátu (včetně hostitelské země) bylo rozděleno do dvou základních skupin, ze kterých postupovaly dva týmy do semifinále.\n\nOd roku 2015 se formát změnil, pro evropský šampionát 2017 se počet účastníků rozšířil z osmi na dvanáct. V kvalifikaci si místo na šampionátu zaručí 9 vítězů svých kvalifikačních skupin a 2 vítězné týmy z baráže (kam postoupí vždy 4 nejlepší reprezentace ze druhých míst), kteří doplní na turnaji reprezentaci hostitelské země.\n\nTento turnaj byl hrán na principu nejbližšímu mistrovství v boxu. Držitel titulu byl postupně konfrontován s náhodně vybíranými soupeři. Zápasy se hrály, až na jednu výjimku, na půdě držitele trofeje. Od roku 1970 se používá, pro fotbal mnohem výhodnější, systém, který funguje na většině turnajů i dnes.\n\n\n"}
{"id": "334888", "url": "https://cs.wikipedia.org/wiki?curid=334888", "title": "Eben", "text": "Eben\n\nEben je tvrdé a těžké dřevo černé barvy s jemnou strukturou. Pochází z tropických stromů rodu \"tomel\" z čeledi \"ebenovitých\". Používá se k výrobě nábytku, hudebních nástrojů (resp. jejich částí), ozdobných předmětů, intarzii či v řezbářství.\n\nVšechny druhy mají velmi úzkou, šedobílou běl a velmi tmavé, někdy zcela černé jádro. Hustota ebenu je silně závislá na druhu, obvykle dosahuje asi 1000 kg/m³, rozsah je ale velmi proměnlivý od 900 až 1300 kg/m³. Jde o dřevo velmi tvrdé, obtížně obrobitelné, se sklonem k odštipování, ale velmi dobře se leští. Brusný prach může vyvolat podráždění pokožky, očí a plic. \n\nJako africký eben (\"African Ebony\") je označováno černé dřevo afrického druhu dalbergie \"Dalbergia melanoxylon\", které náleží k nejvíce ceněným africkým dřevům.\n\n"}
{"id": "334890", "url": "https://cs.wikipedia.org/wiki?curid=334890", "title": "Lačného téma", "text": "Lačného téma\n\nLačného téma či Lačného cyklus, někdy též zkráceně Lačný, je téma některých skladeb kompozičního šachu, pojmenované po československém šachistovi slovenské národnosti Ľudovítu Lačném, který ho poprvé zveřejnil roku 1949. V tomto tématu jsou různé varianty řešení cyklicky propojeny.\n\nS cyklickými tématy zřejmě jako první přišel ve 30. letech 20. století italský problemista Luigi Ceriani. Úlohy, které publikoval v časopisech a , však tehdy nevzbudily příliš zájmu a některé z nich navíc nebyly korektní. V roce 1949 pak zaslal Ľudovít Lačný úlohu s vlastní verzí cyklického tématu do polské soutěže Przepiorkův memoriál. Úloha získala 1. cenu a tzv. Lačného tématu se dostalo velkého ohlasu. Později si téma získalo mnoho příznivců a řada Lačného následovníků ho dále rozvíjela.\nObecně lze řešení každé cyklické úlohy zapsat do přehledné tabulky:\n\nPodstatou Lačného cyklu je, že pokud by se černý v počáteční pozici bránil obranou \"a\", bílý by reagoval tahem \"A\", na černého obranu \"b\" by odpověděl tahem \"B\" a na \"c\" tahem \"C\". V další fázi hry však bílý své odpovědi musí posunout, takže na tah \"a\" volí odpověď \"B\", na tah \"b\" odpovídá \"C\" a na tah \"c\" reaguje tahem \"A\". Tabulka pro Lačného cyklus tedy vypadá následovně:\n\nPůvodní Lačného úloha je zobrazena na diagramu vpravo. V první fázi, které se říká zdánlivá hra, se černému nabízí tři možné obrany:\n\nNa tahu je však bílý a k řešení vede tah 1. Jd2! (s hrozbou 2. Jf1#), po němž se matující tahy cyklicky posunou:\n\nV tabulce vypadá řešení následovně:\n\nJak bylo řečeno výše, první úloha tohoto typu byla sestavena roku 1949. Slovenský šachista Peter Gvozdják ve své knize Cyclone 2 uvádí, že od té doby bylo do roku 2009 sestaveno celkem 839 úloh s klasickým Lačného tématem.\n\nZákladní Lačného téma lze dále rozšířit dvěma způsoby: přidáním další možnosti černého obrany, nebo rozšířením o další fázi, a tím i uzavřením cyklu.\n\nRoku 1969 uspořádaly slovenské noviny ke 20. výročí sestavení první úlohy s Lačného tématem turnaj zaměřený na dvojtažky s tímtéž tématem, a to ve dvou sekcích – skladby ortodoxního šachu a exošachové skladby. Soutěž v prvně jmenované sekci vyhrál sám Ľudovít Lačný, když představil první úlohu s čtyřnásobným Lačného cyklem, která podle některých komentářů znatelně předběhla svou dobu. V první fázi zdánlivé hry lze na obrany černého \"a\", \"b\", \"c\" a \"d\" odpovědět maty \"A\", \"B\", \"C\" a \"D\", v další fázi hry pak je na stejné obrany nutné odpovědět maty \"B\", \"C\", \"D\" a \"A\". Úloha je zobrazena na druhém diagramu vpravo a řešení je v následující tabulce:\n\nOd té doby byly sestaveny i další úlohy s 5- a vícenásobným Lačného tématem.\n\nLačného cyklus také může být uzavřen zahrnutím třetí fáze, kdy na obrany černého \"a\", \"b\", \"c\" lze nejprve odpovědět \"A\", \"B\", \"C\", později \"B\", \"C\", \"A\" a nakonec \"C\", \"A\", \"B\". Jako první sestavili úlohy s uzavřeným Lačného cyklem problemisté Štefan Sobík a Juraj Brabec, oba roku 1969. Jednalo se však o úlohy exošachové a Štefan Sobík s ní dokonce zvítězil v exošachové sekci výše zmíněného výročního turnaje.\n\nPříkladem ortodoxního problému s kompletním Lačného cyklem může být dvojtažka Petera Gvozdjáka z roku 1985. Úloha má tři varianty s mírně pozměněnými pozicemi, tzv. dvojčata. Pozice 1 je znázorněna na třetím diagramu vpravo. V pozici 2 jsou přemístěni pěšec (Pc3–c7) a věž (Vd3–d7). V pozici 3 jsou přemístěni střelci (Sa2–c2 a Sb8–e8). Cyklicky propojené řešení všech tří dvojčat je v následující tabulce:\n\nUzavřeného cyklu lze dosáhnout také bez podobných variantních pozic, kdy jedna z fází úlohy pouze zavádí řešitele na špatnou stopu. Některé varianty tohoto řešení úlohy sice také vedou k cíli a dokonce jsou cyklicky propojené s ostatními fázemi, ale černému zbývá jedna možnost, jak se útoku úspěšně bránit, takže je nutné hledat řešení jiné. Příkladem může být úloha Fjodora Daviděnka a Vladimira Ričkova, která získala 1. cenu na Olympijském turnaji roku 1980. Úloha se zadáním matu 3. tahem je zobrazená na čtvrtém diagramu vpravo. Lačného cyklus, který je součástí jejího řešení, je v následující tabulce, útok bílého ve druhé fázi je odmítnut tahem 1. ... Sb4!:\n\nVelmi příbuzným tématem je tzv. hrozbový Dombro-Lačného cyklus, též zvaný Šedějův cyklus, kdy bílý hrozí matem \"A\", přičemž obrana \"a\" vede k matu \"B\" a obrana \"b\" vede k matu \"C\", v další fázi pak bílý hrozí matem \"B\", přičemž obrana \"a\" vede k matu \"C\" a obrana \"b\" k matu \"A\". Dříve se podobné problémy rovněž nazývaly pouze Lačný, později je však šachoví problemisté začali odlišovat.\n\nKromě toho existují i další témata s cyklicky provázanými řešeními v různých fázích hry, jako například Kissův nebo Djuraševićův cyklus.\n\n"}
{"id": "334891", "url": "https://cs.wikipedia.org/wiki?curid=334891", "title": "Austrasie", "text": "Austrasie\n\nAustrasie (latinsky \"Austrasia\" – v překladu \"východní země\") bylo království, které tvořily severovýchodní části Francké říše v období Merovejců. Zahrnovalo území dnešní severovýchodní Francie, západního Německa, Belgie, Lucemburska a Nizozemska (povodí Mázy a Mosely, střední a dolní povodí Rýna).\nKrálovství vzniklo po smrti franckého krále Chlodvíka I. Podle tehdejšího práva si rozdělili říši jeho synové Chlothar I., Childebert I., Chlodomir a Theuderich I. a tím vznikly celky Burgundsko, Neustrie, Akvitánie a Austrasie.\nAustrasie zanikla s posledním králem z rodu Merovejců (751), aby se začlenila do veliké Francké říše, kterou vytvořili Pipin I. a Karel Veliký.\n"}
{"id": "334894", "url": "https://cs.wikipedia.org/wiki?curid=334894", "title": "Kostel svatého Matěje (Praha)", "text": "Kostel svatého Matěje (Praha)\n\nŘímskokatolický kostel sv. Matěje v Praze-Dejvicích je malý farní kostel ve II. pražském vikariátu pražské arcidiecéze. Je známý jako dominanta dolní Šárky, jako původní cíl Matějské pouti a svými perníkovými betlémy.\n\nVysoký ostroh nad šáreckým údolím, na kterém se kostel nachází, byl osídlen již v době bronzové. Při archeologickém průzkumu na konci 19. století byly v prostoru hřbitova obklopujícího kostel nalezeny tavicí pece na bronz, žárové hroby knovízské kultury a hroby skrčených koster lužické kultury, jakož i nálezy z doby slovanské.\n\nPodle pověsti nechal první kostelík (rotundu), resp. kapli na tomto místě postavit v roce 971 kníže Boleslav II. Pobožný.\n\nPověst praví, že kníže zabloudil v lese a dostal se až do míst, kde byli za dívčí války díky lsti krásné Šárky pobiti a následně pohřbeni muži ze Ctiradovy družiny. Tam se mu zjevil divoký medvěd střežící hroby Ctiradových bojovníků, díky zjevení svatého Matěje však byl kníže zachráněn. Podle jiné verze v tu chvíli vylezl z křoví statný muž, který medvěda zastřelil a poté se představil knížeti jako Matěj. Další varianta pověsti říká, že se nejednalo o divoké zvíře, ale o ochočeného medvěda patřícího chalupníku Matějovi, na což kníže přišel až ve chvíli, kdy si s ním medvěd chtěl začít hrát a olízl ho na tváři.\n\nZ vděčnosti za svou záchranu slíbil kníže na tomto místě nechat postavit kostel zasvěcený svatému Matěji, což také učinil. Kostel byl údajně vysvěcen pražským biskupem sv. Vojtěchem. Tato dávná pověst byla zaznamenána v Kronice české sepsané v 16. století Václavem Hájkem z Libočan, ovšem mezi nejstaršími českými kostely založenými v 10. století uvádějí kostel sv. Matěje i někteří další čeští letopisci.\n\nPrvní spolehlivý historický údaj o kostele však pochází až z roku 1404. V důsledku husitských válek byl kostel po určitou dobu využíván věřícími přijímajícími podobojí, katolické bohoslužby byly obnoveny v roce 1521.\n\nProtože však přestával být kostel vzhledem k počtu věřících kapacitně dostačující, byl v roce 1770 zbořen a nahrazen novým, vybudovaným v roce 1770 na témže místě nákladem Františka Xavera Strachovského rytíře ze Strachovic, probošta Metropolitní kapituly u sv. Víta v Praze. Nový kostel byl 4. července 1771 benedikován a 29. září téhož roku vysvěcen pražským světícím biskupem Janem Ondřejem Kayserem z Keysernu.\n\nV průběhu doby byl kostel mnohokrát vyloupen (jen v letech 1772 až 1800 čtyřikrát, popáté 2. června 1820, znovu v noci na 3. ledna 1903), naposledy v 90. letech 20. století. Věž kostela byla těžce poškozena, když do ní v noci z 13. na 14. března 1840 uhodil blesk; při následném požáru byly ve věži roztaveny železné zvony, které sem byly v roce 1787 přeneseny z kostela sv. Vavřince na pražském Petříně.\n\nPo požáru nechal jeden ze zvonů přelít probošt Václav Václavíček. Druhý zvon daroval probošt Msgre. Antonín Hora, třetí nechal ulít zdejší farář Msgre. ThDr. Rudolf Horský. Tyto tři zvony byly zrekvírovány pro válečné účely za první světové války. V roce 1927 byly v kostele instalovány dva nové zvony, které ovšem byly za druhé světové války odvezeny.\n\nKostel vybudovaný ve stylu pozdního baroka je dominantou celého okolí. Jedná se o prostou sálovou stavbu s věží na západní straně, menším čtvercovým kněžištěm a větší čtvercovou lodí se zkosenými rohy. Je dílem neznámého, ale zřejmě obratného architekta. Klenby mají tvar tzv. české placky. Ze severní a jižní strany zdobí fasádu malé římsované štíty trojúhelníkového tvaru, severní se znakem pražského proboštství a jižní se znakem probošta Františka Xavera Strachovského rytíře ze Strachovic.\n\nStěny jsou jemně rozčleněny pilastry s vrubovanými hlavicemi, pozdně barokní sloh vysoké umělecké úrovně se zde dále projevuje například oblamovaným, profilovaným kladím a štukovou výzdobou. Obdélná okna jsou zakončena polokruhovými oblouky.\n\nPo dostavbě byl kostel vybaven převážně rokokovým mobiliářem, a to zčásti novým, zčásti převzatým z kostelů zrušených za vlády Josefa II.\n\nHlavní oltář je rokokový s krásnými řezbami a bočními brankami. Nad ním visí v rokokovém rámu neseném vyřezávanými figurami andělů obraz sv. Matěje z roku 1699, který pravděpodobně již pro původní kostel namaloval pražský malíř raného baroka Kristián Dittmann (1639-1701). Pozadí portrétu sv. Matěje tvoří výjev ilustrace pověsti o založení kostela (napadení knížete medvědem) se siluetou Hradčan. V horní části obrazu je vymalován znak objednavatele, svatovítského probošta Františka Xavera Strachovského rytíře ze Strachovic. Obraz byl v roce 1839 obnoven pražským malířem Václavem Myslivečkem.\n\nRokoková kazatelna bez stříšky je zdobena plastikami andílků nesoucích symboly Víry, Naděje a Lásky. Křtitelnice byla do kostela přenesena z baziliky sv. Jiří na Pražském hradě.\n\nPo druhé světové válce byl nad kazatelnu zavěšen barokní reliéf Nejsvětější Trojice, který byl nalezený v roce 1945 a poté restaurovaný. Při vyloupení kostela v 90. letech 20. století byl však tento reliéf odcizen, takže na jeho místo byl později umístěn obraz od Jiřího Anderleho, darovaný jeho autorem. Jiří Anderle dále věnoval kostelu obraz Madony s dítětem, který byl umístěn v jihovýchodním rohu chrámové lodi.\n\nKněžiště je od chrámové lodi odděleno nízkou rokokovou mříží. Nad ním je na jižním pilíři hlavního oblouku zavěšen mohutný dřevěný barokní krucifix. Pod kruchtou je ve stěně zasazena mramorová nástěnná kropenka s letopočtem 1658, nad níž visí obraz sv. Salvátora Chrudimského v barokním rámu.\n\nVarhany od pražského varhaníka Jindřicha Šiffnera věnoval kostelu probošt Msgre. doc. ThDr. Eduard Tersch v roce 1891. Poslední velká oprava se uskutečnila na konci 90. let 20. století.\n\nNad kruchtou se nachází hranolová věž s jehlanovou střechou.\n\nTradice známých perníkových betlémů vystavovaných v době Vánoc v dejvickém kostele sv. Matěje vznikla v roce 1972. Jesličky měly původně asi třicet postaviček, jejich počet se však v průběhu let zvýšil na téměř čtyři stovky. Jednotlivé postavy jsou oděny do krojů z různých částí Čech, Moravy a Slezska.\n\nKaždoročně se pečou figurky čerstvé, přibližně od roku 1980 se některé z nich konzervují a uchovávají. Nejprve pekla betlém výtvarnice Helena Horálková, zhruba od roku 2004 ho peče cukrář Daniel Zítka.\n\nPrvní záznam o konání poutí ke kostelu sv. Matěje je z roku 1595, kdy papež Klement VIII. vyhlásil na žádost tehdejšího pražského probošta Jiřího Bartholda Pontana z Breitenberka plnomocné odpustky pro poutníky do zdejšího kostela.\n\nOd té doby se – s výjimkou krátkého období po bitvě na Bílé hoře – rozvíjela tradice velkých svatomatějských poutí. K proslulosti této pouti významně přispěla skutečnost, že se jedná o první jarní pouť v Praze. Poutní křížová cesta ke kostelu s dvanácti kapličkami začínala poblíž nynější stanice metra Hradčanská.\n\nVzhledem k posunu charakteru pouti od náboženského k zábavnímu a zvýšení počtu účastníků, jimž už zdaleka nepostačovalo prostranství před budovou fary, se stánky a pouťové atrakce postupně přesunuly do nižších úseků poutní cesty, zejména pak na dnešní Vítězné náměstí.\n\nV období tzv. první republiky se této pouti účastnilo přibližně čtvrt miliónu lidí. V roce 1928 natočil režisér Josef Kokeisl film \"U svatého Matěje, když se slunko zasměje\" s dodnes známou písničkou Karla Hašlera \"U svatého Matěje\".\n\nKvůli výstavbě dalších budov ČVUT v Dejvicích byla zábavní část matějské pouti od roku 1964 přesunuta do tehdejšího Parku kultury a oddechu Julia Fučíka (nynější Výstaviště) a nabyla masových rozměrů (v 90. letech 20. století se počet účastníků přiblížil jednomu miliónu, poté poněkud klesl a v posledních letech se ustálil na přibližně 700 tisíc návštěvníků).\n\nPůvodní svatomatějská pouť se nyní slaví – vzhledem k přesunu svátku sv. Matěje podle českého liturgického kalendáře z 24. února na 14. května – v odlišném termínu než matějská pouť na Výstavišti.\n\nV roce 1403 byla u kostela zřízena farnost (plebánie) patřící do ořechovského děkanátu (později vikariátu), která však zanikla za husitských válek (její území bylo přičleněno k farnosti u katedrály sv. Víta). Obnovena pak byla k 1. červenci 1771 v souvislosti s výstavbou současného kostela.\n\nOd obnovení farnosti až do 31. prosince 1851 patřila farnost do pražského vikariátu, od 1. ledna 1852 do 31. prosince 1927 do libockého vikariátu (k 1. lednu 1928 přejmenovanému na ořešský vikariát). Zdejší farář Rudolf Horský už v roce 1901 žádal o připojení k pražskému vikariátu, avšak vzhledem k tomu, že se již tehdy uvažovalo o vytvoření tzv. Velké Prahy, byla změna odložena do doby, než budou Dejvice připojeny k Praze. Protože se však Msgre. Horský následně stal okrskovým vikářem libockého vikariátu, byla farnost začleněna do III. pražského vikariátu až po jeho smrti, a to od 1. ledna 1928. V něm setrvala až do reorganizace pražských vikariátů kolem poloviny 90. let 20. století, kdy byla začleněna do II. pražského vikariátu.\n\nDříve se farní úřad nacházel v budově čp. 20 vedle usedlosti Fišerka, což připomíná název restaurace \"Na staré faře\", která se v tomto domě již dlouhou dobu nachází. Až do roku 1827 byla v bývalé farní budově škola a byt učitele. Nová budova fary byla vybudována v roce 1892.\n\nNěkteří faráři u sv. Matěje před zánikem farnosti:\n\n\nDuchovní správci u sv. Matěje od obnovení farnosti:\n\n\nNěkteří farní vikáři u sv. Matěje:\n\n\nPočátkem 70. let 20. století vypomáhal ve farnosti bývalý vojenský kaplan Msgre. Josef Vymětal, plk. duch. služby (narozen 3. března 1883, zemřel 11. února 1974).\n\nV roce 1891 bylo při školách v Dejvicích zřízeno místo katechety. Za první světové války a po ní zde byl katechetou Jan Hudek (narozen 14. ledna 1877, na kněze vysvěcen 15. července 1900). V roce 1947 bylo ve farnosti celkem 56 křtů (z toho 13 křtů dospělých), v kostele sv. Matěje bylo 83 svateb, v jiných farnostech se uskutečnilo 33 svateb zdejších farníků a zemřelo celkem 139 zdejších farníků (z toho 109 zemřelých bylo pohřbeno do země a ve 30 případech se jednalo o kremaci).\n\nOd 17. května 2006 je farnost smluvně svěřena na dobu deseti let Kongregaci misionářů synů Neposkvrněného srdce blahoslavené Panny Marie (klaretiánů), která měla na území farnosti (v Lysolajích) svůj řeholní dům (od roku 2008 je přestěhován na faru). Začátkem 21. století byla současná fara zrekonstruována.\n\nK farnosti patří Dejvice (kromě oblasti Jenerálky, která spadá pod farnost u kostela sv. Cyrila a Metoděje v Nebušicích) a Lysolaje; na základě rozhodnutí kardinála Vlka ze dne 15. srpna 2008 byl do farnosti u kostela sv. Matěje s účinností od 1. září 2008 začleněn také Suchdol (dosud součást farnosti Únětice), Sedlec a dejvické domy na severní straně ulice V Podbabě (dosud součást farnosti Roztoky u Prahy).\n\nDalší kostely na území farnosti:\n\nKaple na území farnosti:\n\nKostely v sousedních farnostech:\n\n\n\n\n"}
{"id": "334901", "url": "https://cs.wikipedia.org/wiki?curid=334901", "title": "Problém P versus NP", "text": "Problém P versus NP\n\nProblém P versus NP je důležitý otevřený problém v teoretické informatice; označuje se tak otázka, zda jsou třídy složitosti P a NP totožné. Zjednodušeně řečeno jde o otázku, zda každý problém, u kterého dokáže počítač rychle ověřit správnost nabídnutého řešení, dokáže počítač také sám rychle vyřešit. Všeobecně se předpokládá, že platí P ≠ NP, tedy že existují úlohy, které je složitější vyřešit než ověřit platnost řešení. Důkaz však stále nebyl nalezen a tento problém je zařazený mezi sedm tzv. problémů tisíciletí.\n\nTřída složitosti P obsahuje všechny úlohy, jejichž řešení lze nalézt deterministickým Turingovým strojem v polynomiálním čase.\n\nPro třídu NP platí totéž s tím rozdílem, že úlohy jsou v polynomiálním čase řešitelné hypotetickým \"nedeterministickým\" Turingovým strojem, který dokáže současně testovat mnoho možností řešení. Jsou to tedy ty problémy, jejichž řešení lze \"ověřit\" v polynomiálním čase, ovšem nevíme, zda je lze také v polynomiálním čase \"nalézt\".\n\nTřídy P a NP poprvé definoval americký informatik Stephen Cook.\n\nPlatí-li P = NP, má to dalekosáhlé důsledky. Mimo jiné by to znamenalo, že existují deterministické polynomiální (tedy „rychlé“) algoritmy na řešení všech NP-úplných problémů. To by mělo zásadní dopad nejen na teoretickou informatiku, logiku, ale také filosofii a zejména kryptografii. Obtížnost prolomení řady moderních šifer, které se dnes každodenně používají, totiž závisí na předpokladu, že platí nerovnost. NP-úplné problémy − mezi něž patří důležité praktické úlohy, jako např. problém obchodního cestujícího − jsou považovány za „těžké“ a předpokládá se, že žádný takový efektivní algoritmus pro ně neexistuje. To je také hlavní důvod, proč je dnes většina odborníků přesvědčena o tom, že rovnost neplatí, tedy že formula_1.\n\n\n"}
{"id": "334904", "url": "https://cs.wikipedia.org/wiki?curid=334904", "title": "William Holden", "text": "William Holden\n\nWilliam Holden, vlastním jménem William Franklin Beedle Jr., hereckou přezdívkou též The golden boy či jen Bill (17. dubna 1918, O'Fallon, Illinois, USA – 16. listopadu 1981 v Santa Monica, Kalifornie, USA) byl americký herec, nositel Oscara, muž jenž se celkem šestkrát umístil na žebříčku mezi 10 nejlepšími americkými herci.\n\nPocházel z poměrně vážené a dobře situované středostavovské rodiny. Své dětství strávil v kalifornském městě Pasadena. Jíž během svých studií začal vystupovat ve rozhlasových hrách, které vysílalo místní rádio. Po ukončení středoškolské docházky studoval po vzoru svého otce chemii. K filmu se dostal pouze díky tomu, že byl objeven hledačem talentů z hollywoodské firmy Paramount Pictures. Poprvé si ve filmu této firmy zahrál v roce 1938, první větší roli ztvárnil v roce 1939 ve filmu \"Golden Boy\", jenž způsobil i jeho pozdější filmovou přezdívku. Kromě Paramountu hrál i pro firmu Columbia Pictures. V době 2. světové války narukoval k americkému letectvu USAF, kde sloužil v hodnosti poručíka a natáčel různé instruktážní a výcvikové armádní filmy. Jeho bratr Robert Beedle také sloužil u amerického námořního letectva jakožto válečný pilot a tragicky zahynul ve službě v lednu 1945.\n\nK natáčení hraných filmů se vrátil až po válce, kde největším životním úspěchem byl dnes již svým způsobem legentární snímek \"Sunset Boulevard\" vynikajícího amerického režiséra Billyho Wildera. Tento film získal hned 11 nominací na Oscara, z nichž tři nakonec i obdržel. Další legendární snímek \"Stalag 17\" téhož režiséra přinesl Oscara i Williamu Holdenovi za herecký výkon v hlavní roli. Jeho hvězdná kariéra úspěšně pokračovala řadou dalších výrazných snímků, kde jeho filmovými partnerkami byly slavné filmové hvězdy jako byla Grace Kellyová, Audrey Hepburnová či Sofia Lorenová a další. Zahrál si i v dalším legendárním filmu \"Most přes řeku Kwai\". Nicméně kvalita jeho filmů v 60. letech pozvolna upadala. Následovala řada dalších snímků, z nich českému divákovi je patrně nejznámější film \"Skleněné peklo\", kde si zahrál po boku Paula Newmana a Steve McQueena.\n\nV Hollywoodu měl pověst velkého bouřliváka, bonvivána a milovníka krásných žen (mezi jeho přítelkyně prý patřila řada ženských hereckých hvězd, mimo jiné i Audrey Hepburnová), nicméně pravda byla také to, že značnou část života trpěl velkými depresemi, které často léčil alkoholem. Tento jeho osobní sklon navíc zhoršila jeho spoluúčast na tragické autonehodě pod vlivem alkoholu v roce 1966, při které zemřel člověk, na což reagoval ještě větším pitím. V letech 1959 až 1967 pobýval často v Evropě a v Africe, kde se aktivně věnoval ochraně divoce žijící africké zvěře, působil zde dokonce v jednu dobu jakožto správce jedné z místních přírodních rezervací. Měl velmi rád umění, sbíral různé umělecky cenné předměty pocházející zejména z Asie.\n\nSvým politickým založením byl republikán, ale na rozdíl od svého přítele herce Ronalda Reagana, se politice systematicky nijak nevěnoval. Nicméně v roce 1947 se aktivně přidal ke skupině republikánských politiků, kteří vystupovali proti hollywoodské černé listině.\n\nZemřel na následky úrazu hlavy (patrně se tak stalo pod vlivem alkoholu) ve svém sídle v kalifornské Santa Monice. Podle pitevní zprávy vykrvácel. Jeho tělo bylo nalezeno až několik dní po smrti.\n\n\n"}
{"id": "334906", "url": "https://cs.wikipedia.org/wiki?curid=334906", "title": "Zmije řetízková", "text": "Zmije řetízková\n\nZmije řetízková (\"Daboia russelli\") je jedovatý had z jižní a jihovýchodní Asie, jediný z rodu \"Daboia\". Areál jejího rozšíření obsahuje oblast od Pákistánu, přes Indii, Bangladéš, Nepál, jižní Čínu, Srí Lanku, Taiwan, Myanmar, Kambodžu, Thajsko, až po Indonésii, kde se vyskytuje na východní Jávě, ostrovech Lomben, Komodo, Endeh a Flores. Populace v Laosu, Vietnamu a na Sumatře není prokázána.\n\nJeště před nedávnem bylo uznáváno několik poddruhů, dnes jsou uznávány již jen dva:\n\n\nZmije má klasické zmijí tělo, oválné, tlusté, a s oválnou hlavou. Dosahuje až 120 cm délky, ale největší údaje hovoří až o 185 cm. Občas jsou k nalezení jedinci dlouzí 160 cm, ale to už je vzácné. Had má výrazný nasální štítek. Zbarvení je různorodé, od šedé, přes hnědou až po pískově žlutou. Výraznou dominantou jsou oválné skvrny uspořádané pravidelně na hřbetu a bocích. Díky nim dostala své české jméno, připomínají totiž řetěz. Okraje skvrn jsou často bíle lemované, někdy se i navzájem dotýkají. Pro svou krásnou kůži bývá často lovena.\n\nHad se vyskytuje v různorodém prostředí, od nížin až po hory, od deštných lesů až po horské lesy. Dosahuje výšky i 3000 m n. m. Stejně různorodé je i spektrum potravy. Loví vše od hmyzu, obojživelníků, plazů, až po ptáky a savce. Samice rodí živá mláďata, většinou 20 až 40 kusů, ale občas i přes 60!\n\nZmije řetízková je jeden z nejnebezpečnějších hadů světa. Pro její velké rozšíření a silný jed má na svědomí mnoho úmrtí především v Indii. Navíc je aktivní hlavně v noci, takže se občas stane, že leze do lidských příbytků, kde je nebezpečí uštknutí ještě větší. Ročně způsobí smrt několika tisíc lidí. Její jed se sice nedá srovnávat s jedy kober, ale zmije ho má daleko větší množství. Uštknutí je provázeno prudkou bolestí, otoky, krvácením a nakonec kolapsem dýchacího ústrojí. V Indii je známa \"Velká indická čtyřka\": kobra indická, bungar modravý, zmije řetízková a zmije paví.\n\n"}
{"id": "334907", "url": "https://cs.wikipedia.org/wiki?curid=334907", "title": "Plasmodium", "text": "Plasmodium\n\nPlasmodium (česky zimnička) je rod prvoků z kmene výtrusovci (Apicomplexa) a třídy krvinkovky (Haematozoea), jehož někteří zástupci jsou známí především jako původci malárie. Má složitý životní cyklus: mezihostitelem jsou různí plazi, ptáci či savci (včetně člověka), definitivním hostitelem jsou komáři rodů Aedes, Anopheles, a Culex.\n\nZimnička se nachází ve slinných žlázách komára či v krvi nakaženého. Tato nemoc se projevuje malárií či vysokými horečkami.\n\nAčkoliv k tomuto rodu patří mnoho různých druhů, významné jsou především čtyři. Podle nich se též odvozují specifické typy malárie, vyjmenované v tabulce. Nejvážnější onemocnění způsobuje \"P. falciparum\".\n"}
{"id": "334910", "url": "https://cs.wikipedia.org/wiki?curid=334910", "title": "Litevská literatura", "text": "Litevská literatura\n\nLitevská literatura je literatura psaná Litevci, na území Litvy nebo v exilu.\n\nPrvní literární díla psaná litevsky byla vydána v 16. století. První litevsky psanou knihu (\"Katechismus\") sestavil a vydal roku 1547 Martynas Mažvydas. Jeho následovníkem, který taktéž publikoval příručku katechismu, byl Mikalojus Daukša. Litevská literatura byla v 16. a 17. století převážně náboženského charakteru. V 18. století se mírně zvyšuje podíl vydávaných knih, které jsou sekulárního charakteru, např. slovníků.\n\nAutorem první litevské básně a tedy zakladatelem litevské poezie je Kristijonas Donelaitis s básní \"Rok\". V 19. století bylo užívání litevštiny jakožto literárního jazyka podporováno především univerzitou ve Vilniusu. Roku 1864 však Rusko z důvodu obav z rostoucího obrozeneckého hnutí zakázalo tištění litevských knih latinkou. Do roku 1904, kdy byl tento zákaz zrušen, se litevsky psané knihy tiskly ve Východním Prusku (Malé Litvě), odkud byly pašovány do Litvy.\n\nPo zrušení zákazu tisku latinkou v roce 1904 do Litvy začínají z Evropy pronikat různorodá literární hnutí a směry, například symbolismus, impresionismus a expresionismus.\n"}
{"id": "334915", "url": "https://cs.wikipedia.org/wiki?curid=334915", "title": "Hvězdice růžová", "text": "Hvězdice růžová\n\nHvězdice růžová (\"Asterias rubens\") je ostnokožec z třídy hvězdice (Asteriidae).\n\nTato hvězdice je velká 12–40 cm a patří k nemnoha ostnokožcům, kteří snášejí nízký obsah soli v Baltském moři. Mimo toto moře se vyskytuje na východním pobřeží Atlantského oceánu. Žije na mělčinách i v hloubkách do 400 m. V hlubší vodě dorůstá hvězdice růžová podstatně větších rozměrů než na mělčině.\n\nJe dravá, živí se především mlži a menšími ostnokožci, dokonce i ježovkami. Rameny obemkne lasturu mlže, pevně se přichytí pediceláriemi s přísavkami a zvolna se ji snaží otevřít. Zápas hvězdice s mlžem může trvat i hodinu. Jakmile měkkýš trochu povolí sevření obou půlek lastury, hvězdice mezi ně vychlípí žaludek a mlže usmrtí trávicími šťávami.\n\n"}
{"id": "334916", "url": "https://cs.wikipedia.org/wiki?curid=334916", "title": "Kostel svatého Petra a Pavla (Jeníkov u Duchcova)", "text": "Kostel svatého Petra a Pavla (Jeníkov u Duchcova)\n\nKostel svatého Petra a Pavla v pozdně barokním stylu byl postaven mezi lety 1756-1763 a stojí na návrší v obci kde je jeho dominantou. Kostel byl vysvěcen roku 1763 a od roku 2005 je postupně opravován (především střecha).\n\nKostel byl postaven na místě starší stavby z roku 1551, která vyhořela roku 1756. Od roku 1964 je kostel chráněn jako kulturní památka.\n\nKostel je koncipován jako jednolodní s půlkruhovým uzavřeným presbytářem. Západní průčelí je tříosé, po stranách konkávně prohnuto. Členěno je pilastry a ukončeno štítem se sochami sv. Petra a Pavla z roku 1898. Na jižní straně kostela je čtvercová sakristie.\n\nHlavní oltář je ciboriový se sochami světců. Také jsou zde dva protějškové boční oltáře. Zajímavá je iluzivní oltářní architektura s dvěma světci, která je namalována na východní stěně. Její součástí je i závěsný obraz Nanebevstoupení Páně od J. Q. Jahna z roku 1760. V presbytáři je umístěn velmi zachovalý obraz sv. Václava z poloviny 18. století. Stěny jsou dále vyzdobeny čtyřmi obrazy evangelistů z let 1720-30.\n\nPod kostelem se nachází socha sv. Salvátora z první poloviny 18. století.\n\nV průčelní západní věži se nacházejí tři zvony na dřevěné konstrukci, na jejímž horním žebru je datace ANNO 1760.\n\nVelký zvon z roku 1496 vyrobil Jiljí Konvář z Prahy. Dolní průměr zvonu je 81 cm, nachází se na něm nápis v gotické minuskuli.\n\n\n\nJde o dosud jediný známý zvon od tohoto zvonaře v severních Čechách. Lze předpokládat, že původně byl určen pro jiný kostel a dostal se sem až v souvislosti s válečnými rekvizicemi. Tomu by nasvědčoval i fakt, že v 19. století ještě není v kostele zmiňován.\n\nZvon je zavěšen na ocelovém závěsu v dřevěné konstrukci. Zvon je v dobrém stavu (k roku 2002).\n\nStřední zvon z roku 1925 vyrobil zvonař Richard Herold z Chomutova. Dolní průměr zvonu je 62 cm, nachází se na něm německé nápisy.\n\n\n\nZvon je zavěšen na ocelovém závěsu v dřevěné konstrukci. Zvon je v dobrém stavu (k roku 2002).\n\nMalý zvon není blíže určen, pochází zřejmě z 20. století.\n\n\n\nVzhledem k nečitelnému nápisu není o původu zvonu známo nic bližšího, nicméně vzhledem k talířové koruně jistě není starší než z 19. století. Je možné, že je rovněž dílem Richarda Herolda, jako střední zvon v tomto kostele.\n\nZvon je zavěšen na ocelovém závěsu v dřevěné konstrukci. Povrch zvonu značně zkorodovaný (k roku 2002).\n\n"}
{"id": "334917", "url": "https://cs.wikipedia.org/wiki?curid=334917", "title": "Bodrum", "text": "Bodrum\n\nBodrum (starořecky \"Ἁλικαρνασσός\" (Halikarnassos)) je turecké přístavní město s více než 140 tisíci obyvateli. Leží v provincii Muğla, v jihovýchodním cípu Malé Asie, poblíž řeckého ostrova Kós. Město je mezinárodním centrem jachtingu a turistiky, ale je také jednou z nejvíce seismických oblastí v Turecku.\n\nPrvní obyvatelé osídlili okolí zálivu ve 14. století př. Kr. a náleželi k egejské kultuře doby bronzové pod vlivem egyptským (El-Amarna). Z té doby pochází nálezy luxusního inventáře z potopené obchodní lodi. Archeologicky doložené souvislé osídlení zanechali řečtí Dórové v 7. století př. Kr. a po nich bylo celé území součástí ostrovních států klasického Řecka. Halikarnas se stal hlavním městem za vládce Mausóla (376-353 př. n.l.). Ten nechal obehnat město hradbami, které měřily až 7 km. Započal se stavbou majestátní hrobky, která byla dokončena za vlády jeho sestry a zároveň vdovy Artemísie. Mausólovo mauzoleum bylo považováno za jeden ze sedmi divů starověkého světa. Podle této hrobky se začal používat pojem mauzoleum. V téže době se zde narodil řecký historik Hérodotos. Později se město dostalo pod nadvládu Peršanů. Mauzoleum stálo skoro 1400 let a bylo zničeno zemětřesením. Samotná hrobka byla vykradena námořními piráty. Roku 1402 město opanovali křižáčtí rytíři řádu johanitů a použili ruiny mauzolea k vystavění bodrumského hradu, upraveného později na pevnost, která stojí dodnes. Název hrad sv. Petra (Petronium) přešel následně do tureckého názvu města. Po dobytí hradu Turky v roce 1522 byla uvnitř hradu zbudována mešita s minaretem, který byl zničen ostřelováním v době první světové války. V roce 1997 byla vztyčena jeho replika.\n\nOd 60. let se město stalo centrem turistického ruchu, který výrazně pozměnil původní rybářskou vesnici. Nicméně původní ráz zůstal do značné míry zachován. Ve městě nebyly zbudovány masívní hotely a obdobné stavby. Ty se nacházejí až v širším okolí města.\n\n\n\n\n\n"}
{"id": "334918", "url": "https://cs.wikipedia.org/wiki?curid=334918", "title": "Tajemství oázy", "text": "Tajemství oázy\n\nTajemství oázy (v originále Oasis) je epizoda seriálu \"\". Jde o dvacátý díl první řady pátého seriálu ze světa Star Treku.\n\nVyšší důstojníci večeří na Enterprise s obchodníkem D'Marrou. Strojovně chybí některé materiály k opravě, především duritanium a dilithium, a kapitán Archer by byl ochotný za informace vedoucí k jejich zdrojům ochoten leccos naíbdnout. D'Marra o žádném neví, ale odkáže je na havarované plavidlo, ze kterého by Enterprise mohla něco málo získat. D'Marra by plavidlo rozebral sám, ale ve vraku údajně straší.\n\nPo příletu k planetě posádka skutečně objeví poškozenou loď plnou vzácných materiálů. I přes nejasný důvod ztroskotání a obavy z narušení pietního místa kapitán vyšle na povrch výsadek. Vrak je opuštěný a bez energie, ale datové banky jsou v pořádku, takže je Travis vezme na Enterprise k bližšímu prozkoumání. T'Pol a Trip při hledání zaznamenají pohyb a poté objeví přepážku, za kterou se nachází funkční hydroponika. Enterprise ji nemohla zachytit, protože ji skrývalo tlumící pole. Vzápětí je zadrží skupina Kantareanů skrývajících se v další místnosti.\n\nPodle trosečníků jde o zásobovací loď, která se před třemi roky vracela z kolonie Kotara Barath na domovskou planetu Kantare a byla napadena. Po nouzovém přistání se neodvážili vyslat nouzový signál a vrak si zařídili dle svých potřeb. Archer jim nabídne odvoz a když ho Kantareané odmítnou, alespoň pomoc při opravách. Při nich se Trip sblíží s Lianou, kterou vezme, i přes nesouhlas ostatních Kantareanů, na Enterprise. Mezitím T'Pol zjistí, že loď havarovala již před 22 roky a ne vinou cizího útoku. Navíc posádka Enterprise na oběžné dráze okolo planety nalezne množství únikových modulů s ostatky mrtvých kolonistů uvnitř. T'Pol je krátce po svém objevu zadržena kolonisty, když phaserový paprsek z její pistole projde kolonisty, jako by tam nebyli.\n\nLiana Tripovi vysvětlí, že téměř všichni kolonisté jsou hologramy a pomůže je deaktivovat. Její otec poté prozradí, že loď před mnoha roky zastihla plazmová bouře. Místo aby pomohl strojovně odvrátit nebezpečí raději zachránil život dceři Lianě, což v konečném důsledku vedlo ke smrti všech ostatních členů posádky. Jako schopný inženýr je poté na planetě oživil ve formě hologramů. Po Tripově a Archerově naléhání nakonec souhlasí s opravami lodi, aby se s dcerou mohli vrátit zpátky domů.\n"}
{"id": "334922", "url": "https://cs.wikipedia.org/wiki?curid=334922", "title": "Chocholatá Lhota", "text": "Chocholatá Lhota\n\nChocholatá Lhota je vesnice v okrese Prachatice spadající pod město Vlachovo Březí. Nachází se něco přes 2 km východně od Vlachova Březí, v Bavorovské vrchovině na severním svahu kopce Hradějn (581 m) v nadmořské výšce 540 m. V roce 2011 zde trvale žilo 28 obyvatel.\n\nPrvní písemná zmínka o vesnici pochází z roku 1514. Původní název zněl „Chocholová“.\n\nDo roku 1594 patřila pánům z Rožmberka, v témže roce prodána Silvestrovi Mlazovskému z Těšnice.\nPravděpodobně v 16. století zde byla postavena tvrz (postavit jí nechal Silvestr Mlazovský nebo Budkovští z Budkova). V roce 1656 byla Lhota prodána Václavem Hýzrlem z Chodů Alžbětě Volfomíně Hýzrlové z Dubé. Za krátkou dobu byl statek připojen k vlachovobřezskému panství.\n\nPo požáru vsi roku 1861 zde proběhla rozsáhlá přestavba domů v tzv. selském baroku od Jakuba Bursy. Lhotecké štíty patřily k poslednímu období jeho tvorby, kdy štíty již složitě členil.\n\n\n"}
{"id": "334923", "url": "https://cs.wikipedia.org/wiki?curid=334923", "title": "Dachov (Vlachovo Březí)", "text": "Dachov (Vlachovo Březí)\n\nDachov () je vesnice v okrese Prachatice spadající pod město Vlachovo Březí. Od Vlachova Březí leží přibližně 4 km jihozápadním směrem. V roce 2011 zde trvale žilo 32 obyvatel.\n\nPrvní písemná zmínka o vesnici pochází z roku 1542.\n\n"}
{"id": "334924", "url": "https://cs.wikipedia.org/wiki?curid=334924", "title": "Doubrava (Vlachovo Březí)", "text": "Doubrava (Vlachovo Březí)\n\nDoubrava je vesnice v okrese Prachatice spadající pod město Vlachovo Březí. Od Vlachova Březí leží zhruba 2 km západním směrem. Nemá vlastní katastrální území, ale sdílí je s Uhřicemi. V roce 2011 zde trvale žili tři obyvatelé.\n\nPrvní písemná zmínka o vesnici pochází z roku 1569.\n"}
{"id": "334925", "url": "https://cs.wikipedia.org/wiki?curid=334925", "title": "Plazmodium", "text": "Plazmodium\n\nPlazmodium je buněčná masa obklopená membránou s mnoha jádry, které vzniká dělením jader bez následujícího dělení buňky. Dělení plazmodia, které nemusí zahrnovat dělení jader, je plazmotomie. Často bývají výrazně zbarvená, a ačkoliv je tvoří pouze jednobuněčné organismy, mohou dosahovat makroskopických rozměrů. Plazmodium je typické pro pravé hlenky, dále se vyskytuje například u některých linií řas a v určitém smyslu i u nádorovek či výtrusenek.\n\nExistuje však řada odchylek, které mají speciální pojmenování:\n\n"}
{"id": "334928", "url": "https://cs.wikipedia.org/wiki?curid=334928", "title": "Dolní Kožlí", "text": "Dolní Kožlí\n\nDolní Kožlí je malá vesnice v okrese Prachatice spadající pod město Vlachovo Březí. Od Vlachova Březí leží necelé 3 km jihozápadním směrem. V roce 2011 zde trvale žilo patnáct obyvatel.\n\nPrvní písemná zmínka o vesnici pochází z roku 1407. Na návsi stojí kaple z roku 1884. Nad osadou se údajně nacházelo pravěké hradiště. Probíhal zde základní výzkum (sondy), ale pravěké hradiště nebylo nepotvrzeno.\n"}
{"id": "334929", "url": "https://cs.wikipedia.org/wiki?curid=334929", "title": "Steppenwolf", "text": "Steppenwolf\n\nSteppenwolf je americká rocková skupina. Společně se skupinami Blue Cheer, Iron Butterfly a dalšími přispěli k založení hudebního stylu heavy metal. Skupinu založili v roce 1967 v Los Angeles zpěvák John Kay, kytarista Michael Monarch, baskytarista Rushton Moreve, klávesista Goldy McJohn a bubeník Jerry Edmonton po odtržení od svých předchůdců The Sparrows.\n\n"}
{"id": "334930", "url": "https://cs.wikipedia.org/wiki?curid=334930", "title": "Diana Rossová", "text": "Diana Rossová\n\nDiana Rossová (* 26. března 1944, Detroit, Michigan, USA) je americká zpěvačka a herečka. Patří mezi nejznámější černošské ženské pěvecké hvězdy z oblasti amerického soulu. Zpěvu se věnuje už od dětství. Již na střední škole zpívala se svými budoucími pěveckými partnerkami z dívčí vokální skupiny The Supremes. Její jméno bylo neoddělitelně spojeno s americkou vydavatelskou společností Tamla Motown, u které byla v 60. a 70. letech hlavní pěveckou hvězdou mimo jiné také díky tomu, že jejím manželem byl Berry Gordy, hlavní majitel firmy. S přibývajícím věkem a díky rozvodu s manželem v roce 1981 se její repertoár postupně přikláněl stále více ke klasickému popu s prvky tehdy módního disko stylu. Od 90. let 20. století její umělecká aktivita klesá. \n\nDiana Ross také objevila The Jackson 5. Michael Jackson, hlavní zpěvák skupiny a pozdější sólový umělec měl s Diannou velmi dobrý přátelský vztah. V roce 1978 si spolu zahráli ve filmovém muzikálu Čaroděj. Zpěvák ji také zmínil ve své závěti.\n\n"}
{"id": "334931", "url": "https://cs.wikipedia.org/wiki?curid=334931", "title": "Uhřice (Vlachovo Březí)", "text": "Uhřice (Vlachovo Březí)\n\nUhřice jsou vesnice v okrese Prachatice spadající pod město Vlachovo Březí. Od Vlachova Březí leží zhruba 3,5 km západním směrem. V roce 2011 zde trvale žilo 46 obyvatel.\n\nPrvní písemná zmínka o vesnici pochází z roku 1378.\n"}
{"id": "334932", "url": "https://cs.wikipedia.org/wiki?curid=334932", "title": "Mojkov", "text": "Mojkov\n\nMojkov je malá vesnice v okrese Prachatice spadající pod město Vlachovo Březí. Od Vlachova Březí leží zhruba 4,5 km jihozápadním směrem. V roce 2011 zde trvale žilo sedmnáct obyvatel.\n\nVesnice je vystavěna ve tvaru okrouhlice. Nachází se zde kaple z 18. století.\n\nPrvní písemná zmínka o vesnici pochází z roku 1356.\n"}
{"id": "334935", "url": "https://cs.wikipedia.org/wiki?curid=334935", "title": "Ross", "text": "Ross\n\nRoss může být:\n\n\n\n\n"}
{"id": "334937", "url": "https://cs.wikipedia.org/wiki?curid=334937", "title": "Liga mistrů CAF 2008", "text": "Liga mistrů CAF 2008\n\nRočník 2008 Ligy mistrů CAF byl 12. ročníkem klubové soutěže pro nejlepší africké fotbalové týmy. Vítězem se stal tým Al-Ahly SC, který tak postoupil na Mistrovství světa ve fotbale klubů 2008.\n\nÚvodní zápasy se hrály v termínu od 15. do 17. února, odvety pak od 29. února do 2. března 2008.\n\n<nowiki>*</nowiki> Týmy diskvalifikovány CAF.\n\nNejlepších 6 týmů z minulého ročníku bylo nasazeno přímo do 1. kola:\n\nÚvodní zápasy se hrály v termínu od 21. do 23. března, odvety pak od 4. do 6. dubna 2008.\n\n<nowiki>*</nowiki> Diskvalifikován CAF.\n\nÚvodní zápasy se hrály v termínu od 25. do 27. dubna, odvety od 9. do 11. května 2008. Poražení z této fáze postoupili do 3. kola Poháru CAF.\n\nZákladní skupiny se hrály od 18. července do 19. září 2008 systémem každý s každým dvakrát (doma-venku). První dva týmy z každé skupiny postoupily do semifinále.\n\nÚvodní zápasy se hrály 5. října, odvety pak v termínu od 17. do 19. října.\n"}
{"id": "334942", "url": "https://cs.wikipedia.org/wiki?curid=334942", "title": "Buněčná ústa", "text": "Buněčná ústa\n\nBuněčná ústa (cytostom) je oblast buněčné membrány u některých prvoků, která tvoří povrch ústní dutiny, z níž se fagocyticky odštěpují potravní vakuoly směřující dovnitř do buňky. Cytostom mají některé Excavata (např. Retortamonas) či Chromalveolata (mnozí nálevníci).\n"}
{"id": "334950", "url": "https://cs.wikipedia.org/wiki?curid=334950", "title": "Martynas Mažvydas", "text": "Martynas Mažvydas\n\nMartynas Mažvydas (1510 poblíž Žemaičių Naumiestis – 21. května 1563 Královec) byl autor a editor první litevsky psané tištěné knihy.\n\nRůzné varianty autorova jména: Martinus Masvidius, Martinus Maszwidas, M. Mossuids Waytkūnas, Mastwidas, Mažvydas, Mosvidius, Maswidsche, Mossvid Vaitkuna.\n\nSpojován je s počátky litevské literatury. Své mládí strávil ve Vilniusu, kde spolupracoval s ostatními průkopníky litevské literatury, například s Abraomasem Kulvietisem, Jurgisem Zablockisem, a zřejmě také se Stanislovasem Rapolionisem. Mažvydas později publikoval i některá z jejich děl.\n\nPro příklon k protestantismu byl Mažvydas v katolické Litvě perzekvován, proto přijal pozvání pruského vévody Alberta a odešel do Královce (dnešní Kaliningrad).\n\nZa dob svých studií v roce 1547 sestavil a vydal první litevsky psanou tištěnou knihu s názvem \"Catechismusa Prasty Szadei\". Kniha byla psána převážně žemaitským dialektem s aukštaitskými prvky. Kniha byla vydána v Královci. Z přibližně dvou set výtisků se dochovaly pouze dva.\n\nV roce 1549 se stal knězem v Ragnitu (dnešním Němanu). V témže roce vydal \"Píseň sv. Ambrože\" s věnováním psaným v litevštině.\n\n\n"}
{"id": "334956", "url": "https://cs.wikipedia.org/wiki?curid=334956", "title": "Pohořílky", "text": "Pohořílky\n\nNázev Pohořílky má více sídel:\n"}
{"id": "334957", "url": "https://cs.wikipedia.org/wiki?curid=334957", "title": "Lipovice (tvrz)", "text": "Lipovice (tvrz)\n\nLipovice jsou tvrz ve stejnojmenné vesnice v okrese Prachatice. Od roku 1963 je chráněna jako kulturní památka. Jsou příkladem malé vladycké tvrze, která měla vedle obytné místnosti valeně klenutou špýcharovitou komoru. Jedná se o dvoupatrovou stavbu se sedlovou střechou a hlubokým obranným příkopem s parkánem.\n\nStavba pochází pravděpodobně z první poloviny 15. století, přestavěna v 16. století. Z této přestavby pocházejí dvě gotická ostění u hlavního vchodu do přístavby a do valeně sklenuté komory v prvním patře. Hlavní budova tvrze byla v každém patře rozdělena na tři místnosti; klenutá místnost měla malá štíhlá okénka, větší síň je osvětlena třemi velkými okny s vyzděnými sedátky ve špaletách.\n\nV prvním patře přístavby je malý, vyzděný krb se základní výzdobou zhotovenou z malty. Při úpravách byla zničena další výzdoba (malované erby a alegorická výzdoba. V exteriéru patrné jednoduché kvádrování.\n\n"}
{"id": "334965", "url": "https://cs.wikipedia.org/wiki?curid=334965", "title": "November Rain", "text": "November Rain\n\n„November Rain“ je skladba americké skupiny Guns N' Roses, kterou napsal zpěvák Axl Rose; objevila se na albu Use Your Illusion I. Později vyšla jako singl. Klip, vydaný roku 1992, se rychle stal jedním z nejžádanějších na MTV a také vyhrál \"MTV Video Music Award\". V současnosti jde o 13. nejdražší klip.\n\nSkladba se svou délkou a atmosférou zařadila mezi rockové balady jako \"Child in Time,\" \"Stairway to Heaven,\" \"Free Bird,\" či \"Bohemian Rhapsody.\" Je známá svým orchestálním aranžmá, které hraje Axl Rose; to však na většině živých vystoupeních chybělo (Axl používal piano). Je to také nejdelší skladba, která se v žebříčku Billboard Hot 100 dostala do top 20. V žebříčku časopisu Guitar World dosáhlo Slashovo sólo ze skladby šesté příčky.\n\nSkladba byla nahrána kapelou s doprovodem orchestru. Většinu písničky elektrická kytara zůstává v pozadí, slyšet je hlavně v sólech: 3:55, 5:05 a 7:05.\n"}
{"id": "334966", "url": "https://cs.wikipedia.org/wiki?curid=334966", "title": "Milada Šubrtová", "text": "Milada Šubrtová\n\nMilada Šubrtová (24. května 1924 Lhota u Kralovic – 1. srpna 2011 Praha) byla česká operní pěvkyně-sopranistka.\n\nV roce 1941 ukončila dvouletou obchodní školu a začala pracovat jako úřednice. Účinkovala v ochotnickém souboru. Zpěv studovala pouze soukromě u Zdeňka Knittla. Přesto se jednalo o zpěvačku s mimořádným hlasovým fondem o rozsahu tří oktáv, jež patřila mezi nejlepší české sopranistky 20. století. Po válce působila nejprve v Opeře 5. května, s jehož souborem později přešla do Národního divadla v Praze (1948), kde se stala sólistkou opery. Měla mimořádné pěvecké schopnosti i vynikající pěveckou techniku, jež zvládla lyrické i dramatické polohy až po koloraturní party. Jednou z jejích nejznámějších a dnes již i legendárních rolí se stala postava Rusalky ze stejnojmenné opery českého hudebního skladatele Antonína Dvořáka. Do jejího kmenového repertoáru patřila i Janáčkova Jenůfa, jakož i klasicistní postavy mozartovské a další klasické operní role.\n\nNahrála řadu zvukových snímků pro rozhlas, film, televizi a na gramofonové desky.\n\nHostovala v SSSR, NDR, Rumunsku a Maďarsku.\n\n\n\n\n \n"}
{"id": "334968", "url": "https://cs.wikipedia.org/wiki?curid=334968", "title": "Otava (rozcestník)", "text": "Otava (rozcestník)\n\nOtava může být:\n\n\n"}
{"id": "334972", "url": "https://cs.wikipedia.org/wiki?curid=334972", "title": "Hetepi", "text": "Hetepi\n\nHetepi byl úředníkem, královským důvěrníkem a knězem bohyně Bastety a Hatmehity. Žil v době vlády zakladatele 4. dynastie Snofrua. V Hetepiho hrobce se dochovalo i jméno správce jeho domácnosti, Nachtiho.\n\n\nHetepiho hrobka patří mezi největší soudobé stavby svého druhu. Je to nejstarší dosud objevená úřednická hrobka v Abúsíru. Zabírala plochu 1000 metrů čtverečních. Zdi se dochovaly až do výšky dva a půl metru, což znamená, že se z původní výšky tří metrů dochovalo téměř vše.\n"}
{"id": "334973", "url": "https://cs.wikipedia.org/wiki?curid=334973", "title": "Glaukofyty", "text": "Glaukofyty\n\nGlaucophyta (též Glaucocystophyta, česky glaukofyty) je malá skupina sladkovodních mikroskopických řas, řazená do vývojové větve rostlin (případně Archaeplastida), nikoliv však do zelených rostlin (Viridiplantae). Jinak řečeno, spolu s červenými řasami a zelenými rostlinami formuje rostliny v širším slova smyslu. Přesné příbuzenské vztahy mezi těmito skupinami jsou však ještě nevyjasněné vzhledem k tomu, že se glaukofytům věnuje málo pozornosti.\n\n\"Glaucophyta\" mají zvláštní plastidy zvané cyanely. Tyto plastidy jsou, na rozdíl od všech ostatních, obalené peptidoglykanem, který je základní stavební jednotkou buněčné stěny bakterií. To naznačuje, že tyto plastidy vznikly endosymbiotickou cestou, pohlcením sinice (cyanobakterie) předkem glaukofyt. \"Glaukophyta\" obsahují v plastidech chlorofyl A. Vypomáhají si ale i pigmentem fykobiliproteinem v speciálních strukturách, fykobilizomech, zelené řasy a ostatní rostliny tento pigment ztratily.\n\nGlaukofyty se dělí mitózou bez účasti centrioly, pohyblivé formy mají dva nestejně velké bičíky (někdy ještě s jemnými vlásky) a jsou zakotvené systémem mikrotubulů, podobných zeleným řasam.\n\nZnáme asi jen 13 druhů glaukofytů a žádný z nich není nijak hojný v přírodě.\n\nRody potvrzené molekulárními analýzami:\nNěkteré zdroje uvádějí i další rody (u jejich druhů se však může jednat o pouhá synonyma k druhům výše uvedených čtyř rodů):\n\n"}
{"id": "334978", "url": "https://cs.wikipedia.org/wiki?curid=334978", "title": "Dyk", "text": "Dyk\n\nPříjmení Dyk nosí nebo neslo více různých osobností:\n"}
{"id": "334987", "url": "https://cs.wikipedia.org/wiki?curid=334987", "title": "Instaurace", "text": "Instaurace\n\nPojem instaurace označuje opětovné zavedení určité instituce, zejména království některé dynastie. \n\nV protikladu k restauraci se však jedná o instituci, která již není zcela obvyklá nebo již neměla svůj někdejší respekt. \n\nPříkladem instaurace bylo zvovuzavedení království ve Španělsku v roce 1947 (vyhlášení monarchie), resp. roku 1969 (ustanovení Juana Carlose I. za nástupce generála Franca v úřadě hlavy státu) a roku 1975 (intronizace Jana Karla I. po Frankově smrti) – alespoň podle Francova názoru, vycházejícího z pohledu na tento postup, nahlížet jako na instauraci, neboť podle jeho představ neměla být prostě znovu zavedena monarchie starého střihu, nýbrž nová instituce, jež se měla řídit principy franquistického státu. \n\n\n"}
{"id": "334991", "url": "https://cs.wikipedia.org/wiki?curid=334991", "title": "Pozďátky", "text": "Pozďátky\n\nPozďátky (nářečně \"Pozďátka\") jsou vesnice, místní část obce Slaviček. Rozkládají se asi 3,6 km na jihovýchod od Třebíče. První písemná zmínka o nich pochází z roku 1101 a souvisí se založením benediktinského kláštera v Třebíči. Po přechodnou dobu se staly rekreačním místem díky své osadě Dobré Vodě, v nichž bývaly sirnaté lázně. V polovině 90. let 20. století pak byla v katastrálním území Pozďátek vybudována skládka Pozďátky. Ve vesnici žije obyvatel.\n\nNa návsi byla roku 2003 vysvěcena odpočívka se zvonicí sv. Kryštofa. Každoročně se na tomto místě 25. července koná poutní mše svatá.\n\nPři příležitosti setkání rodáků v roce 2018 proběhla ve vsi výsadba lípy a umístění pamětní desky připomínající 30. výročí spojení Slaviček, Pozďátek, Dobré Vody a Okrašovic do jedné obce.\n\nVesnice Pozďátky leží takřka ve středu svého katastrálního území. Na severu a západě sousedí s územím Kožichovic, na východě se Střížovem a na jihu s Okrašovicemi. Nadmořská výška zastavěného území obce se pohybuje mezi 460 a 480 m n. m. Samo katastrální území dosahuje nejnižší nadmořské výšky v údolí potoka Markovky, tj. od 420 m n. m. u hranic s Kožichovicemi k necelým 390 m n. m. při ústí Markovky do řeky Jihlavy. Až k ní k severovýchodu zabíhá katastrální území Pozďátek v trati \"Příšpy\", ze severu a jihu vymezené údolím potoků Markovky a Střížovského. Naopak nejvýše katastrální území Pozďátek sahá na jihozápadě v trati \"Na močidlech\", nedaleko areálu skládky Pozďátky (496 m n. m.). K západu se terén opět snižuje do údolí potůčku Prašince.\n\nPozďátky jsou na silniční síť napojeny silnicí III/35118. Ta se na jihu u Okrašovic napojuje na silnici II/351. Silnice III/35118 dál běží na severovýchod k vladislavské pile, takřka až k silnici I/23. S Dobrou Vodou spojuje Pozďátky silnice č. III/35119.\n\nPozďátky náležely mezi první statky benediktinského kláštera v Třebíči. Své jméno mají odvozeno od osobního jména \"Pozďata\" nebo \"Pozděta\". K roku 1678 se v Pozďátkách uvádí uvádí 10 půlláníků a 3 chalupníci, k roku 1755 9 celoláníků a 3 chalupníci, k roku 1840 9 celoláníků, 2 chalupníci a 12 domkářů.\n\nPozďátky bývaly obcí Střížova. V roce 1961 a následujících jsou uváděny jako část Slaviček.\n\n\n\n"}
{"id": "334996", "url": "https://cs.wikipedia.org/wiki?curid=334996", "title": "Dějiny Střední Ameriky", "text": "Dějiny Střední Ameriky\n\nNásledující přehled uvádí základní informace o lidských dějinách v regionu Střední Ameriky (Belize, Guatemala, Salvador, Honduras, Nikaragua, Kostarika, Panama). \n\nPřed příchodem Evropanů na americký kontinent (tzv. předkolumbovské období) většina území Střední Ameriky byla v kulturní sféře mezoamerické civilizace. Domorodé původní mezoamerické kultury (Teotihuacan, Toltékové, Aztékové, Zapotékové, Mixtékové, Mayové, Olmékové, Totonakové) osídlily prostor, který se táhl od centrálního Mexika na severu až k severozápadu Kostariky na jihu. Toto území bylo příhodné pro lidské osídlení. Indiáni v dnešní Nikaraguy a Kostarice představovali obchodní spojení mezi mezoamerickým a jihoamerickým kulturním prostorem. Panamské území bývá zařazováno do jihoamerického předkolumbovského kulturního prostoru.\n\nPo objevení Ameriky Kryštofem Kolumbem (1492) začala postupná kolonizace středoamerického regionu Evropany. Mezi roky 1519 a 1521 dobyl Hernán Cortés Aztéckou říši. V roce 1535 bylo španělským králem ustanoveno nové místokrálovství Nové Španělsko, které se rozkládalo na území dnešního Mexika, jihu USA a celé Střední Ameriky s výjimkou Panamy. Od roku 1560 byl zřízena \"generální kapitanát Guatemala\" s hlavním městem Antigua (známý též jako „Guatemalské království“, administrativně-správní územní jednotka španělské správy amerických držav), který zahrnoval Chiapas, Guatemalu, Honduras, Salvador, Nikaraguu a Kostariku. Guatemalský kapitanát byl de iure podřízen Novému Španělsku, prakticky byl ale vrchní velitel kapitánie podřízen přímo španělskému králi. Panama byla součástí \"místokrálovstí Nové Granady\".Kromě Španělů se ve středoamerickém regionu výrazněji prosadili Britové. Jejich državy Britský Honduras a Pobřeží Moskytů byly častým předmětem sporů mezi těmito národy. \n\nV období 1810 až 1826 vyhlásily nezávislost na Španělsku téměř všechny jeho americké kolonie. Osamostatnění guatemalské kapitánie proběhlo relativně poklidně oproti jiným oblastem Hispanoameriky. 15. září 1821 proběhla v městě Ciudad de Guatemala veřejná schůze, která vyústila v přijetí deklarace nezávislosti města na Španělsku a výzvu, aby ostatní provincie v rámci kapitánie udělaly totéž. Tento datum dodnes slaví většina středoamerických států jako státní svátek \"Den nezávislosti\".\nNezávislost ale netrvala dlouho – 5. ledna 1822 bylo území anektováno Mexickým císařstvím v čele s Agustínem de Iturbide. Po jeho rezignaci a rozpadu císařství vznikl 1. července 1823 nový stát Spojené provincie Střední Ameriky (bez Chiapasu, který zůstal pod správou Mexika). Tento státní útvar se rozpadl v období 1838 až 1840 občanskou válkou.\n\nBěhem 19. století a začátku 20. století se uskutečnilo ještě několik pokusů o vytvoření společného státu:\n\n20. století se neslo v duchu snah o vzájemné sblížení, ale zároveň politické nestability a občanských válek. Až do roku 1934 v regionu Střední Ameriky do zdejšího politického vývoje zasahují Spojené státy americké, které zde vedly hned několik tzv. banánových válek (intervence v Hondurasu, Nikaragui).\nRoku 1903 se odtrhla Panama za podpory USA od Kolumbie. Od této doby se Panama snaží o kulturní a politické sblížení a integraci s ostatními středoamerickými státy, i přes své tradičně silné vazby na Jižní Ameriku. Roku 1907 byl založen Středoamerický soudní dvůr. Během druhé poloviny 20. století proběhlo několik občanských válek:\nDo roku 1981 bylo Belize britskou kolonií a i po získání nezávislosti spolupracuje na mezinárodní úrovni s anglofonními státy Karibiku a v procesu integrace Střední Ameriky stojí poněkud stranou.\n\nOd roku 1993 působí v regionu Středoamerický integrační systém (SICA), kterého se účastní všech 7 středoamerických států a Dominikánská republika. Tato instituce zaštiťuje většinu snah o vzájemné porozumění a spolupráci (Středoamerický parlament, Středoamerická zóna volného obchodu, Středoamerická banka pro ekonomickou integraci).\n\nVe Střední Americe se nachází několik lokalit světového kulturního dědictví UNESCO.\n\n"}
{"id": "335000", "url": "https://cs.wikipedia.org/wiki?curid=335000", "title": "Chromalveolata", "text": "Chromalveolata\n\nChromalveolata je v současnosti již překonaný taxon eukaryotických organismů, který byl zaveden jako spojení bývalé skupiny Chromista (v užším slova smyslu) a skupiny Alveolata. Mnozí zástupci jsou jednobuněční (obrněnky, skrytěnky), u jiných se vyvinula i mnohobuněčnost (hnědé řasy, v podstatě i oomycety).\n\nV systému protistů z r. 2005 byla Chromalveolata považována za jednu ze šesti hlavních větví eukaryot. Chromalveolata zahrnovala čtyři hlavní skupiny:\n\n\nPrvní tři (Heterokontophyta, Haptophyta a Cryptophyta) byly v některých systémech řazeny do společné skupiny Chromista (v užším slova smyslu), která se však ve fylogenetických analýzách ukázala jako nepřirozená.\n\nDlouho existovaly pochybnosti, zda jsou Chromalveolata monofyletická a představují tak přirozenou větev fylogenetického stromu eukaryot. Ukázalo se totiž, že Rhizaria, další ze šesti hlavních větví eukaryot, fylogeneticky nejsou sesterskou skupinou chromalveolát, ale odvětvují se uvnitř nich.\n\nOznačení Chromalveolata se začalo používat v širším slova smyslu, se zahrnutými rhizarii, jako synonymum pro eukaryotickou říši Chromista (v širším slova smyslu), rehabilitovanou v systému Cavaliera-Smithe. V jejich rámci pak fylogenetické analýzy prokázaly se silnou podporu monofyletičnost superskupiny \"SAR\". Fylogenetické analýzy také podpořily zařazení zbylých skupin, tedy skrytěnek a haptofyt do druhé superskupiny Chromalveolát (tehdy považované za potenciálně přirozenou) nazvané Hacrobia, s nadějí, že by mohla zahrnout i některé další \"problematické\" skupiny eukaryot jako centrohelidní slunivky, Kathablepharidae, Picobiliphyta a \"Telonema\".\n\n\"Říše\" Chromalveolata tedy zahrnovala následující hlavní skupiny:\n\nPřirozenost takto rozšířené \"říše\" Chromalveolata resp. Chromista (v širším slova smyslu) byla zdůvodňována hypotézou o společném fotosyntetizujícím předku, který získal plastid sekundární endosymbiózou ruduchy. I tato tzv. chromalveolátní hypotéza byla však s největší pravděpodobností vyvrácena, když se ukázalo, že plastidy různých podskupin chromalveolát byly získány v sérii několika endosymbiotických událostí. Také přirozenost skupiny Hacrobia se ukázala jako sporná.\n\nV současnosti (od r. 2010) se taxon Chromalveolata (v širším smyslu) používá spíše pod původnějším synonymem Chromista s vědomím o jeho nepřirozenosti (možné polyfyletičnosti) pouze v systémech nerespektujících plně fylogenetické vztahy, např. z důvodů jednodušší a přehlednější klasifikace, pro pedagogické účely apod.\n"}
{"id": "335009", "url": "https://cs.wikipedia.org/wiki?curid=335009", "title": "Lucia Šoralová", "text": "Lucia Šoralová\n\nLucia Šoralová (* 9. ledna 1977, Bratislava, Československo) je slovenská zpěvačka. \n\nOd svých sedmnácti let zpívala ve slovenském folklórním souboru Lúčnica. Tři roky poté úspěšně absolvovala konkurz do české verze muzikálu \"Vlasy\" v Praze v Divadle Pyramida. Rok studovala na Vysoké škole pedagogické – obor speciální pedagogika a necelé tři roky studovala zpěv na Konzervatoři Jaroslava Ježka v Praze. Kvůli roli Lorraine ve slovenské verzi muzikálu \"Dracula\" se přestěhovala zpět do Bratislavy. Zde si později zahrála Agnes v muzikálu \"Krysař\" a Ofélii v \"Hamletovi\". V Praze, kde momentálně žije, má na kontě další muzikálové role v \"Johance z Arku\" a \"Miss Saigon\". V současnosti ztvárňuje Anežku v muzikálovém dramatu Daniela Landy \"Tajemství\".\n\nJejím manželem je od 7. ledna 2017 Ondřej Soukup, s nímž má dceru Rebeku a syna Ondřeje.\n\n\n"}
{"id": "335010", "url": "https://cs.wikipedia.org/wiki?curid=335010", "title": "Turan", "text": "Turan\n\nTuran, Túrán či Turán může znamenat:\n\n\n"}
{"id": "335011", "url": "https://cs.wikipedia.org/wiki?curid=335011", "title": "Chodynská tragédie", "text": "Chodynská tragédie\n\nChodynská tragédie nebo též Tragédie na chodynském poli byla davová panika, ke které došlo 18. května 1896, na Chodynském poli v Moskvě během oslav následujících po korunovaci posledního ruského cara Mikuláše II. a která ve výsledku přinesla smrt 1 389 osob.\n\nMikuláš II. byl korunován carem Ruska 13. května 1896. O čtyři dny později se měl konat banket pro lid na Chodynském poli. Na území náměstí a divadla bylo u příležitosti oslav postaveno 150 stánků pro rozdávání dárků a 20 hospod. Dárky, které měl každý dostat, byly rohlík, klobása, perník a džbánek piva. Nedaleko náměstí, kde se konaly oslavy, se nacházela soutěska s mnoha roklinami. Večer 17. května se s předstihem začali shromažďovat lidé, kteří se doslechli o bohaté výslužce od cara.\n\nJiž asi v pět hodin ráno v den oslavy se na poli shromáždily tisíce lidí. Náhle se mezi přítomnými začala šířit zpráva, že nebude dostatek piva a dárků pro každého. Policejní jednotky o síle 1800 mužů ztratily nad davem kontrolu a v katastrofální tlačenici a následně vzniklé panice ve snaze opustit nebezpečné místo bylo 1389 lidí ušlapáno k smrti a zhruba 1300 zraněno.\n\nCar Mikuláš a carevna Alexandra byli o tragédii informováni, ne však ihned. Toho dne večer se měl na francouzské ambasádě v Moskvě konat oslavný ples. Mikuláš byl toho názoru, že by bylo lépe plesu se nezúčastnit, neboť vedle upřímného smutku a soucitu s oběťmi se domníval, že jeho přítomnost na plese by v očích občanů mohla vypadat jako lhostejnost k tragédii a neúcta k obětem. Mladší bratři cara Alexandra III. (Mikulášovi strýcové), kteří stále měli velký vliv u dvora, však prohlásili, že neúčast na plese by byla políčkem do tváře Paříže, což by pro něj bylo ještě horší, než neprojevení soucitu s ruským lidem. Navzdory událostem se tedy mladý (a nezkušený) car Mikuláš z diplomatických důvodů slavnostního plesu zúčastnil.\n\nDomnělá lhostejnost carských úřadů způsobila v Rusku rozhořčení, třebaže vláda vyčlenila mnoho prostředků na pomoc rodinám obětí neštěstí a mnoho nižších úředníků bylo odvoláno z funkce. Konstantin Balmont v roce 1905 napsal, že \"„kdo začne svou vládu Chodynkou, ten ji skončí výstupem na popraviště“\". Toto proroctví se s mrazivou přesností naplnilo o 13 let později, v roce 1918.\n\n"}
{"id": "335012", "url": "https://cs.wikipedia.org/wiki?curid=335012", "title": "Dajr Atíja", "text": "Dajr Atíja\n\nDajr Atíja ( arabsky : ديرعطية , výslovnost: dejr atýja, lokálně též: Dhaeaa الضيعة , \"deajá\") je město v Sýrii nacházející se mezi pohořím Qalamoun a Antilibanon 88 km severovýchodně od hlavního města Damašku na cestě do města Homs. Současná populace se odhaduje na 29 254 obyvatel.\n\nDíky poloze v nadmořské výšce 1250 m n. m. není místní klima v létě tak horké, naopak v zimě sníh a mráz není nic výjimečného. Kvůli nepříznivým srážkovým podmínkám, které se podobají pouštním oblastem, úhrn ročních srážek tu nepřekračuje 125 mm, není okolní vyprahlá půda schopna poskytnout příznivé životní podmínky. Tato skutečnost přinutila mnoho místních obyvatel cestovat nebo emigrovat za prací ať již východním či západním směrem. Mnoho z místních odjelo do Ameriky (USA, Brazílie) počátkem 20. let 20. století, později potom s nástupem rozmachu těžby ropy do zemí Arabského zálivu, jindy dokonce do východní Asie.\n\nMístní rolníci pěstují hroznové víno, meruňky, třešně, fíky a jiné ovoce. \nDajr Atíja těží z výskytu podzemní vody nashromážděné v přilehlém údolí. Ve městě je k vidění množství větrných kol, jejichž energie je využívána k čerpání podzemní vody. Původ větrných kol není znám, ale tato technologie se zde užívá více než sto let.\n\nV Dajr Atíji je muzeum, sportovní a kulturní centrum. V roce 2003 zde byla otevřena první soukromé univerzita.\n\nStruktura místního obyvatelstva je podobná jako v celé Sýrii, primárně sestává z muslimů, poměrně hojně jsou též zastoupeni křesťané. Není neobvyklé, že mezi jednotlivými rodinami rozdílných vyznání vznikají příbuzenské svazky. \n\nMístní lidé s oblibou pijí horký čaj z cesmíny paraguajské (Ilex paraguariensis) zvaný zelený maté. Přivezli jej sem místní po návratu z emigrace v Jižní Americe. Pozvání na čaj je typickým projevem místní pohostinnosti a neznamená jenom posezení při čaji, nýbrž pozvání na oběd se vším všudy.\n\nHistorikové spojují název města se jménem římského vojevůdce jménem Theodorus Paulus, jehož jméno v překladu z řečtiny znamená Theodoros -tedy dar boží, (arabsky:عطاء الله) výslovnost: [atá_ulláh]. Toto jméno bylo předáváno z generace na generaci po tisíce let až do současnosti.\n\nMnožství podzemních vodovodů lze též nalézt v Jabrúdu, nedaleko Dajr Atíji.\n\n"}
{"id": "335016", "url": "https://cs.wikipedia.org/wiki?curid=335016", "title": "Široký Brod", "text": "Široký Brod\n\nŠiroký Brod (něm. \"Breitenfurt\", \"Breitenfurth\") je vesnice, která je částí obce Mikulovice v okrese Jeseník v Olomouckém kraji. Leží 4,5 km jihozápadně od Mikulovic na cestě na Jeseník po obou stranách řeky Bělé.\n\nPísemné záznamy hovoří o obci poprvé roku 1416. Název vznikl podle brodu přes říčku Bělou. V uvedeném roce byla obec lénem vratislavského biskupa, které držel frývaldovský rychtář (fojt) Hynek Mušín z Hohenštejnu, ale roku 1422 mu ji biskup i s ostatními majetky odňal pro Hynkovy prohusitské sympatie a předal ji jeho bratranci Hanuškovi. Poté Široký Brod patřil k panství Frývaldov (nyní Jeseník), které biskup do roku 1547 zastavoval nebo uděloval v léno, naposledy od roku 1506 Fuggerům, a poté držel přímo až do konce patrimoniální správy roku 1850.\n\nObec měla převážně německé obyvatelstvo živící se zemědělstvím, přadláctvím, ale i prací v lese. V minulosti byla na území obce naleziště zlata a granátů ve svoru.\n\nV roce 1689 se v Širokém Brodě připomíná fojtství. V roce 1825 zde byl postaven kostel Povýšení sv. Kříže, u něhož byla roku 1890 zřízena římskokatolická farnost.\n\nŠiroký Brod byl od počátku obecního zřízení roku 1850 do roku 1960 samostatnou obcí, pak byl ale připojen k Mikulovicím. Do roku 1924 k němu náležely rovněž osady \"Studený Zejf\" a \"Chebzí\", které pak byly přičleněny k Písečné.\n\nZ roku 1946 jsou dochovány první písemné záznamy o působení českého SDH v obci. Písemné zmínky o požárním opatření před založením českého sboru se nedochovaly. První hasičskou zbrojnici postavil německý spolek dobrovolných hasičů, v současnosti se využívá hasičská zbrojnice, která se nachází blíže středu obce. V současné době vlastní sbor dva stroje PS 12, jeden stroj PS 8 a jeden dopravní prostředek. Ze zásahů sboru lze uvést hašení požáru lesa u papírny v Písečné v roce 1953, hašení zámečku v Širokém Brodě v roce 1996 a pomoc při povodních v letech 1997 a 2007.\n\nPočet obyvatel Širokého Brodu podle sčítání nebo jiných úředních záznamů:\nV Širokém Brodě je evidováno 114 adres : 110 čísel popisných (trvalé objekty) a 4 čísla evidenční (dočasné či rekreační objekty). Při sčítání lidu roku 2001 zde bylo napočteno 101 domů, z toho 88 trvale obydlených.\n\nNa území Širokého Brodu zasahují i:\n\nV Širokém Brodě funguje mateřská škola.\n\n"}
{"id": "335017", "url": "https://cs.wikipedia.org/wiki?curid=335017", "title": "Diagnóza", "text": "Diagnóza\n\nDiagnóza (z řec. διαγνώσις \"dia-gnósis\", roz-poznání, rozlišení, vyšetření) znamená soustavné určování a klasifikaci nějakého obvykle nežádoucího stavu, zejména nemoci, případně i poruchy nebo poškození. Vychází obvykle z nějakých pozorovatelných symptomů (příznaků) a snaží se najít jejich příčinu. Metodami a prostředky diagnózy se zabývá diagnostika.\n\nPojem se užívá zejména v medicíně, ale také v psychologii, v pedagogice, v technice i v dalších oborech.\n\n\n\n"}
{"id": "335019", "url": "https://cs.wikipedia.org/wiki?curid=335019", "title": "Abraomas Kulvietis", "text": "Abraomas Kulvietis\n\nAbraomas Kulvietis (kolem 1509 – 19. června 1545) byl právník a profesor univerzity v Královci.\n\nKulvietis se narodil do šlechtické rodiny v litevské Kulvě. V letech 1528 a 1537 studoval na několika evropských univerzitách včetně univerzity v Krakově. Jakožto protestant byl nucen v roce 1542 Litvu opustit. Odešel do Královce, kde na univerzitě vyučoval hebrejštinu a řečtinu.\n\nJeho hymnus \"Malonus dėkavojimas Ponui Dievui\" byl otištěn ve sbírce \"Gesmes Chriksczoniskas, Gedomas Baszniczosu Per Aduenta ir Kaledas ik Gramniczu\" sestavené Martynasem Mažvydasem.\n\n"}
{"id": "335020", "url": "https://cs.wikipedia.org/wiki?curid=335020", "title": "Alois Sikora", "text": "Alois Sikora\n\nAlois Sikora (* 28. června 1943 Blankenhain) je český malíř, básník, ilustrátor.\n\nŽije a tvoří v Hodoníně. Doménou jeho tvorby je olejomalba, která vychází z reflexivní poezie autora. Obrazy představují samostatné příběhy, odehrávající se na scéně přírodního, pohádkového, či venkovského jeviště. Nechybí ani výjevy z prostředí dávných mýtů, nebo světa cirkusové romantiky. Dílo je charakteristické jednotlivými symboly, navádějícími diváka k zamyšlení v prostoru a čase. Při zhlédnutí obrazů se divákovi nic nenutí, jenom slyší jemné oslovení, týkající se jeho nitra. Spolu s oslovením plyne tok energie, který je ostatně vlastní většině autorových obrazů.\n\nUvidíte tam možná sebe, poklidné modré nebe, nedotknutelnost zrození živých tvorů i majestátnost myšlenky o míru v člověku. Výtvarné práce Aloise Sikory jsou vystavovány po celém světě.\n\nAlois Sikora je výtvarníkem silně emotivně založeným. Do svého výtvarného projevu zahrnuje širokou škálu technik. Přestože se specializuje na olejomalbu, neméně se věnuje i perokresbě a knižní ilustraci. Když zatouží po vícerozměrné tvorbě, tak bere do ruky dláto a tesá do dřeva. Rovněž kámen neuniká jeho pozornosti a tak často tvoří olejomalbu na kameni. Při této tvorbě respektuje přírodní tvar a linku kamene. Autor vkládá do svých děl během tvorby pozitivní energii, která z nich po jejich dokončení následně vyzařuje. Divákovi pak dává možnost zastavit se v prostoru a čase. Vnímat naplněné ticho, které se kolem něj začne rozprostírat. Chce ho v této hektické době uklidnit. V přítomnosti obrazů Aloise Sikory tedy neztrácíme čas, ale naopak ho získáváme. Tím i potřebnou sílu ke své každodenní činnosti. Před námi se začnou odvíjet lidské příběhy dnů všedních i svátečních. Z obrazů na nás rovněž dýchne humor, který je vlastně onou solí života, za kterou je vydáván. Autor pečlivě svá díla pprostuduje, aby divákovi přispěchal na pomoc, když je mu nevolno. Milé na většině obrazů je to, že svůj názor na svět a na předání energie autor nikomu nenutí. Po jejich zhlédnutí však tyto proudy do nás vstupují přirozeně a zcela nenuceně. Obrazy nás nutí, abychom se k nim stále vraceli, hledali v nich, i sobě tolik potřebnou energii a klid.\n\n"}
{"id": "335028", "url": "https://cs.wikipedia.org/wiki?curid=335028", "title": "Příkazy jazyka SQL", "text": "Příkazy jazyka SQL\n\nPříkazy jazyka SQL obecně umožňují úplnou kontrolu nad systémem řízení báze dat. Podle svého účelu se dělí do následujících skupin:\n\nJsou to příkazy pro získání dat z databáze a pro jejich úpravy. Označují se zkráceně DML – \"Data Manipulation Language\" („jazyk pro manipulaci s daty“).\n\nTěmito příkazy se vytvářejí struktury databáze – tabulky, indexy, pohledy a další objekty. Vytvořené struktury lze také upravovat, doplňovat a mazat. Tato skupina příkazů se nazývá zkráceně DDL – \"Data Definition Language\" („jazyk pro definici dat“).\n\nDo této skupiny patří příkazy pro nastavování přístupových práv a řízení transakcí. Označují se jako DCL – \"Data Control Language\" („jazyk pro ovládání dat“), někdy také TCC – \"Transaction Control Commands\" („jazyk pro ovládání transakcí“).\n\nDo této skupiny patří příkazy pro správu databáze. Pomocí nich lze přidávat uživatele, nastavovat systémové parametry (kódování znaků, způsob řazení, formáty data a času apod.). Tato skupina není standardizována a konkrétní syntaxe příkazů je závislá na databázovém systému. V některých dialektech jazyka SQL jsou přidány i příkazy pro kontrolu běhu, takže lze tyto dialekty zařadit i mezi programovací jazyky.\n\nPokud se chceme dotázat SQL skriptem do nějaké tabulky pro určitá data, tak kromě zmíněného DML příkazu SELECT využíváme tzv klauzule. Mezi tyto klauzule patří\n\n\nPříkaz SELECT a tyto klauzule musejí být zadány v určitém pořadí. Je ale velký rozdíl mezi tím, jak se skript správně píše a mezí tím, jak je poté ve skutečnosti zpracováván.\n\n\n\nVýše uvedené si lze jednoduše otestovat tak, že bychom do WHERE klauzule napsali podmínku Alias_1 like ('%text%'). SQL engine by nám nebyl schopen vrátit výsledek a skript by skončil chybou. Důvodem je to, že v momentě kdy se zpracovává WHERE klauzule, tak ještě alias nezná (SELECT se zpracovává až za WHERE).\n\nDo kódu SQL lze ve všech hlavních databázích zapisovat i komentáře. Prakticky všechny z nich podporují jednořádkové komentáře, některé i víceřádkové. Jednořádkové bývají uvozeny znaky jako codice_1, codice_2 (či jenom codice_3), s tím, že parser jazyka ignoruje vše až do konce řádku. Víceřádkové komentáře se mohou psát mezi codice_4 a codice_5, kdy případný kód za koncovým */ se zpracovává.\n\nNapř. MySQL využívá tento typ komentářů k vkládání kódu specifického pro tento typ databáze, s tím, že specifický kód je umístěn mezi codice_6 a codice_5.\n\nJe-li takovýto kód spuštěn v jiném databázovém prostředí, je vnitřek komentáře ignorován (můžeme hovořit o kompatibilitě s ostatními implementacemi SQL).\n"}
{"id": "335029", "url": "https://cs.wikipedia.org/wiki?curid=335029", "title": "Samopal typu 100", "text": "Samopal typu 100\n\nTyp 100 byl standardní samopal japonské císařské armády. Byl navržen v roce 1939 a vyřazen v roce 1945 japonskou kapitulací. Japonských samopalů nebylo moc. Palebnou sílu Japonců tvořil hlavně počet pušek a kulomety. Šlo spíše o odpověď na západní samopaly.\n\nV roce 1920 byl vydán příkaz na vývoj japonského samopalu. K tomuto projektu se přihlásila firma Nambu. Bylo zhotoveno více prototypů, byly však příliš nedokonalé. Pak byla použita konstrukce německého samopalu MP 28.\n"}
{"id": "335033", "url": "https://cs.wikipedia.org/wiki?curid=335033", "title": "Filosofská historie", "text": "Filosofská historie\n\nFilosofská historie je historická novela Aloise Jiráska.\n\nJeho příběh se odehrává na konci první poloviny 19. století v Litomyšli. Vypráví nejen o životě studentů tamního filosofického ústavu, ale vyjadřuje situaci a rozpor v používání češtiny a němčiny. Právě studenti spíše upřednostňují mateřský jazyk, čtou rádi klasická česká díla, ale na veřejnosti vždy nehovoří česky. Dobře popsané jsou kontrasty fintivé slečny Lottynky a skromné Lenky, používání obou jazyků nebo například přístup jednotlivých studentů ke studiu. Jirásek vycházel i ze skutečných postav, například kaplan Šanta nebo páter German.\n\nNa jaře 1847 je již po několikáté zakázána studentská slavnost majáles. Mladí lidé se kvůli tomu bouří. Právě i studenti Vavřena, který chodí vyučovat do rodiny Roubínků, Frýbort, Špína a Zelenka. Vavřena se v rodině seznámí se slečnou Lenkou a zamiluje se. Ta bydlí se svou tetou, od které slýchá mnohé německé výrazy, a sestřenicí Lotty, které se také student Vavřena líbí. I přes zákaz se slavnost koná a celé město je tím nadšené. Včetně starší hodné slečny Elis. Potrestání za majáles rozmluví profesorům, především profesoru náboženství, hrabě Žorže. Při zkouškách propadne Špína a nešťastně zamilovaný do slečny Márinky odchází do kláštera. Na jaře 1848 jsou Frýbort a Vavřena zvoleni do armády a vydávají se do bojů do Prahy. Zde na barikádě umírá Špína. Mladíkům se podaří z Prahy utéci, Vavřena se ožení s Lenkou a stane lékařem, Frýbort si vezme Márinku a žije jako sedlák. Lotty zůstane sama.\nFilosofská historie byla v roce 1937 převedena na filmová plátna tehdy začínajícím režisérem Otakarem Vávrou.\n\nV roce 1981 natočila rozhlasová režisérka Alena Adamcová dramatizovanou četbu na pokračování pro Československý rozhlas.\n\nV pražském divadle Rokoko se v letech 1968 až 1969 hrál stejnojmenný muzikál skladatele Zdeňka Petra a textaře Ivo Fischera s Václavem Neckářem, Martou Kubišovou, Helenou Vondráčkovou, Waldemarem Matuškou a Jiřím Štědrým v režii Václava Lohniského.\n\n\n"}
{"id": "335034", "url": "https://cs.wikipedia.org/wiki?curid=335034", "title": "Tři kamarádi", "text": "Tři kamarádi\n\nTři kamarádi (německy: \"Drei Kameraden\") je román od Ericha Maria Remarque, který vyšel v roce 1936. Remarque jej věnoval své první ženě jménem Ilse Jutta Remarque.\n\nPříběh se odehrává v době mezi světovými válkami, kdy není vůbec jednoduché přežít, bydlet a sehnat si práci. Hlavní postava Robert Lohkamp se v den svých třicátých narozenin setkává s křehkou Patricií Hollmann, do které se hluboce zamiluje. Robert, nazývaný Robby, spravuje spolu se svými kamarády Ottou a Gottfriedem malou autodílnu, přivydělávají si také prodejem opravených automobilů, závoděním a taxikařením. V létě se Pat a Robby vydávají na dovolenou k moři, ale jejich volno je narušeno dívčinými záchvaty a kašláním krve. Přesto oba zůstávají, mořský vzduch Pat spíše prospívá. Po návratu se dívka přistěhuje k Robertovi do domu a mladí lidé spolu začnou žít. Na podzim se Patriciin stav zhoršuje a musí urychleně odjet do sanatoria. Aby vydělal Robby na ozdravný pobyt pro Pat, pracuje jako klavírista v místním hotelu. V lednu se Gottfried účastní nepovolené akce, která je surově policisty potlačena. Robby a Otto jej přijedou varovat, při odchodu však Gottfrieda postřelí neznámý muž a mladík umírá cestou do nemocnice. Jeho smrt bude pomstěna kamarády. Muži se ocitnou ve finanční tísni, musí prodat dílnu i taxík, aby mohl Robby strávit poslední dny s Pat. Jara už se dívka nedočká.\n\nHlavní děj je protkán mnoha drobnými kapitolkami. Například životní osudy barmana Alfonse, který zabije Gottfriedova vraha, příběhy prostitutek, které jsou nuceny se takto živit, aby jejich děti měly co jíst. Není výjimkou sebevražda Robertova souseda, kterému utekla žena za bohatším milencem.\n\nPřestože Robert Lohkamp unikl smrti na frontě, válka se mu vryla hluboko pod kůži. Každodenně si léčí svůj žal alkoholem, nelze ho ale nazvat vysloveným alkoholikem, snaží se žít přítomností a nehledí do budoucnosti. Láskou na život a na smrt je jeho vztah k Pat a Ottovi s Gottfriedem.\n"}
{"id": "335035", "url": "https://cs.wikipedia.org/wiki?curid=335035", "title": "Pivovár v Sojkově", "text": "Pivovár v Sojkově\n\nDivadelní hra Pivovár v Sojkově z roku 1823, jejíž autorem je Jan Nepomuk Štěpánek, vykresluje situaci českého venkova, obraz malebné české krajiny. Popisuje tradiční postavy vesnického života, zvyklosti (například nedělní navštěvování sváteční mše atd.) a nabádá k pocitu vlastenectví, používá živý a hovorový jazyk.\nOcitáme se na malé městě, kde každý zná každého a lidské životy jsou úzce propleteny. Zdejší vrchnostenský správce Ojíř se zamiloval mladé a vitální Bětušky z pivovaru a je odhodlán učinit vše, jen aby se s ní oženil a získal dohled nad pivovarským majetkem. Bětka samozřejmě Ojíře odmítá seč jí síly stačí, nelíbí se jí a je příliš starý a protivný (snad je zamilovaná i do někoho jiného), i její otec Sládek Chmel sňatek nepodporuje. Proto se vrchnostenský správce rozhodne pro nepoctivou způsob, jak donutit Bětku i jejího otce k ženitbě. Spolu se svým věrným pomocníkem písařem Kakadubiem zfalšují listiny a vyhrožují, že Chmel přijde o svou živnost – pivovar. Jedinou možností, jak zachránit majetek je tedy Bětuščina svatba se správcem. Ani Ojíř ani Kakadubius nejsou v pivovaru oblíbení, však si z písaře často tropí zdejší pomocníci kruté žerty, až jej musí Ojíř vytahovat z bryndy. \n\nSprávce s písařem provozují zvláštní správu úředních záležitostí, s každým, kdo přinese něco dobrého či užitečného ze svého hospodářství, jednají o poznání uctivěji než s méně důležitým a zámožným člověkem z obce. Je to určitá kritika byrokracie, která si myslí, že může rozhodovat o všem a podle toho se také chová. \n\nPo delší době se z vojny vrací mlynářův syn Antonín Kudrna a má v úmyslu se oženit s Bětuškou, na kterou si před svým odchodem myslel. Nepřichází však sám, doprovází jej kamarád Ferdinand, který sám sebe považuje za sirotka a chce odhalit svou skutečnou minulost, která pravděpodobně může mít kořeny v tomto kraji. Zatím však Ferdinand uvažuje o vstupu do kláštera. Oba muži potkávají Bětušku, ale ta je zklamaná Antonínových chováním k ní, mladík nevyjadřuje zvláštní radost z jejich opětovného setkání a dívce se zalíbí spíše jeho kamarád Ferdinand. \n\nAntonín líčí situaci v Praze, kde se Češi stydí používat rodnou češtinu a mluví především němčinou. Ale je pravdou, že němčina se v té době stala úředním jazykem a hlavně ve městě jako Praha se obyčejný člověk bez alespoň základní znalosti jazyka německého neobešel. I takovou moc měli úředníci. \n\nAntonín se chce dozvědět od správcovy hospodyně Korduly všechno o Ojířově ztraceném synovi, kterého všichni pokládají za mrtvého. Po smrti své matky Reginy klouček utekl a zmizel lidem z očí v blízkosti rybníka, takže předpokládali jeho utopení. Hospodyně nachází doklady svého svěřence a postupně vychází najevo, že oním ztraceným synkem je právě Ferdinand. Jako dítě utekl až do Prahy, kde se jej ujali hodní lidé, starali se o něj a nechali ho vystudovat.\n\nSprávce vidí v Antonínovi, který má nastoupit jako nový mlynář po svém otci, nepřítele a možnou hrozbu v záležitosti sňatku s Bětuškou a snaží se mladíkovi jeho návrat i pobyt značně znepříjemnit. Chce se ho zbavit a nechat zavřít, podobné úmysly má se sládkem Chmelem, pokud by mu nechtěl dát Bětušku za ženu. \n\nPravý Ferdinandův původ i vztah k Bětušce se vyjasní, Antonín se stane mlynářem, sládkovi zůstane jeho pivovar, chůva a hospodyně Kordula je spokojena, že nalezla svého ztraceného svěřence. Ferdinand se ožení se zamilovanou Bětkou a odpustí svému otci (správci Ojíři), jak se zachoval k němu i jeho matce a všichni mohou spokojeně žít. \n"}
{"id": "335036", "url": "https://cs.wikipedia.org/wiki?curid=335036", "title": "Řeka (rozcestník)", "text": "Řeka (rozcestník)\n\nŘeka může být:\n\n\n"}
{"id": "335037", "url": "https://cs.wikipedia.org/wiki?curid=335037", "title": "Virulence", "text": "Virulence\n\nVirulence je individuální vlastnost patogenu (např. bakterie či viru), která vyjadřuje stupeň patogenity určitého mikrobiálního kmene ve srovnání s ostatními kmeny daného druhu. Také se dá říci, že jednotlivé kmeny jsou různě virulentní.\n\nVirulence se určuje například podle schopnosti mikroba vyvolat onemocnění či v rámci něho usmrtit hostitele. Kmeny, které mají tak nízkou virulenci, které téměř nezpůsobují onemocnění, ačkoliv daný druh patogenní je, se nazývají avirulentní (a daná vlastnost avirulence).\n\nMimo zřejmý fakt, že virulentnější kmeny způsobí vážnější onemocnění, je důležitý také fakt, že z těch méně virulentních kmenů se vychází při přípravě živých očkovacích látek. Pro tento účel se uměle snižuje virulence určitých druhů a tento proces se nazývá atenuace. Atenuaci prováděl již Louis Pasteur (a to na viru vztekliny), později Calmette a Guérine (vakcína proti bakteriím Mycobacterium, původci TBC) či také Sabin (vakcína proti obrně).\n"}
{"id": "335041", "url": "https://cs.wikipedia.org/wiki?curid=335041", "title": "Ztracené iluze", "text": "Ztracené iluze\n\nZtracené iluze je francouzský realistický román Honoré de Balzaca. Román vyniká věrným vylíčením ze života odpozorovaných charakterů, realistickým až mikroskopicky nemilosrdným pohledem do zákulisí intrik francouzské společnosti na začátku 19. století.\n\nZde je vykresleno přátelství Luciena a Davida. Chudý Lucien du Rubempré je krásný, nadaný básník, který žije spolu se svou sestrou Evou a matkou v malém městečku Francie asi po roce 1825. Eva se brzy provdá za Lucienova přítele, pracovitého a ušlechtilého, leč idealistického, vynálezce, Davida Sécharda, který koupil tiskárnu od svého otce a snaží se vynalézt způsob, jak levně vyrábět papír.\n\nZde je vykreslen bouřlivý vzestup a pád Luciena du Rubempré. Lucien se stane ctitelem paní de Bargeton, která jej podporuje v básnické činnosti. Společně se vydají do Paříže, aby se Lucien proslavil. Pařížská šlechta opovrhuje venkovskou hraběnkou i jejím svěřencem, a tak láska brzy vezme za své pro jejich rozdílný společenský původ. Mladý muž se musí o sebe postarat, zůstane ve velkoměstě a dostane se mezi skupinu novinářů , se kterými založí noviny, a získává nerozlučné přátelství spisovatele D'Artheze, který nad morálně vratkým Lucienem vyniká pevností charakteru. Seznámí se též s krásnou herečkou Coralií, která se do Luciena hluboce zamiluje a naopak. Ačkoli se zdá, že Lucien bude úspěšný i díky své sbírce Sedmikrásy a románu Lučištník Karla IX., básníka zničí konkurence. Lucien je později nucen obětovat svého přítele D´Arthese, když nevybíravě pošpiní jeho knihy v novinách. Lucien se dostane na vrchol novinářské moci a slávy pro svůj břitký styl psaní, jímž je schopen zničit kohokoli. Ale stane se obětí aristokratických intrik, nechá se totiž navnadit na svou ješitnou touhu po šlechtickém titulu, přidává se na stranu Roayalistů, získává příliš mnoho mocných nepřátel a upadá spolu se svou milenkou do tíživých dluhů a chudoby. Jeho milenka onemocní a umírá, Lucien se, nyní již bez iluzí, vrací zpátky do svého rodného kraje. Mezi tím však stačil finančně potopit i své ochránce, Davida a Evu, když podepsal Davidovým jménem směnky na 3000 franků. Kvůli tomuto podvodu je David uvězněn.\n\nJsme svědky pádu Sechardovy tiskařské firmy, zatížené dluhy, a nahlížíme do intrik bank a právnických kanceláří. David mezitím horečně pracuje na svém převratném objevu levnější výroby papíru. Sekundy rozhodují o vítězství nebo krachu. Zničený Lucien se mezitím vrací do rodného města, kde vidí, co způsobil. Velmi všeho lituje a chce se zabít, odejde z maloměsta. V samotném závěru Lucien potkává tajemného španělského kanovníka Herreru, jenž mu rozmluví zamýšlenou sebevraždu a učiní mu nabídku, která od základu promění Lucienův život a jeho rodina je zachráněna. Pokračování příběhu pak sledujeme v \"Lesku a bídě kurtizán\".\nLucien, který žije na maloměstě, touží po úspěchu jako básník stejně jako po lásce paní de Bargeton. Básník je velice citlivý, ale také marnivý, lehkomyslný a ctižádostivý. Lehce chybuje a nevědomky často ublíží hlavně své sestře, kterou hluboce miluje. Mnohé si dokáže získat svou mladistvou krásou a naivností. Je zranitelný a snadno zmanipulovatelný, dokáže ovšem obětovat mnohé pro své blízké.\n\nDavid je téměř pravý opak svého přítele a švagra, Luciena. David je pravý vědec, rozvážný, přemýšlivý, morálně pevný, vytrvalý, ale není žádný obchodník. Věrně a něžně miluje svou ženu Evu, se kterou sdílí společnou bídu. Statečně čelí svému otci, který, ačkoli je bohatý, nechce synovi ani v nejmenším pomoci.\n\n\n\n"}
{"id": "335042", "url": "https://cs.wikipedia.org/wiki?curid=335042", "title": "Plocha šikmého průchodu", "text": "Plocha šikmého průchodu\n\nPlocha šikmého průchodu je přímková plocha určená třemi řídícími křivkami: první dvě jsou polokružnice, které leží v rovnoběžných rovinách. Na rozdíl od klasického průchodu však spojnice jejich středů není kolmá k těmto rovinám. Další řídící křivkou je přímka, která je kolmá k rovinám obou polokružnic a ležící v téže rovině jako středy kružnic. Plochu pak tvoří přímky, které protínají všechny tři řídící křivky.\n\nPlocha je prakticky použita například na Negrelliho viaduktu v Praze-Karlíně.\n\n"}
{"id": "335043", "url": "https://cs.wikipedia.org/wiki?curid=335043", "title": "Death Magnetic", "text": "Death Magnetic\n\nDeath Magnetic je deváté studiové album legendární americké thrash metalové skupiny Metallica, které vyšlo 12. září 2008 ve vydavatelství Warner Bros. Records. Je to první album se současným baskytaristou Robem Trujillem a zároveň první, jehož producentem je Rick Rubin.\n\n15. května 2008 potvrdil bubeník skupiny Lars Ulrich, že Metallica nahrála 11 skladeb, ale z důvodu omezení fyzického média se na albu objevilo pouze 10 z nich. Název alba byl zveřejněn 14. června prostřednictvím krátkého videa na oficiálních stránkách skupiny.\n\nPrvní zveřejněným singlem z alba je skladba „The Day That Never Comes“, která měla premiéru 21. srpna 2008 prostřednictvím oficiální stránky a mnoha rádií po celém světě. Videoklip skupina natočila s režisérem Thomasem Vinterbergem 31. července 2008, nedaleko Los Angeles. Premiéru měl 1. září 2008.\n\n25. srpna byla na oficiálních stránkách skupiny zveřejněna druhá nová skladba - „My Apocalypse“. Po ní, 2. září 2008, následoval třetí zveřejněný singl „Cyanide“.\n\n2. září 2008 album Death Magnetic uniklo na internet. Pravděpodobně byl důvodem předčasný začátek prodeje alba v jisté francouzské prodejně hudebních nosičů.\n\nVšechny skladby napsali James Hetfield a Lars Ulrich, Kirk Hammett a Robert Trujillo.\n\n\n"}
{"id": "335044", "url": "https://cs.wikipedia.org/wiki?curid=335044", "title": "Klamovka", "text": "Klamovka\n\nKlamovka může být :\n\n"}
{"id": "335046", "url": "https://cs.wikipedia.org/wiki?curid=335046", "title": "Lee", "text": "Lee\n\nRodné jméno či příjmení Lee nese více různých osobností:\n\n\n\n"}
{"id": "335052", "url": "https://cs.wikipedia.org/wiki?curid=335052", "title": "Svarga", "text": "Svarga\n\nSvarga, též Swarga (sanskrt: स्वर्ग) je označení pro několik hinduistických nebeských světů na vrcholku hory Méru. Jejich centrem je město Amaravatí, kde ležel Indrův palác, obklopený zahradami. V nich roste bájný strom se zlatou kůrou a žije božská kráva Surabhi. Ve Svarze sídlí všichni hlavní védští bohové.\n\nV praslovanštině označuje slovo svarga nebo svaržice svastiku, solární symbol. Dodnes se používá v lidové kultuře a Rodnověří, například na domech, výšivkách a kraslicích, historicky i v katolické a pravoslavné církvi. Tento symbol je často spojován s bohem Svarogem a v Rodnověří bývá někdy používán výraz svarga pro nebeský ráj. Jako své jméno si jej také zvolilo několik hudebních skupin z východní Evropy.\n"}
{"id": "335055", "url": "https://cs.wikipedia.org/wiki?curid=335055", "title": "Irij", "text": "Irij\n\nIrij (rusky ирий – \"Irij\", polsky \"Wyraj\") je ve slovanské lidové kultuře zvláštní krajinou, ztotožňovanou s rájem, do které v zimě odlétají práci a z níž se zas na jaře vrací, ale také z ní čápi přináší děti. Objevuje se také představa stejnojmenné hadí země, která se podobá světu mrtvých – návi.\n\nPodle religionisty Andrzeje Szyjewského znali Slované pouze jeden svět odlišný od pozemského, nazývaný wyraj, irij či ráj, ležící za vodami nebo v ústí Mléčné dráhy, a až později se objevila víru v zemi mrtvých – návi. Vládcem Wyraje je Veles, bůh podsvětí, kterého ztotožňuje s postavami jako jsou východoslovanský \"Zmiejny Car Ir\" (Hadí král Ir), lužický \"Čorny Jurij\" (Černý Jiří) a jiní hadí králové slovanského folklóru. Slovo odvozuje z praslovanského *raj, které spojuje s perským \"rayí\" „bohatství, štěstí“\n"}
{"id": "335058", "url": "https://cs.wikipedia.org/wiki?curid=335058", "title": "Nav", "text": "Nav\n\nNáv či náva je slovanské podsvětí. Má podobu louky kde se pasou duše lidí a skotu, a vládne mu bůh Veles.\n\nToto slovo je doloženo v Dalimilově kronice z počátku 14. století a české Alexandreidě z přelomu 13. a 14. století. V první polovině 16. století jej ještě užíval Václav Hájek z Libočan, ale v 17. století z užívání vymizelo, částečně pod vlivem církve, která v něm viděla pohanský relikt. Ve staré ruštině se užívalo ve významu „mrtvý“ a je hojně doloženo i z folklóru. Toto slovo mohlo vést polského kronikáře Jana Długosze k vymyšlení božstva Nyja, obdoby Plutona. Zdeněk Váňa jej spojuje se starořeckým \"naus\" a latinským \"navis\" ve významu „loď“ a poukazuje na víru převážení duší do podsvětí na lodích a na severské pohřby na lodích. Představa plavby přes řeku do podsvětí, známá především z antického Řecka, však není u Slovanů původní, ač je rozšířena ve většině Eurasie. Vladimír Šmilauer jej vykládá z „nýti, (u)naviti“. \n\nSe jménem podsvětí souvisí také takzvaná kost návná, exostóza, která byla považována za příčinu smrti. Stejná představa je známa i Baltům, Litevci znali tuto kost jako \"navi-kaulis\", Lotyši jako \"naves celinš\". Východoslované nazývali dziady, svátek zemřelých, také \"navsky velikden\".\n\nSlovo ráj či \"irij\" již v předkřesťanské době označovalo sídlo blažených, Ibn Fadlán jej popisuje jako zelenou zahradu a al-Mas'údí zmiňuje že slovanské vdovy touží po upálení, aby mohly vejít se svým mužem do ráje.\n\nPodsvětí se často objevuje ve slovanských pohádkách. K tomu, aby se do něj hrdina dostal, musí vynaložit značné úsilí, nachází se totiž za neproniknutelným hvozdem, ohnivou řekou, za mořem či pod mořem, pod zemí nebo naopak nad ní. Častý je také motiv výstupu na vysokou horu nebo sestupu do jeskyně či díry. Podsvětí vykazuje spojitost se sluncem, stojí zde paláce ze zlata a stříbra a hrdina se zde snaží získat zlatý poklad, zlatá jablka nebo ptáka Ohniváka. Z podsvětí také přichází nebezpečný nepřítel, Kostěj, Vítr nebo drak, který do svého domova unáší člověka či si jej žádá za oběť.\n\nPodsvětí v pohádkách, často nazývané třikrát desáté království, má spíše podobu světa mocných přízračných bytostí než světa mrtvých duší. Na cestu do něj hrdina potřebuje pomoc psychopompa, nejčastěji Baby Jagy, stříbného ptáka, zázračného koně či žáby ve sklenice nebo kouzelného předmětu. Motiv cesty do podsvětí je nejspíše ovlivněn iniciačními rituály přijímání chlapců mezi dospělé.\n\nNávi jsou také skupina slovanských démonů vzniklých z lidí prostřednictvím nečisté či nepřirozené smrti, tedy revenantů. Jedná se například o nekřtěnátka, děti zemřelé při porodu, mladé lidi zemřelé před svatbou, o ty, kteří před svatbou utekli nebo porušili věrnost milému či milé. Dále pak o mrtvé lupiče, čaroděje, zavražděné, utopené a mnoho jiných. Lidem jsou zpravidla nepřátelští a škodí jim.\n\nMezi návi patří mnoho ze slovanských démonů, například upíři, vlkodlaci, navky a slibky. Za návi jsou někdy také považovány rusalky a můry. Často se zjevují v podobě ptáků.\n\n\n"}
{"id": "335059", "url": "https://cs.wikipedia.org/wiki?curid=335059", "title": "Pevný bod", "text": "Pevný bod\n\nJako pevný bod označujeme bod, který se v daném zobrazení zobrazí sám na sebe. Označuje se také jako samodružný bod.\n\nNapříklad pevnými body funkce formula_1 jsou čísla 2 a 3.\n\nNechť formula_2 je zobrazení. Prvek formula_3 nazveme pevným bodem zobrazení formula_4, pokud formula_5.\n\nV teorii kategorií je pevným bodem endofunktoru formula_6 nad formula_7 objekt formula_8 takový,\nže platí formula_9. Podle Lambekovy věty je počáteční objekt v kategorii formula_6-algeber pevným bodem,\nplatí tedy formula_11. Tohoto faktu se využívá ve funkcionálním programování k definici rekurzivních datových struktur bez podpory syntaxe.\n\n"}
{"id": "335064", "url": "https://cs.wikipedia.org/wiki?curid=335064", "title": "Rozhledna Johanka", "text": "Rozhledna Johanka\n\nRozhledna Johanka, či \"Rozhledna na Johance\" byla situována v blízkosti obce Hýsly, nacházející se přibližně 6 km východně od Kyjova. Byla dokončena a pro veřejnost zpřístupněna v roce 2006.\n\nRozhledna byla celodřevěná a vysoká 11 metrů, nacházela se v nadmořské výšce 272 metrů. Na vrchol vedlo 39 dřevěných schodů. Byla volně přístupná a bylo z ní možné spatřit nedaleký hrad Buchlov.\n\nZastupitelstvo obce rozhodlo v říjnu 2016 o jejím stržení pro špatný technický stav. \n\n"}
{"id": "335069", "url": "https://cs.wikipedia.org/wiki?curid=335069", "title": "LiteStep", "text": "LiteStep\n\nLiteStep je alternativní shell pro Windows 9x, 2000 a XP (NT) vydaný pod licencí GNU General Public License (GPL). Inspirací pro jeho vznik byl window manager AfterStep.\n\nLiteStep vyvíjel Francis Gastellu nejprve jako uzavřený projekt až do dubna 1998 (verze b23) a poté byl kompletně přepsán (verze 24 a vyšší) nově vytvořeným týmem vývojářů.\n\nLiteStep byl později inspirací pro DarkStep, který podporuje skriptování, a pro PureLS. Také byl inspirací pro LDE(X), který naprogramoval Phil Stopford v roce 1999 - je to kompletní a stabilní náhrada shellu Windows založená na LiteStepu.\n\nNormální Windows shell (nazývaný explorer shell) se skládá z lišty s úlohami (taskbar), systémové lišty (system tray), hodin, menu Start a pracovní plochy s ikonami.\n\nLiteStep shell má ekvivalenty pro vše, co bylo uvedeno u exploreru, plus další funkce, které nejsou v explorer shellu k dispozici. Např. popup menu s často spouštěnými programy, které lze otevřít nejen pomocí tlačítka Start, ale stiskem pravého tlačítka myši kdekoli na pracovní ploše. Do lišty s úlohami lze vložit přepínání pracovních ploch, vlastní ikony a dokonce i ovládací prvky pro Winamp. LiteStep je tedy plně uživatelsky nastavitelný, ale cenou za to je jeho značná složitost. Pro nastavení LiteStepu se nepoužívá grafické prostředí, ale místo toho se veškerá nastavení zapisují do textových konfiguračních souborů.\n\nPodobně, jako jiné alternativní shelly, je i LiteStep založen na myšlence malého jádra, které nahrává konfigurovatelné moduly DLL. Uživatel si množství používaných modulů může přizpůsobit a vytvořit si tak komplexní nebo minimalistické prostředí. Potřebné moduly mohou být automaticky staženy z Internetu.\n\nVzhled a funkčnost pracovní plochy v LiteStepu definuje nainstalované téma. Je to souhrn konfigurací, skriptů a obrázků uložený v .zip nebo .lsz souboru. Formát témat se vyvíjel až ke standardu OTS2 (Open Theme Standard), který umožňuje automatickou instalaci tématu. Uživatelská nastavení jsou oddělena a zůstávají zachována i při změně tématu. LiteStep si pravděpodobně oblíbí uživatelé, kteří si chtějí vytvořit vizuálně zajímavé prostředí nebo své prostředí rádi konfigurují.\n\nLitestep je obvykle nainstalován v adresáři \"C:\\Litestep\", kde jsou uloženy všechny základní soubory (jádro, moduly atd.) společné pro všechny uživatele.\nVe složce je také základní konfigurační soubor step.rc, kde se definují proměnné prostředí (evars), které odkazují na umístění základních adresářů.\nFormát zápisu proměnné je $název_proměnné$.\nV souboru step.rc se také do konfigurace začleňují další konfigurační soubory LiteStepu.\nUživatelská nastavení jsou umístěna (podle výběru během instalace) buď:\n\n\nje hlavní konfigurační soubor LiteStepu, který si LiteStep automaticky nahrává při startu. Ve skutečnosti lze jedině tímto souborem konfigurovat LiteStep. \nV minulosti se všechna nastavení LiteStepu ukládala přímo do step.rc a výsledkem byl obvykle několik stránek dlouhý soubor.\nNastavení LiteStepu se dnes ukládají odděleně do souborů podle jejich účelu a ke step.rc se připojují příkazy include.\n\nV první sekci step.rc se definuje umístění adresářů PersonalDir s osobním nastavením a adresáře ThemesDir, kde jsou nainstalována témata.\nVe druhé sekci se nahrává nainstalované téma. Připojí se konfigurační soubor themeselect.rc, který obsahuje definici proměnné ThemeDir, a ta už ukazuje na adresář instalovaného tématu. V závislosti na tom, jestli je téma vytvořené podle standardu OTS, se nastavují další proměnné (OTS1 je starší formát, doporučuje se formát OTS2).\n\nTaké se zde nahrává NetloadModule (\"LoadModule \"$LiteStepDir$NLM\\NetLoadModule2.dll\"\") a nastavují jeho parametry, aby bylo možné automaticky stáhnout moduly, které téma požaduje:\n\n\nNaposled se vkládá soubor personal.rc s nastavením uživatele a pak hlavní konfigurační soubor tématu theme.rc.\n\nTento soubor má dvojí účel:\n\n\nV první sekci se do personal.rc importují uživatelsky definované proměnné (evars.rc), klávesové zkratky (hotkeys.rc) a nastavení popup menu (popup.rc). Nyní se všechna tato nastavení zpřístupní vložením personal.rc, do step.rc - viz výše. Sekce také definuje dvě proměnné prostředí určující verzi OTS, kterou konfigurační soubory podporují.\n\nDruhá sekce obsahuje určitá nastavení modulu pro desktop. (Jsou zde dvě sady nastavení, protože v LiteStepu jsou k dispozici dva moduly pro desktop). Nastavení definují, co se stane po kliknutí pravým tlačítkem myši (pravé-kliknutí) na pracovní ploše, a co po SHIFT a kliknutí levým tlačítkem myši (SHIFT-levé-kliknutí).\n\nPravé-kliknutí na desktopu otevře uživatelské popup menu, uložené v popup.rc. SHIFT-levé-kliknutí spustí popup menu definované autorem tématu, které je uložené v popuptheme.rc. (pokud autor tématu popup menu nedefinoval, pak SHIFT-levé-kliknutí nezpůsobí nic.) \n\nTřetí sekce nahrává uživatelův modul pro klávesové zkratky (hotkey). Doporučuje se nahrávat tento modul zde. Ne každé téma potřebuje hotkey modul, takže kdyby nahrávání hotkey modulu zajišťovala témata, uživatel by případně mohl o své klávesové zkratky přijít. A na konec - uživatelé, kteří klávesové zkratky nepotřebují, jednoduše v personal.rc hotkey modul nenahrají, spíše než aby editovali každé téma. \n\nSoubor obsahuje proměnné prostředí, které definují cesty k určitým spustitelným souborům.\n\nProměnné prostředí v první sekci jsou částí OTS specifikace. Odkazují na tzv. běžné aplikace, např. textový editor, internetový prohlížeč atd. Cestu ke spustitelnému souboru, spojenou s proměnnou, definuje uživatel podle instalace svého systému a tímto způsobem vzniká sada univerzálně dostupných proměnných. Např. v tématu se může bezpečně používat proměnná $Browser$ ke spuštění libovolného prohlížeče, který uživatel preferuje.\n\nPoslední sekce je určena výhradně pro uživatele, kteří si zde definují další potřebné proměnné pro aplikace. Autoři témat by neměli na uživatelích požadovat, aby zde přidávali proměnné nutné pro instalaci nebo správnou funkci tématu - k tomu slouží (kromě jiného) themevars.rc.\n\nZkratka Ctrl+Alt+R patří mezi důležité. Po stisknutí se provede příkaz !Recycle, který znovu načte konfiguraci LiteStepu, a teprve poté se projeví změny provedené v konfiguračních souborech.\n\nZa příkazem Hotkey je vždy umístěn nejprve název modifikační klávesy (modkey). Pokud je jich více, oddělují se pomocí plus, pak následuje mezera a název alfanumerické klávesy (hotkey). Poslední na řádku je !bang příkaz, cesta ke spustitelnému příkazu nebo URL adresa.\n\ndefinuje popup menu, které se otevře pravým kliknutím.\n\nTento soubor určuje, které téma LiteStepu se používá, a je tak vlastně klíčem k přepínání mezi tématy.\n\nV souboru se definuje proměnná prostředí $ThemeDir$, která ukazuje cestu ke kořenovému adresáři tématu, které se má použít. Tuto proměnnou používá poslední příkaz include ve \"step.rc\" k nahrání konfiguračního souboru theme.rc z tohoto tématu. Takže pro přepnutí témat stačí editovat proměnnou $ThemeDir$ tak, aby ukazovala na kořenový adresář a spustit příkaz !recycle.\n\nje hlavní konfigurační soubor tématu, který má několik významných funkcí:\n\n\nPrvní sekce zajišťuje první tři body. Specifikuje jméno tématu, jméno autora a definuje proměnné prostředí pro adresáře 'config' a 'images'.\n\n"}
{"id": "335073", "url": "https://cs.wikipedia.org/wiki?curid=335073", "title": "IF", "text": "IF\n\nSpojení písmen I a F může mít různé významy:\n\n\n\n\n"}
{"id": "335074", "url": "https://cs.wikipedia.org/wiki?curid=335074", "title": "Klapzubova jedenáctka", "text": "Klapzubova jedenáctka\n\nKlapzubova jedenáctka může být :\n\n"}
{"id": "335075", "url": "https://cs.wikipedia.org/wiki?curid=335075", "title": "Banachova věta o pevném bodě", "text": "Banachova věta o pevném bodě\n\nBanachova věta o pevném bodě (nebo také Banachova věta o kontrakci) říká, že v neprázdném úplném metrickém prostoru existuje pro danou kontrakci právě jeden pevný bod.\n\nNechť formula_1 je neprázdný úplný metrický prostor a formula_2 je kontrakce na formula_3. Pak existuje právě jeden prvek formula_4 takový, že formula_5.\n\nformula_6 je kontrakce, existuje tedy formula_7 takové, že pro všechny formula_8 platí\n\nZvolme libovolně formula_10. Dále sestrojme posloupnost zadanou rekurzí pro formula_11 jako formula_12. Nyní ukážeme, že tato posloupnost je Cauchyovská, tedy\n\nPro dané formula_14, formula_15 a formula_16 (bez újmy na obecnosti volíme formula_17) hledáme formula_18. Z trojúhelníkové nerovnosti pro metriku plyne\n\ndále z vlastnosti kontrakce a sečtením formula_20 členů geometrické posloupnosti\n\nLimita posledního výrazu pro formula_23 je nula, pro každé formula_24 tedy existuje formula_25, že\n\na posloupnost formula_27 je tedy Cauchyovská. Protože je metrický prostor formula_28 úplný, Cauchyovská posloupnost formula_27 konverguje k nějakému formula_4.\n\nz věty o limitě složené funkce (vnější funkce formula_6 je spojitá, protože každá kontrakce je spojitá)\n\nformula_34 je tedy pevným bodem zobrazení formula_6.\n\nZbývá ukázat, že formula_34 je jediným pevným bodem. Ukážeme to sporem - předpokládejme, že existují pevné body formula_37 a formula_38.\n\nprotože formula_40 je kladné můžeme obě strany krátit a zbude\n\ncož je spor, protože formula_42.\n"}
{"id": "335077", "url": "https://cs.wikipedia.org/wiki?curid=335077", "title": "Tadeusz Płoski", "text": "Tadeusz Płoski\n\nGenerál Tadeusz Płoski (9. března 1956 ve městě Lidzbark Warmiński – 10. dubna 2010 Smolensk, Ruská federace) byl polský voják a katolický duchovní, generálmajor (od 2006) a polní biskup Polské armády (od 2004).\n\nZemřel 10. dubna 2010 při havárii letadla polské delegace, která letěla uctít oběti Katyňského masakru. Posmrtně obdržel Komandérský kříž Řádu Polonia Restituta (\"\").\n"}
{"id": "335080", "url": "https://cs.wikipedia.org/wiki?curid=335080", "title": "Kontrakce (matematika)", "text": "Kontrakce (matematika)\n\nPokud formula_1 a formula_2 jsou metrické prostory a pro zobrazení formula_3 existuje číslo formula_4 takové, že pro všechny formula_5\n\nformula_6,\n\npak zobrazení formula_7 nazveme kontrakcí.\n\n"}
{"id": "335082", "url": "https://cs.wikipedia.org/wiki?curid=335082", "title": "Polní biskup Polské armády", "text": "Polní biskup Polské armády\n\nPolní biskup Polské armády je označení řádného ordináře Polního ordinariátu Polské armády.\n"}
{"id": "335089", "url": "https://cs.wikipedia.org/wiki?curid=335089", "title": "Evropská agentura pro chemické látky", "text": "Evropská agentura pro chemické látky\n\nEvropská agentura pro chemické látky (ECHA, European Chemicals Agency) je speciální agentura Evropské unie, která je zodpovědná za implementaci nové evropské politiky v oblasti regulace chemických látek (REACH) a sídlí v Helsinkách.\n\nECHA zahájila svou práci 1. června 2007. Jejím prvním výkonným ředitelem byl Geert Dancet., kterého \nve funkci od počátku roku 2018 nahradil Bjorn Hansen. V současnosti má kolem 500 zaměstnanců.\n\nEvropská agentura pro chemické látky má podle příslušné směrnice:\n<ref name=\"1907/2006/ES\"> REGULATION (EC) No 1907/2006 OF THE EUROPEAN PARLIAMENT AND OF THE COUNCIL of 18 December 2006 concerning the Registration, Evaluation, Authorisation and Restriction of Chemicals </ref>\n\nEvropská agentura pro chemické látky zahrnuje následující orgány: \n\n28. října 2008 Evropská agentura pro chemické látky zveřejnila oficiální kandidátní seznam 15 nebezpečných chemikálií (Látky vzbuzující mimořádné obavy - substances of very high concern), které by v budoucnosti měly podléhat autorizaci v rámci směrnice REACH., Jde o látky, které jsou rakovinotvorné, perzistentní, bioakumulativní, toxické nebo reprotoxické, které tvoří součást spotřebního zboží jako některé ftaláty (DEHP, DBP, BBP) nebo hexabromcyklododekan (HBCDD). V červnu 2009 ECHA doporučila prvních 7 nebezpečných látek k autorizaci. V lednu 2010 bylo na seznam zařazeno dalších 14 chemických látek. Další rozšíření proběhlo v červnu 2011, přidáním dalších 7 látek.. Po rozšíření v červnu 2015 o 2 látky již seznam zahrnoval 163 chemických látek., po rozšíření v lednu 2017 zahrnuje seznam 173 látek.\n\n\n"}
{"id": "335093", "url": "https://cs.wikipedia.org/wiki?curid=335093", "title": "Benito Juárez", "text": "Benito Juárez\n\nBenito Pablo Juárez García [\"benit̪o pablo chuaɾes gaɾsia\"] (21. března 1806, Guelatao de Juárez – 18. června 1872, Ciudad de México) byl zapotecký Indián, v letech 1861–1863 a 1867–1872 prezident Mexika.\n\nPro svůj boj proti francouzské intervenci, která se snažila prosadit v Mexiku císařství, a pro snahu o modernizaci Mexika, je Benito Juárez považován za největší postavu mexické historie a národního hrdinu.\n\nVe třech letech mu zemřeli oba rodiče, proto se musel přestěhovat ke svému strýci, ve dvanácti se ovšem připojil k sestře a odešel s ní do Oaxacy. Začal studovat na kněze, nakonec však dal přednost právnickému vzdělání, z kterého roku 1831 absolvoval. Toho roku již zasedal ve státní radě Oaxacy. O deset let později se stal soudcem a následně guvernérem státu v letech 1847 až 1852. V roce 1853 odešel do exilu do New Orleans, jako hodně jeho liberálně smýšlejících politických souputníků, odkud se po volebním vítězství liberálů vrátil po dvou letech do Mexika, aby vykonával v nové vládě funkci ministra spravedlnosti. Za další dva roky byl jmenován předsedou nejvyššího soudu. V roce 1858 se v zemi vzbouřili konzervativci a Juaréz prchl do Veracruzu, kde vytvořil exilovou vládu.\n\nV lednu 1861 se poprvé ujal vlády. Jeho nápadem bylo na dva roky pozastavit placení veškerých dluhů. Na novou vládu reagovaly evropské mocnosti - Velká Británie, Španělsko a Francie, jejichž vojska se vylodila ve Veracruzu. Britské a španělské loďstvo zde hájilo ekonomické zájmy obou zemí a již v dubnu odplulo, Francouzi ovšem ještě dva roky bojovali o mexický trůn a i přes počáteční neúspěchy dobyli v červnu 1863 hlavní město Ciudad de México. Novým císařem se stal rakouský arcivévoda Maxmilián I. a vláda byla donucena přesídlit do města Juaréz na americko-mexických hranicích. Po čtyř letech bojů se ovšem Mexičanům s pomocí USA podařilo svrhnout monarchii a císař byl i přes protesty většiny světových státníků 19. června 1867 popraven.\n\nJuaréz poté pokračoval ve funkci prezidenta i přes mozkovou mrtvici do roku 1872, kdy zemřel na srdeční infarkt.\n\n\n\n\n"}
{"id": "335094", "url": "https://cs.wikipedia.org/wiki?curid=335094", "title": "Bitva u Puebly", "text": "Bitva u Puebly\n\nBitva u Puebly byla bitva mezi francouzskými vojsky a mexickou armádou. Ke střetnutí došlo 5. května 1862 nedaleko města Puebla v Mexiku. Bitva skončila vítězstvím mexické armády. Toto vítězství je v Mexiku slaveno jako Cinco de Mayo; ve Spojených státech amerických je tento den (5. května) nazýván dnem nezávislosti Mexika.\n\n"}
{"id": "335095", "url": "https://cs.wikipedia.org/wiki?curid=335095", "title": "Diamant (rozcestník)", "text": "Diamant (rozcestník)\n\nDiamant může být :\n\n\n"}
{"id": "335096", "url": "https://cs.wikipedia.org/wiki?curid=335096", "title": "Carmen (rozcestník)", "text": "Carmen (rozcestník)\n\nCarmen může být :\n"}
{"id": "335098", "url": "https://cs.wikipedia.org/wiki?curid=335098", "title": "Mošnov (rozcestník)", "text": "Mošnov (rozcestník)\n\nNázev Mošnov má více sídel:\n\n"}
{"id": "335100", "url": "https://cs.wikipedia.org/wiki?curid=335100", "title": "Břeh", "text": "Břeh\n\nBřeh je v obecném smyslu pruh pevné půdy podél vodní plochy. Zjednodušeně bývá chápán jako pobřežní linie/pobřežní čára nebo břehová linie či místo na rozhraní souše a vodní plochy, např. oceánu, moře, jezera nebo řeky.\n\nV oceánografii je břeh některými autory ztotožňován s pobřežím, skládajícím se z příbřeží a zábřeží.\n\nTvar břehu je ovlivněn druhem horniny, ze které je tvořen, erozí způsobenou vodou a také sedimenty, které může voda přinést.\n\nOblast, která se na souši k pobřežní čáře napojuje, se rovněž nazývá břeh (např. „vesnice na levém břehu řeky“) či pobřeží (zejména v případě mořských břehů).\n\nBřehy vodních toků se definují jako pravý a levý, a to podle strany ve směru toku. Ve fluviální geomorfologii jsou rozpoznávány nárazové břehy (výsepní břehy, výsepy), které jsou vyduté, a nánosové břehy (jesepní břehy, jesepy), které jsou vypuklé. Bočnou erozí dochází k podemílání nárazových břehů a následné akumulaci splavenin na březích nánosových.\n\nPokud hladina vodní plochy stoupá, břeh ustupuje a naopak pokud hladina klesá, břeh postupuje.\n\n"}
{"id": "335103", "url": "https://cs.wikipedia.org/wiki?curid=335103", "title": "Gustav Stresemann", "text": "Gustav Stresemann\n\nGustav Stresemann (10. května 1878 – 3. října 1929) byl německý liberální politik a státník. Na vrcholu své politické kariéry byl německým říšským kancléřem a ministrem zahraničí v období Výmarské republiky. V roce 1926 mu byla udělena Nobelova cena míru.\n\n\n"}
{"id": "335111", "url": "https://cs.wikipedia.org/wiki?curid=335111", "title": "William Alfred Fowler", "text": "William Alfred Fowler\n\nWilliam Alfred Fowler (9. srpna 1911 Pittsburgh, Pensylvánie – 14. března 1995 Pasadena, Kalifornie) byl americký fyzik a astrofyzik. Ve svých pracích se zabýval vývojem chemických prvků ve vesmíru. V roce 1983 dostal Nobelovu cenu za fyziku. To, že ji nedostal i Fred Hoyle bylo kritizováno.\n\n\n"}
{"id": "335116", "url": "https://cs.wikipedia.org/wiki?curid=335116", "title": "Jejka", "text": "Jejka\n\nJejka ( ) je řeka v Evenském rajónu v Krasnojarském kraji, přičemž na horním toku tvoří jeho hranici s Irkutskou oblastí v Rusku. Je dlouhá 400 km. Povodí řeky je 18 900 km².\n\nProtéká Středosibiřskou vysočinou a její tok je velmi členitý. Ústí zprava do Dolní Tunguzky (povodí Jeniseje).\n\nZdrojem vody jsou převážně sněhové srážky.\n"}
{"id": "335117", "url": "https://cs.wikipedia.org/wiki?curid=335117", "title": "Cedr", "text": "Cedr\n\nCedr (\"Cedrus\") je rod horských dlouhověkých jehličnatých stálezelených stromů dosahujících mohutného vzrůstu. Je součásti čeledě borovicovitých, při podrobnějším dělení je s ohledem na příbuznost zařazen do podčeledě jedlové (\"Abietoideae\").\n\nV překladech z ruštiny se často objevuje pojem \"„sibiřský cedr“\" (v ruštině „Сиби́рский кедр“), zde se však jedná o lidové pojmenování borovice sibiřské. V angličtině se zase objevuje pojmenování \"„cedar“\" (= cedr) pro různé druhy jehličnanů z čeledi cypřišovité (např. \"Redcedar, Whitecedar, incense cedar, Chilean cedar...\")\n\nCedr pochází z hornatých oblastí Blízkého východu, konkrétně z pohoří Libanon a Antilibanon v Libanonu a Sýrii, Taurus a Antitaurus v Turecku, Troodos na Kypru, ze severní Afriky z pohoří Atlas v Maroku a Alžírsku a ve střední Asii z Himálaje, kde také se všude ve volné přírodě, byť v rozdílném množství, vyskytuje.\n\nJehličnatý strom s větvemi nerostoucími v přeslenech dosahuje ve vzácných výjimkách výšky až 40 m, jinak běžně něco málo přes 20 m. Také zcela výjimečně může být výčetní tloušťka jeho kmene okolo 3 m a strom se může dožít 1000 let. Mladší rychle rostoucí stromy mají pyramidální korunu, starším se koruna u některých druhů roztahuje a dostává široký deštníkovitý tvar, větve se blíží vodorovné poloze. Rostou v nadmořských výškách od 1400 do 2500 m n. m. Dřevo stromů je velmi pevné, odolné proti hmyzu a houbovitým chorobám.\n\nVětve jsou dvoutvárné, dlouhé terminální rostou rychle a obrůstají pomalu rostoucími postranními krátkými větvičkami, zimní pupeny jsou malé, vejčité ukryté v obálce. Jehlice jsou spirálovitě uspořádané a paprsčitě odstávají na dlouhých větvích, na kratších větvičkách jsou hustě nahloučené. Tuhé jehlice jsou troj nebo čtyřhranného průřezu a jsou zakončeny hrotem. Průduchy mají svrchu i naspodu, dva malé pryskyřičné kanálky jsou po okrajích. Jehlice opadávají co 3 až 6 let, produkují hodně silic.\n\nŠištice vyrůstají jednotlivě vzpřímeně na vrcholcích krátkých větviček. Samčí jsou štíhlejší, až 5 cm dlouhé, obsahují velké množství pylu. Samičí jsou vejčitého až válcovitého tvaru a jsou veliké 5 až 10 cm, mají velké a dřevnaté semenné šupiny, u základny a ve špici jsou sterilní. Nepravidelně trojhranná semena s velkými blanitými křídly dozrávají druhým nebo třetím rokem a šištice se postupně se zráním semen rozpadají, zůstává nakonec jen vřeteno.\n\nRod cedr je dělen do tří až čtyř druhů:\nNěkdy je z  poddruhů cedru libanonského vydělován samostatný druh:\n\nCedr je národním stromem Libanonu a Libanonců, jeho silueta se objevuje ve státním znaku, na státní vlajce a v místních názvech všude tam, kam se libanonští obyvatelé rozšířili, například město Cedar Rapids ve státě Iowa v USA, kde žádné cedry nerostou.\n\n\n \n"}
{"id": "335126", "url": "https://cs.wikipedia.org/wiki?curid=335126", "title": "Doksy", "text": "Doksy\n\nDoksy (německy. \"Hirschberg\" nebo \"Bad Hirschberg\") jsou město v jižní části okresu Česká Lípa, v Libereckém kraji. Jde o jedno z nejznámějších a nejvyhledávanějších rekreačních středisek v České republice, zejména v letních měsících. Leží na břehu Máchova jezera u silničního tahu I/38 mezi Mladou Boleslaví a Českou Lípou a železniční tratě 080. Město se skládá z osmi částí, které leží na dvou nesousedících územích. První z nich tvoří části Doksy, Břehyně, Kruh, Obora, Staré Splavy, Zbyny a Žďár. Druhou pak Vojetín. Žije zde  obyvatel.\n\nObec vznikla po příchodu německých kolonistů se záměrem českého krále Přemysla Otakara II. chránit obchodní stezky (Mělnická i Žitavská) a čelit vzestupu moci rodu Markvarticů. První písemná zmínka o obci je z královy listiny psané v Písku roku 1264, kdy německým lokátorům Hartvigovi a Konrádovi z Kravař věnoval 100 lánů půdy u potoka nazývaného Doksi. Tato listina byla dlouho pokládána za zakládající listinu budoucího města Doksy. Podle dalších zdrojů se věnovaná půda netýkala Doks, ale Starého Bezdězu, protože mezi již existujícími vesnicemi byla jmenována existující ves Hirschberg. To byl původní německý název vsi, jemuž noví, čeští osadníci dali později jméno Doksy. Český i německý název se s malými dobovými změnami používal do roku 1945.\n\nDalší listiny o Hirsperchu pochází jak ze stejného roku 1264, tak v listině jeho syna krále Václava II. z roku 1293. Listina od Václava II., který zde příliš nepobýval, je považována pro historii města za první jistý psaný dokument.\n\nNejvíce rozvoji města napomohl císař Karel IV., od něhož dostaly Doksy významná městská privilegia (soudní pravomoc, týdenní trhy, práva várečné a mílové) a který v roce 1366 či 1367 nechal založit Velký rybník s rozlohou 350 ha, který je dnes nazýván Máchovo jezero.\n\nJeho syn Zikmund Lucemburský panství zastavil Janu z Michalovic, který s pomocí mj. Berků z Dubé toto začlenil do protihusitské enklávy. Husité pak roku 1426 bezděkovské panství včetně s Doks vyplenili. V roce 1445 zadlužené panství koupil Jan Smiřický ze Smiřic, ale po jeho popravě roku 1453 se panství vrátilo Michalovicům. V tomto období zde české obyvatelstvo převládalo.\n\nV 15. a 16. století došlo k rozvoji oblasti díky zintenzivnění rybníkářství, bylo vybudováno dalších pět rybníků. V roce 1531 jejich hráze protrhla velká povodeň. V období třicetileté války byl kraj popleněn vojsky a později dosídlen Němci.\n\nPo roce 1553 dokeské (dokské) panství získal Jan z Vartenberka a v Doksech si nechal postavit panský dvůr, zámek a pivovar. V roce 1620, týden po bitvě na Bílé hoře bylo městečko vypleněno vojskem bavorského vévody Maxmiliána. Pak zde panoval rod Butlerů. V roce 1680 městečko i přilehlé panství Butlerové prodali hraběti Arnoštu Josefovi z Valdštejna. Rod Valdštejnů jej měl až do roku 1945.\n\nNa konci 18. století město vyhořelo a status města ztratilo. Po roce 1800 nastala v českých zemích konjunktura textilního průmyslu. Také v Doksech si syn břehyňského mlynáře a majitel prosperující pily František Wünsche nechal postavit na Továrním vrchu kartounku a pro dělníky v jejím sousedství řadu domků, tzv. Malou stranu. Díky této továrně vzrostl počet stálých obyvatel na 2 000. Wünsch se často s hrabětem Valdštejnem dostával do ostrých sporů, protože své dělníky platil lépe. Valdštejn pak vyvinul nemalé úsilí, aby se kartounka dostala do potíží. V roce 1839 byla definitivně uzavřena, Valdštejn pozemky skoupil a z Doks se odstěhovalo naráz 500 lidí.\n\nKoncem 19. století se městečko orientovalo na turistický ruch.. Roku 1867 spojila s okolím město železniční trať. V období tzv. první republiky se Doksům říkalo Severočeské vodní lázně, či Severočeská riviéra. Roku 1928 byla na břehu Máchova jezera vytvořena pláž.. Mezi roky 1938 a 1945 patřily německy mluvící Doksy do Třetí říše v rámci Sudetské župy. Po druhé světové válce zde došlo k takřka kompletní výměně obyvatelstva a místních názvů (např. osada \"Heuthor\" – Brána).\n\nDoksy byly v roce 1848 panstvím, jehož majitelem byl hrabě Kristián z Valdštejna a Vartenberka. K panství Doksy patřilo tehdy 27 obcí a náleželo pod kraj Mladá Boleslav.\n\nPo zrušení nevolnictví a v důsledku revolučních událostí roku 1848 došlo v Rakousko-Uhersku k radikálním změnám státní správy. Byla zrušena panství šlechty, ustanoveny během roku 1850 nové kraje, politické a soudní okresy. Po reformě byl utvořen Českolipský kraj s 10 politickými okresy. Doksy i se Starými Splavy byly zařazeny do politického okresu Dubá (Politischer Bezirk Dauba), který se stal jedním z oněch 10 okresních měst. V Dubé byl vytvořen i soudní okres, který podléhal krajskému soudu v České Lípě.\n\nPři další státní reformě byl roku 1855 Českolipský kraj zrušen a byly ustaveny jiné kraje. Politický okres Dubá, kam Doksy i nadále patřily, se staly součástí Kraje Mladá Boleslav.\n\nV roce 1862 byly zcela zrušeny kraje a poté řada politických okresů. Doksy v okrese řízené okresním hejtmanstvím v Dubé zůstaly. V Dobé zůstal i soudní okres. Tento stav s menšími úpravami zůstal do roku 1948. V období Protektorátu byly kraje obnoveny. Na území Sudet vznikly tři kraje, okres Dubá i s Doksy byly zařazeny pod kraj Ústí nad Labem.\n\nPři reformě provedené k 1. lednu 1949 byl vytvořen politický okres Doksy, který patřil pod Liberecký kraj. V roce 1960 byl okres Doksy zrušen, většina jeho území byla vřazena do okresu Česká Lípa, kde je podnes.\n\nCentrem města je náměstí s kostelem, mariánským sloupem, radnicí a měšťanskými domy.\n\nVe městě existovalo malé městské muzeum, kompletně zničené v roce 1945. V archivu města jsou uchovány muzejní dokumenty z let 1932 až 1944. V muzeu byly také uchovány rukopisy místních vlastivědných spisovatelů. Od roku 1960 je muzeem Památník Karla Hynka Máchy, které organizuje i některé akce pro veřejnost.\n\nOd roku 2002 se poblíž Doksů koná největší LARP bitva v ČR – Bitva Pěti Armád (B5A).\n\nDoksy jsou pro turisty atraktivní zejména v letní sezoně.\n\nRoku 1867 byl zahájen provoz na železniční trati z Bakova nad Jizerou přes Doksy do České Lípy. Trať 080, jak je značena v jízdním řádě, je dnes v provozu v trase Jedlová – Česká Lípa – Bakov nad Jizerou. Na dokském nádraží staví osobní vlaky z Bakova nad Jizerou do České Lípy, začínají tu i osobní vlaky jedoucí přes Českou Lípu na Jedlovou. Doksy se nacházejí rovněž na trase rychlíků linky D23, jezdící z Kolína přes Mladou Boleslav a Českou Lípu až do Rumburka.\n\nObcí prochází silnice I/38. V obci se rovněž nachází autobusové nádraží, ze kterého odjíždějí autobusy do celé přilehlé oblasti i do vzdálenějších destinací (např. Praha). Doksy leží v integrovaném dopravním systému Libereckého kraje IDOL.\n\nPo Máchově jezeře je provozována pravidelná i výletní lodní doprava. V letním období je mezi Doksy a Starými Splavy v provozu výletní vláček.\n\nV roce 1923 byl založen fotbalový klub SK Doksy. Začátkem druhé světové války (v roce 1939) byl zrušen, po jejím skončení v roce 1945 se klub podařilo založit znovu. V letech 1951 až 1955 změnil několikrát název, roku 1951 na Sokol Doksy, r. 1952 na Sokol SKP Doksy, r. 1952 na Sokol STS Doksy, r. 1953 na Dynamo Doksy. V těchto letech hrál krajskou a oblastní pravidelnou soutěž.\n\nV současnosti patří místní klub k nejlepším ve své kategorii. Dokský A tým zakončil sezonu 2010/2011 v I. A třídě Libereckého kraje na 1. místě čtrnáctičlenné tabulky. V krajském přeboru se v červnu 2012 umístil na 3 místě.\n\nFotbalový B tým zakončil sezonu 2010/2011 v III. třídě okresu Česká Lípa na 5. místě čtrnáctičlenné tabulky. O rok později tým z Jestřebí, hrající jako B tým Doks, zvítězil suverénním způsobem v II. třídě okresu a v sezóně 2012/2013 bude hrát v I. B třídě.\n\nNa katastrech města existuje několik chráněných lokalit:\n\n\n\n\n"}
{"id": "335129", "url": "https://cs.wikipedia.org/wiki?curid=335129", "title": "Bakalář (pivo)", "text": "Bakalář (pivo)\n\nBakalář je značka piva, které se vyrábí v pivovaru Rakovník už od roku 1454.\n\n\n"}
{"id": "335132", "url": "https://cs.wikipedia.org/wiki?curid=335132", "title": "Epicrates cenchria maurus", "text": "Epicrates cenchria maurus\n\nEpicrates cenchria maurus (poddruh druhu hroznýšovec duhový, epicrates cenchria) je rozšířen převážně na ostrovech Trinidad, Tobago, Margarita, dále na území Kostariky, Kolumbie a Venezuely. Je to nejsevernější druh hroznýšovců rodu epicrates. Patří do CITES - 2, není však nutná registrace.\n\nJedná se o mírumilovného hada, velmi rychle si zvyká na lidskou ruku. Brání se jen v případě, že je zrovna nažraný, nebo se cítí ohrožen.\n\nJe to dravec, požírá hlodavce přiměřené velikosti. Nedoporučuje se dávat potkany pro mladé jedince, nejsou obvykle schopní potkana bezpečně usmrtit, ten je může dokonce i poranit. Už ve věku 1 měsíce je schopen pozřít hole potkana nebo malou myš. Starší hadi nepohrdnou ani menšími ptáky. V teráriu obvykle nebývá problém s rozkrmením. Doporučuje se počkat do prvního svleku a poté krmit. Krmit se doporučuje u mláďat jednou za týden, u starších asi za 14 dní.\n\nMláďata epicrates cenchria maurus jsou velmi pestře zbarvená, zvláště po svleku. Postupem času se pestré zbarvení mění na bronzovou barvu, starší hadi jsou bronzoví a na bocích mají výrazné tečky. E. c. maurus má schopnost barvoměny, ve dne je bronzový, v noci je zbarven pestřeji, podobně jako mláďata.\n\nEpicrates cenchria maurus je vhodné chovat ve větším teráriu s větví na šplhání a miskou s vodou. Při nízké vlhkosti má had problémy při svlékání. Doporučuje se rosit minimálně dvakrát v týdnu. Jako podestýlka se může použít směs lignocelu, ale přípustná je jakákoli jiná jako například rašelina, odštěpky. Velikost terária by měla být 100×50×50 (Š×H×V) a větší. Je to jednoduchý had a doporučuje se na chov pro začátečníky.\n"}
{"id": "335134", "url": "https://cs.wikipedia.org/wiki?curid=335134", "title": "Okres Tét", "text": "Okres Tét\n\nOkres Tét ( ) je okres v severním Maďarsku v župě Győr-Moson-Sopron. Jeho správním centrem je město Tét.\n\n"}
{"id": "335140", "url": "https://cs.wikipedia.org/wiki?curid=335140", "title": "Jelena Dementěvová", "text": "Jelena Dementěvová\n\nJelena Vjačeslavovna Dementěvová (\"rusky\": , * 15. říjen 1981, Moskva, Sovětský svaz, dnes Ruská federace) je ruská sportovní funkcionářka a bývalá profesionální tenistka. V srpnu 2008 se na LOH 2008 v Pekingu stala olympijskou vítězkou v ženské dvouhře. Mezi další úspěchy řadí stříbrnou olympijskou medaili z LOH 2000 v Sydney, dvě finálové účasti na turnajích Grand Slamu a vítězství na 16 turnajích WTA ve dvouhře (únor 2010). Profesionální kariéru ukončila 29. října 2010 na Turnaji mistryň v Dauhá.\n\nOd konce roku 2010 působí jako viceprezidentka Ruského tenisového svazu. Od září 2011 moderuje na TV-KHL televizní pořad s týdenní periodicitou „Kuchyně“, jenž je zaměřen na dění v Kontinentální hokejové lize.\n\nDne 16. července 2011 se na střeše moskevského hotelu Ritz provdala za dlouholetého přítele, hokejistu, Maxima Afinogenova. K roku 2011 byla posluchačkou oboru žurnalistika na Moskevské státní pedagogické univerzitě.\n\nMezinárodní tenisové turnaje začala hrát ve 13 letech. Profesionálkou se stala 25. srpna 1998 a již v roce 2000 byla klasifikována na 12. místě žebříčku WTA. Ten rok obdržela cenu \"WTA pro hráčku s nejlepším zlepšením na okruhu\" ().\n\nTenis začala hrát v rodné Moskvě za tenisový klub Spartak Moskva pod vedením první trenérky Rausy Islanové, matky tenistů Marata a Dinary Safinových. Od roku 1999 je členkou ruského týmu Fed Cupu, v němž toho roku odehrála premiérový zápas proti američance Venus Williamsové, kterou porazila 1–6, 6–3, 7–6 a získala tak jediný bod pro Rusko v zápase s USA.\n\nV roce 2004 se dostala do dvou grandslamových finále na French Open a US Open, ale v obou byla neúspěšná. Je vítězkou 16 turnajů WTA ve dvouhře, přičemž nejvýznamnější jsou dva tituly z turnajů \"kategorie Tier I\" z Tokia v roce 2006 a z Kremlin Cupu v Moskvě 2007.\n\nJelena Dementěvová se zúčastnila 17 zápasů ve Fed Cupu za tým Ruska s bilancí 20-5 ve dvouhře a 4-3 ve čtyřhře.\n\n"}
{"id": "335151", "url": "https://cs.wikipedia.org/wiki?curid=335151", "title": "Šeng", "text": "Šeng\n\nŠeng jsou čínské ústní varhany.__OBSAH__ Patří mezi aerofony a pochází z jihovýchodní Asie. První zmínka o něm je již z poloviny 1. tisíciletí před Kr. Ve dřevěném miskovitém korpusu s náustkem je postaveno ve svazku obvykle 17 bambusových trubic různých délek. Třináct z nich je opatřeno průrazným bronzovým jazýčkem, který se rozkmitá po zakrytí otvoru na spodním konci trubice. Tak vzniká tón. Čtyři němé trubice mají funkci rezonanční. Na přelomu 1. a 2. tisíciletí existoval v čínské dvorní hudbě také šeng s 29 trubicemi. Pro šeng je příznačná nejen melodická, ale i souzvuková hra (kvarty, kvinty). Do Evropy se šeng dostal v 18. století a je vlastně předchůdcem varhan.\n\n"}
{"id": "335156", "url": "https://cs.wikipedia.org/wiki?curid=335156", "title": "John Kay", "text": "John Kay\n\nJohn Kay (* 12. dubna 1944 jako Joachim Fritz Krauledat, Tylže, Východní Prusko) je kanadský zpěvák, skladatel a kytarista německého původu, který se proslavil jako frontman skupiny Steppenwolf.\n\nJako malý musel se svou matkou na začátku roku 1945 z Pruska ustoupit před sovětskými vojsky. V roce 1948 odešli z města Arnstadt, které se nacházelo v sovětské okupační zóně, a tak se usadili v Hanoveru v západním Německu (což je vylíčeno ve skladbě \"Renegade\" z alba \"Steppenwolf Seven\"). V britské okupační zóně pak poslouchal hudbu ze stanice British Forces Broadcasting Service a v roce 1958 se nakonec přesunul do Kanady.\n\nV roce 1965 se připojil k blues rockové a folkové skupině The Sparrows, která měla v Kanadě průměrný úspěch. Poté odešli do Kalifornie, kde rozšířili sestavu a jméno v roce 1967 změnili na Steppenwolf. Steppenwolf pak měli mezinárodní úspěch s hard rockovými a heavy metalovými skladbami jako \"Born to Be Wild\", \"Magic Carpet Ride\", \"Monster\", \"The Pusher\", a \"Rock Me\". Úspěch se znásobil použitím skladeb \"Born to Be Wild\" a \"The Pusher\" ve filmu \"Easy Rider\".\n\n"}
{"id": "335161", "url": "https://cs.wikipedia.org/wiki?curid=335161", "title": "Mistrovství světa ve fotbale hráčů do 20 let 2009", "text": "Mistrovství světa ve fotbale hráčů do 20 let 2009\n\nMistrovství světa ve fotbale hráčů do 20 let 2009 se konalo od 24. září do 16. října v Egyptě. Turnaj, pořádaný pod patronací FIFA byl sedmnáctým v pořadí a odehrál se ve městech: Káhira, Alexandrie, Suez, Port Said a Ismá'ílíja. Turnaj se měl původně hrát v červnu 2009, nicméně kvůli Konfederačnímu poháru FIFA, který se v červnu konal v Jihoafrické republice, se přesunul na podzim. Obhájcem titulu byla Argentina, která se však na závěrečný turnaj překvapivě nekvalifikovala. Mistrovský titul získal tým Ghany jako vůbec první africký tým v historii šampionátu. Na turnaji mohli hrát hráči narození po 1. lednu 1989.\n\nLos základních skupin proběhl 5. dubna 2009.\n\nVyřazovací fáze se hrála podle pravidla pro vytvoření pavouka play-off se 16 týmy, které postoupily z 6 skupin na fotbalových mistrovstvích.\n"}
{"id": "335166", "url": "https://cs.wikipedia.org/wiki?curid=335166", "title": "Reputnub", "text": "Reputnub\n\nReputnub byla patrně manželkou faraona Niuserrea, panovníka 5. dynastie. Fragment její sochy se jménem a některými tituly byl nalezen v Niuserreově údolním chrámu. V Ptahšepsově mastabě byly nalezeny další dva fragementy s královninou titulaturou.\n\n\nPoznámka: Knižní titul Suplementa 2004 je (spolu s jinými) dostupný i online na webových stránkách Pražských egyptologických studií, a to po jednotlivých kapitolách ve formátu PDF. První reference odkazuje na verzi knižní, druhá na elektronickou. Obě verze se zdají být zcela totožné (včetně stránkování).\n"}
{"id": "335167", "url": "https://cs.wikipedia.org/wiki?curid=335167", "title": "Erich Wustmann", "text": "Erich Wustmann\n\nErich Wustmann (9. listopadu 1907, Niedersedlitz u Drážďan – 24. října 1994, Bad Schandau) byl německý cestovatel, spisovatel a etnograf. \n\nErich Wustmann se narodil v roce 1907 v drážďanském Niedersedlitz, avšak už o rok později, v roce 1908 se stalo jeho novým domovem Bad Schandau. Své první výzkumné cesty prováděl v regionu labských pískovců. V dětství ho inspirovali vědci a cestovatelé doby jeho dětství jako Nansen, Amundsen, Sven Hedin a další. V roce 1926, v 19 letech se vydal se svým malým kajakem na velkou cestu kolem norské pevniny. Ta skončila teprve tehdy, když jeho kajak zamrzl v ledu. V roce 1933 emigroval do Norska. Tam žil se svou ženou u Sámů několik let a cestoval z Laponska po Skandinávii, na Island a na Faerské ostrovy. V roce 1940 byl po obsazení Norska nacistickým Německem Quislingovou vládou vyhoštěn zpět do Německa. Od konce druhé světové války až do své smrti žil v Bad Schandau, v městské části Ostrau. V roce 1956 se stal čestným občanem města Bad Schandau. Obdržel také v roce 1958 cenu Friedricha Gest. V 50. letech provedl několik expedicí k 36 indiánským kmenům v Brazílii, Kolumbii, Ekvádoru, Bolívii, a Peru. Později cestoval také na Kanárské ostrovy, do Egypta, severní Afriky a Indie. Celý život psal o různých lidech jako Sámech, Indiánech, Faercích a Beduínech. Na všech svých cestách filmoval, fotografoval, natáčel řeč a zpěvy, sbíral etnografické předměty pro muzea a popisoval země, lidi a kulturu. Většina z těchto dokumentů nabyla mezitím na historické ceně. Erich Wustmann napsal ve celkem 55 knih. V roce 1983 vyšla kniha \"Durch Tundra... \", kde shrnul dohromady všechny vzpomínky z cest. Zemřel v roce 1994 v Bad Schandau.\n\n"}
{"id": "335169", "url": "https://cs.wikipedia.org/wiki?curid=335169", "title": "Tombak", "text": "Tombak\n\nTombak je označení slitiny mědi (80 % – 95 %) a zinku. Tombak je tedy mosaz s vyšším obsahem mědi. Ve starších pramenech se jako tombak označují i mosazi s obsahem mědi od 65 % výše (např. tzv. „\"žlutý tombak\"“). V technické praxi se v Česku označují tombaky jako mosazi podle obsahu mědi, např. Ms 80 (s 80 % mědi). Naopak značení podle DIN nebo ISO uvádí obsah zinku, např. CuZn20.\n\nZ tombaků se vyrábí převážně polotovary jako plechy a pásy na lisování, tažení nebo ražení. Mechanické vlastnosti těchto slitin je možné měnit v širokém rozsahu tvářením za studena. Ve vyžíhaném stavu mají pevnost v tahu 250 – 270 MPa, tažnost 50 % a tvrdost 55 – 80 HB. Tombaky s vyšším obsahem mědi (nad 85 %) mají dobrou chemickou odolnost a nejsou citlivé ke koroznímu praskání pod napětím.\n\nPodle podílu mědi se mění barevný tón tombaku a obliba jeho použití. Termín je orientální, tradičně se používal v Číně, Persii a v Turecku k výrobě nádobí.\n\nOd počátku 19. století se tato sféra stala doménou tombaku, protože byl levný a pevný. Tombakové výrobky se dají dobře postříbřit i pozlatit a zejména smaltovat. Za rozvoj mu vděčí celá oblast kovové bižuterie. Kromě válcování, lisování a tváření plechu i drátů záleží na spojích jednotlivých dílů. Rozlišujeme výrobu tvrdě i měkce pájené bižuterie:\nDvojí i trojí barevnost může být dána různým obsahem mědi ve slitině:\n\n\n"}
{"id": "335174", "url": "https://cs.wikipedia.org/wiki?curid=335174", "title": "Agnieszka Radwańská", "text": "Agnieszka Radwańská\n\nAgnieszka Radwaňská, rodným jménem Agnieszka Roma Radwańska ( ; narozená 6. března 1989 Krakov) je bývalá polská profesionální tenistka, která se v profesionálním tenisu pohybovala mezi lety 2005–2018. Jako vůbec první Polka zvítězila na turnaji okruhu WTA ve dvouhře, když v sezóně 2007 triumfovala na stockholmském Nordea Nordic Light Open. Následující rok se jako první polská hráčka probojovala do elitní desítky singlového žebříčku WTA. Ve své kariéře na okruhu WTA Tour vyhrála dvacet turnajů ve dvouhře a dva ve čtyřhře. V rámci okruhu ITF získala dva tituly ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v červenci 2012 na 2. místě a ve čtyřhře pak v říjnu 2011 na 16. místě. V sezónách 2011–2018 ji koučoval Tomasz Wiktorowski, když na této pozici nahradil jejího otce. Od sezóny 2015 přibyla do trenérského týmu na částečný úvazek českoamerická tenisová legenda Martina Navrátilová s cílem pomoci hráčce k zisku grandslamu. \n\nPrvní finále na grandslamu si zahrála ve Wimbledonu 2012, v němž nestačila na Američanku Serenu Williamsovou. Jako první Polka zvítězila na Turnaji mistryň, když ve finále ročníku 2015 zdolala Petru Kvitovou. V juniorské kategorii získala dva singlové Grand Slamy.\n\nV polském fedcupovém týmu debutovala v roce 2006 dubnovým utkáním základního bloku 2. skupiny zóny Evropy a Afriky proti Portugalsku, v němž vyhrála dvouhru nad Magali de Lattreovou. V soutěži nastoupila k třiceti pěti mezistátním utkáním s bilancí 34–9 ve dvouhře a 8–2 ve čtyřhře. \n\nPolsko reprezentovala na londýnských Hrách XXX. olympiády, kde byla vlajkonoškou polské výpravy na zahajovacím ceremoniálu. V soutěži dvouhry prohrála jako nasazená dvojka již v prvním kole s Němkou Julií Görgesovou. Společně se sestrou Urszulu Radwańskou vypadly ve druhém kole ženské čtyřhry. S Marcinem Matkowskim nastoupili do smíšené čtyřhry jako čtvrtí nasazení, ale také nepřešli přes úvodní fázi turnaje.\n\nŽenská tenisová asociace ji v roce 2006 vyhlásila Nováčkem roku a šestkrát získala ocenění Hráčka roku podle fanoušků.\n\nUkončení kariéry oznámila ze zdravotních důvodů 14. listopadu 2018.\n\nV roce 2005 porazila ve finále wimbledonské juniorky Rakušanku Tamiru Paszekovou. O dva roky později ji napodobila její mladší sestra Urszula Radwańská, která wimbledonskou juniorku vyhrála v roce 2007. V sezóně 2006 pak vyhrála juniorku dvouhry na French Open, když v boji o titul zdolala ruskou hráčku Anastasijí Pavljučenkovovou.\n\nV roce 2007 vyhrála jako první Polka turnaj na okruhu WTA, konkrétně Nordea Nordic Light Open kategorie Tier IV ve Stockholmu.\n\nV sezóně 2008 přidala další tři turnajové tituly na Pattaya Open kategorie Tier IV, v Istanbulu turnaj kategorie Tier III a v Eastbourne událost kategorie Tier II. Na Australian Open 2008 dosáhla jako první Polka čtvrtfinálové účasti na grandslamovém turnaji v otevřené éře tenisu (první Polkou vůbec byla ve 30. letech 20. století tenistka Jadwiga Jędrzejowská).\n\nDalší národní rekord zlomila, když k 24. květnu 2008 vydělala na odměnách více než jeden milión dolarů, což se do té chvíle žádné krajance nepodařilo.\n\nNa French Open 2008 vypadla ve čtvrtém kole s Jelenou Jankovičovou. Ve Wimbledonu 2008 pak skončila ve čtvrtfinále na raketě Sereny Williamsové.\n\nV sezóně 2011 se probojovala do třech finále, a ve všech zvítězila, proměnila je ve tři tituly.\nPrvní triumf zaznamenala na Mercury Insurance Open, kde si ve finále poradila s nejvýše nasazenou Věrou Zvonarevovou. V asijské části okruhu si pak připsala dva zbylé tituly. Nejdříve na japonském Toray Pan Pacific Open, když si zopakovala finálovou výhru se Zvonarevovou a poté zvítězila na nejvýznamnější události dosavadní kariéry – China Open, když ve finále přehrála Andreu Petkovicovou.\n\nNa grandslamech se probojovala do celkově čtvrtého čtvrtfinále na Australian Open, v němž ji porazila vítězka turnaje Kim Clijstersová. S Marií Šarapovovou vypadla v osmifinále French Open. Ve zbylých grandslamových turnajích nepřešla druhé kolo – ve Wimbledonu nestačila na Petru Cetkovskou a na US Open pak podlehla překvapení turnaje, pozdější semifinalistce Angelique Kerberové.\n\nV sezóně získala tři singlové tituly, probojovala se do svého prvního finále na grandslamu a dosáhla na 2. místo žebříčku WTA.\n\nAustralskou část okruhu zahájila semifinálovou účastí na Apia International Sydney,kde ve čtvrtfinále porazila tehdejší světovou jedničku Carolinu Wozniackou. Do čtvrtfinále poté došla na melbournském Australian Open, což ji pomohlo v šestému místu žebříčku WTA. Mezi čtyři nejlepší došla také v Dauhá. První titul roku si připsala na Dubai Tennis Championships poté, co ve finále zdolala německou hráčku Julii Görgesovou, a stala se pátou hráčkou světa. Kvůli problémů s ramenem odstoupila před čtvrtfinále na turnaji konaném v Kuala Lumpur, kde byla nasazená jednička. V březnovém turnaji v Indian Wells prohrála jako pátá nasazená v čtvrtfinále, ale tento výsledek ji stačil na to, aby se v pondělí posunula na čtvrté místo. Druhou turnajovou trofej získala na americkém Sony Ericsson Open, když v boji o titul porazila Marii Šarapovovou.\n\nV antukové části sezóny si zahrála dvě turnajová semifinále, první v německém Stuttgartu a druhé na modré antuce v Madridu, pokaždé prohrála se světovou jedničkou Viktorií Azarenkovou ve dvou setech. Tyto výsledky ji zajistily třetí místo žebříčku WTA. Poté překvapivě vypadla v úvodním kole římského Internazionali BNL d'Italia s Petrou Cetkovskou. Češka se stala po Azarenkové teprve druhou tenistkou, která ji dokázala od ledna porazit. Dobrou sezónu však potvrdila ziskem desátého titulu v kariéře na Brussels Open, kde ve finále porazila Rumunku Simonu Halepovou. Na pařížském grandslamu French Open ji ve třetím kole vyřadila Světlana Kuzněcovová po hladkém průběhu.\n\nNa prvním travnatém turnaji sezóny v Eastbourne, kde byla nasazená jednička, prohrála v prvním zápase s Cvetanou Pironkovou 2-0 na sety. Ve Wimbledonu dosáhla první finálové účasti na grandslamu. V boji o titul však nestačila na favorizovanou Američanku Serenu Williamsovou. Tato účast jí však zajitila její nové maximum, druhé místo žebříčku WTA, i když výhra by ji zajistila trůn. Na dvorce All England Clubu se vrátila o měsíc později londýnským olympijským turnajem, kde nepřešla přes první kolo. Její přemožitelkou se stala Julia Görgesová.\n\nNa dvou velkých turnajích v Americe, v Montrealu a Cincinnati, měla po odstoupení Azarenkové,Šarapovové a abstenci Williamsové dvakrát šanci stát se světovou jedničkou. V obou případech však prohrála v čtvrtfinále s Na Liovou. Na turnaji v New Havenu skrečovala zápas proti Bělorusce Govorcovové a to kvůli problémům s ramenem.\nNa newyorském US Open byla poprvé v kariéře nasazená jako dvojka. V boji o čtvrtfinále prohrála s Italkou Robertou Vinciovou. Z osmifinále odešla poražena. Následkem toho v novém vydání žebříku WTA klesla na třetí místo.\nV asijské sezóně obhajovala titul na japonském turnaji Toray Pan Pacific Open. Došla opět do finále, v němž zůstala na raketě Rusky Naděždy Petrovové po divokém průběhu setů. Titul obhajovala také v Pekingu. Na tomto turnaji však prohrála již ve čtvrtfinále, s domácí tenistkou Na Liovou. Následný týden jí na třetím místě vystřídala Serena Williamsová.\n\nOpět se kvalifikovala na turnaj mistryň. Ve skupině byla s Marií Šarapovovou,Petrou Kvitovou a Sarou Erraniovou. Petru Kvitovou porazila ve dvou setech, s Marii Šarapovovou prohrála po třísetové a tříhodinové bitvě, přestože vedla ve druhém setu 4–2. Postup do svého prvního semifinále na tomto turnaji si zajistila výhrou v další třísetové bitvě proti Saře Erraniové, kterou udolala v nejdelším utkání celého turnaje v historii, trvajícím 3 hodiny a 29 minut, přestože ve druhé sadě za stavu 4–5 podávala na setrvání v zápase. V semifinále ale nestačila na perfektně hrající Serenu Williamsovou, když dokázala vyhrál jenom tři hry.\n\nSerena Williamsovou porazila v listopadu při exhibici konané v Torontu. V prosinci nastoupila jako ženská jednička TK Agrofert Prostějov do české extraligy. Povítězství se s týmem stala mistryní České republiky ve smíšených družstvech.\n\nSezónu ukončila na čtvrtém místě žebříčku WTA s více jak tisícibodovou ztrátou na světovou jedničku Azarenkovou.\n\nBěhem roku vybojovala tři tituly ve dvouhře a zahrála si wimbledonské semifinále. Patřila mezi elitní pětku světového žebříčku.\n\nSezónu odstartovala dvěma tituly v řadě, když nejdříve vyhrála ASB Classic z kategorie International. Ve finálovém zápase zdolala Belgičanku Yaninu Wickmayerovou. Poté triumfovala na Apia International Sydney z kategorie Premier, kde startovala jako nejvýše nasazená hráčka v prvním kole s volným losem. Ve čtvrtfinále porazila Robertu Vinciovou, v semifinále Li Na a v posledním utkání deklasovala Slovenku Dominiku Cibulkovou dvěma kanáry 6–0 a 6–0. Její 13zápasovou neporazitelnost ukončila Li Na ve čtvrtfinále Australian Open, kam přijížděla jako nasazená čtyřka. Jednalo se o čtvrtou prohru Polky ve čtvrtfinále tohoto turnaje a třetí v řadě. V předchozím osmifinále nedala šanci Aně Ivanovičové.\n\nBez ztráty setu po roce došla do semifinále na Qatar Total Open, kde opět prohrála se světovou jedničkou Azarenkovou ve dvou setech. Do Dubaje přijížděla jako obhájkyně titulu, ve čtvrtfinále ale prohrála s pozdější vítězkou Češkou Petrou Kvitovou ve dvou setech.\n\nAle na antukových turnajích v Madridu a Římě se jí nedařilo, když na obou skončila ve druhém kole. Mezi poslední osmičkou hráček dohrála na pařížském grandslamu French Open, když podruhé v kariéře nestačila na Saru Erraniovou.\n\nVe Wimbledonu se probojovala do semifinále, v němž ji po dramatickém třísetovém boji vyřadila pozdější finalistka Sabine Lisická. Na letním Bank of the West Classic ji ve finále oplatila drtivou porážku z ledna Cibulková. Osmifinálová fáze US Open se pro ni stala konečnou, když ji stopku vystavila Jekatěrina Makarovová po dvousetovém průběhu. Třetí titul sezóny si připsala ze soulského KDB Korea Open po finálové výhře nad Ruskou Anastasijí Pavljučenkovovou.\n\nV sezóně s nevyrovnanými výsledky si zahrála dvakrát finále. Boj o titul na Canada Masters proměnila v jedinou turnajovou trofej. Na grandslamu se nejdále probojovala do semifinále Australian Open.\n\nRok poprvé v kariéře rozehrála jako reprezentantka polského týmu na Hopmanově poháru, kde po jejím boku nastoupil Grzegorz Panfil. Na turnaji vyhrála všechny tři dvouhry v základní skupině nad Flavií Pennettaovou, Eugenií Bouchardovou a Samanthou Stosurovou. Ve finále pak přidala vítězství nad Alizé Cornetovou, která nestačila na zisk titulu, když Poláci podlehli Francii 1:2 na zápasy.\n\nNa Sydney International vypadla ve druhém kole s Bethanii Mattekovou-Sandsovou. Během Australian Open ve čtvrtfinále vyřadila dvojnásobnou obhájkyni titulu Viktorii Azarenkovou, aby v dalším klání nestačila na Dominiku Cibulkovou. Mezi poslední čtveřici hráček prošla také na Qatar Total Open, kde ji vyřadila Simona Halepová. Premiérové finále si zahrála na březnovém Indian Wells Masters, v němž uhrála pouhé tři gamy na Italku Flaviu Pennettaovou. Se slzami v očích se následně omlouvala publiku, že nebyla schopná hrát. Ve čtvrtfinále Miami Masters jí vyřadila Cibulková.\n\nPo návratu do Evropy se účastnila BNP Paribas Katowice Open. Konečnou fází se stalo semifinále, v němž nenašla recept na Francouzku Alizé Cornetovou. Čtvrtfinálovou účast zaznamenala na antukovém Porsche Tennis Grand Prix. Těsně před branami finále skončila na Mutua Madrid Open. V obou případech podlehla Marii Šarapovové. Na tyto solidní výsledky však nenavázala na French Open, když ve třetím kole překvapivě vypadla s Ajlou Tomljanovićovou. Osmifinálovou porážkou se rozloučila s Wimbledonem po nezvládnutém duelu s Ruskou Jekatěrinou Makarovovou.\n\nJediný titul sezóny dosáhla na letním Rogers Cupu, kde ve finále zdolala Venus Williamsovou. Poté zamířila na Western & Southern Open, na němž ji ve čtvrtfinále vystavila stopku Caroline Wozniacká. Krátké bylo její účinkování na US Open, když ve druhém kole podlehla čínské tenistce Pcheng Šuaj. Svůj úvodní zápas na Wuhan Open proti Francouzce Caroline Garciaové nezvládla a druhým kolem završila čínskou túru na pekingském China Open, když skončila na raketě deblové světové jedničky Roberty Vinciové.\n\nDne 2. října 2014 se pošesté kvalifikovala na Turnaj mistryň, premiérově hraný v Singapuru. V bílé skupině porazila Kvitovou a odešla poražena od Wozniacké a Šarapovové. Díky lepšímu poměru setů postoupila z druhého místa do semifinále. V něm nenašla recept na Rumunku Simonu Halepovou, jíž odebrala pouze čtyři gamy.\n\nDo sezóny vstoupila v družstvu s Jerzym Janowiczem na exhibičním Hopmanově poháru v Perthu, kde získala trofej. Ve finále si polští reprezentanti poradili s americkou dvojici složenou z Johna Isnera a světové jedničky Sereny Williamsové, jíž porazila poprvé v kariéře. \n\nKonečnou fází na Apia International Sydney se stalo druhé kolo, v němž prohrála s Garbiñe Muguruzaovou. V osmifinále Australian Open opustila grandslam po porážce od Venus Williamsové. Během březnového Indian Wells Masters skončila na raketě Heather Watsonové ve třetím kole. Do čtvrtého se podívala na navazujícím Miami Open, aby jí v něm stopku vystavila Carla Suárezová Navarrová. Mezi poslední čtveřicí hráček dohrála na Katowice Open s Italkou Camilou Giorgiovou.\n\nPo rychlém vyřazení na antukovém Porsche Tennis Grand Prix nepřešla třetí fázi Mutua Madrid Open, na němž podlehla Caroline Wozniacké. Poprvé od října 2011 tak vypadla z elitní desítky žebříčku WTA. Pokles formy pokračoval v průběhu French Open, kde ji v úvodním duelu zdolala Němka Annika Becková. Na travnatém AEGON Open Nottingham ukončila její cestu pavoukem v semifinále Monica Niculescuová. Premiérové finálové střetnutí sezóny pak odehrála na AEGON International, v němž nepřekonala švýcarskou hráčku Belindu Bencicovou. Ta ji uštědřila v rozhodující sadě „kanára“. Wimbledon přinesl její třetí semifinálovou účast za předešlé čtyři roky. V utkání však nenalezla recept na Španělku Garbiñe Muguruzaovou. Bodový zisk ji přesto posunul zpět do první světové desítky.\n\nLetní americká série znamenala čtvrtfinálové porážky na Bank of the West Classic s Angelique Kerberovou, a také během Rogers Cupu od Simony Halepové. Vzhledem k časnému vypadnutí na Cinncinati Masters se rozhodla přijet i na navazující Connecticut Open. Mezi poslední osmičkou hráček ji zastavila Petra Kvitová. Ve třetí fázi US Open pak skončila na raketě Američanky Madison Keysové. Na tokijském Toray Pan Pacific Open vybojovala premiérový titul v roce po finálovém vítězství nad Belindou Bencicovou, čímž jí oplatila červnovou porážku z trávy. O třicet šest hodin později nastoupila k zápasu na Wuhan Open, z něhož odešla potřetí v sezóně poražena od Venus Williamsové. China Open znamenal konec v semifinále porážkou od Garbiñe Muguruzaové. Až druhá trofej v sezóně z Tianjin Open, kde přehrála Černohorku Danku Kovinićovou, přinesla jistotu startu na Turnaji mistryň, kam postoupila popáté za sebou.\n\nSingapurský WTA Finals jí přinesl nejcennější titul dosavadní kariéry. Stala se první Polkou i první hráčkou s jedinou výhrou ze základní skupiny, která na něm triumfovala. V základní skupinové fázi ženské dvouhry podlehla Šarapovové a Pennettaové. Přesto jí výhra nad světovou dvojkou Halepovou stačila ke druhému místu a postupu do semifinále. V něm zdolala do té doby neporaženou třetí hráčku žebříčku Garbiñe Muguruzaovou v těsném třísetovém dramatu. Do finále proti Petře Kvitové vstupovala s pasivní vzájemnou bilancí zápasů 2–6, ačkoli na Turnaji mistryň jejich poměr činil 2–2.\n\nV úvodní finálové sadě dominovala s minimem nevynucených chyb a dobrým pohybem po dvorci. Stejný vývoj měl i začátek druhého dějství, kdy odskočila do vedení 3–1. Bilance nevynucených chyb v daném již činila 26–1 v neprospěch Kvitové. Přesto soupeřka zpřesnila hru a nesnažila se výměny rychle ukončovat. Na dvorci začala Polku přehrávat a po výhře 6–4 si vynutila rozhodující sadu. Vstoupila do ní vedením 2–0 na gamy, aby následoval další zvrat a Radwańská získala za stavu 3–3 rozhodující brejk. Vedení 4–3 potvrdila vítězným servisem. Utkání pak dovedla k titulu.\nTitulem překročila hranici 20 milionů dolarů výdělku a postoupila do první desítky historických statistik finančních odměn.\n\nNa žebříčku WTA přeskočila Kvitovou a sezónu zakončila na 5. místě. Na konci roku 2015 pak ovládla několik z kategorií Cen WTA udělovaných tenistkám Ženskou tenisovou asociací: Zápas roku WTA (semifinále WTA Finals proti Garbiñe Muguruzaové), Nejlepší šaty (na kurtu, Rogers Cup), Úder měsíce (ovládla čtyři měsíce), potřetí vřadě ovládla Úder roku WTA (finálové utkání na WTA Finals proti Petře Kvitové), a popáté vřadě triumfovala v anketě Hráčka roku podle fanoušků.\n\n Do sezóny vstoupila titulem z lednového Shenzhen Open, kde jako nejvýše nasazená neztratila v průběhu turnaje žádný set. Ve finále zdolala americkou tenistku Alison Riskeovou po dvousetovém průběhu. Po turnaji se v následném vydání žebříčku WTA vyhoupla na 4. místo. Na úvodním grandslamu nové sezóny Australian Open postoupila do semifinále, kde nestačila na světovou jedničku Serenu Williamsovou, se kterou uhrála pouhé čtyři gemy. Na konci února se přesunula do katarské Dauhá, kde přes Ukrajinku Kateryna Bondarenkovou, rumunskou tenistku Monicu Niculescuovou a Robertu Vinciovou postoupila do jejího pátého semifinále na tomto turnaji. V něm podlehla španělské hráčce Carle Suárezové Navarrové, ale po turnaji se vyhoupla na 3. místo v žebříčku. Na amerických betonech na turnaji BNP Paribas Open v Indian Wells porazila v úvodních kolech Dominiku Cibulkovou ze Slovenska, Monica Niculescuovou, Srbku Jelenu Jankovićovou a ve čtvrtfinále Petru Kvitovou. Vítězstvím si zajistila posun na 2. místo světového žebříčku. V semifinále prohrála tiebreakem druhého setu proti Sereně Williamsové. Na dalším americkém turnaji Miami Open porazila francouzskou tenistku Alizé Cornetovou a domácí Madison Brengleovou, předtím než ve 4. kole podlehla ve třech sadách Švýcarce Timeae Bacsinszké.\n\nPrvní antukový turnaj na Porsche Tennis Grand Prix přinesl semifinálovou prohru s německou kvalifikantkou Laurou Siegemundovou. Brzké vyřazení přišlo na Mutua Madrid Open s Dominikou Cibulkovou. Na pařížském grandslamu French Open postoupila do čtvrtého kola, kde v utkání pro déšť hraném tři dny vypadla s Bulharkou a 102. hráčkou žebříčku Cvetanou Pironkovovou. Před přerušením přitom vedla 6–3 a 3–0. Následně však ztratila deset her za sebou a ostře zkritizovala organizátory: „\"Tohle přece není desetitisícový turnaj …, ale grandslam. Jak vůbec můžete povolit, aby se hrálo v dešti?\"“ Postupující Bulharka k tomu uvedla: „\"… byl [to] mimořádně těžký zápas, skoro dva dny jsme čekaly, než jsme ho mohly dohrát\".“\n\nV prvním kole birminghamského AEGON Classic hraného na trávě byla nad její síly Coco Vandewegheová. AEGON International v Eastbourne znamenal nezvládnuté semifinále s Dominikou Cibulkovou, která ji vyřadila i ve čtvrtém kole navazujícího Wimbledonu.\n\nLetní americkou sezónu rozehrála kanadským Rogers Cupem, kde ji ve třetím kole zastavila šestnáctá nasazená Anastasija Pavljučenkovová. Přesun z Montréalu na olympijský turnaj v Riu de Janeiru trval 55 hodin a soutěž opustila v zahajovacím zápasu po prohře od Číňanky Čeng Saj-saj. Ve čtvrtfinále cincinnatského Western & Southern Open pak nenašla recept na Simonu Halepovou. Jako turnajová jednička zavítala na Connecticut Open do New Havenu, kde po výhře nad dvojnásobnou obhájkyní trofeje Petrou Kvitovou pronikla do finále. V něm přehrála Elinu Svitolinovou a připsala si devatenáctý singlový titul na okruhu WTA Tour. Její cestu US Open ukončila 18letá teenagerka Ana Konjuhová ve čtvrtém kole.\n\nNa tokijském Toray Pan Pacific Open se popáté probojovala do semifinále, v němž nestačila na Dánku Caroline Wozniackou. Ve čtvrtfinálové fázi Wuhan Open ji vystavila stopku Světlana Kuzněcovová a z pekingského China Open si odvezla druhou trofej, když zvládla duel o titul proti Britce Johanně Kontaové. Turnajem prošla bez ztráty setu. Před čtvrtfinálem na Tianjin Open v Tchien-ťinu odstoupila pro zranění pravého stehna.\n\nPoosmé se 4. října kvalifikovala jako čtvrtá v pořadí na závěrečný Turnaj mistryň do Singapuru. V roli obhájkyně titulu na úvod bílé skupiny podlehla Světlaně Kuzněcovové, která se kvalifikovala až den před rozehráním soutěže. Následně však zdolala Garbiñe Muguruzaovou i Karolínu Plíškovou a z druhého místa prošla do semifinále proti světové jedničce Angelique Kerberové, s níž však prohrála. Poprvé v kariéře zakončila sezónu na novém nejvyšším maximu, když ji na žebříčku WTA pařilo 3. místo.\n\nPočtvrté vřadě ovládla kategorii Úder roku WTA, která je jednou z kategorií Cen WTA udělovaných tenistkám Ženskou tenisovou asociací za úder ve 3. kole amerického Indian Wells proti Monice Niculescuové. Podruhé vřadě zvítězila i v kategorii Zápas roku WTA, díky výhře nad Dominikou Cibulkovou ve Wimbledonu a pošesté vřadě triumfovala v anketě Hráčka roku podle fanoušků.\n\nSezónu zahájila turnajem Shenzhen Open, kde jako nejvýše nasazená skončila ve čtvrtfinále po třísetovém průběhu na raketě americké tenistky Alison Riskeové. V australském Sydney pak jako nasazená dvojka podlehla ve finálovém střetnutí britské hráčce Johanně Kontaové, se kterou do té doby neprohrála. Na úvodním grandslamu nové sezóny Australian Open nejprve po velkých problémech přehrála ve třech setech Bulharku Cvetanu Pironkovovou, aby ve 2. kole nestačila na Mirjanu Lučičovou-Baroniovou, s níž prohrála. V polovině února pak nastupovala jako čtvrtá nasazená do turnaje Qatar Total Open, kde jí po volném losu v prvním kole vyřadila Caroline Wozniacká z Dánska. Na podniku v Dubaji zvládla 2. kolo s belgickou tenistkou Elise Mertensovou, aby v následující části nestačila na 17letou Američanku Catherine Bellisovou.\n\nAgnieszka Radwańská se narodila roku 1989 v polském Krakově. Má mladší sestru Urszulu Radwańskou (nar.  1990), která je také profesionální tenistka. V konečném žebříčku ITF 2007 byla její sestra klasifikována jako juniorská světová jednička a stala se juniorskou mistryní světa.\n\nV roce 2016 se zasnoubila s bývalým polským tenistou a svým sparingpartnerem Dawidem Celtem. Tuto skutečnost 7. září 2016 neplánovaně zveřejnila Caroline Wozniacká. Sňatek následoval 22. července 2017 v krakovském kostele na Skalce i za přítomnosti tenistů – sestry Urszuly Radwańské, Angelique Kerberové, Wozniacké, Marty Domachowské, Alicje Rosolské, Katarzyny Piterové, Łukasze Kubota, Mariusze Fyrstenberga, Marcina Matkowského a Jerzyho Janowicze.\n\nRadwańska je praktikující římská katolička, která se v Polsku účastnila katolické kampaně \"Nie wstydzę się Jezusa!\". Během léta 2013 však z ní byla vyřazena poté, co pózovala nahá pro vydání „The Body Issue“ časopisu \"ESPN magazine\".\n\nAgnieszka Radwańská vyhrála dvacet singlových turnajů na okruhu WTA a další dva na okruhu ITF.\n\n"}
{"id": "335187", "url": "https://cs.wikipedia.org/wiki?curid=335187", "title": "Podhorní vrch", "text": "Podhorní vrch\n\nPodhorní vrch (místním označením Podhora) je zalesněná hora v okresu Cheb, ležící asi 4 kilometry severovýchodně od Mariánských Lázní, nejvyšší vrchol Tepelské vrchoviny. Nadmořská výška vrcholu Velká Podhora je 847 metrů, druhý vrchol (Malá Podhora) je ve výšce 829 m n. m.. Z vrcholové skály druhého vrcholu se směrem k severovýchodu otevírá pohled na Tepelskou vrchovinu a Slavkovský les, k severozápadu na Smrčiny k jihozápadu na Český les.\nV sedle mezi oběma vrcholy stojí kovová radiokomunikační věž. Na jižním úpatí vede železniční Trať 149 Mariánské Lázně – Karlovy Vary. Území je hodně turisticky navštěvované, zejména pak výhledových vrchol. Z Mariánských Lázní vede přes obec Zádub-Závišín na Podhorní vrch červeně značená turistická stezka.\n\nGeomorfologicky patří hora do celku Tepelská vrchovina, podcelku Toužimská plošina, okrsku Mariánskolázeňská vrchovina a podokrsku Zádubská vrchovina. V jejím rámci je samostatnou geomorfologickou částí. Podhorní vrch má pravidelný kuželovitý tvar a s jeho dvěma vrcholy dominuje krajině Tepelské vrchoviny. Podloží tvoří amfibolity mariánskolázeňského metabazitové komplexu. Vlastní hora vznikla sopečnou činností v třetihorách zhruba před 12 až 15 milióny lety a patří k nejmladším pozůstatkům vulkanické činnosti oherského riftu. Vulkanismus byl převážně efuzivního charakteru.\nPodle posledních výzkumů se sopečná činnost projevila třemi navazujícími explozemi, z nichž první a třetí byly relativně klidné, doprovázené výlevy láv, druhá neklidnější s dramatickým vyvrhováním tufů.\nV opuštěném lomu na severozápadním svahu hory byly v minulosti zaznamenány nálezy olivínu a až 10 mm velké krystaly nefelinu.\nVrcholem prochází hranice mezi povodím Teplé, jejíž horní tok míjí Podhorní vrch ze severu, a povodím Mže z jižní strany (Kosový potok). Pod Podhorním vrchem se na řece Teplá nachází vodní nádrž Podhora.\n\nVrcholová partie Podhorního vrchu je chráněna jako přírodní rezervace. Severovýchodně od vrcholu se poblíž Podhorní hájovny vyskytují mofety, výrony suchého oxidu uhličitého, které jsou geneticky spojené s vulkanickou činností. Tyto mofety jsou chráněny v přírodní památce Sirňák.\n\nByla vyhlášena v roce 1997 Správou CHKO Slavkovský les, která území zároveň spravuje. Rozloha lokality je 31,85 ha. Předmětem ochrany jsou z geologického a vulkanologického hlediska unikátní relikty třetihorní sopečné aktivity a skalní a lesní rostlinná společenství.\n\nÚzemí je porostlé suťovými lesy s převahou javoru klenu (Acer pseudoplatanus) a jasanu ztepilého (Fraxinus excelsior) a fragmenty květnatých bučin ve východní části území. Zajímavostí jsou staré exempláře třešně ptačí (Prunus avium). Ze vzácnějších skalních druhů zde roste netřesk výběžkatý (Jovibarba globifera), kokořík vonný (Polygonatum odoratum), kokořík přeslenitý (Polygonatum verticillatum), v bučinách dymnivka bobovitá (Corydalis intermedia), na prameništích vzácně lipnice oddálená (Poa remota) a čarovník alpský (Circaea alpina). V lesních porostech s převládajícími kleny a jasany roste hojně lýkovec jedovatý (Daphne mezereum) a vraní oko čtyřlisté (Paris quadrifolia). V sedle mezi vrcholy roste oměj vlčí (Aconitum lycoctonum), na sutích vranec jedlový (Huperzia selago).\n\n"}
{"id": "335188", "url": "https://cs.wikipedia.org/wiki?curid=335188", "title": "Tolita lékařská", "text": "Tolita lékařská\n\nTolita lékařská (\"Vincetoxicum hirundinaria\") je bíle kvetoucí rostlina z čeledi toješťovité (\"Apocynaceae\").\n\nTolita lékařská je vytrvalá, nejčastěji 50–120 cm vysoká bylina s krátkým větveným oddenkem. Z oddenku vyrůstají přímé jednoduché lodyhy s pýřitým ochlupením, na nichž vyrůstají vstřícné či vzácně přeslenité listy. Listy jsou celokrajné, krátce řapíkaté, tvarem pak kopinaté, vejčité či až srdčité, vpředu zašpičatělé a z velké části lysé, jen na rubu na žilnatině pýřité.\n\nKvěty jsou bílé či žlutobílé a dohromady tvoří květenství, tzv. stopkatý vrcholík. Kališních lístků je 5 a jsou jen při bázi srostlé, korunních lístků je také 5, které jsou dole srostlé v krátkou trubku. Prašníky mají vnější jalovou podkovovitou část, která pak připomíná pakorunku a vnitřní fertilní část, pylová zrna tvoří brylky. Blizny jsou navzájem srostlé v pětilaločný útvar. Plodem je měchýřek.\n\nTolita lékařská přirozeně roste v Evropě a v západní Asii, na sever sahá až po jižní Skandinávii, zhruba po 60. rovnoběžku, na východ až na západní Sibiř do okolí Omsku. V jižní Evropě se vyskytuje spíše ostrůvkovitě, dále roste také na Kavkaze. Byla zavlečena člověkem i na několik míst do Severní Ameriky.\n\nTolita lékařská vyhledává například travnaté, křovinaté či skalnaté svahy, světlé části lesů a jejich lemy, případně lesostepi. Je to typický druh zvláště různých druhů teplomilných doubrav (řádu \"Quercetalia pubescenti-petrae\"), teplomilnějších variant dubohabřin (svaz \"Carpinion betuli\"), ale roste i mimo les, v různých křovinách, na skalách, v lesních lemech, někdy i v suchých trávnících. V České republice to je spíše teplomilný druh, proto je nejběžnější v relativně suchých a teplých územích, např. na jižní Moravě. V chladnějších krajích je vzácnější a vyskytuje se jen ostrůvkovitě na vhodných lokalitách či chybí zcela. Zcela ojediněle roste i v horách, ale pouze na vzácných reliktních lokalitách, jako je třeba (Čertova zahrádka v Krkonoších).\n\nV minulosti byl oddenek tolity používán v lidovém léčitelství i mezi veterináři. V západní Evropě byla tolita lékařská pěstována i jako přadná rostlina. Jinak se jedná o jedovatou rostlinu, obsahuje jedovatý glykosid vincetoxin.\n\n\n \n"}
{"id": "335197", "url": "https://cs.wikipedia.org/wiki?curid=335197", "title": "Copa América", "text": "Copa América\n\nCopa América, nebo také Mistrovství Jižní Ameriky ve fotbale, je fotbalová soutěž národních týmů Jižní Ameriky pořádaná pod hlavičkou asociace CONMEBOL. Tato soutěž vznikla v roce 1916.\n\nTurnaje se automaticky účastní všech 10 členských zemí zóny CONMEBOL a navíc dva přizvané týmy vybrané pořadatelem. Na turnaj se tudíž nehraje žádná kvalifikace. Dvanáct týmů je rozlosováno do tří základních skupin po čtyřech. Do čtvrtfinále play off postupují z každé skupiny první dva týmy. Navíc je sestaven žebříček celků na třetích místech, z něhož do čtvrtfinále postoupí první dva.\n"}
{"id": "335199", "url": "https://cs.wikipedia.org/wiki?curid=335199", "title": "Tajmura", "text": "Tajmura\n\nTajmura ( ) je řeka v Krasnojarském kraji v Rusku. Je dlouhá 454 km. Povodí řeky je 32 500 km².\n\nVzniká soutokem Severní a Jižní Tajmury v široké dolině na Středosibiřské vysočině. Ústí zleva do Dolní Tunguzky (povodí Jeniseje).\n\nZdrojem vody jsou převážně sněhové srážky. Průměrný roční průtok vody ve vzdálenosti 332 km od ústí činí 87,6 m³/s. Celých 60 % ročního odtoku připadá na jaro. V létě dochází k povodním, které jsou způsobené dešti. Zamrzá v říjnu a rozmrzá v květnu až na začátku června.\n"}
{"id": "335214", "url": "https://cs.wikipedia.org/wiki?curid=335214", "title": "Mistrovství Evropy ve fotbale žen do 19 let", "text": "Mistrovství Evropy ve fotbale žen do 19 let\n\nMistrovství Evropy ve fotbale žen do 19 let je každoroční šampionát ženských národních týmů ve věku do 19 let. Soutěž je pořádána organizací UEFA. Nejlepší týmy se taktéž kvalifikují na Mistrovství světa ve fotbale žen do 20 let. \n\nŠampionát vznikl v roce 1998 jako soutěž týmů do 18 let. S věkovým limitem do 19 let se soutěží od roku 2002. Účastníci musí projít dvoufázovou kvalifikací, ze které vzejde 7 týmů, které se připojí k výběru hostující země na finálovém turnaji. Těchto osm týmů jez zařazeno do dvou skupin, ze kterých vždy dva nejlepší postupují do vyřazovací fáze.\n\n"}
{"id": "335215", "url": "https://cs.wikipedia.org/wiki?curid=335215", "title": "Splátka", "text": "Splátka\n\nSplátka je obvykle pravidelná peněžitá platba v předem stanovené výši, kterou dlužník postupně splácí svůj dluh. Účelem splátek je rozložení jednoho velkého závazku, což umožňuje dlužníkovi dostát svým závazkům ve výši, která by neumožnila jednorázové splacení. Nevýhodou hrazení dluhu ve splátkách je prodloužení doby, za kterou se počítají úroky.\n"}
{"id": "335216", "url": "https://cs.wikipedia.org/wiki?curid=335216", "title": "Cantorova věta o průniku kompaktů", "text": "Cantorova věta o průniku kompaktů\n\nCantorova věta o průniku kompaktů tvrdí: Nechť formula_1 je posloupnost do sebe vnořených neprázdných kompaktů. Pak jejich průnik je neprázdná množina.\n\nZvolím posloupnost formula_2 tak, že pro každé přirozené číslo formula_3 je formula_4. Díky tomu, že formula_5 je kompakt, lze z této posloupnosti vybrat podposloupnost konvergující k formula_6.\n\nDále si všimnu, že pro každé formula_7 leží všechny členy od jistého indexu této vybrané podposloupnosti uvnitř formula_8 (díky způsobu, jakým jsou do sebe kompakty vnořeny). To platí pro každé přirozené číslo formula_9, tedy průnik až do nekonečna je neprázdný.\n\n"}
{"id": "335228", "url": "https://cs.wikipedia.org/wiki?curid=335228", "title": "Hellboy 2: Zlatá armáda", "text": "Hellboy 2: Zlatá armáda\n\nHellboy 2: Zlatá armáda je film z roku 2008, který režíroval Guillermo del Toro. Příběh navazuje na předchozí díl Hellboy, který také režíroval Guillermo del Toro. Druhý díl napsal režisér a Mike Mignola. Universal Pictures financovala a distribuuje film, který má premiéru 11. července 2008.\n"}
{"id": "335230", "url": "https://cs.wikipedia.org/wiki?curid=335230", "title": "Návarov (hrad)", "text": "Návarov (hrad)\n\nNávarov je zřícenina hradu a zámek poblíž osady Návarov spadající do obce Zlatá Olešnice na severu České republiky, v Libereckém kraji, v okrese Jablonec nad Nisou, asi 7 km severovýchodně od Železného Brodu, vysoko nad soutokem řeky Kamenice a potoka Zlatník. Pozůstatky hradu jsou chráněny jako kulturní památka.\n\nArcheologické nálezy dokládají osídlení již na konci 13. století. Sídlo, snad v podobě tvrze, však bylo založeno asi až v polovině 14. století, kdy se po něm píše Adam Heřman z Heřmanic. K vybudování hradu došlo asi až za Jindřicha z Návarova rodem z Valdštejna, který jej získal v roce 1380. Dalším majitelem byl Jan Čúch ze Zásady, který byl ve službách českého krále Václava IV. V roce 1469 dobyla hrad Jana Zajíce z Házmburka vojska českého krále Jiříka z Poděbrad. Od roku 1515 drželi hrad jedno století Smiřičtí. Pobělohorskou konfiskací přešel hrad v roce 1622 do rukou Albrechta z Valdštejna, který jej v roce 1627 postoupil jako léno Gertrudě de Lamotte. Nová majitelka zavedla pak na panství tvrdá protireformační opatření. Za třicetileté války byl hrad nejprve, i přes statečnou obranu posádky pod vedením syna držitelky Vincence de Lamotte, dobyt roku 1643 Švédy. Ti se na hradě usadili a podnikali z něj loupeživé výpady do okolí. Po jejich odchodu v roce 1644 byl hrad na příkaz místodržících v Praze z obavy, aby se nestal znovu opěrným bodem Švédů, pobořen. Stavební kámen z hradu byl pak využit asi o 20 let později při stavbě nedalekého zámku Návarov. Barokní zámeček s kaplí Nanebevstoupení Páně nechala postavit Marie Angelika Lamottová z Frintroppu, provdaná Nounkelová.\n\nZe železniční trati 036 Železný Brod-Tanvald, zastávka \"Návarov:\" zastavují zde na znamení osobní vlaky.\n\nZe Železného Brodu vede nejsevernější částí Českého ráje podél řeky Jizery turistické značení na Podspálov. Zde je rozcestník, vpravo Riegrova stezka do Semil a vlevo Palackého cesta podél Kamenice do Návarova.\n\n"}
{"id": "335238", "url": "https://cs.wikipedia.org/wiki?curid=335238", "title": "Sławoj Leszek Głódź", "text": "Sławoj Leszek Głódź\n\nGenerál Sławoj Leszek Głódź (* 13. srpna 1945 v Bobrówce v Podleském vojvodství) je polský katolický duchovní a voják, od roku 2008 arcibiskup a metropolita gdaňský. V letech 1991-2004 byl polním biskupem Polské armády, v roce 1993 byl povýšen do hodnosti divizního generála, v roce 2004 jej papež jmenoval osobním arcibiskupem. V letech 2004-2008 byl biskupem varšavsko-pragským.\n\nJeho biskupské heslo zní \"Milito pro Christo\". Jako polní biskup zavedl vyznamenání \"Milito Pro Christo\", které dnes již tradičně polský polní biskup uděluje.\n\nPatří k nejkontroverznějším členům polského episkopátu. Opakovaně byl v médiích svými spolupracovníky a podřízenými kněžími obviňován z mobbingu, svatokupectví, vulgarit, pořádání pitek či zatajování případů sexuálního zneužívání mladistvých duchovními. \n\n"}
{"id": "335242", "url": "https://cs.wikipedia.org/wiki?curid=335242", "title": "Cerulean Studios", "text": "Cerulean Studios\n\nCerulean Studios je americká společnost stojící za vývojem IM programu Trillian. \n\nSpolečnost založili v květnu 1998 Kevin Kurtz a Scott Werndorfer. Cerulean Studios sídlí v Brookfieldu ve státě Connecticut.\n"}
{"id": "335246", "url": "https://cs.wikipedia.org/wiki?curid=335246", "title": "Biskup varšavsko-pragský", "text": "Biskup varšavsko-pragský\n\nBiskup vrašavsko-pragský je sídelní biskup diecéze varšavsko-pragské, zřízené v roce 1992 papežem Janem Pavlem II. pro Pragu, jí přilehlé části Varšavy a oblast na východ od nich.\n\n"}
{"id": "335253", "url": "https://cs.wikipedia.org/wiki?curid=335253", "title": "Domahoř", "text": "Domahoř\n\nDomahoř () je malá osada těsně u Zruče nad Sázavou. Žije zde pouhých 6 obyvatel.\n\n"}
{"id": "335254", "url": "https://cs.wikipedia.org/wiki?curid=335254", "title": "Amundsen-Scott (polární stanice)", "text": "Amundsen-Scott (polární stanice)\n\nPolární stanice Amundsen-Scott ( \"Amundsen-Scott South Pole Station\") je americká výzkumná stanice umístěná 100 m od Jižního zemského pólu v Antarktidě.\n\nPojmenována byla na počest Roalda Amundsena (jako první stanul v roce 1911 na jižním pólu) a jeho velkého soupeře Roberta F. Scotta (stanul na jižním pólu 17. ledna 1912 a na zpáteční cestě zahynul).\n\nByla vybudována osmnáctičlennou skupinou z amerického námořnictva v listopadu 1956 a od té doby byla permanentně obývána a udržována. V roce 1975 k ní přibyl \"Geodetický dóm\" – stavba ve tvaru kulového vrchlíku, 16 metrů vysoká, 50 metrů v průměru, která se stala hlavní budovou stanice a ke které byly roku 2003 přistavěny nové budovy vyvýšené stanice (\"Elevated station\").\n\nV létě počet obyvatel stanice typicky převyšuje 200, přes zimu zůstává asi 80-90 lidí. Stanice je zcela soběstačná, energii dodávají tři elektrické generátory poháněné motorem na kerosin.\n\nPo postavení geodetického dómu vzniklo mezi stanicí a zbytkem světa letecké spojení, k čemuž byla upravena 3658 m dlouhá přistávací dráha. Letecké spojení na Amundsen-Scott je zajištěno přes další stanici, McMurdo, která má zase pravidelná letecká spojení s Novým Zélandem.\n\nVýzkumná činnost stanice zahrnuje následující vědní obory:\n\n"}
{"id": "335262", "url": "https://cs.wikipedia.org/wiki?curid=335262", "title": "Kotujkan", "text": "Kotujkan\n\nKotujkan ( ) je řeka v Tajmyrském rajónu v Krasnojarském kraji v Rusku. Je dlouhá 447 km. Povodí řeky je 24 300 km².\n\nProtéká v hluboké dolině a její tok je rychlý. Ústí zprava do Kotuje (povodí Chatangy).\n\nZdrojem vody jsou sněhové a dešťové srážky.\n"}
{"id": "335267", "url": "https://cs.wikipedia.org/wiki?curid=335267", "title": "Veranda", "text": "Veranda\n\nVeranda je místnost zastřešená, prosklená nebo otevřená část bytu, domu, chaty nebo chalupy obvykle ve formě přístavby nebo okrajové části stavby. Nejčastěji se vyskytuje u objektů, které jsou určeny pro odpočinek, relaxaci a rekreaci osob, jako jsou rekreační chalupy, chaty či horské boudy. U běžných obytných domů se tato stavební část vyskytuje pouze zřídka. Veranda nebývá obvykle nijak vytápěna. U některých objektů může veranda plynule přecházet ve vyhlídkovou terasu, zahradní altán či pergolu apod.\n\n"}
{"id": "335268", "url": "https://cs.wikipedia.org/wiki?curid=335268", "title": "The Soulmen", "text": "The Soulmen\n\nThe Soulmen byla slovenská rocková kapela. Založil ji Dežo Ursiny v roce 1966, když odmítl s ostatními členy skupiny The Beatmen emigrovat a vrátil se do Československa. Skupina získala 1. cenu na 1. československém beatovém festivalu v Praze v roce 1967. Pak absolvovala první zahraniční turné v Maďarsku. Kromě pravidelné koncertní činnosti nahráli The Soulmen jednu EP desku. Tvorba skupiny byla ovlivněna skupinou Cream.\n__OBSAH__\nSkladby The Soulmen byly použity ve filmu Jana Hřebejka Pelíšky.\n\n\n\n"}
{"id": "335269", "url": "https://cs.wikipedia.org/wiki?curid=335269", "title": "Let United Airlines 93", "text": "Let United Airlines 93\n\nLet United Airlines 93 byl vnitrostátní let na trase z Newark International Airport v Newarku v New Jersey na San Francisco International Airport, který byl během útoků z 11. září unesen čtyřmi teroristy, kteří se dostali do pilotní kabiny, přemohli piloty a získali kontrolu nad letadlem a to pak navedli směrem na Washington D.C. Několik pasažérů se během únosu spojilo pomocí mobilních telefonů s lidmi na zemi a dozvěděli se o útocích v New Yorku a Washingtonu, provedených unesenými letadly. Pasažéři se tudíž rozhodli teroristy přemoci, zmocnit se kontroly nad letadlem a zabránit tak dalšímu útoku. Po souboji mezi pasažéry a teroristy se letadlo zřítilo u obce Shanksville v Pensylvánii, asi 240 km severozápadně od Washingtonu D.C. Všechny osoby na palubě při zřícení letadla zahynuly.\n\nHlavní osobou únosu letu 93 byl Ziad Jarrah, který se po převzetí kontroly nad letadlem chopil pilotování. Narodil se v bohaté libanonské rodině a byl vychováván v sekulárním duchu. Chtěl se stát pilotem a v roce 1996 se přestěhoval do Německa, kde začal studovat německý jazyk na Universitě v Greifswaldu. O rok později se přestěhoval do Hamburku, kde začal studovat aerokosmické technologie na Hamburské universitě aplikovaných věd. Během pobytu v Hamburku se postupně stával silně věřícím a začal se stýkat s radikální Hamburskou buňkou. V lednu 2000 odcestoval do Afghánistánu, kde se setkal s vůdcem al-Kajdy Usámou bin Ládinem. Zpět do Hamburku se vrátil během ledna a v únoru oznámil, že mu byl odcizen cestovní pas. Americká ambasáda v Berlíně mu v květnu vystavila turistické vízum. V červnu 2000 přesídlil Jarrah na Floridu a tam začal navštěvovat kurzy létání. Krátce po útocích jeho rodina prohlásila, že byl nevinným pasažérem.\n\nTři další únosci byli vycvičeni k násilnému vpádu do kokpitu a přemožení posádky. První z nich, Ahmed al-Nami, přistál na turistické vízum v Miami na Floridě 28. května 2001, spolu s únosci letu United Airlines 175 Hamzou al-Ghamdim a Mohandem al-Shehrim. Druhý únosce, Ahmed al-Haznawi, přistál v Miami 8. června 2001, spolu s únoscem letu American Airlines 11 Wail al-Sherim. Třetí únosce, Saeed al-Ghamdi, přistál v Orlandu na Floridě 27. června 2001, spolu s únoscem letu 175 Fayezem Banihammadem. Všichni tři únosci do Spojených států přiletěli z Dubaje.\n\nLet United Airlines 93 byl realizován letadlem Boeing 757-222 registračního čísla N591UA. Kapacita letadla byla 182 pasažérů, ale 11. září 2001 jich cestovalo jen 37 a spolu s nimi sedm členů posádky. Letadlo bylo obsazeno z 20%, což bylo značně méně v porovnání s průměrnou úterní obsazeností tohoto spoje, která dosahovala 53%. Posádku tvořili pilot Jason Dahl, první důstojník LeRoy Homer Jr. a letušky Lorraine Bay, Sandra Bradshaw, Wanda Green, CeeCee Lyles a Deborah Welsh.\n\nSkupina únosců byla odbavena mezi 7:03 a 7:39 místního času. V 7:03 byli odbaveni al-Ghamdi, který neměl žádné zavazadlo, a al-Nami, který měl dvě zavazadla. V 7:24 byl odbaven al-Haznawi, který měl jedno zavazadlo, a v 7:39 Jarrah, který neměl žádné zavazadlo. Počítačový systém CAPPS (Computer Assisted Passenger Prescreening System) vybral k důkladné kontrole pouze al-Haznawiho zavazadlo. Jarrah zavolal z telefonní budky na letišti své přítelkyni, které třikrát řekl \"miluji tě\" a následně zavěsil. Jeho zavazadlo prošlo detailní kontrolou na výbušniny, ale systém CAPPS jej pro další kontrolu již nevybral. Dle vyjádření letištní ochranky se únosci nechovali nijak neobvykle.\n\nAl-Hazanwi a al-Ghamdi vstoupili na palubu v 7:39 a v první třídě seděli na místech 6B a 3D. Al-Nami nastoupil o minutu později a seděl na sedadle 3C. Jarrah vstoupil na palubu v 7:48 a seděl na místě 1B. Letadlo mělo odletět v 8:00 a od brány A17 se odpojilo v 8:01. Odlet ovšem byl zpožděn a došlo k němu až v 8:42. Zbylé tři unesené spoje odstartovaly se zpožděním maximálně patnáct minut. V okamžiku startu byl již let 11 pod kontrolou teroristů a právě probíhal pokus o převzetí kontroly nad letem 175. V 9:02 dosáhl let 93 letové hladiny 11 000 m. Po útoku na druhou věž Světového obchodního centra vyšlo najevo, že jde o koordinovaný teroristický útok, a řízení letového provozu začalo o této situaci informovat prostřednictvím systému ACARS (Aircraft Communication Addressing and Reporting System). Ed Ballinger, dispečer společnosti United Airlines začal tuto výstrahu odesílat v 9:19. Jelikož byl zodpovědný za několik letů, odeslal zprávu letu 93 v 9:23. V 9:21 obdržel od letu 93 prostřednictvím tohoto systému rutinní zprávu. Po zhlédnutí záběrů z útoků v New Yorku nechala v 9:22 Melody Homer, manželka kapitána Homera, odeslat přes tento systém zprávu, ve které se jej ptala, zdali je v pořádku. V 9:24 obdržel let 93 Ballingerovo varování: \"Pozor na vniknutí do kokpitu - dvě letadla narazila do Světového obchodního centra\". V 9:26 odeslal pilot zpět zprávu: \"Ede, potvrzuji poslední zprávu -- Jason\". V 9:27:25 provedla posádka rutinní komunikaci s řízením letového provozu. Šlo o poslední spojení s letadlem před únosem.\n\n Únos letu 93 začal v 9:28. V té době již byly lety 11 a 175 zničeny nárazem do Světového obchodního centra a letu 77 zbývalo několik minut k dosažení svého cíle, Pentagonu v Arlingtonu ve Virginii. Únosci těchto spojů se kontroly nad letadly zmocnili do třiceti minut od startu, pravděpodobně v okamžiku, kdy si pasažéři mohli odepnout bezpečnostní pásy a palubní personál je začal obsluhovat. Není jasné, proč únosci letu 93 vyčkávali asi 46 minut.\n\nPo začátku únosu okolo 9:28 se letadlo během třiceti sekund propadlo o 209 metrů. V čase 9:28:17 začal jeden z členů posádky vysílat rádiem signál \"Mayday! Mayday! Mayday!\", který byl doprovázený zvuky potyčky s teroristy. Řízení letového provozu v Clevelandu odpovědělo: \"Volá někdo Cleveland?\" Odpovědi se ovšem nedočkalo.\n\nMark Bingham zavolal své matce z řady 25 v 9:37:03. Oznámil jí, že letadlo bylo uneseno třemi muži, kteří tvrdili, že mají bombu. Jeremy Glick zavolal své manželce v 9:37:41 z řady 27 a řekl jí, že letadlo bylo uneseno třemi muži tmavší pleti \"íránského\" vzhledu s červenými šátky a ozbrojenými noži. Glick byl spojen až do konce letu. Manželce řekl, že pasažéři se rozhodovali, zdali mají na únosce \"vlítnout\". Dispečer koordinující lety na východním pobřeží zalarmoval pobočku leteckého úřadu (Federal Aviation Administration, FAA) v Herdonu ve Virginii, neboť let 93 se odchýlil z kurzu a neodpovídal na volání. O minutu později deaktivoval Jarrah transpondér identifikující letadlo, ale řízení letového provozu v Cleveladnu letadlo bylo schopno sledovat na radaru. Herdonská pobočka FAA informovala o situaci letu 93 centrálu. V 9:43:03 zavolal z řady 26 svému otci Joseph DeLuca a informoval jej o únosu. Todd Beamer se v 9:43:48 pokusil spojit z řady 32 se svou manželkou, ale byl přesměrován na operátorku Lisu D. Jefferson. Beamer jí řekl, že piloti leží na zemi mrtví či umírající. Jeden z únosců dle něj měl kolem na svém těle červeným opaskem připevněnou bombu. Zaměstnanec United Airlines poslal v 9:46 ze San Francisca prostřednictvím systému ACARS letadlům zprávu: \"Dostal jsem informaci o incidentu. Prosím, potvrďte, že je vše v pořádku.\" Linda Gronlund zavolala v 9:46:05 své sestře Else Strong a nechala jí hlasovou zprávu, ve které mluvila o mužích s bombou.\n\nVzpoura na palubě letu 93 vypukla v 9:57. Únosci v kokpitu zareagovali v 9:57:55, kdy jeden z nich vykřikl: \"Co se tam děje? Rvačka?\" Edward Felt zavolal z toalety na linku 911 a pokusil se získat informace. Byl spojen na operátora Johna Shawa. Felt mu popsal únos dříve, než došlo ke ztrátě spojení. Objevily se zprávy, že Felt slyšel explozi a cítil kouř, ale tyto zprávy byly později vyvráceny. Lyles se ještě jednou spojila se svým manželem a řekla mu, že se pasažéři pokoušejí dostat násilím do kokpitu. Jarrah začal naklánět letadlo střídavě doleva a doprava, aby pasažéři ztratili rovnováhu. Jednomu z únosců Jarrah řekl v 9:58:57: \"Chtějí se sem dostat. Udrž, udrž je venku. Udrž je venku. Udrž je.\" Jarrah změnil v 9:59:52 taktiku a začal pohybovat nosem letadla nahoru a dolů, aby narušil snahu pasažérů.\n\nZáznamové zařízení v kokpitu nahrávalo zvuky nárazů, výkřiků a tříštění skla. Jarrah stabilizoval letadlo v 10:00:03. O pět sekund později se zeptal: \"Je to ono? Máme to skončit?\" Druhý únosce mu odpověděl: \"No. Ještě ne. Až se sem dostanou, skončíme to.\" Jarrah ještě jednou naklonil nos letadla nahoru a dolů. Jeden z pasažérů v 10:00:25 zakřičel: \"Do kokpitu. Jestli to nezvládneme, zemřeme.\" O šestnáct sekund později zakřičel další pasažér: \"Jdeme na to.\" Jarrah ukončil v 10:01:00 manévrování a několikrát odříkal takbír. Poté se zeptal dalšího únosce: \"Je to ono? Mám to strhnout dolů?\" Ten mu odpověděl: \"Ano, strhni to dolů.\" Pasažéři pokračovali v útoku a v 10:02:23 únosce řekl: \"Strhni to dolů! Strhni to dolů!\" Letadlo začalo prudce klesat dolů, Jarrah zatočil kniplem prudce vpravo a letadlo se ve vzduchu přetočilo podvozkem nahoru. Jeden z únosců začal vykřikovat slova z takbíru a za zvuků útočících pasažérů se letadlo zřítilo do pole poblíž Shanksville v Pensylvánii, asi dvacet minut letu od Washingtonu D.C. Zvukový záznam z kokpitu končí v 10:03:09, poslední data byla na černou skříňku nahrána v 10:03:10. Mezi rodinami některých obětí a vyšetřovateli vznikl spor, zdali se pasažérům podařilo do kokpitu proniknout. Dle oficiálních závěrů vyšetřování \"únosci udrželi kontrolu nad letadlem, ale museli dospět k názoru, že pasažérům do proniknutí do kokpitu a jejich přemožení zbývalo jen několik sekund\". Někteří tvrdí, že o proniknutí pasažérů do kokpitu není pochyb.\n\nLet 93 se zřítil v oblasti rekultivovaného povrchového uhelného dolu v obci Shanksville v Pensylvánii v 10:03:11. Dle oficiální vyšetřovací zprávy letělo letadlo při zřícení rychlostí 933 km/h. Dle National Transportation Safety Board byla rychlost stroje 906 km/h a letadlo bylo obráceno podvozkem nahoru a padalo pod úhlem 40°. Letadlo vytvořilo do dopadu kráter hluboký dva a půl až tři metry a široký devět až patnáct metrů. Nikdo ze čtyřiačtyřiceti osob na palubě nepřežil. Mnoho médií a svědků uvádělo jako čas zřícení 10:06, zatímco jiná média a vyšetřovatelé uváděli čas 10:03. Komise vyšetřující útoky z 11. září dospěla k tomuto času analýzou černých skříněk, dat z radarů, infračervených snímků ze satelitů a vysílání řízení letového provozu.\n\nKelly Leverknight sledovala zprávy o útocích, když zaslechla letadlo. \"Slyšela jsem letadlo, šla jsem se na něj podívat z vchodových dveří a uviděla jsem, že padá k zemi. Mířilo směrem ke škole, což mě vylekalo, neboť tam byly mé tři děti. Pak byla slyšet exploze a byl vidět oheň a kouř.\" Další svědek, Eric Peterson, který byl v místním obchodě s automobily, se podíval nahoru, když slyšel letadlo. \"Bylo docela nízko a myslel jsem si, že by na něm šly spočítat nýty. Bylo vidět více z horní části letadla než z dolní, bylo totiž obrácené na stranu. Došlo k velké explozi a byly vidět plameny. Byla to obrovská, obrovská exploze. Plameny, poté kouř a poté obrovský, obrovský oblak ve tvaru hřibu.\" Val McClatchey sledovala přenos útoků, když uslyšela letadlo. Krátce jej zahlédla a poté uslyšela náraz. Exploze vyřadila elektřinu a telefony. Popadla fotoaparát a pořídila fotografii oblaku kouře vznášejícího se nad místem zřícení. Stoupenci konspiračních teorií ji obvinili ze zfalšování fotografie.\n\nPrvní svědci dorazili na místo nehody v 10:06. Dispečeři řízení letového provozu v Clevelandu, kteří zatím nevěděli o zřícení letu 93, informovali Severovýchodní protivzdušnou obranu (Northeast Air Defense Sector, NEADS), že na palubě letu 93 je bomba a předali jeho poslední známé souřadnice. V tomto okamžiku byla armáda poprvé informována o situaci letu 93. Ballinger se pokusil prostřednictvím systému ACARS poslat v 10:10 letu 93 zprávu: \"Neodklánějte se k DC. V žádném případě.\" O minutu později zprávu zopakoval. Pobočka leteckého úřadu (Federal Aviation Administration, FAA) v Herdonu uvědomila v 10:13 ředitelství o zřícení letu 93. NEADS se spojil s řízením letového provozu ve Washingtonu za účelem získání nových informací o letu 93 a byl informován, že došlo k jeho zřícení. V 10:37 oznámil reportér CNN Aaron Brown: \"Dostáváme zprávy, dostáváme hodně zpráv a chceme být opatrní a informovat vás, až je potvrdíme. Máme zprávu, že v Pensylvánii se zřitla 747, avšak tato zpráva je v tuto chvíli nepotvrzená.\"\" Ve zmatku chybně v 10:47 oznámil, že na Pentagon míří druhé letadlo a informaci zopakoval v 10:52.\n\nLetadlo se po dopadu zcela roztříštilo. Vyšetřovatelé objevili zbytky letadla až v New Baltimore v Pensylvánii, třináct kilometrů od místa zřícení. Část trosek byla nalezena v Indian Lake v Pensylvánii, dva a půl kilometru od místa dopadu. Všechny ostatky obětí byly nalezeny na ploše okolo místa zřícení o rozloze 28 ha. Na vyšetřování a identifikaci obětí se podílel koroner Wally Miller. Dle jeho vyjádření byl jediným snáze identifikovatelným lidským pozůstatkem kus páteře tvořený pěti obratli. Miller nalezl asi 1500 tělesných pozůstatků o celkové hmotnosti 272 kg, což bylo asi osm procent hmotnosti všech osob na palubě letu 93. Zbytek těl obětí se vypařil při dopadu a následné explozi. Do 22. září byly identifikovány čtyři oběti, do 24. září pak jedenáct obětí. Další oběť byla identifikována 29. září. Do 27. října bylo identifikováno čtyřiatřicet obětí. Všechny oběti byly identifikovány 21. prosince. Ostatky těl byly explozí poškozeny natolik, že vyšetřovatelé nebyli schopni určit, zdali někteří pasažéři zahynuli již během letu před zřícením letadla. V úmrtních listech obětí byla jako příčina smrti uvedena vražda, v případě únosců byla uvedena sebevražda. Tělesné pozůstatky a osobní věci obětí byly vráceny jejich rodinám. Pozůstatky únosců byly předány FBI jako důkaz.\n\nVyšetřovatelé na místě nalezli nůž maskovaný jako zapalovač. Černá skříňka byla nalezena 13. září a záznamové zařízení z kokpitu o den později. To bylo nalezeno osm metrů pod kráterem. FBI původně odmítla žádost kongresmanky Ellen Tauscher a rodin obětí o uveřejnění nahrávek. Dne 18. dubna 2002 bylo rodinám obětí umožněno si na uzavřeném setkání nahrávky poslechnout. Nahrávky byly přehrány porotě rozhodující v případě Zachariase Moussaouiho a přepisy byly na veřejnost uvolněny 12. dubna 2006.\n\nNepodařilo se podat přesvědčivé a nezvratné důkazy o cíli letu 93. Usáma bin Ládin, Chálid Šajch Muhammad a Muhammad Atef vypracovali před útoky seznam možných cílů. Bin Ládin chtěl zničit Bílý dům a Pentagon. Šajch Muhammad chtěl zaútočit na Světové obchodní centrum a všichni tři chtěli zasáhnout Kapitol. Nikdo další se na prvním výběru cílů nepodílel. Bin Ládin řekl Ramzimu Binalshibhovi, jednomu z organizátorů, ať informuje Muhammada Attu, že preferuje Bílý dům před Kapitolem. Atta upozornil Binalshibha, že udeřit na Bílý dům může být komplikované, ale souhlasil s jeho zařazením na seznam cílů a Kapitol určil jako alternativní cíl pro případ, že by se útok na Bílý dům ukázal jako obtížně realizovatelný. Nakonec Atta informoval Binalshibha, že Jarrah má v plánu navést letadlo na Kapitol. Atta zmínil i možnost útoku na jaderné zařízení, ale ostatní piloti s návrhem vyjádřili nesouhlas a Atta svůj návrh stáhl. V komunikaci mezi Attou a Binalshibhem dva dny před útokem byl jako primární cíl zmíněn Bílý dům a Kapitol jako cíl alternativní.\n\nKrátce po útocích se vynořily spekulace, že cílem mohl být Camp David. Na základě výslechů Abú Zubajdy dospěli vyšetřovatelé k názoru, že cílem letadla měl být Bílý dům. Šajch Muhammad a Binalshibh v rozhovoru s Yosri Foudou pro stanici Al-Džazíra uvedli, že cílem byl Kapitol. V oficiální vyšetřovací zprávě o útocích je uvedeno, že pasažéři svou akcí zamezili zničení Bílého domu nebo Kapitolu. Dle další výpovědi Šajcha Muhammada preferoval bin Ládin Kapitol před Bílým domem a přiznal, že v rozhovoru s Foudou, kde uvedl, že teroristé zvažovali asi třicet cílů, lhal, aby vzbudil zdání, že útoky měly větší rozměr než ve skutečnosti.\n\nKomise vyšetřující útoky z 11. září dospěla k názoru, že velení protiletadlové obrany (North American Aerospace Defense Command, NORAD) a letecký úřad (Federal Aviation Administration, FAA) podali nepřesná svědectví. NORAD uvedl, že by let 93 byl dostižen a sestřelen před dosažením Washingtonu D.C. Komise se s tímto svědectvím neztotožnila a uvedla, že \"pokud by se let 93 nezřítil v Pensylvánii, během deseti až dvaceti minut by se dostal do oblasti Washingtonu\". Ve vyšetřovací zprávě je uvedeno, že stíhačky pod vedením NEADS sledovaly let Delta Air Lines 1989, který byl v daném okamžiku chybně považován za unesený. Dne 19. září 2001 byly všechny oběti letu 93 navrženy na Zlatou medaili Kongresu. Kongresman Bill Shuster navrhl v roce 2006 zákon, který by medaili všem obětem přiznal, avšak ani v roce 2008 k udělení vyznamenání obětem nedošlo.\n\nSlova pasažéra Todda Beamera \"let's roll\" se stala celostátně používanou frází. Port Authority of New York and New Jersey změnila na počest obětem útoků jméno Newark International Airport na Newark Liberty International Airport. Příběh letu 93 se stal tématem několika dokumentů i hraných filmů, například The Flight That Fought Back, Let číslo 93 či United 93.\n"}
{"id": "335270", "url": "https://cs.wikipedia.org/wiki?curid=335270", "title": "The New Soulmen", "text": "The New Soulmen\n\nThe New Soulmen byla slovenská rocková skupina založená Dežem Ursinym po zániku The Soulmen v roce 1968. Působila až do roku 1969. Skupina udělala několik rozhlasových nahrávek, ale neměla ani jedno koncertní vystoupení.\n\n"}
{"id": "335272", "url": "https://cs.wikipedia.org/wiki?curid=335272", "title": "Ihagee", "text": "Ihagee\n\nIhagee byl německý výrobce fotoaparátů, společnost, kterou proslavily jedny z nejlepších zrcadlovek - fotoaparáty Exakta. \n\nNázev Ihagee pochází z názvu společnosti „Industrie- und Handelsgesellschaft mbH“ založené v roce 1912 holanďanem Johanem Steenbergenem v Drážďanech, později známé pod značkou IHG. V roce 1918 se připojilo dalších šest podílníků a vznikla firma \"Ihagee Kamerawerk Steenbergen & Co\".\n\nFirma vyráběla různé fotoaparáty. V roce 1933 navrhl inženýr Karl Nüchterlein, který ve firmě působil už deset let sérii prvních jednookých zrcadlovek \"Kine Exakta\", která se stala velmi úspěšnou a vyráběla se několik desetiletí. Série začala v roce 1933 standardním modelem Exakta, na film 127 mm. O tři roky později následovala Kine Exakta 35 mm. Ihagee také později vyráběla menší verzi Exakty zvanou Exa.\n\nZačátkem války byl Nuchterlein v továrně považován za nepostradatelného, ale kvůli problémům se zaměstnanci byl poslán na frontu, odkud se nevrátil. V roce 1944 byl prohlášen za nezvěstného. \n\nInformací o společnosti Ihagee z období druhé světové války je jen velmi málo. Usuzuje se, že firma vyráběla optické přístroje pro armádu, pravděpodobně fotoaparáty, možná i optická zařízení pro ponorky atd. Z tohoto období pocházejí zobrazení znaku Exakty s hákovým křížem. Provozy společnosti byly zničeny během bombardování Drážďan v dubnu 1945. Po válce továrnu obnovil Sovětský svaz a výroba fotoaparátů pokračovala. Verze Exakty z roku 1950 byla prvním modelem na světě s vyměnitelnými hledáčky. V roce 1951 převzala výrobu firma Pentacon. Fotoaparát Exakta se vyráběl od roku 1936 až do roku 1969.\n\n\n"}
{"id": "335273", "url": "https://cs.wikipedia.org/wiki?curid=335273", "title": "Mistrovství Evropy ve fotbale žen do 19 let 2008", "text": "Mistrovství Evropy ve fotbale žen do 19 let 2008\n\nRočník Mistrovství Evropy ve fotbale žen do 19 let v roce 2008 je již 11. a zároveň 7. od zvýšení věkového limitu hráček. Probíhá od 7. do 19. července 2008 ve Francii a účastní se ho týmy složené z hráček narozených 1. ledna 1989 a mladší.\n"}
{"id": "335275", "url": "https://cs.wikipedia.org/wiki?curid=335275", "title": "Pamětník rolní", "text": "Pamětník rolní\n\nPamětník rolní (\"Acinos arvensis\", resp. \"Clinopodium acinos\"), též marulka pamětník, je jednoletá i víceletá (až tříletá) bylina z čeledi hluchavkovité (\"Lamiaceae\") s fialovými květy.\n\nČtyřhranná lodyha pamětníku rolního dosahuje výšky 10–40 cm, je přímá až vystoupavá a ve spodní části se větví. Listy této rostliny mají pýřité trichomy, tvarem jsou vejčité, kosníkovité či okrouhlé, s velmi krátkým řapíkem a ve spodní části celokrajné.\n\nKoruny květu jsou zbarvené světle až tmavě fialově, růžově či vzácně bíle, dlouhé jsou nejčastěji 6–8 mm. Seskupují se do lichopřeslenů po dvou až osmi. Marulka pamětník kvete od května do července.\n\nDruh z taxonomicky složitého komplexu rodů \"Calamintha\" – \"Satureja\" – \"Micromeria\" – \"Acinos\" – \"Clinopodium\", mezi nimiž docházelo v minulosti k mnoha přesunům a jejichž přesné systematické vymezení a vzájemné příbuzenské vazby jsou značně složité. Většinou aktuálních světových zdrojů je rostlina řazena do rodu klinopád (\"Clinopodium\").\n\nU této rostliny rozlišujeme dva poddruhy:\n\n\nTento druh se primárně vyskytuje v Evropě a sekundárně v Severní Americe, kam byl zavlečen. Jeho přirozený výskyt sahá od střední Skandinávie až na jih (Středomoří, Turecko) a na východ až do evropské části Ruska. V ČR roste především v teplejších oblastech.\n\nPamětník rolní vyhledává různé svažité křoviny i louky, roste i na sutích a náspech, na polích a vinicích i v lomech, zejména na sušších půdách a na místech s dostatkem světla.\n\n"}
{"id": "335283", "url": "https://cs.wikipedia.org/wiki?curid=335283", "title": "Kočovnictví", "text": "Kočovnictví\n\nKočovníci nebo také nomádi jsou komunity lidí, jejichž způsob života preferuje spíše neustálé kočování z jednoho místa někam jinam před usedlým životem na jednom místě (např v jednom městě, státě atd.). Odhaduje se, že na Zemi žije okolo 30–40 milionů nomádů. Mnoho lidských kultur má svou nomádskou tradici, ale ty jsou v mnoha průmyslových zemích světa stále vzácnější. Existují tři typy nomádů:\n"}
{"id": "335287", "url": "https://cs.wikipedia.org/wiki?curid=335287", "title": "Zlatý pohár CONCACAF", "text": "Zlatý pohár CONCACAF\n\nZlatý pohár CONCACAF ( \"CONCACAF Gold Cup\"), nebo také Mistrovství ve fotbale Severní, Střední Ameriky a Karibiku, je fotbalová soutěž národních týmů Severní, Střední Ameriky a Karibiku pořádaná pod hlavičkou asociace CONCACAF. Tato soutěž vznikla v roce 1963 pod názvem Mistrovství ve fotbale zemí CONCACAF. Pod názvem Zlatý pohár se hraje od roku 1991.\n\nKvalifikační systém doznal pro ročník 2019 změn a také skončilo rozdělování na středoamerickou a karibskou zónu. Mezi 16 týmů hlavního turnaje se 6 kvalifikovalo napřímo jako země, které se zúčastnily \"Hexagonalu\" – poslední, páté fáze kvalifikace na Mistrovství světa ve fotbale 2018. Zbylých 10 míst bylo připraveno pro týmy, které si účast vybojovaly v kvalifikaci Ligy národů CONCACAF 2019-2020.\n\nTurnaje v roce 2017 se účastnilo 12 národních týmů. Ty se kvalifikovaly následovně:\n"}
{"id": "335292", "url": "https://cs.wikipedia.org/wiki?curid=335292", "title": "Pamětník", "text": "Pamětník\n\nPamětník může být :\n\n"}
{"id": "335294", "url": "https://cs.wikipedia.org/wiki?curid=335294", "title": "Provence", "text": "Provence\n\nProvence ( , ) je historická země, která se nachází v jihovýchodní Francii. Je součástí administrativního celku Provence-Alpes-Côte d'Azur. Do Provence tradičně spadají deparetmenty Var, Vaucluse, Bouches-du-Rhône a některé oblasti deparetmentů Alpes-de-Haute-Provence a Alpes-Maritimes. Jméno pochází z latinského slova \"provincie\" – Provence se totiž stala první mimoitalskou provincií Římanů.\n\nOblast byla původně osídlena ligurskými kmeny. V 6. století př. Kr. bylo pobřeží během tzv. velké řecké kolonizace kolonizováno řeckými Ióny s centrem v Massalii (dnešní Marseille). Během 4. století př. Kr. se zde usadili Keltové a v 2. století př. Kr. ovládli část Provence Římané a založili zde první zaalpskou provincii, ke které roku 49 př. Kr. připojili území Massalie.\n\nZačátkem 6. století bylo území podmaněno Ostrogóty a roku 537 následně Franky. Od 8. do 10. století bylo území vystaveno častým arabským vpádům. Na základě Verdunské smlouvy (r. 843) připadla Provence vnuku Karla Velikého Lotharovi I., poté jeho synovi Karlu Mladšímu a po jeho smrti v roce 863 se stala součástí Východofranské říše a tedy i její následnice Svaté říše římské. Součástí francouzského království následníka či dědice Západofranské říše se stala postupně v průběhu dvou staletí: po smrti katalánského Raymonda-Bérengera V. Provencalského, po němž zůstaly čtyři dcery Markéta (manžel – Ludvík IX. Francouzský (svatý)), Sancha (manžel – Richard z Cornwallu), Eleonora (manžel – Jindřich III.(anglický král)) a Béatrix (manžel – hrabě Karel I. z Anjou a Maine (bratr krále Ludvíka IX.)). Provence zdědil právě poslední pár (po vypořádání). Postupným děděním – vyjma města Nice a jeho okolí, z nichž se stalo hrabství Nicejské, které zdědili vévodové Savojští – se v roce 1481 dostala francouzskému králi Ludvíku XI., který ji začlenil roku 1487 do královské domény. Od té doby sdílí svůj osud s Francií. V době revoluce a Napoleonského období a po roce 1860 definitivně se její součástí stalo i hrabství Nice (postoupeno Sardinským královstvím spolu se Savojskem při přeměně v Italské království).\n\nV pozdějších dobách sehrála Provence významnou roli v oblasti kultury. V 11. století zde vznikl nový typ lyriky, kterou psali a interpretovali tzv. trubadúři. Ústředním motivem písně byla platonická láska k vytoužené (většinou vdané) ženě. Tento typ lyriky se stal velmi oblíbeným a brzy se rozšířil jak do dalších oblastí Francie (na severu byli trubadúři nazýváni truvéři), tak do dalších západoevropských zemí (v Německu tzv. minnesängři).\n\nDějištěm evropské politiky se Provence stala ve 14. století, kdy došlo k přesídlení papeže z Říma do Avignonu. Příčinou této etapy známé také pod názvem \"avignonské zajetí papežů\" se stal spor mezi francouzským králem Filipem Sličným a římským papežem Bonifácem VIII. Filip nechal papeže zajmout a prosadil zvolení novým papežem arcibiskupa z Bordeaux, který přijal jméno Klement V. Ten roku 1309 na Filipův nátlak přesunul své sídlo z Říma do Avignonu. Papežství tak bylo pod dohledem francouzského krále a sledovalo jeho politické zájmy (zrušení templářského řádu, pogromy na Židy atd.). Všech sedm papežů zvolených v tomto období byli Francouzi. Avignonské zajetí končí rokem 1378, tím ale problémy církve zdaleka neskončily. V následujících letech dochází k papežskému schizmatu – tj. existence avignonské i římské papežství a od roku 1409 po koncilu v Pise fungovali dokonce tři Svatí Otcové. Papežské schizma definitivně vyřešil teprve kostnický koncil svolaný římským králem Zikmundem, kdy byl jediným papežem zvolen Martin V.\n\nV Provence se nachází řada historických památek i přírodních zajímavostí. Ze zdejších pamětihodností jsou čtyři uvedeny na Seznamu světového dědictví UNESCO. Jsou to:\n\nPřírodní zajímavosti:\n\nJestliže považujeme Přímořské Alpy na hranici s Itálií za součást Provence, jedná se o nejvyšší pohoří v regionu. Tento masiv tvoří hranici mezi francouzským departementem Alpes-Maritimes a italskou provincií Cuneo. V Přímořských Alpách se nachází Národní park Mercantour.\n\nNejvyšší vrcholy Přímořských Alp:\n\nMístním tradičním jazykem je provensálština. Jedná se o dialekt okcitánštiny známé také pod názvem langue d'oc, která je velmi blízká katalánštině. Existuje několik regionálních variant provensálštiny. Provensálštinou se v Provence běžně hovořilo až do začátku 20. století, kdy francouzská vláda započala intenzivní a v konečném důsledku úspěšné snahy o nahrazení regionálních jazyků francouzštinou. Dnes se provensálština vyučuje na provensálských školách včetně univerzit, k běžné komunikaci ji ale používá pravděpodobně méně než 500 – převážně starších – lidí.\n\n\n\n"}
{"id": "335295", "url": "https://cs.wikipedia.org/wiki?curid=335295", "title": "Leknín bělostný", "text": "Leknín bělostný\n\nLeknín bělostný (\"Nymphaea candida\") je jeden ze dvou v ČR rostoucích druhů leknínu. Jedná se o vodní rostlinu s ozdobnými bílými květy, v ČR kriticky ohroženou (C1).\n\nOd leknínu bílého se liší tím, že jsou hlavní žilky i v horní třetině výrazně obloukovitě prohnuté, nikoliv rovné. Nejvíce jsou ohnuté v dolní třetině, kde vytváří vždy dvě protilehlé žilky písmeno U. Je vysoký asi 50–170 cm, kvete od června do srpna.\n\nS leknínem bílým se kříží (\"N. alba × N. candida\", též \"N. borealis\").\n\nLeknín bělostný se vyskytuje v rybnících, jezírkách, říčních ramenech či v klidných místech řek. Někdy je vysazován do přírody.\n\n \n"}
{"id": "335297", "url": "https://cs.wikipedia.org/wiki?curid=335297", "title": "Pierre-Émile Martin", "text": "Pierre-Émile Martin\n\nPierre-Émile Martin (18. srpna, 1824 Bourges – 23. května, 1915, Fourchambault) byl francouzský inženýr, metalurg a průmyslník. Spolupodílel se na vývoji nového technologického postupu výroby oceli.\n\nPo ukončení studia na hornické škole pracoval v metalurgickém závodě svého otce ve Fourchambault, v letech 1854—1883 byl ředitelem hutního závodu v Sireuil. Se svým otcem Émile Martinem zavedli výrobu oceli s přidáváním ocelového šrotu v kyselém prostředí v peci s regenerativním topením. Na vzniku této metody se podíleli i Wilhelm a Friedrich Siemensovi, bratři Wernera Siemense.\n\nPrvní Martinská pec byla uvedena do provozu 8. dubna 1864 ve francouzském městečku Sireuil. Tato technologie se velmi rychle rozšířila a po dobu více než sta let byla nejvýznamnější technologií masové výroby kvalitní oceli.\n\nPosléze se však dostal do sporu se stále mocnější rodinou Siemensů. Nakonec musel vyhlásit bankrot a upadl do úplné chudoby a zapomnění. Žil v Paříži a v roce 1910 byl náhodně objeven a do konce života žil podporován solidárními průmyslníky.\n\n\n"}
{"id": "335300", "url": "https://cs.wikipedia.org/wiki?curid=335300", "title": "Hugues de Payens", "text": "Hugues de Payens\n\nHugues de Payens (1070–1136) byl francouzský rytíř pocházející z oblasti Champagne, byl spoluzakladatelem a prvním velmistrem rytířského řádu templářů. Spolu s opatem svatým Bernardem de Clairvaux Hughes sestavil \"Latinské právo\", kodex chování templářů.\n\nHugues se pravděpodobně narodil v Château Payns, asi 10 kilometrů od Troyes v kraji Champagne. Původně byl vazalem hraběte Huga ze Champagne, k jehož družině se připojil, když se hrabě rozhodl vydat na první křížovou výpravu. Je též možné, že Hugues během křížové výpravy sloužil ve vojsku lotrinského vévody Godefroie z Bouillonu. Po dobytí Jeruzaléma křižáky se Hugues vrátil zpět do Francie, nicméně hrabě Hugo ze Champagne se do Jeruzaléma roku 1108 a Hugues de Payens jej doprovázel. Zatímco hrabě Hugo se opět vrátil domů, Hugues již v Jeruzalémě zůstal, kde začal organizovat původní devítičlenné bratrstvo mnichů-rytířů, kteří na výzvu papeže Urbana II. na cestě k Božímu hrobu ochraňovali křesťanské poutníky z Evropy.\n\nHugues de Payens se se svými osmi rytíři obrátil na krále Jeruzaléma Balduina II., aby formálně utvořil postavení templářských rytířů. kromě Payense templáře tvořili Godefroi de Saint-Omer, Payen de Montdidier, Archambaud de Saint-Agnan, André z Montbardu, Geoffrey Bison, a dva muži, jejich jména se uvádí jen jako Rossal a Gondamer. Poslední rytíř zůstává neznámý. Dva z původních rytířů byli bratři a všichni ostatní rytíři byli nějak, ať již pokrevně či prostřednictvím manželství, vzájemně příbuzní.\n\nPři své návštěvě Anglie a Skotska Hugues de Payens získal pro řád peníze a naverboval nové rytíře. V Londýně vybudoval první templářskou kancelář a poblíž Edinburghu nechal založit další. Hugues de Payens vedl jako velmistr řád téměř dvacet let až do své smrti, přičemž pomáhal z templářů vybudovat důležitou a vlivnou vojenskou i finanční mocnost. Zemřel v Palestině roku 1136 a jeho nástupcem ve funkci velmistra se stal Robert z Craonu.\n\n\n"}
{"id": "335309", "url": "https://cs.wikipedia.org/wiki?curid=335309", "title": "Seznam biskupů a arcibiskupů gdaňských", "text": "Seznam biskupů a arcibiskupů gdaňských\n\nÚplný seznam pomocných a sídelních biskupů a arcibiskupů gdaňské (arci)diecéze od jejího založení až po dnešek.\n"}
{"id": "335311", "url": "https://cs.wikipedia.org/wiki?curid=335311", "title": "Dubhe", "text": "Dubhe\n\nDubhe (α Ursae Majoris) je druhá nejjasnější hvězda v souhvězdí Velké medvědice. Je součástí Velkého vozu. Taktéž je nejsevernější hvězdou z Ukazatelů – dvě hvězdy, které nám ukazují směr k Polárce.\n\nNázev hvězdy pochází z arabského \"dubb\", což znamená medvěd.\n\nDubhe je starší hvězda, která spaluje helium. Je to obr spektrálního typu K s povrchovou teplotou 4 500 K a s přibližně 300krát větší zářivostí než Slunce. Od sluneční soustavy je vzdálená 124 světelných let. Ve vzdálenosti 23 AU ji obíhá společník – hvězda hlavní posloupnosti.\n"}
{"id": "335312", "url": "https://cs.wikipedia.org/wiki?curid=335312", "title": "Pandur", "text": "Pandur\n\nPandur byl osobní strážce chorvatských šlechticů v 17. a 18. století v historickém regionu Slavonie a příslušník rakouské vojenské jednotky ve slezských válkách.\n\nV 17. a 18. století panduři střežili vojenskou hranici Habsburské říše vůči Osmanské říši. Jednotky pandurů tvořili tehdy většinou Chorvaté, Rumuni, Maďaři a Srbové.\nNejznámějším oddílem pandurů byla dobrovolnická jednotka naverbovaná baronem a dobrodruhem Franzem (Franjo) Trenckem. Jednalo se o tisíc mužů té nejhorší pověsti: lupiče, zbojníky a profesionální vrahy. Svým zjevem záměrně napodobovali Turky, čímž protivníka ještě více děsili. Byli velice respektovanou jednotkou, ve službách královny a císařovny Marie Terezie se soustřeďovali zejména na průzkum a partyzánský boj. Působili také na českém území (Litoměřice, Beroun, v Budějovicích zajali tisíce Prusů). U slezského Zárova se jim podařilo vpadnout Prusům do zad, a dokonce vyplenit stan samotného krále Fridricha II. Velikého. Rubem jejich odvahy a bojechtivosti byla však nedisciplinovanost, surovost vůči civilnímu obyvatelstvu a bezmezná hrabivost, jíž vynikal zejména sám baron Trenck. Na rozdíl od regulérní armády panduři stát nic nestáli, bojovali jen za vlastní kořist, proto Marie Terezie dlouho nad Trenckem držela svou ochrannou ruku. Nakonec byl ale stejně za řadu zločinů (svévolné popravy, plenění na území monarchie, znásilnění) odsouzen ke trestu smrti, tento verdikt zmírnila císařovna na doživotní věznění na Špilberku.\n\nRoku 1756 přešla tato jednotka do regimentu maďarské pěchoty stálého vojska. V následujících letech se vzhled a výzbroj sjednotily na standard armády Rakousko-Uherska. Pod názvem c. a k. pěší regiment č. 53 existovala jednotka až do roku 1918 s posádkou v Agramu (dnes Zagreb).\n\n\n"}
{"id": "335314", "url": "https://cs.wikipedia.org/wiki?curid=335314", "title": "Bridge Studios", "text": "Bridge Studios\n\nBridge Studios je kanadské filmové studio ve městě Burnaby v provincii Britská Kolumbie. Má největší halu pro speciální efekty v Severní Americe. V prostorách Bridge Studios se nachází celkově osm hal, s plochami od 12 000 m² do 1400 m². Celková plocha studia je větší než 60 000 m².\n\nJméno Bridge Studios je odvozeno od názvu Dominion Bridge Company, firmy zabývající se stavbami mostů, která v rozmezí 30. až 70. let minulého století sídlila na místě dnešního filmového studia.\n\nPozemek, na kterém stojí studio se pro účely filmování poprvé použil po dokončení mostu Dominion Bridge. V roce 1987 financovala vláda provincie úpravu pozemku pro jeho trvalé využití jako filmové studio.\n\nÚdaje v závorce jsou roky natáčení, ne premiéry.\n\n\n"}
{"id": "335315", "url": "https://cs.wikipedia.org/wiki?curid=335315", "title": "Martin Trnavský", "text": "Martin Trnavský\n\nMartin Trnavský (* 8. března 1970 Brno) je český divadelní a filmový herec a dramatik.\n\nVystudoval Janáčkovu akademii múzických umění v Brně.\n\nPůsobí především jako divadelní herec (vlastní Divadelní spolek Frída). Po absolvování JAMU byl v angažmá v Městského divadla v Brně (\"Othello\", Biff ve \"Smrti obchodního cestujícího\", De Guiche v \"Cyranovi z Bergeracu\"), hostoval v Divadle bratří Mrštíků a necelý rok v pražském Činoherním klubu (\"Tři sestry\"). Stal se také známý mezi hráči videoher, protože daboval hlavního hrdinu české hry Mafie II Vita Scalettu.\n\nNa sklonku roku 1999 založil z iniciativy Bolka Polívky nezávislý autorský Divadelní spolek Frída, jehož domovskou scénou je Divadlo Bolka Polívky na Jakubském náměstí 5 v Brně.\n\nSpolečně s herečkou Bárou Munzarovou, se kterou se v roce 2008 seznámil při natáčení seriálu \"Ordinace v růžové zahradě 2\" a s níž hrál také v televizním filmu \"Na rozchodnou,\" hrají i v Divadelním spolku Frída, např. ve hře \"Jako Thelma a Louise\".\n\n\n\n"}
{"id": "335316", "url": "https://cs.wikipedia.org/wiki?curid=335316", "title": "Dějiny Egypta", "text": "Dějiny Egypta\n\nDějiny Egypta jsou dějinami státu Egypt nacházejícího se v severovýchodní části Afriky podél řeky Nil. Historické území Egypta převážně sahalo na severu od nilské delty na jih až k prvnímu až druhému nilskému kataraktu. Historie Egypta patří mezi nejdelší souvislé historie sjednoceného státu. Dějiny vlastního státu se počínají někdy kolem roku 3000 př. n. l., kdy byly sjednoceny původně samostatné městské státy pod vládu jednoho faraona Meniho. Základy tohoto státu však sahají hlouběji do minulosti.\n\nChronologie starověkého Egypta byla původně založena na pořadí panovníků a délce jejich panování. Protože neznáme všechny panovníky a v určitých obdobích docházelo ke spoluvládám, nemůžeme, zvláště v rané historii, některé události přesně datovat. Důsledkem je, že dokonce v jediném díle často archeologové nabídnou několik možných dat nebo dokonce celých chronologií. Následkem toho mohou být odchylky mezi zde předkládanými daty a daty v jednotlivých článcích o starověkém Egyptě.\n\nZaložení Egypta předcházelo dlouhé období, kdy se sice ještě nepoužívalo písmo, ale byly položeny základy egyptské civilizace. V období paleolitu došlo k osídlení údolí Nilu a prehistorické Núbie. V době středního paleolitu byla osídlena i oblast Západní pouště, což dokládají nálezy u bývalých jezer. Ta byla v době extrémního sucha opouštěna. Obyvatelé se živili lovem zvěře, kterou lovili kamennými nástroji.\n\nNa konci období středního paleolitu došlo ke změně podnebí na velmi suché a oblast Západní pouště byla opuštěna. Důsledkem bylo zvýšení hustoty obyvatel žijících v oblasti nilského údolí.\n\nKolem roku 9300 př. n. l. se vlivem vlhčího klimatu lidé vrátili zpět do oblasti Západní pouště a vytvořili zde „keramickou“ kulturu. Z oblasti nilského údolí nejsou z této doby žádné nálezy, protože místní sídliště jsou pravděpodobně pokryta několikametrovými nánosy nilského bahna.\n\nV oblasti Západní pouště žili lidé kočovným způsobem života v oblastech vysychajících jezer. Kolem roku 7500 př. n. l. se objevuje hloubení studní a chov domácích zvířat. Kromě chovu dobytka se stále loví divoká zvěř, hlavně zajíci a gazely.\n\nKolem roku 4900 př. n. l. se objevuje pálená hlazená keramika, někdy s černým okrajem, která pravděpodobně později ovlivnila keramiku Badárské kultury, rozšířenou v oblasti Horního Egypta.\n\nOd roku 5400 př. n. l. se začíná rozvíjet chov domestikovaných zvířat, hlavně ovcí, které byly získány z Levanty. Protože však po roce 4400 př. n. l. došlo v Západní poušti ke změně podnebí na suché, začala být opět svými obyvateli opouštěna.\n\nMezi roky 5450 až 4400 př. n. l. se objevuje v oblasti Fajjúmské oázy fajjúmská kultura a v oblasti nilské delty kultura Maadí. Obě kultury se odlišují povrchem a tvarem vyráběné keramiky. Některé nádoby byly také dováženy z oblasti Horního Egypta, kde se rozšířila Badárská kultura, a z oblasti Palestiny, což svědčí o obchodních kontaktech s těmito oblastmi.\n\nNa výrobu nástrojů se začalo používat mědi.\n\nKultura Maadí byla již kulturou usedlých pastevců a zemědělců. Chovala se prasata, skot, kozy, ovce, osli, psi a pěstoval se ječmen, pšenice, hrách, čočka.\n\nBadárská kultura volně přechází v Nakádskou kulturu. V tomto období byla společnost pravděpodobně již sociálně rozvrstvená a nálezy v hrobech naznačují tendenci k hierarchické organizaci.\n\nNa konci období kultury Nakáda III. byly původně samostatné „městské státy“ sjednoceny pod vládu jednoho panovníka. Podle legendy byl sjednotitelem faraon Meni, kterého někteří archeologové ztotožňují s faraonem Narmerem nebo s panovníkem Hor-Aha.\nPodnětem ke sjednocení byla pravděpodobně potřeba efektivního využití vláhy a každoročních nilských záplav. Centrem říše se stalo město Cenej, které se nacházelo poblíž Abydu.\n\nPotřeby jednotné administrace vedly velmi rychle k vynálezu písma a k zavedení jednotného kalendáře, v němž jeden rok tvořilo 365 dnů.\n\nBěhem vlády prvních dvou dynastií se říše stabilizovala a Egypt tak byl připraven pro první velkou epochu kulturního rozkvětu – Starou říši.\n\nZačátek doby Staré říše je spojen se zakladatelem třetí dynastie faraonem Džoserem, který si nechal postavit první pyramidu a to stupňovitou pyramidu v Sakkáře. Za vlády faraona Džosera a panovníků čtvrté a páté dynastie se rozloha Egypta rozšířila na jihu až k Asuánu. Faraonové byli v této době uctíváni jako synové slunečního boha Re a měli neomezenou moc. Centrem říše bylo město Memfis, které leželo na rozhraní Nilské delty a Nilského údolí.\n\nVlastní doba stavitelů pyramid začíná 4. dynastií, faraonem Snofrevem. Nejznámějšími vládci této dynastie jsou Chufev (Cheops), Rachef (Chefren) a Menkaure, kteří si nechali postavit pyramidy v Gíze.\n\nUctíván je bůh slunce Re, jehož kult dosáhl vrcholu v 5. dynastii. Nedaleko královských pyramid se v této době stavějí chrámy pro boha Slunce.\n\nKoncem tohoto období však došlo k politickému úpadku. Moc správců jednotlivých částí Egypta (nomů) vzrostla natolik, že začala velmi oslabovat centrální správu. Když celou zemi krátce po dlouhé vládě faraona Pepiho II. postihl dlouhotrvající hladomor, rozpadl se Egypt na jednotlivá území místních vládců.\n\nEgypt v této době spravovali místní vládci, z nichž nejsilnější byli panovníci v Herakleopolis Magna, kteří se snažili navázat na faraony Staré říše. Na jihu v Thébách postupně vzniklo druhé mocenské centrum.\n\nV druhé části tohoto období spolu tyto dvě centra bojovaly o vládu nad celým Egyptem. Na konci tohoto období thébský král Nebhepetre Mentuhotep II. zvítězil nad hérakleopolským panovníkem a znovu sjednotil Egypt.\n\nPo sjednocení Egypta zakladatelem 11. dynastie Mentuhotepem II. nastal opětovný rozvoj Egyptské říše. Mentuhotep II. vybudoval novou rezidenci v oblasti dnešního Luxoru poblíž Théb. V Karnaku byl založen chrám boha Amona, který se stal základem mohutné svatyně staroegyptské říše.\n\nFaraónové následující 12. dynastie přesunuli hlavní město do Ictaueje, které se nacházelo nedaleko vstupu do fajjúmské oázy poblíž Memfidy. Přesto Zůstaly Théby i nadále významným náboženským střediskem. Také rozšířili území Egypta na jihu, znovu dobyli Núbii a podnikli několik výprav do Palestiny, odkud začaly Egypt ohrožovat Asijci, Egypťany nazývaní Hyksósové.\n\nZa vlády 13. dynastie proběhlo v Núbii povstání a Egypt se znovu rozdělil na několik částí. Začalo období Druhé přechodné doby.\n\nV architektuře pohřebních staveb nastaly během Střední říše změny. Mentuhotep II. si nechal postavit královskou hrobku, kterou tvořil terasovitý chrám, který jako nástavba překrýval hrob vytesaný hluboko ve skále. Pozdější panovníci se opět vrátili ke stavbě pyramid, ale rozměrově menších, než jaké byly budovány ve Staré říši, a stavěných z hliněných cihel a ne z kamene. Jejich vnitřní uspořádání bylo také jiné.\n\nHlavním thébským bohem byl Amon, jehož kult začal v té době splývat s kultem slunečního boha Réa. Naděje na posmrtný život začala být spojována s bohem Usirem, jehož hlavní svatyně se nacházela na pohřebišti v Abydu.\n\nKolem roku 1650 př. n. l. vpadly do oslabeného Egypta asijské oddíly Hyksósů, které měly nové typy zbraní a pro přesuny používaly koně. Jejich rychlým přesunům na koních a bojových vozech nemohlo egyptské vojsko čelit. Hyksósové nakonec ovládli území sahající od Palestiny až do Núbie.\n\nEgypt ovládali z města Avaris (Hatvóret), nacházející se ve východní části Nilské delty. V egyptských nomech dosazovali své vazaly, kteří jim platili poplatky. Kolem roku 1550 však thébský vládce, pozdější faraon Ahmose I. Hyksóse ze země vyhnal a podařilo se mu Egypt znovu sjednotit. Založil tak 18. dynastii.\n\nZa vlády panovníků 18. dynastie se dosáhla Egyptská říše největšího územního rozsahu. Na jihu se rozkládala až k Nubii a na východě dosahovala až k údolí Eufratu.\n\nDo země teď proudilo nesmírné bohatství z válečné kořisti, povinných odvodů (tributů) a z obchodu. Z Nubie přicházely předlouhé karavany naložené zlatem, slonovinou a vzácným dřevem, doprovázené exotickými zvířaty.\n\nHlavním městem byly Théby a ústřední chrám Amona-Rea se nacházel v Karnaku. Faraónové si stavěli zádušní chrámy a hrobky v Údolí králů nacházejícího se naproti Théb, které zůstaly i nadále centrem kultu boha Amona. Amonovi byl nyní také věnován celý kult posmrtného života.\n\nVe společnosti nastaly změny – nesmírně vzrostla vojenská moc, protože vojsko bylo příčinou vyhnání Hyksósů a vlivem uctívání boha Amona začala růst také moc jeho kněží.\n\nMezi nejznámější panovníky této doby patří Hatšepsovet, jedna z nejvýznamnějších královen Egypta, která byla původně regentkou faraona Thutmose III., Achnaton, který je znám svou náboženskou reformou, jíž se snažil omezit moc kněží Amonova kultu, a Tutanchamon, který se proslavil svou nevyloupenou hrobkou nalezenou v roce 1922 archeologem Howardem Carterem.\n\nPosledním silným panovníkem této doby byl Ramesse III. Za vlády panovníků 20. dynastie, znovu vzrostla moc amonových kněží a na západě začal být Egypt napadán libyjskými kmeny. Královskou moc oslabila také vleklá hospodářská krize a boje o nástupnictví. To vedlo k opětovnému rozpadu Egypta a začátku Třetí přechodné doby.\n\nEgypt byl v této době rozdělen na jižní část ovládanou mocnými kněžími z Théb a nilskou deltu spravovanou faraony 21. dynastie z města Tanis. Severní část si později podmanili libyjští nájezdníci, zakladatelem 22. dynastie byl Libyjec jménem Šešonk I..\n\nŘíše byla sjednocena opět z jihu, ale nyní z Núbie, odkud z města Napata ovládala Egypt 25. dynastie. Ta se snažila napodobit umělecký styl Nové říše a přiklonit se ke starým tradicím. Vývoj však načas přerušil vpád Asyrské říše.\n\nPozdní doba začala opětovným ziskem moci do egyptských rukou faraonem Psammetikem I. 26. dynastie, kterou založil, vládla z města Sais. Její vládnutí bylo přerušeno dobytím Egypta perským králem Kambýsem a Egypt se stal perskou satrapií.\n\nPoslední vzepnutí ke staré slávě znamenala krátká nezávislost v období 28. až 30. dynastie, kdy Egypt spravovali domácí panovníci. Pak byl Egypt Peršany opět dobyt a po porážce Dareia III. Alexandrem Makedonským připadl k jeho říši.\n\nEgypt uvítal Alexandra Velikého jako svého osvoboditele. V Egyptě pobyl sice krátce, ale stačil zde ustavit nový způsob státní správy a založit Alexandrii. Po jeho smrti po několika sporech o nástupnictví připadl Egypt Alexandrovu pobočníkovi Ptolemaiovi I.\n\nNejvýznamnějšími panovníky Ptolemaiovské dynastie byli první tři panovníci. Za jejich vlády se stal Egypt opět světovou říší. Jeho území sahalo od na západě Libye až do Malé Asie na východě a od na jihu Etiopie až k Egejským ostrovům na severu. Hlavním městem byla Alexandrie a stala se také se svou alexandrijskou knihovnou vzdělanostním centrem celého východního Středomoří. Velký kulturní vliv v této době měl helénismus.\nSpolečnost však byla rozdělena na vládnoucí řeckou vrstvu a domácí obyvatelstvo, které trpělo vysokými daněmi. Tyto rozpory vyvrcholily v době vlády Ptolemaia IV. (221 – 205 př. n. l.) v opakovaných povstáních na celém území Egypta.\n\nOd Ptolemaia IV. také docházelo ke sporům o nástupnictví. Do těchto sporů se postupně začala vměšovat Římská říše a Egypt se dostal do jejího područí. Poslední z panovníků dynastie Ptolemaiovců Kleopatra VII. (51–30 př. n. l.) se pokusila vytvořit z Egypta znovu mocnou říši. Potřebovala však se svými záměry souhlas Říma, který si zajistila milostným poměrem s Juliem Caesarem a po jeho smrti s nejsilnějším mužem římského impéria, Marcem Antoniem. Toho si v roce 36 př. n. l. vzala za manžela.\n\nV Římě si však uvědomili, že hrozí ztráta Egypta a proto Oktavián, Caesarův adoptivní syn, vytáhl do války proti Antoniovi a Kleopatře. Antonius byl v bitvě u Actia roku 31 př. n. l. poražen a Kleopatra a Antonius o rok později spáchali sebevraždu. Egypt se tak stal definitivně římskou provincií nazývanou Aegyptus.\n\nŘímští císaři využívali Egypt hlavně jako zdroj obilí pro Řím a zdroj exotického zboží, dováženého z Orientu.\n\nEgyptské obyvatelstvo bylo utlačováno a zemi spravovaly hlavně jiné národy – Řekové, Římané. To vedlo k opakovaným povstáním, které však bylo vždy potlačeno. Také se zde rychle začalo šířit křesťanství a vznikla koptská církev.\n\nV roce 250 zahájil císař Decius rozsáhlé pronásledování křesťanů, přesto se jejich vliv šířil dále šířil. Pronásledování křesťanů ukončil až v roce 313 Konstantin Veliký vydáním ediktu milánského.\n\nV roce 395 byla Římská říše rozdělena na západní a východní část. Egypt připadl k východní části později nazývané Byzantská říše. Ta Egypt využívala i nadále jako zdroj hospodářských příjmů.\n\nV této době byl Egypt úplně pokřesťanštěn a pohanské kulty byly zapomenuty, včetně znalosti hieroglyfického písma.\n\nV roce 622 se začal na Arabském poloostrově šířit islám a Mohamedovi nástupci, chalífové, vytvořili novou světovou říši, která začala expandovat. Byzantský Egypt padl již roku 641 do rukou arabským oddílům, vedeným vojevůdcem Amr ibn al-Ásem. Z jeho vojenského tábora vznikl Fustát, první arabské město v Egyptě, základ pozdější Káhiry.\n\nObyvatelstvo nekladlo dobyvatelům téměř žádný odpor, protože v nich viděli své osvoboditele od nenáviděné Byzantské říše.\n\nPo smrti proroka Mohameda se chalífy (náboženskými i světskými vládci říše) stali postupně čtyři volení chalífové a po smrti posledního z nich Alího ibn Abí Táliba se k moci dostal Mu‘ávija I., zakladatel dynastie Umajjovců. Hlavním městem se stal Damašek. \n\nEgypt byl v té době provincií chalífátu. V Egyptě došlo k šíření islámu a arabské kultury, i když zde koptská církev a koptština jako národní jazyk ještě několik staletí v krajině faraónů přežívala. Koptové však tvořili jenom malou národnostní menšinu.\n\nV roce 750 byli Umajjovci svrženi a chalífou se stal Abú al-Abbás, zakladatel dynastie Abbásovců.\n\nBěhem panování prvních Abbásovců vzkvétala islámská kultura a věda. Nejznámějším z nich je Hárún ar-Rašíd (763–809), který v Bagdádu založil knihovnu Dům moudrosti.\n\nDaně pro obyvatelstvo žijící na venkově však byly i nadále zvyšovány, což vedlo opakovaně k povstáním Koptů. Poslední povstání roku 830 krvavě potlačil chalífa al-Ma'mún (syn Hárúna ar-Rašída).\n\nZa jeho nástupce chalífy al-Mu'tasima došlo k reformě armády, kdy si chalífa vytvořil sobě oddanou tělesnou stráž, nikoliv ze žoldnéřů jako dříve, ale z tureckých otroků. Ti později využili příležitosti, která se jim naskytla po přesunu panovnického dvora do Samary, a postupně a neoficiálně získali moc ve vládě.\n\nRoku 868 přišel do Egypta jako vojenský guvernér Turek Ahmad Ibn Tulún. V oslabeném chalífátu vyhlásil nezávislost Egypta a založil zde dynastii Tulúnovců. Abbásovské oddíly však roku 905 dobyly Egypt zpět.\n\nNa počátku 10. století vznikla na území Tunisu nová politická síla a moc, která usilovala nejenom o vládu v bohaté provincii Egypt, ale v celém chalífátu, Fátimovci. Neuznávali autoritu bagdádského chalífy a vyznávali šíitskou víru. Své území začali rozšiřovat směrem na východ. Roku 969 dobyli Egypt a v místě dnešní Káhiry založili nové hlavní město Misr al-Qáhira.\n\nZa vlády Fátimovců došlo v Egyptě k hospodářskému a kulturnímu vzestupu. V Káhiře byla postavena mešita al-Azhar, vysoká škola islámu, kde se brzy také vyučovala matematika, astronomie a medicína.\n\nNa začátku 11. století se začal projevovat úpadek fátimovské říše. Egypt postihlo několik morových epidemií a také se několikrát nedostavily důležité nilské záplavy. V sousedství Egypta se usadili dva obávaní nepřátelé – Turci a křižáci.\n\nTurci vyhlásili jako ortodoxní sunnité svatou válku proti šíitským Fátimovcům. Křižáci se zase snažili získat svatou zemi a roku 1099 dobyli Jeruzalém a roku 1168 pronikli až ke Káhiře. Fátimovci ze zoufalství požádali Turky o pomoc. Ti přišli do Egypta se svou armádou a již zde zůstali. Jeden z jejích generálů, Saladin, se roku 1171 prohlásil za sultána a založil vlastní dynastii Ajjúbovců.\n\nSaladin soustředil všechnu svou moc na boj s křižáky. V roce 1187 se mu podařilo dobýt zpět Jeruzalém a Palestinu. V roce 1192 uzavřel s účastníky třetí křížové výpravy příměří a umožnil volný přístup křesťanským poutníkům do Jeruzaléma.\n\nJeho nástupci se snažili ukončit boj s křižáky, ale dohody nebyly nikdy dodržovány. Egypt se stal bojištěm páté a šesté křižácké výpravy. Nakonec byl poslední ajjúbovský sultán zavražděn vlastní palácovou gardou tvořenou Mamlúky (vojenskými otroky tureckého původu), kteří se po krátkém mezidobí ujali v Egyptě vlády.\n\nPo získání moci v Egyptě zde vládly nejdříve bahrijští Mamlúci (1250–1382) a potom čerkeští (1382–1517). Nejslavnějšími sultány Mamlúků byli Bajbars I. (1260–1277) a Kalá'ún (1279–1290). Za jejich panování se stal Egypt vojenskou silou, které se podařilo odvrátit útok Mongolů a vyhnat křižáky z Palestiny. Období vlády Mamlúků bylo dobou bojů o trůn. Zemi řídila diktátorsky armáda, která často vojensky potlačovala nepokoje.\n\nZemě však za vlády mamlúkú bohatla, hlavně z odvodů poplatků z kontroly námořních cest do Orientu. Po zničení Bagdádu při mohutném mongolském nájezdu, se stala Káhira sídlem chalífa a hlavním duchovním centrem islámu.\n\nPočátkem úpadu tohoto období byl rok 1498, kdy Vasco da Gama objevil novou námořní cestu do Indie a narušil tak kontrolu Mamlúků nad obchodem s Indií. Nebezpečím pro jejich vládu však byl hlavně vzrůst moci Osmanské říše.\n\nV roce 1517 dobyl Egypt turecký sultán Selim I. a ten se tak stal provincií Osmanské říše. Osmanská provincie Egypt potom existovala, alespoň formálně, až do 1. světové války.\n\nEgypt začal hospodářsky upadat, sultánovi místodržící se o Egypt příliš nezajímali. Mamlúkové zastávali i nadále řadu významných mocenských a správních funkcí, protože jeden z jejich vojenských klanů významně podporoval turecké uchvatitele. Protože se však sultáni obávali rostoucího vlivu Mamlúků, rozmístili po celé zemi oddíly janičářů. Ty se později podílely na neustávajících mocenských bojích.\nV 18. století využili Mamlúkové chaosu v Káhiře, který zde vznikl poté, co před její brány pronikly loupeživé beduínské kmeny, a znovu uchvátili moc. Nepřehledné mocenské situace využila námořní flotila Napoleona Bonaparta, která k pobřežím Egypta dorazila 2. července 1798.\n\nDůvodem vylodění Napoleona Bonaparte bylo mocenské soupeření Francie a Anglie o kontrolu nad obchodem s Indií na tzv. egyptské cestě. Dne 21. července 1798 porazil Napoleon mamlúcké jezdectvo, ale již 1. srpna potopil britský admirál Nelson francouzskou flotilu v zálivu u Abú Kíru, východně od Alexandrie.\n\nFrancouzská expedice se tak nemohla vrátit a byla odsouzena k nezdaru. Pozitivním výsledkem návštěvy Francouzů v Egyptě bylo znovuobjevení starého Egypta. Z popudu Napoleona dorazila do Egypta s vojáky i velká skupina učenců, kteří měli popsat a nakreslit památky starověkého Egypta. Svou práci zveřejnili v díle La Description de l‘Egypte (Popis Egypta), které vedlo k vzniku vlny zájmu o egyptskou historii. Také nalezli tzv. Rosettskou desku, která se stala základem pro rozluštění hieroglyfického písma.\n\nFrancouzské panství v Egyptě ukončily anglicko-osmanské vojenské oddíly, které přistály v Egyptě roku 1801. Jako zastupující velitel tureckých oddílů přišel do Káhiry Muhammad Alí, který ovlivnil další dějiny Egypta.\n\nPo odchodu Francouzů pokračovaly boje mezi Mamlúky a tureckými oddíly. Také spojenectví Anglie a Osmanské říše se brzy rozpadlo a mezi těmito státy nastaly boje o nadvládu nad Egyptem.\n\nNakonec islámští duchovní dosadili nového místodržícího. Byl jím Muhammad Alí. Vyhovoval nejen duchovním vůdcům, ale zanedlouho ho v jeho novém úřadu potvrdil i istanbulský sultán. Alí porazil v bitvě u Rosette roku 1807 Brity a o čtyři roky později se zbavil vzbouřených Mamlúků, které nechal povraždit na slavnostní hostině v káhirské citadele.\n\nPoté začal budovat moderně vyzbrojenou armádu, což vedlo k celkové modernizaci a industrializaci Egypta. Začal zakládat školy a vojenské akademie. Na rozlehlých plantážích zavedl pěstování bavlny, což mělo zajistit státnímu rozpočtu dostatečné zdroje příjmů.\nMilitarizace Egypta ale vyvolávala mezi evropskými mocnostmi stále větší obavy. Nakonec musel roku 1841 Muhammad Alí radikálně snížit stav armády. Jako náhradu za tento ústup mu turecký sultán udělil titul místokrále, který zůstal v jeho dynastii do zrušení monarchie v roce 1953.\n\nDůležitou událostí během vlády dynastie Muhammada Alího bylo otevření Suezského průplavu 17. listopadu 1869. Suezský průplav však uvedl Egypt do přímé závislosti na cizích zemích. Alího vnuk Ismá'íl, se snažil zvýšit konkurenční schopnost své země na mezinárodních trzích s bavlnou a investoval do rozvoje infrastruktury. Rozsáhlé investice však nemohl zaplatit z vlastních zdrojů a zahraniční věřitelé naléhali na rychlé splácení úvěrů.\n\nEgypt musel prodat rozhodující část akcií egyptského Suezského průplavu Anglii a od roku 1876 musel souhlasit s britsko-francouzskou finanční kontrolou tohoto díla. O tři roky později byl Ismá'íl přinucen odstoupit ve prospěch svého syna Taufíka. V zemi se začalo zmáhat národnostní hnutí a lidé stále hůře snášeli vměšování cizích zemí do politiky Egypta a rozmařilý život vladařského dvora. Nespokojenost vedla v roce 1882 ve vojenskou vzpouru plukovníka Urábího.\n\nTaufík požádal Brity o vojenskou pomoc. Britské jednotky přistály u Alexandrie v roce 1882 a v zemi zůstaly až do revoluce „Svobodných důstojníků“ v roce 1952. V roce 1888 Konstantinopolská konvence prohlásila Suezský kanál za neutrální území pod správou Velké Británie. Británie tak získala Egypt do svého područí. Britští generální konzulové řídili egyptskou vládu, složenou ze stínového kabinetu a ze slabého místokrále, a hospodářské zisky plynuly do jejich rukou.\n\nNa počátku první světové války prohlásila Velká Británie 18. prosince 1914 prohlásila Egypt svým protektorátem. Tím byly zrušeny i ty nejposlednější formální vazby Egyptu na Osmanskou říši. Dosavadní chediv Abbás II. Hilmí byl sesazen a nahrazen sultánem Husajnem Kámilem. Po jeho smrti roku 1917 se sultánem stal Ismáíla Ahmad Fu´ád. Britové zatížili egyptské obyvatelstvo nucenými pracemi pro budování komunikací a vodovodů s velkými ztrátami na lidských životech. Omezení dovozu zboží podnítilo rozvoj egyptského lehkého průmyslu.\n\nZměn po první světové válce se pokusili využít nacionalisté a v roce 1919 vyslali delegaci, která dostala název Wafd, na Pařížskou mírovou konferenci, kde požádali o uznání nezávislosti Egypta. Velká Británie s tímto krokem nesouhlasila, ale o tři roky později tlaku nacionalistů ustoupila.\n28. února 1922 vyhlásil Egypt pod vládou pravnuka Muhammada Alího Fuada I. samostatnost jako Egyptské království. Ústava, která byla přijata o rok později, vytvářela z Egypta konstituční monarchii, dala však panovníkovi moc libovolně rozpouštět parlament, což vedlo k nestabilitě následujících vlád.\n\nZ delegace Wafd se mezitím stala nejvýznamnější strana v zemi, která působila v parlamentu jako hlavní králova opozice. Saad Zaghloul, který ji v roce 1919 v Paříži vedl, se v roce 1924 stal prvním ministerským předsedou Egypta.\n\nDalších třicet let se o moc v Egyptě přetahoval královský dvůr, strana Wafd a britský generální konzulát. Žádná vláda nebyla dlouho u moci a rostla korupce. Nic se nezměnilo, ani když Fuada I. vystřídal na egyptském trůnu v roce 1936 jeho syn Farúk.\n\nZa druhé světové války se stal bojištěm německé a italské armády pod velením Erwina Rommela a britských vojsk pod velením Bernarda Montgomeryho.\n\nProblémy v zemi vyvrcholily v roce 1948, kdy se egyptská armáda zúčastnila arabsko-izraelské války a byla poražena. V roce 1951 Egypt vypověděl Konstantinopolskou smlouvu a Velká Británie souhlasila, že se stáhne (1954).\n\nV lednu 1952 vypukly v Káhiře nepokoje proti britské vojenské přítomnosti. Dne 23. července 1952 došlo k převratu, kdy převzali moc „Svobodní důstojníci“. Vůdčími postavami převratu byl generál Muhammad Nadžíb a plukovník Gamál Abd an-Násir. Král Farúk 26. července 1952 odstoupil ve prospěch svého syna Fuada II. a o rok později byla vyhlášena Egyptská arabská republika.\n\nPo vyhlášení republiky se na krátkou dobu stal prezidentem Muhammad Nadžíb (1901–1984), kterého v listopadu 1954 nahradil plukovník Gamál Násir (1918–1970) s diktátorskými pravomocemi. V zahraniční politice uplatňoval politiku nezúčastněnosti, jejímiž spolutvůrci byl indický premiér Džaváharlál Néhrú, čínský premiér Čou En-laj, a jugoslávský prezident Josip Tito.\n\nPro rozvoj země potřeboval dostatek financí, ale nechtěl Egypt dostat opět pod vliv cizích zemí. Problém financí vyřešil zestátněním Suezského průplavu, v němž ještě rozhodující podíl akcií vlastnili Velká Británie a Francie. Tyto země a Izrael odpověděly na tento krok vojenským obsazením průplavu a začala jeden rok trvající Suezská krize.\n\nSpojené státy a Sovětský svaz však s vojenským obsazením průplavu nesouhlasily a donutily okupanty ke stáhnutí vojsk. Tento triumf posílil národní sebevědomí Egypta a celého arabského světa, ale zvýšil i vliv Sovětského svazu na Blízkém východě.\n\nNásir se také pokusil vytvořit se Sýrií a Jemenem (1958–1961) Sjednocenou arabskou republiku. Jemen se však nikdy nepřipojil a Sýrie v roce 1961 ze svazku s Egyptem vystoupila. Egypt si alespoň až do roku 1971 ponechal název Sjednocená arabská republika. Tento rok se přejmenoval na Egyptskou arabskou republiku.\n\nPo počátečních hospodářských úspěších došlo k finančním problémům, které narostly po porážce v šestidenní arabsko-izraelské válce v červnu 1967, začala narůstat nespokojenost obyvatelstva. Svržení Násira zabránil infarkt, jemuž podlehl 28. září 1970. Tři měsíce po jeho smrti bylo dokončeno jeho životní dílo, přehrada v Asuánu, která zajistila zvýšení rozlohy obdělávané půdy o 15%.\n\nPrezidentský úřad převzal Anvar as-Sádát, který byl také v roce 1952 členem revolučních „Svobodných důstojníků“. Vykázal sovětské poradce, kteří zde byli od dob začátku stavby Asuánské přehrady a svou zahraniční politiku orientoval na Západ. Nadměrný dovoz však vedl ke stále stoupající inflaci.\n\nS Izraelem vedl v roce 1973 Jomkipurskou válku, kdy Egypt získal zpět během šestidenní války ztracená území a dosáhl po složitých jednáních v Camp Davidu v roce 1979 podpisu míru s Izraelem. Smlouva učinila z Egypta první arabskou zemi, která oficiálně uznala Izrael. S tímto mírem ovšem většina arabského světa nesouhlasila. Egyptu bylo pozastaveno členství v Lize arabských států a bylo obnoveno až v roce 1989. Sadát za mírovou smlouvu z Camp Davidu dostal v roce 1978 sice Nobelovu cenu, ale byl 6. října 1981 během vojenské přehlídky u příležitosti Jomkipurské války zavražděn\nJeho nástupce Husní Mubárak se snažil usiloval od samého počátku opět o politiku nezúčastněnosti, jako jeho předchůdce Násir, a hospodářské stabilizace. Podařilo se mu vyvést Egypt z politické izolace. Arabská liga se znovu vrátila do Káhiry, kde obnovila sídlo svého vedení aniž musel Egypt ustoupit od mírových dohod z Camp Davidu.\n\nTím získal Egypt opět svou vedoucí roli, kterou prokázal v protiirácké koalici za války v Perském zálivu roku 1991. Jako jeden z nejsilnějších spojenců George Bushe v oblasti se těšil z ekonomické podpory Spojených států.\n\nV roce 2011 vyvrcholila nespokojenost obyvatel s dlouhodobou vládou prezidenta Mubáraka. V rámci tzv. arabského jara se na náměstí Tahrír v Káhiře uskutečnily protesty tisíců lidí a mnoho lidí padlo v boji se státními silami. Nakonec uprchl i prezident Husní Mubárak a v květnu 2012 se konaly demokratické volby, v nichž vyhrál kandidát strany spadající pod Muslimské bratrstvo Muhammad Mursí. Po roce jeho vlády, 3. července 2013 byl sesazen vojenským pučem. Prezidentem se stal maršál Abd al-Fattáh as-Sísí a u moci je dodnes.\n\n\n"}
{"id": "335320", "url": "https://cs.wikipedia.org/wiki?curid=335320", "title": "Konfederační pohár FIFA 2009", "text": "Konfederační pohár FIFA 2009\n\nKonfederační pohár FIFA 2009 byl 8. ročníkem Konfederačního poháru FIFA. Konal se v Jihoafrické republice od 14. června do 28. června 2009. Vítězem se stala reprezentace Brazílie, která obhájila titul z předchozího turnaje.\n\n\n\n"}
{"id": "335322", "url": "https://cs.wikipedia.org/wiki?curid=335322", "title": "Horní Kožlí", "text": "Horní Kožlí\n\nHorní Kožlí je vesnice v okrese Prachatice spadající pod město Vlachovo Březí. Od Vlachova Březí leží zhruba 3,5 km jihozápadním směrem. V roce 2011 zde trvale žilo třináct obyvatel.\n\nPrvní písemná zmínka o vesnici pochází z roku 1407.\n"}
{"id": "335325", "url": "https://cs.wikipedia.org/wiki?curid=335325", "title": "Červený veleobr", "text": "Červený veleobr\n\nČervený veleobr je obrovská hvězda spektrálního typu M, je jedním ze závěrečných stádií vývoje velmi hmotných hvězd. Jejich počáteční hmotnost je větší než 10 M.\n\nČervení veleobři vznikají z hmotných hvězd hlavní posloupnosti po spálení vodíkových zásob v jádře hvězdy. Po spálení vodíku se povrchové vrstvy těchto hvězd začnou rozepínat, přičemž hvězda přejde nejprve do stádia červeného obra a potom do stádia veleobra. Veleobr má průměr několiksetkrát větší než Slunce, ale jeho vnější vrstvy jsou extrémně řídké. Kvůli nízké povrchové teplotě, která se pohybuje kolem 3000 K, svítí červeným světlem. V jádře veleobra může probíhat spalování těžkých prvků až po železo. Veleobři nakonec zanikají jako supernovy nebo hypernovy.\n\nMezi veleobry patří například VY Canis Majoris (největší známý), Betelgeuze, Antares, V354 Cephei a VV Cephei.\n"}
{"id": "335327", "url": "https://cs.wikipedia.org/wiki?curid=335327", "title": "Chrám svatého Mikuláše a Alžběty (Cheb)", "text": "Chrám svatého Mikuláše a Alžběty (Cheb)\n\nChrám sv. Mikuláše a Alžběty v Chebu (častěji označovaný jen jako kostel sv. Mikuláše) je katolický farní kostel, a zároveň nejstarší existující kostel v Chebu. Nachází se na Kostelním náměstí, v severovýchodním rohu náměstí Jiřího z Poděbrad. Původně byl vystavěn jako trojlodní románská bazilika, během své existence však několikrát vyhořel a byl rozsáhle přestavován.\n\nZ původní románské baziliky se zachovaly obě věže, západní průčelí s portálem a portál v severní lodi. Chrám je pozdně gotická trojlodní hala o čtyřech klenebních polích s křížovými klenbami. Raně gotický a poměrně úzký presbytář má polygonální závěr a tři pole křížových kleneb. Nástěnné malby z konce 15. století byly v 19. století obnoveny a při celkové opravě po roce 2008 restaurovány do původní podoby. Vnitřní zařízení je novogotické z konce 19. století s využitím barokních obrazů a soch z poloviny 18. století.\n\nDatum započetí stavby tohoto románského kostela není přesně známo, ale předpokládá se, že se tak začalo dít ve 20. letech 13. století. První písemná zmínka pochází až z roku 1239, kdy se píše o zasvěcení jednoho z oltářů, a to svaté Anně. Současně s kostelem byl také založen dnes již neexistující přilehlý hřbitov. Při velkém požáru v roce 1270, při kterém byla zničena velká část města, byly poškozeny i právě budovaný františkánský klášter a kostel sv. Mikuláše. Začala rekonstrukce, při níž byl postaven nový chór a sakristie, tentokrát v gotickém slohu.\n\nOd roku 1456 se začaly sbírat peníze z darů měšťanů na další, významnou přestavbu kostela. Peníze darovala například rodina Junckerů, či chebský zbohatlík Sigmund Wann. Z této přestavby se nakonec stala největší přestavba kostela svatého Mikuláše v jeho historii. Původně románská bazilika byla v letech 1456-1470 přestavěna mistrem Jörgem z Chebu na pozdně gotickou halu, ovlivněnou amberským chrámem. Zdi bočních lodí byly rozebrány a zvýšeny a v letech 1472-1476 kostel nově zaklenul mistr E. Bauer z Eichstättu. Chrám dostal nové vnitřní zařízení, byly přemalovány vnitřní malby a věže také získaly nové vysoké gotické helmice.\n\nNěkdy po roce 1730 bylo severně od chrámu, směrem ke Kasárnímu náměstí postaveno dvouramenné kamenné schodiště eliptického půdorysu se sochami sv. Jiří, sv. Michaela a P. Marie. V roce 1742, kdy město okupovali Francouzi, zasáhl kostel blesk, a obě věže vyhořely. Byly zničeny helmice, roztavily se zvony a poškozeny byly i interiéry věží. Kvůli válečné situaci se nedalo začít s opravami a vše bylo jen provizorně zabezpečeno. Dva roky po ukončení války, v roce 1747, byly zhotoveny nové zvony. V témže roce také do Chebu přijel chebský rodák, významný architekt a stavitel Balthasar Neumann, kterého město požádalo, aby provedl rekonstrukci věží. Oprava byla dokončena v roce 1758, a kostel opět dostal nové helmice, tentokrát barokní, cibulovitého tvaru.\n\nDalší úpravy, převážně v interiéru, prodělal kostel v roce 1790, kdy byly vyměněny oltáře. O 19 let později, v roce 1809, zasáhl město další požár. Zničil stovku budov, kostel sv. Jana Křtitele a zasáhl i kostel sv. Mikuláše. Opět byly zničeny obě helmice, poškozeny interiéry a shořel i oltář. V roce 1812 byla vyrobena helmice pro jižní věž, druhá věž byla jen provizorně zastřešena. Teprve v roce 1869 získal kostel nové, novogotické helmice.\n\nV posledním roce 2. světové války, přesněji 20. dubna 1945 byl Cheb bombardován spojeneckými vojsky. Především byly ostřelovány okrajové části města, zničeno nádraží a železniční viadukt. Ovšem jedno z bombardování ve středu města poškodilo i věže kostela. Ty po válce získaly jen nízké, 7 metrů vysoké, provizorní helmice. Tyto helmice zůstaly provizoriem na příštích 63 let.\n\nAž v roce 2008, po několikaletém sbírání finančních prostředků, byl nadační fond Historický Cheb schopen napravit rest z konce války. Byly vyrobeny 26 metrů vysoké jehlanovité helmice (kopie novogotických z roku 1869), každá se čtyřmi menšími věžičkami v rozích. Ty byly v červenci 2008 jeřábem usazeny na věže kostela a o několik týdnů později slavnostně představeny veřejnosti. Proběhlo také žehnání helmic, a to poněkud netradičním způsobem; byly kropeny z plošiny vodou z hadice. Rekonstrukce stála 9 miliónů korun.\n\nV létě roku 2014 bylo v kostele sv. Mikuláše natáčeno několik scén filmu Mistr Jan Hus.\n\nV letech 2014 až 2015 byl v kostele sv. Mikuláše za přispění evropských fondů realizován projekt \"Chrám sv. Mikuláše jako turistický cíl\" (celkové náklady téměř 10 milionů korun), v rámci kterého byla 3. dubna 2016 pro veřejnost zpřístupněna jižní věž a krypta pod kostelem. Chebský farář Petr Hruška v tom spatřuje jistou symboliku, když říká: \"Zatímco výlet k nebesům lidem otevře zcela jiný pohled na město a jeho obyvatele, cesta do podzemí člověka přinutí přemýšlet o vlastním bytí a ponoří jej do hlubin historie.\" V této kryptě byla nalezena např. vzácná rakev s ostatky významné šlechtičny Sidonie Šlikové, která žila na přelomu 16. a 17. století. Původně byla pohřbena pod oltářem, teprve v roce 1894 byly její ostatky přeneseny do barokní pohřební komory, kde byly při její rekonstrukci nalezeny, antropologicky prozkoumány a při plánované zářijové vernisáži expozice přibližující historii pohřbívání na Chebsku budou pohřbeny zpět na místo nálezu. Plánuje se také vystavení modelu lebky Sidonie Šlikové a modelů dalších artefaktů, které byly v kryptě nalezeny.\n\nV současnosti je kostel opět otevřen široké veřejnosti jako \"Chrám sv. Mikuláše a Alžběty v Chebu\". Lze zde obdivovat krásu architektury a zůstat v tiché meditaci, sestoupit do hlubin země a prohlédnout si expozici v kryptě kostela nebo vystoupat na jižní věž a obdivovat odtud krásu města i dalekého okolí. Společenství katolických křesťanů z Římskokatolické farnosti Cheb se tento posvátný prostor snaží rozvíjet jako „Prostor pro přiblížení“ – přiblížení člověka k člověku, národa k národu, Boha k lidem, lidí k Bohu...\n\nStoupá se po pohodlném schodišti až do prostoru zvonice (133 schodů), odtud pak po točitém schodišti ústícím do příkřejšího závěrečného výstupu pak návštěvník vystoupá do prostoru vyhlídky (37 schodů). V mezipatrech je vždy několik židlí, kde je možné si odpočinout. Z vyhlídky je rozhled do všech světových stran, přičemž severní strana je zastíněna severní věží.\n\nDo krypty návštěvník sestoupí z hlavní lodi chrámu po cca 20 úzkých schodech. Zde jsou k vidění nově zrekonstruované prostory krypty zahrnující velkou centrální místnost, tři malé místnůstky a spojovací chodbu do zazděné druhé části krypty (kde jsou pohřbeny ostatky nalezené v kryptě včetně ostatků hraběnky Sidonie Šlikové). V kryptě je ve spolupráci s Muzeem Cheb připravována dlouhodobá expozice na téma pohřbívání na Chebsku.\n\nV zadní části hlavní lodi kostela najdete „křestní kapli“ se vzácnou křtitelnicí a „pohřební kapli“ se sarkofágem hraběnky Sidonie Šlikové (+ 1625). Mezi nimi je prostor pro expozice a výstavy prezentující život mezi narozením a smrtí včera i dnes. V presbytáři je nově zřízena tzv. „malá loď“ sloužící ke všednodenním bohoslužbám a v centrální apsidě je adorační prostor se svatostánkem. Bohatství ostatního novogotického vybavení a výzdoby chrámu a jeho dlouhé historie je prezentováno v několikajazyčných průvodcích, které jsou k zapůjčení u vchodu.\n\nVlastní chrám je bezbariérově přístupný, přičemž otvírací doba do chrámu, krypty i věže je denně kromě pondělí 10:00 až 17:00, v zimním období 10:00 až 16:00. V neděli je chrám pro hromadné prohlídky přístupný až po ranních bohoslužbách, které končívají kolem 11. hodiny. Doporučené vstupné do chrámové lodi (včetně krypty) je 20 Kč / 1 euro, povinné vstupné na vyhlídkovou věž je taktéž 20 Kč / 1 euro, přičemž předškolní děti to mají zdarma.\n\nMajitelem a správcem objektu je Římskokatolická farnost Cheb. Další informace a kontakty najdete na www.mikulas.farnostcheb.cz.\n\n"}
{"id": "335329", "url": "https://cs.wikipedia.org/wiki?curid=335329", "title": "Žádlovice", "text": "Žádlovice\n\nŽádlovice () je menší vesnice, součást města Loštic v okrese Šumperk.\n\nV katastru obce jsou evidovány tyto kulturní památky:\n\n"}
{"id": "335334", "url": "https://cs.wikipedia.org/wiki?curid=335334", "title": "Freistadt", "text": "Freistadt\n\nFreistadt (česky Cáhlov, dříve psáno například jako \"Frienstat\" či \"Vraynstat\") je malebné okresní město blízko českých hranic v kraji Mühlviertel v Horním Rakousku na silnici z Českých Budějovic do Lince. V historii významné obchodní město od 19. století ztrácelo svůj původní význam, takže dnes jsou tu zejména školy, úřady a zdravotnická zařízení. Žije zde obyvatel.\n\nMěsto bylo založeno na místě původní obce \"Zaglau\" (česky \"Zahlow\", \"Czagelaw\" nebo například \"Chaglowe\") podle pravidelného plánu patrně roku 1220 hrabětem Leopoldem VI. Babenberským na Linecké stezce od Dunaje, kudy se do Čech přivážela hlavně sůl a železo, do Rakouska hlavně ryby. Město mělo velká privilegia a z obchodu rychle zbohatlo, od roku 1388 se zmiňuje také starosta (\"Bürgermeister\"). Ve 14. století dostalo město nové, dodnes téměř úplně zachované hradby s Lineckou bránou (1) na jihu, Českou bránou (15) na severu a širokým příkopem kolem celého města. Farní kostel svaté Kateřiny (5) ze 13. století byl postupně přestavován a rozšiřován, takže má dnes pět lodí. Od 14. století se zmiňují i školy, roku 1543 se poprvé připomíná latinská škola.\n\nPočátkem 16. století zničily město dva požáry, další ranou bylo vyhnání protestantů po selském povstání roku 1627. Město pak ztratilo svá privilegia a s koňskou dráhou z Budějovic do Lince (1832) se doprava městu vyhýbala. Teprve od roku 1873 má Freistadt vlastní nádraží na trati Linec – Dolní Dvořiště – České Budějovice.\nMezi největší zaměstnavatele patří dnes krajská nemocnice a školy.\n\nFreistadt je především výborně zachovaný městský celek s opevněním, pravidelným náměstím a zámkem (13) ze 16. století, kde je dnes okresní \"Zámecké Muzeum kraje Mühlviertel ve Freistadtu (Mühlviertler Schlossmuseum Freistadt)\". Příkop je upraven jako park. Farní kostel na náměstí je gotický s pozoruhodnou klenbou a barokní věží z roku 1737. Na náměstí a v přilehlých ulicích je řada historických domů s gotickými, renesančními a barokními prvky. Na náměstí je mariánská kašna z roku 1704 (8) a řada historicky cenných domů. Na západní straně města je původní středověký hrad, pozdější \"Salzhof\", dnes kulturní středisko (18). Mimo hradby, naproti České bráně (\"Böhmertor\") stojí gotický kostel Panny Marie (14), vypálený husity roku 1422, ale brzy nato obnovený.\n\nPrávo vařit pivo ve svých vlastních domech obdrželi freistadtští občané už v roce 1363 od vévody Rudolfa IV. (jeho manželkou byla Kateřina Lucemburská, dcera Karl IV. a Blanky z Valois) a týkalo se každého, kdo vlastnil dům uvnitř freistadtských hradeb. Historie současného pivovaru se začala psát koncem roku 1770, kdy se majitelé domů dohodli s obcí na zakoupení pozemku za hradbami pro stavbu nového pivovaru. Aby ochránili svá práva, spojili se majitelé 149 domů do společnosti „Braucommune Freistadt“. Práva a povinnosti vyplývající ze smlouvy jsou platné stále ještě, což je ve světě globalizace až neuvěřitelné. Společnost je považována za poslední svého druhu v Evropě.\n\n\n"}
{"id": "335335", "url": "https://cs.wikipedia.org/wiki?curid=335335", "title": "Freistadt (rozcestník)", "text": "Freistadt (rozcestník)\n\nFreistadt (německy „svobodné město“) může znamenat:\n\n\nnebo německý název obcí:\n\n"}
{"id": "335337", "url": "https://cs.wikipedia.org/wiki?curid=335337", "title": "Vladimír Salač", "text": "Vladimír Salač\n\nExistuje více osobností s českým jménem a příjmením Vladimír Salač:\n"}
{"id": "335338", "url": "https://cs.wikipedia.org/wiki?curid=335338", "title": "Flybar", "text": "Flybar\n\nFlybar je upravený pogo stick, který umožňuje skákat více jak 150 cm do výšky, který byl vyvinut v USA. Díky pevnému tělu a mechanickému nastavení odpružení lze provádět s Flybarem mnoho triků bez větší závislosti na tělesné váze. Flybar je těžší než běžný pogo stick, váží okolo 9 kg. Flybar se v ČR objevil zhruba v roce 2006.\n\n"}
{"id": "335343", "url": "https://cs.wikipedia.org/wiki?curid=335343", "title": "Jiří Skobla", "text": "Jiří Skobla\n\nJiří Skobla (6. dubna 1930 Praha – 18. listopadu 1978 Praha) byl československý sportovec, atlet – koulař. V roce 1956 na letních olympijských hrách v Melbourne získal bronzovou medaili ve vrhu koulí.\n\nJeště v roce 1977 se stal na II. Mistrovství světa veteránů ve Švédském Göteborgu mistrem světa v kategorii nad 45 let kam vycestoval m.j. společně s reprezentačními kolegy diskařem Daňkem (stříbro), výškařem Brzobohatým (4. místo) a svým trenérem Otakarem Vodičkou.\n\nSkobla zemřel na rakovinu jater. Výsledky pitvy nejsou známy, ale existuje domněnka, že smrt mohla souviset s užíváním steroidů. Michal Polák z Antidopingového výboru ČR ho uvádí jako příklad sportovce, který za užívání anabolik zaplatil životem.\n\n"}
{"id": "335345", "url": "https://cs.wikipedia.org/wiki?curid=335345", "title": "Georg Elser", "text": "Georg Elser\n\nJohann Georg Elser (4. ledna 1903, Hermaringen, Německo – 9. dubna 1945, Dachau, Německo) byl německý odpůrce nacismu, osamělý strůjce neúspěšného atentátu na Adolfa Hitlera roku 1939. Brzy po činu byl dopaden, uvězněn a krátce před koncem války popraven.\n\nNarodil se v Hermaringenu nedaleko Ulmu. Jeho rodiče Ludwig Elser a Maria Müller se vzali jeden rok po jeho narození. V letech 1910–1917 navštěvoval základní školu v Königsbronnu, zde projevil svoje nadání v kreslení a v ručních pracích. Jeho otec byl rolník a vetešník a očekával, že mu po škole Georg pomůže, avšak ten se raději dal na učení ve slévárnách. Toho však musel po dvou letech zanechat ze zdravotních důvodů. Jeho zájem přešel na tesařinu, kterou se začal do roku 1922 učit. Své řemeslo uplatnil v Königsbronnu, Aalenu, Heidenheimu. V letech 1925–1929 pracoval jako hlídač v továrně na hodinky, kde se naučil vyrábět časovače. Od roku 1929 do 1932 pracoval opět jako truhlář ve Švýcarsku.\n\nPoté se navrátil Königsbronnu, kde nějaký čas pracoval s rodiči. V těchto letech se stále více setkával s nacismem. V roce 1930 se mu narodil syn Manfred. Avšak jeho matku, Mathildu Niedermann, si za ženu nevzal. Žili odděleně a on musel platit výživné. Přestože volil komunistickou stranu, tvrdil, že komunisté dostatečně nebojují proti rozmáhající se nacistické ideologii v Evropě. Když nastala sudetská krize, nevěřil Hitlerovým provoláním o míru a byl přesvědčen, že hlava nacistické mašinérie musí být odstraněna. Rozhodl se proto, že umístí bombu do mnichovského Měšťanského pivovaru (\"Bürgerbräukeller\") a nechá ji vybuchnout během tradičního Hitlerova projevu k výročí pivního puče.\n\nV listopadu 1938 přijel Elser do Mnichova a sledoval zde Hitlerův projev k výročí puče v Měšťanském pivovaru. Zde si zmapoval celou pivnici. Po projevu a následném průvodu odcestoval zpět. Díky poznatkům, které získal, se rozhodl, že příští rok zabije při této příležitosti Hitlera pomocí bomby, umístěné do pilíře, který se nacházel za řečnickým pultem.\n\nNásledně v kamenolomu, kde se pro ten účel nechal zaměstnat, potají nasbíral materiál, který potřeboval k sestrojení bomby, rozbušky, roznětky a zásobu střelného prachu. Počátkem srpna 1939 odcestoval a ubytoval se v Mnichově. Poté chodíval každý večer do Měšťanského pivovaru na večeři, schoval se v oddělení pro zaměstnance, kde setrval do doby, kdy se v pivnici nikdo nenacházel. Pak pracoval za svitu ruční svítilny až do rána, kdy v osm hodin ráno nastupovali první zaměstnanci. Poté vyklouzl zadním vchodem ven.\n\nVysekával tajnou schránku v nosném sloupu galerie nad místem řečnického pultu Adolfa Hitlera. Tyto práce mu zabraly více než měsíc, než byla bomba hotová. Tu poté umístil do pilíře. Vše naplánoval tak, aby časovač spustil bombu 8. listopadu ve 21.20, přibližně v polovině Hitlerova projevu. Führer však na poslední chvíli změnil plán, protože se ještě ten večer potřeboval vrátit do Berlína. Před začátkem projevu požádal jednoho důstojníka SA, aby mu signalizoval, kdy má končit. Ten mu již kolem 21. hodiny ukázal tabulku „Končit!“ a Hitler poté svou řeč uzavřel a spěchal na nádraží. Když bomba vybuchla, seděl již ve vlaku do Berlína. Výbuch si vyžádal sedm lidských životů a 57 zraněných. Hitlerovi se tak jako při dalších pokusech o atentát nic nestalo. \n\nElser byl tou dobou již v Kostnici, na hranicích se Švýcarskem. Dříve zde několik let žil; později, v době přípravy atentátu, zde provedl průzkum, zdali je hranice střežena, avšak to ještě Evropa nebyla ve válce. Nyní, kdy už Německo ve válce bylo, zde byla stráž, s čímž nepočítal. Na kraji města, nedaleko Kreunzlingenu na švýcarské straně hranice, ho zastavili dva němečtí strážní. Elser jim tvrdil, že jen někoho hledá, avšak byl předveden k výslechu, kde byl nucen ukázat obsah svých kapes. Protože měl u sebe kleště, pohlednici s obrázkem Měšťanského pivovaru, rozbušku a komunistický odznak, stal se podezřelým a byl zadržen. Elser se vymlouval, že odchází, aby se vyhnul placení alimentů. Nakonec byl předveden na tamní oddělení gestapa, kde opakoval neustále totéž. Už se ho chystali propustit, když se dozvěděli o atentátu na Hitlera. Byl obviněn jako potenciální atentátník a druhého dne ráno byl převezen zpět do Mnichova.\n\nElser zapíral svůj čin po dobu pěti dnů. Až poté, co musel ukázat svá kolena, na kterých měl po měsíční práci vkleče otlačeniny, se přiznal. Hitler, který se o tento případ osobně velice zajímal, nechtěl uvěřit, že na celém atentátu pracoval jediný člověk bez pomocníků a spojenců. Ze spolupráce byla podezírána především britská výzvědná služba. Proto musel Elser podstoupit různé mučení i hypnózu, aby to přiznal. Elser však nikoho neprozradil, protože neměl koho. V době po atentátu však byli na severu Německa zadrženi britští důstojníci Richard Stevens a Sigismund Payne Best. Těm však nic nebylo dokázáno. Kromě toho mu byla dána možnost prokázat jeho tvrzení tím, že sestrojí stejný typ výbušniny zcela sám, což se mu povedlo. Několik dní poté byla v novinách uveřejněna, v mnoha věcech nepravdivá, zpráva o atentátu. Do spiknutí byli zataženi i bývalý československý prezident Edvard Beneš či bývalý nacista a jeden z Hitlerových nepřátel v exilu Otto Strasser. Oba svůj podíl na atentátu popřeli, Strasser však usoudil, že „to nebyl špatný nápad“.\n\nNásledně byl Elser převezen do koncentračního tábora v Sachsenhausenu, kde byl brán jako „zvláštní Hitlerův vězeň“, který měl posloužit v poválečném monstrprocesu jako svědek proti poraženým Britům, avšak koncem války se stával nadbytečným. V únoru byl převezen do koncentračního tábora v Dachau. Jak se blížila západní fronta, vydal Hitler rozkaz „zvláštního vězně“ Elsera (a např. také admirála Canarise) odstranit. 9. dubna 1945 byl Elser zastřelen důstojníkem SS. V tisku byla později zveřejněna zpráva, která mylně uváděla, že zahynul v důsledku spojeneckého bombardování.\n\nV roce 2003 byl v německém pořadu \"Naši nejlepší\" vyhlášen na 97. místě.\n\n8. listopadu 2009, v den 70. výročí atentátu, byl Georgu Elserovi odhalen památník v Kostnici, na místě, kde byl zadržen při pokusu o překročení hranice do Švýcarska.\n\nJe po něm pojmenováno náměstí v Mnichově a v Kostnici.\n\n"}
{"id": "335346", "url": "https://cs.wikipedia.org/wiki?curid=335346", "title": "Helena Šikolová", "text": "Helena Šikolová\n\nHelena Šikolová (* 25. března 1949 Jablonec nad Nisou), provdaná Balatková, je bývalá československá běžkyně na lyžích.\n\nNa Mistrovství světa 1970 ve Vysokých Tatrách se v závodě na 10 km umístila na čtvrtém místě. Největšího úspěchu dosáhla na Zimních olympijských hrách 1972, kde na trati 5 km vybojovala bronzovou medaili. Kromě této distance zde také startovala v závodě na 10 km (7. místo) a ve štafetě 3×5 km (6. místo).\n\nBěhu na lyžích se věnovaly rovněž její dcery Kateřina (manželka Lukáše Bauera), Helena a Petra.\n\n"}
{"id": "335350", "url": "https://cs.wikipedia.org/wiki?curid=335350", "title": "Dan Karabin", "text": "Dan Karabin\n\nDan Karabin (* 18. února 1955 Nitra, Československo) je slovenský zápasník, volnostylař.\n\nVe 14 letech přišel s kamarádem do tělocvičny, ale byl vyloučen kvůli dlouhým vlasům (odmítal si je ostříhat). Chvíli se pak věnoval hokeji, který mu však moc nešel. S koncem základní školy a s přijímačkami na učební obor autoklempíř si vlasy ostříhal a započal i svoji úspěšnou zápasnickou kariéru.<br>\nNa letních olympijských hrách v roce 1980 v Moskvě získal jako reprezentant Československa bronzovou medaili.\n\n\n"}
{"id": "335351", "url": "https://cs.wikipedia.org/wiki?curid=335351", "title": "Sunset Boulevard", "text": "Sunset Boulevard\n\nSunset Boulevard je ulice v západní části Los Angeles County v Kalifornii. Je dlouhá přibližně 35 km, přičemž začíná v centru Los Angeles a sahá až k Pacific Coast Highway na pobřeží Tichého oceánu.\n\nPodle této ulice byl pojmenován film \"Sunset Blvd.\" Billyho Wildera z roku 1950 a muzikál \"Sunset Boulevard\" Andrew Lloyd Webbera z roku 1993.\n"}
{"id": "335353", "url": "https://cs.wikipedia.org/wiki?curid=335353", "title": "Tankred Galilejský", "text": "Tankred Galilejský\n\nTankred Galilejský (ve starší literatuře psáno \"Tankréd\"; francouzsky , latinsky ; dále možno \"Tankred z Tiberiady\" či \"Tankred z Antiochie\", pro možnost záměny méně přesně také \"Tankred z Hauteville\"; asi 1072 – 5. nebo 12. prosinec 1112) byl italo-normanský válečník a jeden z vůdců první křížové výpravy. Byl synovcem a na výpravě nejbližším člověkem knížete Bohemunda z Tarentu a podobně jako on, i Tankred se ke křížové výpravě připojil ze zištných důvodů. Při postupu křižáků Kilíkií se oddělil od hlavního vojska, společně s hrabětem Balduinem z Boulogne, který rovněž toužil po vlastním panství. Ale jejich společné tažení nemělo dlouhého trvání a spor o dobyté město Tarsos jejich cesty rozdělil. Zatímco Balduinovi se nakonec podařilo vytvořit na Eufratu své vlastní hrabství, Tankred se znovu připojil k hlavnímu vojsku, se kterým vytrval až do finálního obléhání Jeruzaléma.\n\nPo skončení křížové výpravy si Tankred ve Svaté zemi vydobyl své vlastní Galilejské knížectví. Když byl Tankredův strýc Bohemund zajat, ujal se Tankred regentské vlády v Antiochijském knížectví. Po Bohemundově propuštění zůstal Tankred v Antiochii. Když proti Antiochii vytáhl byzantský císař Alexios I., Bohemund se vrátil zpět do jižní Itálie a Tankred se tak znovu stal antiochijským regentem. Po Bohemundově smrti roku 1111 Tankred krátce vládl za jeho nezletilého syna Bohemunda II. až do své smrti roku 1112.\n\nTankredovou matkou byla Emma z Hauteville, sestra Bohemunda z Tarentu, a otcem Odo, zvaný „dobrý markýz“. Jeho děd z matčiny strany byl slavný normanský dobyvatel jižní Itálie Robert Guiscard. Měl jednoho mladšího bratra Guillauma. O jeho mládí se takřka nic neví, nicméně se usuzuje, že kromě rodné francouzštiny ještě ovládal řečtinu a arabštinu.\n\nRoku 1096 se Tankred spolu se svým strýcem Bohemundem připojil k první křížové výpravě, čímž se stal nejmladším z předních velitelů výpravy. Na výpravu Tankreda následoval jeho mladší bratr, který byl krátce před tím svým strýcem Bohemundem pasován na rytíře, nicméně nehrál na výpravě významnější roli.\n\nO Velikonocích roku 1096 se Bohemundova normanská výprava dostala do Konstantinopole k byzantskému císaři Alexiovi. Ten na křižácích požadoval složení lenní přísahy, což především znamenalo zavázek navrátit veškerá byzantská území, která se v té době nacházela pod kontrolou Seldžuků, zpět říši. Bohemund s přísahou souhlasil, avšak Tankred, Richard ze Salerna a několik dalších normanských rytířů odmítlo. Posléze se tajně za noci nechali z Konstantinopole přeplavit na asijskou pevninu.\n\nKřižáci spolu s byzantskými oddíly následně vytáhli na Nikáiu, jejíž posádka se nakonec po šesti týdnech obléhání vzdala Byzantincům. Protože Byzantinci křižáky do dobytého města vůbec nepustili, ti tak přišli o kořist, kterou by získali drancováním. Křižáci byli pobouřeni tím, jak humánně Byzantinci zacházejí se zajatými Turky a mnozí rytíři začali popírat svou přísahu z Konstantinopole. Císař Alexios proto osobně přijel k Nikáii a křižáky odškodnil ve zlatě. Velmoži na oplátku obnovili svou přísahu a přísahu nakonec složil i Tankred. Vojsko křižáků vytáhlo dále na východ a rozdělilo se na dvě skupiny. První vedl Bohemund z Tarentu a byli v ní zastoupeni všichni normanští a vlámští velmoži, zatímco v druhé byly především oddíly z Francie, Lotrinska a Provence pod velením hraběte Raimonda de Saint-Gilles. 1. července byla první skupina v údolí Dorylaeum přepadena tureckou armádou sultána Kilič Arslana. Turci kolem křižáků kroužili na svých rychlých koních a ostřelovali je šípy, čímž křižáky drželi v šachu. Rytíři museli stát na místě kryti pěšími bojovníky, díky čemuž dokázali tureckým šípům odolávat. Několik rytířů však vyjelo z šiku ven nepříteli vstříc, ale vzápětí byli do jednoho postříleni, mezi nimi byl i Tankredův bratr Guillaume. Když konečně Normanům dorazili na pomoc Francouzi, Provensálci a Lotrinčané, křižáci byli schopni prolomit tureckou obranu a zahnat sultána na útěk.\n\nVýprava postupovala dále na východ a během pochodu Kilíkií se Tankred oddělil, s Balduinem z Boulogne v závěsu, od hlavního vojska, aby získal nějakou kořist pro sebe. Tankred, jehož vojsko bylo méně početné – 100 jezdců a 200 kušníků –, ale zato pohyblivější se blížilo k přístavnímu městu Tarsos, rodišti apoštola Pavla. Tarská posádka byla odhodlána město bránit, ale když Turci zjistili i postup silnějšího Balduina, opustili vojáci město a obyvatelé Tankredovi otevřeli brány. Tankred město obsadil, ale když přitáhl Balduin z Boulogne, požadoval vydání města a Tankredovi vyhrožoval otevřenou válkou, jestli mu město neponechá. Tankred tak byl donucen odtáhnout a toto ponížení Balduinovi nikdy nezapomněl. Tankred i Balduin nadále táhli Kilíkií každý sám a cestou osvobozovali místní Armény od selžucké nadvlády. Tankred sám získal pro křižáky jen přístav Alexandretta. Zatímco Balduin postupoval dále na východ do hloubi Kilíkie, Tankred směr hlavního vojska neopustil a nakonec táhl s ním až před Antiochii.\n\nTankred se po boku Bohemunda účastnil všech vojenských akcí proti městu. Křižáci před městem strádali hladem a již počátkem roku 1098 mnozí poutníci i rytíři začali dezertovat. V těchto dnech se jednou vypařil i vůdce jedné z lidových křížových výprav Petr Poustevník a rytíř Guillaume de Charpentier, což Tankreda velmi rozzuřilo a jal se dezertéry pronásledovat. Petra a Guillauma pak skutečně objevil a v řetězech je přivedl zpět do tábora, kde Guillauma v zimě nechal celou noc za trest přivázaného před Bohemundovým stanem. Petr takové potupě vystaven nebyl, neboť byl svými náboženskými kázáními příliš důležitý pro udržení morálky bojovníků, nicméně jeho autorita byla silně otřesena a již se mu ji nikdy nepodařilo zcela získat zpět.\n\nKřižáci již zatím odrazili útoky dvou muslimských armád přitáhnuvších Antiochii na pomoc. Stále doufali, že se jim podaří město vyhladovět, a tak zatarasili zásobovací trasy na západ od města. Tankredovým Normanům se podařilo dobýt i malou pevnost střežící místní cesty, kde našli množství zásob. Pevnosti se od té doby začalo říkat „Tankredův hrad“. Bohemund poté začal vyjednávat s velitelem jižních hradeb, arménským muslimem jménem Firuz. Ten za úplatu přislíbil vpustit křižáky do města. Firuz dodržel slovo a 3. června tak křižáci vtrhli do města, obyvatele povraždili a město vydrancovali. Následně byli obklíčeni vojskem mosulského atabega, emíra Kerbogy. Když selhalo vyjednávání, křižáci, jimž velel Bohemund z Tarentu, vypochodovali ven z města a jeho armádu v bitvě porazili.\n\nKe konci roku 1098 křižáci vytáhli dále na Jeruzalém a Tankred byl mezi prvními, zatímco Bohemund zůstal v Antiochii, aby uplatňoval své nároky na město. Při postupu na jih Tankred zastával názor, že byl pochod měl směřovat vnitrozemím, kde nebylo tolik opevněných měst, které by výpravu ohrožovaly. Raimond de Saint-Gilles však jeho názory odmítl s tím, že cesta při pobřeží je schůdnější a jsou tam lepší možnosti zásobování. Tak výprava táhla podél moře. Neúspěšně se pokoušela dobýt Arku, odkud se dále přesunula do Ramly, kterou lstí křižáci obsadili. Bejrút si milost od křižáků vykoupil a Tyros zachoval neutralitu. Tankredovi se se stovkou normanských rytířů podařilo dobýt od arabské posádky Betlém, kde byl následně uvítán místními křesťany.\n\n7. června křižáci oblehli Jeruzalém. Jihozápadně od města, na hoře Sion rozbil obléhací tábor hrabě Raimond z Toulouse a severně od něho měl své ležení Tankred z Hauteville. 15. července provedli křižáci konečný útok na město. Křižáci útočili ze tří stran, z jihu vedl útok Raimond z Toulouse, ze severu Godefroi z Bouillonu – oba měli k dispozici velkou obléhací věž – a Tankred vedl útok ze severozápadu, jeho vojáci měli k dispozici jen žebříky. Tankred se svými vojáky se probil napříč městem a jako první stanul před Šalomounovým chrámem, který hájili arabští vojáci. Tankred jim nabídl ušetření jejich životů, pokud se vzdají. Obránci na to přistoupili a Tankred na znamení ochrany chrámu před ostatními křižáky, vyvěsil nad chrámem svou standartu. Vraždění a drancování křižáků neznalo mezí a nakonec ani tito nešťastníci, navzdory Tankredově příslibu ochrany, nezůstali ušetřeni.\n\nPo skončení křížové výpravy se Tankred odebral do Galileje, kde začal budovat základy svého vlastního panství. Nově zvolený vládce Jeruzaléma Godefroi z Bouillonu mu poslal vzkaz, aby se ihned vrátil do Jeruzaléma, protože velká egyptská armáda postupovala na Jeruzalém a křižáci volali do zbraně, koho mohli. Cestou do Jeruzaléma Tankred spolu s Eustachem z Boulogne zajal egyptské špehy, ze kterých dostali strategické informace o postupujícím vojsku. Tankred s Eustachem dorazili do Ramly, kde se připojili k armádě Roberta Flanderského a kde se zanedlouho sešli i všichni ostatní velmoži. Vojsko tak vyrazilo Egypťanům vstříc a 12. srpna ráno 1099 křižáci přepadli egyptský tábor. Překvapení Egypťané propadli panice, jejich armáda se úplně rozpadla a mnoho vojáků bylo v chaosu křižáky pobito. Tankredovi a vévodovi Robertu z Normandie se podařilo zmocnit se standarty vezíra al-Afdala, který vojsku velel, i dalšího vezírova majetku: \n\nKřižáci zvítězili a zabezpečili tak nové Jeruzalémské království proti dalšímu protiútoku muslimů. Po bitvě u Askalonu křižáci oblehli město, ale rozhořel se spor mezi Raimondem de Saint-Gilles a Godefroiem z Bouillonu o to, komu město připadne. Hádka znechutila ostatní vůdce křižáků a nakonec Raimond, Robert II. Normandský, Robert II. Flanderský i Eustach III. z Boulogne obléhání přerušili a odtáhli pryč. Tankred s Godefroiem před Askalonem zůstal, ale i tak jejich síla nestačila k dobytí pevnosti a museli obléhání zanechat.\n\nTankred se poté pustil do dobývání a budování vlastního panství; 27. července obsadil Nábulus a 7. srpna Ramlu. Někdy v druhé polovině srpna 1099 vytáhl v čele osmdesáti Normanů do severní Palestiny, kde obsadil městečko Bejt Šean; mnozí historikové se dříve domnívali, že Tankred dobyl také Tiberiadu na břehu Galilejského jezera, avšak pravděpodobněji se tak nestalo a Godefroy z Bouillonu mu později svěřil v Tiberiadě pouze úřad kastelána.\n\nDo Levanty poté dorazil nový papežský legát Daimbert z Pisy, který na Vánoce roku 1099 spolu s dalšími křižáckými vládci, Bohemundem z Tarentu a Balduinem z Boulogne, dorazil do Jeruzaléma. I Tankred se dostavil a všichni, až na Balduina z Boulogne, složili Daimbertovi, který se nyní stal jeruzalémským patriarchou, lenní hold. Daimbert jim na oplátku potvrdil jejich tituly, které si ve Svaté zemi vydobyli. Tankred získal titul \"knížete z Galileje\", avšak i přes takto nezávislý titul zůstal leníkem jeruzalémského vládce, \"Ochránce Bozího Hrobu\", Godefroye z Bouillonu.\n\nOd té chvíle se Tankred plně pustil do rozšiřování svého Galilejského knížectví. Nicméně oblast na východ od Galilejského jezera se křižácké moci stavěla na odpor. Na jaře roku 1100 vpadl do Zajordánska, kam mu přišel na pomoc z Jeruzaléma Godefroy, a které si s Godefroyovou pomocí podrobil. Godefroy rovněž dobyl i přístav Haifa, nicméně se zdráhal udělit ji v léno Tankredovi z obavy, že s přístavem v rukách by příliš vzrostla Normanova moc. Haifu proto získal provensálský rytíř Galdemar Carpentel, leník Raimonda z Toulouse. Po Godefroyově smrti 18. července 1100 Tankred na Haifu vznesl znovu nárok a vytáhl proti ní. Tankredův nárok pak podpořil i jeruzalémský patriarcha Daimbert z Pisy. Když na trůn však dosedl nový jeruzalémský vládce Balduin z Boulogne, tak Godefroyovo někdejší rozhodnutí potvrdil a proti Tankredovi poslal armádu pod velením Huga z Falkenbergu a biskupa Roberta z Ramly, nicméně Tankredovi Normani je 20. října 1100 dokázali odrazit. Během Vánoc a počátku roku 1101 s Tankredem vyjednával král Balduin i královská rada a Tankreda nakonec přiměli od nároků na Haifu ustoupit.\n\nTéhož roku byl Turky zajat Bohemund z Tarentu. Tankred, jako jeho nejbližší příbuzný, se proto ujal regentství v Antiochii, zatímco Galileu svěřil Huguesu de Saint-Omer. Do Antiochie přivedl i svou elitní normanskou rytířskou jízdu. Jeho protibyzantská politika vyústila v útok proti několika byzantským pevnostem v Kilíkii, které se Normanům podařilo obsadit, ale když se roku 1101 pokusil vzít útokem byzantskou Latakii, byl odražen provensálskými rytíři Raimonda z Toulouse, kteří město chránili. Téhož roku se křižácká skupina v čele s Raimondem z Toulouse pokusila v Anatolii osvobodit Tankredova strýce ze zajetí. Výprava však nebyla úspěšná a když se Raimond vracel na východ, byl v přístavu Tarsos Tankredovými Normany zatčen a uvězněn v Antiochii. Tankred Raimonda obvinil ze zrady křesťanství a neúspěch v Anatolii, ale na nátlak církve nakonec roku 1102 musel Raimonda propustit. Raimonda ale Tankred donutil, aby své síly stáhnul z Latakie a dále se nepletl do záležitostí Antiochijského knížectví. Na jaře roku 1102 pak armáda z Antiochie Latakii napadla a po ročním obléhání, i s pomocí janovského námořnictva město kapitulovalo. Dobytí byzantských držav vyvolalo ostrou reakci byzantského císaře, který si oficiálně stěžoval jeruzalémskému králi na chování jeho vazala. Ale Tankred jasně dával najevo, že se nehodlá ohlížet ani na císaře v Konstantinopoli, ani na krále v Jeruzalémě a na protest začal podporovat sesazeného patriarchu Daimberta, který byl králem Balduinem z Jeruzaléma vyhnán. Tanked poté svou pozornost své expanzivní politiky zaměřil na svého křižáckého souseda, Edesské hrabství, za což sklidil další nevoli ze strany jeruzalémského krále.\n\nPo dvouletém zajetí byl ze zajetí propuštěn Bohemund z Tarentu. Na jeho výkupné se složili nejen křižáci z Palestiny, ale také Normané ze Sicílie, zatímco Tankred nedal vůbec nic. Roku 1104 Bohemund, Tankred spolu s Balduinem Le Bourg, hrabětem z Edessy, zaútočili na muslimskou pevnost Harran. Křižáci však v bitvě u Harranu utrpěli těžkou porážku a Bohemund s Tankredem vyvázli jen se šesti spolubojovníky. Balduin Le Bourg byl ale muslimy zajat. Mosulský sultán Jekermich, který držel Balduina v zajetí, Bohemundovi s Tankredem nabídl, že jej výměnou za jednou svou konkubínu, která se nacházela v Bohemundově zajetí, propustí. Tankred Jekermichovi, po poradě se svým strýcem, vzkázal, ať si Balduina nechá, ale konkubína mu bude vydána za 15 000 zlatých dinárů. Do Edessy pak Bohemund jako regenta dosadil Tankreda, kterému se hrabství podařilo ubránit proti dalšímu vojenskému vpádu Turků a rovněž posílit pozice křesťanů.\n\nZtrátou vojska u Harranu bylo Antiochijské knížectví velmi oslabené. Navíc byzantský císař Alexios, který si na Antiochii činil silné nároky, táhl na východ v čele své silné armády, aby získal zpět svá anatolská teritoria včetně Antiochie. Bohemund mu Antiochii vydat nemínil a viděl jedinou možnost – vrátit se do Evropy pro posily. Lstí se mu podařilo v rakvi proklouznout přes blokádu byzantského námořnictva a dostat se až do Itálie, Tankreda prozatím zanechal v Antiochii, aby vzdoroval Byzantincům. Císař, který se pravdu o Bohemundově „smrti“ rychle dozvěděl, nechal Antiochii být, uzavřel příměří se sultánem Kilič Arslanem a vrátil se rychle na západ, kde byla Byzanc mnohem zranitelnější a odkud mohl v blízké budoucnosti čekat útok nové Bohemundovy armády. Tankred zatím chopil moc v Antiochii do svých rukou, zkonsolidoval armádu a roku 1105 v bitvě u Artahu porazil sultána Ridvána z Aleppa a příštího roku na muslimských emírech dobyl město Apamea. Tím pro křižáky znovu dobyl některá území na východ od řeky Orontes.\n\nPodle arabského kronikáře Usámy bin Munkíze se po bitvě u Arty vládci Antiochie a nedalekého muslimského města Šajzar na znamení přátelství vzájemně obdarovali. Vládnoucí rodina ze Šajzaru Tankredovi darem dala koně. Tankredovi koně přivedl kurdský mladík jménem Hasanun. Tankred si chlapce oblíbil a slíbil mu, že pokud by jeho křižáci Hasanuna někdy zajali, bude mu darována svoboda. Nicméně Tankred byl kruté a věrolomné povahy. Když se ten samý mladík následujícího roku skutečně nějak dostal do Tankredova zajetí, regent Antiochie zrušil svůj slib, nechal muže uvěznit a krutě mučit, při němž věznitelé mladíkovi vypíchli pravé oko.\n\nRoku 1107 v Evropě konečně Bohemund postavil armádu a zaútočil ze západu proti Byzantké říši. Zatímco se Byzantinci museli soustředit na Bohemunda, Tankred zaútočil z východu na byzantská teritoria v Kilíkii a obsadil některá města. Zatímco se Normani zaměstnali válkou proti Byzanci, byl roku 1108 ze zajetí konečně propuštěn Balduin Le Bourg, který začal požadovat nazpět vládu v Edesse. Tu však spravoval Tankred a jeho emisar Richard ze Salerna a ti dali jasně najevo, že se Edesského hrabství nemíní vzdát. Balduin musel bojovat a nakonec v krátké válce uspěl. Tankred tak musel svůj vliv omezit jen na antiochijská území. V létě téhož roku byl Bohemund, který se na Balkáně nacházel v zoufalé situaci, donucen ke kapitulaci. Spolu s císařem Alexiem podepsal devolskou smlouvu, kterou se zavazoval, jako antiochijský kníže, být vazalem byzantského císaře. Tankred však podobnou dohodu akceptovat odmítl, stejně jako odmítal být vazalem jeruzalémského krále. Odmítnutí devolské smlouvy demonstroval ještě roku 1108, kdy napadl Laodikeu. Vzhledem k tomu, že Bohemund se do Antiochie již nikdy nevrátil, zůstal Tankred regentem Antiochijského knížectví, a to i po Bohemundově smrti roku 1111 – ve jménu jeho malého syna Bohemunda II.\n\nRoku 1108 byl zajat a popraven Gervaise de Bazoches, galilejský kníže, nástupce Huguese de Saint-Omer. Jeruzalémský král Balduina na jeho místo dosadil svého spřísežence Joscelina z Courtenay, zatímco Tankred se proti tomu ohradil a knížectví žádal zpět. Roku 1110 Tankred získal kontrolu nad hradem Krak des Chevaliers, který se později stal největší křižáckou pevností ve Svaté zemi. Během roku 1112 bezdětný Tankred zemřel na tyfus. Byl ženatý s francouzskou princeznou Cecílií.\n\nSoudobý francouzský kronikář Raoul z Caen je autorem kroniky \"Gesta Tancredi in expeditione Hierosolymitana\", napsanou na objednávku Tankreda, kde kronikář vykresluje dějiny ve prospěch Normanů a jejich politických zájmů.\n\nPostava rytíře Tankreda vystupuje ve slavné básni Torquata Tassa \"Osvobozený Jeruzalém\". Tankred je zde vykreslen jako rytířský ideál hrdiny, který se zamiluje do pohanské dívky-válečnice Clorindy. Do Tankreda se naopak zamiluje princezna Erminia z Antiochie. Tassovy verše byly zhudebněny Claudiem Monteverdim v operní scéně \"Zápas Tancreda a Clorindy (italsky )\".\n\nGioacchino Rossini a libretista Gaetano Rossi, roku 1813 na základě Voltairovy hry \"Tancrède\" z roku 1759, složili operu \"Tancredi\", heroické melodrama. Tankred se objevuje i v jedné scéně hry \"Tragédie člověka\", kterou sepsal Imre Madách a také díle Toma Harpera \"Obléhání nebes\", kde je vykreslen jako záporná psychopatická postava.\n\n\n"}
{"id": "335354", "url": "https://cs.wikipedia.org/wiki?curid=335354", "title": "Jiří Daler", "text": "Jiří Daler\n\nJiří Daler (* 8. března 1940, Brno) je bývalý československý cyklista.\n\nNa letních olympijských hrách v roce 1964 v Tokiu získal zlatou medaili ve stíhacím závodě jednotlivců, historicky první pro československou cyklistiku. Na dalších letních olympijských hrách v roce 1968 v Mexiku skončil v kvalifikaci závodu jednotlivců, byl 5. v soutěži družstev. Jako první čs. cyklista vytvořil i světové rekordy, a to v jízdě na 4 km a 5 km na předolympijských závodech v Mexiku v roce 1967. Na sklonku kariéry v letech 1969–1970 jezdil dráhové šestidenní a silniční závody profesionálů.\n\n\n\n"}
{"id": "335358", "url": "https://cs.wikipedia.org/wiki?curid=335358", "title": "Moravičanské jezero", "text": "Moravičanské jezero\n\nMoravičanské jezero je jezero vzniklé těžbou štěrkopísku v okrese Šumperk v Olomouckém kraji v České republice. Nachází se západně od Mohelnice a severně od Moravičan. Má rozlohu 108 ha. Dosahuje hloubky až 15 m. Při větru se na jezeře tvoří velké vlny.\n\nNa neupravených březích rostou vrby. Jezero se nachází na pravém břehu řeky Moravy pod jejím soutokem s Mírovkou a naproti jejímu soutoku s Rohelnicí.\n\nVyužívá se k zásobování pitnou vodou. Je využíváno také sportovními rybáři.\nNachází se ve stejnojmenné přírodní rezervaci na severozápadním okraji CHKO Litovelské Pomoraví. V jeho okolí se vyskytuje několik ohrožených druhů rostlin (např. šáchor) a živočichů.\n\n"}
{"id": "335361", "url": "https://cs.wikipedia.org/wiki?curid=335361", "title": "Kostel svatého Klementa (Stará Boleslav)", "text": "Kostel svatého Klementa (Stará Boleslav)\n\nRománský kostel sv. Klementa (Klimenta) stojí v těsném sousedství baziliky sv. Václava. Je nejstarší stojící budovou ve Staré Boleslavi, která se dochovala do našich dob v takřka nezměněné podobě a náleží k nejstarším chrámovým stavbám v českých zemích vůbec.\n\nSvou dnešní podobu kostel získal ve třetí čtvrtině 12. století, jedná se ovšem o starší založení již z 11. století, kterému předcházela dřevěná stavba snad z 10. století. Kostelík stál zřejmě v blízkosti dnes již zaniklého knížecího hradu, protože v západní části se nacházela tribuna. Ta bývala obvykle spojena s palácem nebo obydlím velmože dřevěným můstkem. Jde o jednolodní románskou stavbu s půlkruhovou apsidou na východní straně a kamennými portály v západní a severní zdi. Vnitřní prostora lodi měří 7,45 m × 4,55 m. Interiéru dominuje odstupňovaný vítězný oblouk. V lodi je po dvou úzkých oknech na každé straně, apsidu osvětlují také dvě okna. V západní části lodi se nacházela zmiňovaná tribuna, podepřená trámy, s původně přímým vchodem ze západní strany, který byl později zazděn a v ose stěny naopak prolomeno gotické okno. Empora však měla i dřevěné schodiště na severní stěně lodi, jak dokládají zachované nástěnné malby.\n\nKostel prodělal četné pohromy. V 15. století byl vypálen drancujícími husitskými vojsky. Obnovili jej teprve r. 1601 probošt Václav Albín z Helfenburku a kapitulní děkan Jiří Steinwasser. Během třicetileté války byl kostel těžce poničen Švédy (stopy po požáru byly nalezeny během posledního restaurování nástěnných maleb), zejména klenba utrpěla četné trhliny, proto byla loď v r. 1857 nově zaklenuta dnešní křížovou klenbou. Až do roku 1788 zde konala staroboleslavská kapitula své zasedání. V r. 1927 proběhly větší úpravy kostela, zejména exteriéru nákladem preláta Jana Paulyho, který pořídil novou krytinu a fasádu. Do apsidy nechal umístit gotickou kamennou menzu pocházející ze zbořeného kostela sv. Filipa a Jakuba v Praze na Smíchově (zbořen roku 1891).\n\nCelkově zchátralý stav si vyžádal nové rozsáhlé restaurování, po kterém byl kostel na podzim roku 2002 po 25 letech znovu otevřen pro veřejnost. Vně i uvnitř kostela proběhl částečně archeologický průzkum. Byla odkryta část románské dlažby, kterou je dnes možné vidět pod dřevěnou krycí deskou ve stávající podlaze. Zajímavým zjištěním byl dále nález negativního otisku dřevěného trámu pod zmíněnou dlažbou, svědčící pro existenci ještě starší sakrální stavby v místě kostela. Interiér byl potom citlivě doplněn novým mobiliářem. Zdobí jej kropenka z dílny výtvarníka Pavla Baxy, soudobá práce ve skle, kameni a kovu. Sedadla z dubového dřeva, které pro tento kostel navrhl a vyrobil Milan Novák, odpovídají románskému interiéru lapidárností tvaru i ručně řezaným symbolem sférického kříže. Více jak dvoumetrový kříž byl vytvořen z dubového kmene, starého několik tisíc let, vyzdviženého ze dna řeky Labe mezi Brandýsem nad Labem a Lázněmi Toušeň.\n\nV polovině 90. let 20. století byl kostel spolu s bazilikou sv. Václava prohlášen za Národní kulturní památku. Dnes se právem tento malý staroboleslavský kostel řadí mezi naše nejcennější památky románské doby.\n\nJe součástí programu oslav Dne české státnosti, každoroční vzpomínky na umučení sv. Václava, kdy kolem kostelíka putuje slavnostní průvod, v němž je nesena Václavova lebka, jako vzácná relikvie.\nV roce 2009 se těchto oslav aktivně zúčastnil Svatý Otec římský papež Benedikt XVI.. Devadesáté výročí \"Svatováclavského milénia\" a desáté výročí návštěvy Benedikta XVI. připomenul ve své homilii apoštolský nuncius arcibiskup Charles Daniel Balvo celebrující misii na \"Národní svatováclavské pouti\" v sobotu 28. září 2019. V předvečer oslav byla u chrámu sv. Václava odhalena busta papeže Benedikta XVI.\n\nV rámci Programu záchrany architektonického dědictví bylo v letech 1995-2014 na opravu kostelů svatého Václava a svatého Klimenta čerpáno 13 495 000 Kč.\n\nKostel se stal známým především díky nástěnným malbám, které byly objeveny již kolem roku 1890 a částečně odkryty v letech 1899–1900 dr. E. Šittlerem a následně v roce 1914 konzervovány G. Mikschem. Nejsou dotčeny pozdější restaurační přemalbou. Konzervační zásah se uskutečnil ještě začátkem 60. let 20. století, kdy bylo v západní stěně odkryto zazděné okno a vchod na tribunu.\n\nV apsidě se původně nacházely tři pásy maleb. Na konše byl zřejmě obraz Krista Pantokratora trůnícího nad skupinou apoštolů, ovšem z původní výzdoby se nedochovalo nic. Tato malba byla později překryta obrazem Panny Marie. V horním pásu stojí dvanáct apoštolů, dělených dvěma románskými okny do tří skupin. Ve středním pásu jsou poškozené a velmi fragmentárně zachované dvě scény. Dnes je patrný červený kůň se zbytkem postavy jezdce, směřující ze středu apsidy proti zbytku bílého koně v trysku. Přízemní pás je vyplněn malovaným závěsem, který pokračuje do lodi a obíhá celý vnitřek kostela. Na jižní stěně je ve středovém pásu zobrazena legenda ze života sv. Klementa ve třech obrazech: \"Kliment je císařem Trajánem poslán do vyhnanství\", \"Kliment objevuje zázračný pramen vody\" a \"Světcova mučednická smrt v moři\". Západní stěna navazuje na jižní iluzivním meandrem, který vymezuje úroveň bývalé tribuny. V zazděném menším okně je umístěna postava archanděla Michaela. Po levé straně jsou v lunetě dvě málo zřetelně postavy, z nichž menší zcela na kraji s čapkou a bez svatozáře zřejmě představuje objednatele maleb. Více vpravo se zachovaly dvě zřejmě stojící postavy, z nichž levá nepochybně představuje sv. Václava v krátkém šatě, s knížecí čapkou a s pozdviženýma rukama v přímluvném gestu, vedle něj pak ženu – snad sv. Ludmilu. Na severní stěně spodní pás kopíruje původní schodiště na tribunu. U jeho dolní části stála velká postava biskupa. Figurální výjevy v horním pásu v lunetě jsou porušeny dvěma okénky, dodatečně prolomenými. Dnes jsou zde fragmenty několika postav kolem sloupů a ženu, která si ukazuje oběma rukama na oči. Vzhledem ke stupni dochování lze těžko posoudit, co celá scéna představovala. V prostoru pod bývalou tribunou na západní a jižní stěně se dále dochovaly tři velké kruhové medailony s alegorickými výjevy. Tyto frontálně stojící ženské postavy snad představují ctnosti Moudrosti, Pokory, Lásky či Naděje.\n\n\n\n"}
{"id": "335364", "url": "https://cs.wikipedia.org/wiki?curid=335364", "title": "Dinara Safinová", "text": "Dinara Safinová\n\nDinara Michajlovna Safinová (\"tatarsky: Динара Мөбин кызы Сафина, rusky: Динáра Михáйловна (Мубиновна) Сáфина\", narozená 27. dubna, 1986, Moskva, Sovětský svaz, dnes Ruská federace) je ruská profesionální tenistka tatarské národnosti, bývalá světová jednička ve dvouhře žen, stříbrná olympijská medailistka z Pekingu, mladší sestra v minulosti nejlepšího hráče světa Marata Safina, dcera tenisové trenérky Rauzy Islanové a otce, který je prezidentem tenisového klubu Spartak Moskva.\n\nMezi největší úspěchy řadí vítězství v ženské čtyřhře na posledním grandslamovém turnaji sezóny US Open 2007, když se svojí partnerkou Nathalie Dechyovou porazily tchajwanské deblové specialistky. V roce 2008 se pak probojovala do finále dvouhry na French Open, ve kterém podleha Srbce Aně Ivanovičové. K srpnu 2010 získala 12 titulů na turnajích okruhu WTA, 4 tituly ITF ve dvouhře, 8 titulů WTA a 3 tituly ITF ve čtyřhře.\n\nNa pozici světové tenisové jedničky ve dvouhře byla poprvé klasifikována 20. dubna 2009. Stala se jí přestože nevyhrála žádný grandslam. V deblovém žebříčku byla nejvýše postavená na 8. místě (12. květen 2008).\n\nS tenisem začínala v klubu Spartak Moskva. Od počátku profesionální kariéry ji trénoval Glen Schaap, kterého nahradil nový trenér Željko Krajan.\n\n9. července 2002 poprvé nakoukla do světové stovky na žebříčku WTA a toho roku vyhrála svůj první turnaj WTA v Sopotech (Polsko), když se z kvalifikace probojovala až do finále, ve kterém zdolala Slovenku Henrietu Nagyovou.\n\n14. července 2003 se premiérově dostala do první padesátky ženského žebříčku a zvítězila na druhém turnaji WTA v Palermu (Itálie), ve finále porazila Katarinu Srebotnikovou.\n\nNejvětších úspěchů ve dvouhře dosáhla na halovém turnaji Open GDF Suez (Paříž, Francie, \"kategorie Tier II\") v roce 2005, kdy ve finále triumfovala nad domácí Amélií Mauresmovou a především v květnu 2008 na antukovém turnaji v Berlíně (\"kategorie Tier I\"), kdy ve finále zvítězila nad krajankou Jelenou Dementěvovou. Svou výbornou aktuální formu potvrdila na příštím turnaji. Tím byl druhý Grand Slam sezóny French Open, kde se probojovala sedmi koly až do finále, ve kterém nestačila na nastupující světovou jedničku Anu Ivanovićovou.\n\nPřed Wimbledonem 2008 odehrála přípravný turnaj na trávě v s-'Hertogenboschi (Nizozemí), kde skončila také ve finále porážkou od Thajky Tamarine Tanasugarnové. Ve Wimbledonu nepřešla 3. kolo, ve kterém jí zdolala Izraelka Šachar Peerová.\n\n7. října 2011 oznámil její bratr Marat Safin, že se pětadvacetiletá bývalá ženská světová jednička rozhodla ukončit profesionální kariéru a považuje to za konec jedné životní etapy. Hlavním důvodem bylo dlouhodobé zranění zad, přesto se v běžném životě cítí dobře, je zdravá, ale vrcholový sport již nemůže dále provozovat. Dinara Safinová ovšem ve stejný den vydala zprávu na Twitteru, v níž uvedla, že stále neučinila definitivní rozhodnutí a potřebuje čas na rozmyšlenou.\n\nDinara Safinová se zúčastnila 5 zápasů ve Fed Cupu za tým Ruska s bilancí 0-2 ve dvouhře a 5-0 ve čtyřhře.\n\n"}
{"id": "335367", "url": "https://cs.wikipedia.org/wiki?curid=335367", "title": "Pavel Říčan", "text": "Pavel Říčan\n\nPavel Říčan (* 18. dubna 1933 Hustopeče) je český psycholog specializující se na oblasti psychologie osobnosti, vývojovou a klinickou psychologii.\n\nV roce 1957 vystudoval teologii na Komenského evangelické bohoslovecké fakultě v Praze (dnešní Evangelická teologická fakulta Univerzity Karlovy) a roku 1962 se na Univerzitě Karlově stal promovaným psychologem. V roce 1990 byl jmenován docentem pro obor klinické psychologie a v  letech 1991–1992 zastával post předsedy Československé psychologické společnosti a ředitele Psychologického ústavu Československé akademie věd.\n\nOd roku 1991 působí v Psychologickém ústavu Akademie věd ČR (v ČSAV pracoval již po roce 1968, po třech letech však musel ústav opustit). Dnes vyučuje na Evangelické teologické fakultě a Husitské teologické fakultě Univerzity Karlovy.\n\nKromě toho je autorem řady jiných středoškolských a vysokoškolských učebnic.\n\n"}
{"id": "335368", "url": "https://cs.wikipedia.org/wiki?curid=335368", "title": "Rozhledna Douby", "text": "Rozhledna Douby\n\nRozhledna Douby u Vážan se nalézá přibližně 10 km jihozápadně od Uherského Hradiště u obce Vážany.\nDo provozu byla uvedena v září 2006 a rozpočet obce stála 85 tisíc korun.\nKonstrukce rozhledny je dřevěná, schodiště je kovové točitého tvaru a na střechu byl umístěn hromosvod.\n\nOchoz se nachází 8 metrů nad zemí a na návštěvníky čeká při výstupu 33 schodů. Při dobré viditelnosti lze obdivovat Chřiby, Hostýnské vrchy a nelze přehlédnout ani blízký hrad Buchlov.\n"}
{"id": "335369", "url": "https://cs.wikipedia.org/wiki?curid=335369", "title": "Chodské povstání", "text": "Chodské povstání\n\nChodské povstání probíhalo na Chodsku na konci 17. století. Předcházelo mu mnoho událostí, především porušování starých chodských privilegií. Bylo fakticky ukončeno popravou jeho vůdce Jana Sladkého Koziny v Plzni 28. listopadu 1695.\n\nChodové obývali 11 vesnic v okolí Domažlic (Chodov, Klenčí pod Čerchovem, Újezd, Postřekov, Draženov, Stráž, Tlumačov, Mrákov, Starý Klíčov, Chodská Lhota, Pocinovice). Jejich povinností bylo hlídat hraniční lesy a v případě bojů chránit české země před vpádem nepřátel přes Šumavu. Zároveň střežili dvě důležité obchodní stezky z Bavor do Čech. Měli doprovázet cizí obchodníky na celní stanici v Domažlicích, což se nazývalo „klejtování“, a toto nabývalo slavnostního rázu, ubíral-li se tudy královský průvod. \n\nTyto hraniční povinnosti přinášely Chodům jistá práva. Užívání všeho, co jim hraniční les poskytoval, ať už dříví, zvěře a nebo píce pro dobytek z lesních pastvin, bylo samozřejmostí a navrch se Chodové těšili značným privilegiím. Mohli svobodně nakládat se svým majetkem, stěhovat se, ale nejcennější privilegium bylo osvobození od robot, které si ale nikdy nevymohli potvrdit písemně, což se jim později stalo osudným.\n\nNa konci 15. století se dostali Chodové v zástavní držení vlivného rodu Švamberků. Švamberkové roku 1495 získali od krále slib, že tato zástava smí být vykoupena pouze králem. Petr ze Švamberka ale proti chodským privilegiím nutil Chody robotovat. Toto zvedlo prudký odpor Chodů proti Petru ze Švamberka a rozhodli se ve stavovském odboji r. 1547 postavit se proti králi. To je později stálo ztrátu privilegií a vysoký peněžitý trest. Privilegia jim sice nakonec byla vrácena, ale jejich žádost o odpuštění pokuty byla zamítnuta. \n\nPetr ze Švamberka začal porušovat chodská nepsaná práva, jako byl lov v hraničním lese, protože chtěl mít z chodských vesnic co největší užitek. Chodové vznesli protest králi, ale jednání, které proběhlo r. 1558 je poučilo o nedostatečném právním zabezpečení jejich zvykových práv, která v jejich královských privilegiích nebyla zmíněna. Chodové se pokusili i o ozbrojený odboj, ale Petr ze Švamberka získal r. 1560 od císaře právo potrestat své poddané i na hrdle a sám císař Chodům důrazně nařídil poslouchat svou vrchnost. Chodským obcím se nakonec podařilo vykoupit se z vlivu Švamberků a 3. března 1572 se stáli svobodnými.\n\nChodové ale přecenili svou finanční situaci a tak už 22. prosince 1579 byli opět zbaveni svobody a dostali se pod správu Domažlických. Ti také chtěli vytěžit z chodských vesnic co nejvíce, a tak opět nastalo období sporů jako za Švamberků. A ačkoli byla Chodům opět potvrzena jejich privilegia roku 1612 císařem Matyášem a r. 1619 králem Fridrichem, po Bíle Hoře se jejich situace stále více zhoršovala.\n\nRoku 1621 se Chodové dostávají pod zástavu Wolfa Viléma Lammingera z Albernreuthu. Když pak projížděl císař Chodskem, žádali ho Chodové o potvrzení jejich privilegií. Císař je jen odkázal na českou komoru v Praze, čímž ale vzbudil v Chodech mylný dojem, že jejich privilegia jsou platná. Lammingerovy zákazy a opatření proti Chodům způsobily nové ozbrojené povstání Chodů, což byla zas jen voda na Lammingenův mlýn. Tohoto také Lamminger použil proti Chodům, a tak císař v listopadu 1629 zamítl potvrzení chodských privilegií a zároveň byla na Lammingerův popud zvýšena cena zástavy, aby se nemohli Chodové z poddanství vykoupit. \n\nŽádná z chodských snah o navrácení privilegií, ani jejich cesty do Prahy a Řezna nebyly úspěšné. Chodové se pokusili přesvědčit císaře, že byly jejich statky a půda prodány pod cenou, což byla jistě pravda, ale práva neznalí Chodové nic nezmohli proti vlivnému Lammingerovi. Chodové na svůj neúspěch reagovali tím, že odmítli Lammingerovi robotovat, což vede v letech 1664–65 dalším jednáním, kde Lammingen poukazuje na chodskou neposlušnost. Toto vyústilo v roce 1668 v uložení věčného mlčení „perpetuum silentium“. Chodové mají zůstat poslušni vrchnosti a navždy mlčet o svých starých privilegiích.\n\nVědomí o křivdě, spáchané na chodských právech ale žilo dále, proto stačil jen nepatrný popud Matyáše Justa, který tvrdil, že byl na audienci u císaře, který se ho ptal „co dělají Chodové, že se už nehlásí o svá práva, že musí mít dobrého pána“. Proto se roku 1692 vypravil Jan Sladký Kozina a David Frost do Vídně, císař je sice z počátku vyslyšel, ale po Lammingerově stížnosti a tom, co mezitím Chodové odpírali poslušnost a nerobotovali, jim císař r. 1693 uložil poslušnost pod přísným trestem. Přesto však odešlo r. 1693 do Vídně nové poselství, také neúspěšné. Po tom se strhla vlna nevole, na kterou reagovala vrchnost chystáním vojenského zásahu. Chodské poselství ve Vídni bylo mezitím zatčeno a většina členů se slíbila po návratu podrobit. Mezitím 6. července 1693 začala vojenská akce proti chodským vesnicím. Několik hlavních iniciátorů povstání bylo zatčeno a získali relativně mírné tresty, až na Kozinu, Syku a Justa. Tyto mírné tresty ale neuspokojily Lammingerovu pomstychtivost a tak byl trest zpřísněn. Původně měli být všichni tři (Syka, Kozina a Just) popraveni, ale tento přísný trest byl zmírněn a tak byl v Plzni, 28. listopadu 1695 popraven jen Kozina.\n\nPo smrti Lammingena 2. listopadu 1696 se Chodové od roku 1697 dostávají pod vliv Stadionů. Po Kozinově popravě byl na Chodsku dlouho klid. V roce 1706 se objevil nová stížnost týkající se robotování, ale tato i většina dalších stížností, které následovaly byly vyřešeny příznivě pro vrchnost. Chodové byli poté stejně jako celé české země roku 1848 zbaveni robotní povinnosti.\n"}
{"id": "335371", "url": "https://cs.wikipedia.org/wiki?curid=335371", "title": "Kancelář prezidenta republiky", "text": "Kancelář prezidenta republiky\n\nKancelář prezidenta republiky zajišťuje výkon pravomocí, protokolární povinnosti a další funkce spojené s osobou prezidenta České republiky.\n\nKancelář je organizační složkou státu, hospodaří s nemovitým majetkem tvořeným areálem Pražského hradu a zámkem Lány, dále vyplácí rentu bývalému prezidentu republiky, a disponuje pravomocí zřizovat příspěvkové organizace. V současnosti existují dvě takové organizace Správa Pražského hradu a Lesní správa Lány.\n\nKancelář prezidenta republiky sídlí na Pražském hradě. V čele stojí vedoucí Kanceláře, neformálně zvaný \"„kancléř“\", kterým je v současnosti Vratislav Mynář.\n\nVedle civilní Kanceláře prezidenta republiky je i Vojenská kancelář prezidenta republiky, jež plní úkoly související s řízením Hradní stráže a s výkonem pravomocí prezidenta jako vrchního velitele ozbrojených sil. Vojenská kancelář je součástí ozbrojených sil, v čele stojí náčelník jmenovaný prezidentem republiky.\n\nKancelář navázala v roce 1990 na tradici \"Kanceláře prezidenta republiky\" Masarykovy republiky.\n\n\n\n\n"}
{"id": "335376", "url": "https://cs.wikipedia.org/wiki?curid=335376", "title": "Velká cena Francie silničních motocyklů 2007", "text": "Velká cena Francie silničních motocyklů 2007\n\nVelká cena Francie se uskutečnila od 18.-20. května, 2007 na okruhu Bugatti Circuit.\n\nNa slavný okruh v Le Mans přijel obhajovat loňské prvenství Marco Melandri,ale jeho případný úspěch se díky výkonům letos příliš neočekával.A tak si na vítězství brousili zuby hlavní aspiranti na boj o titul.Zejména letošní hvězda Australan Casey Stoner,který zatím vyhrál tři závody z dosavadních čtyř.Valentino Rossi,který tu vyhrál v letech 1997,2002 a 2005 měl jediný cíl a to nic menšího než vítězství, taktéž v případě Daniela Pedrosy, který ovládl francouzskou velkou cenu ve svých mistrovských letech 2003-2005 ve třídách 125cc a 250cc.\n\nJediná změna v sestavách týmů se stala v týmu Kawasaki, kde Oliviera Jacqua nahradil bývalý vicemistr světa ve třídě 250cc Fonsi Nieto.\nNa neděli se předpovídal déšť, a tak mohl zazářit prakticky kdokoliv.\n\nMelandri předjíždí Guintoliho a jde na 6.místo.\nGuintoli předjíždí Melandriho,Eliase a Checu a jde na 4.místo.\nMelandri předjíždí Eliase a jde na 6.místo.\nde Puniet předjíždí Melandriho,Checu a Guintoliho a jde na 4.místo.\nMelandri předjíždí Checu a jde na 6.místo.\nGuintoli a Melandri předjíždí Stonera a jdou na 4 a 5.místo.\nCasey Stoner a Daniel Pedrosa předjíždí Melandriho a jdou na 5 a 6.místo.\nde Puniet předjíždí Rossiho a jde na 2.místo.\nPedrosa předjíždí Stonera a jde na 5.místo.\nCheca padá a končí.\nPedrosa předjíždí Barrose a Rossiho a jde na 3.mísro.\nHopkins předjíždí Stonera,Barrose a Rossiho a jde na 4.místo.\nMelandrti předjíždí Barrose a jde na 6.místo.\nHopkins předjíždí Pedrosu a jde na 2.místo.\nMelandri předjíždí Rossiho a jde na 4.místo.\nLoris Capirossi a Stoner předjíždí Barrose a jdou na 5 a 6.místo.\nStoner předjíždí Rossiho a jde na 4.místo.\nRossi předjíždí Pedrosu a jde na 4.místo.\nStoner předjíždí Haydena a Pedrosu a jde na 5.místo.\nHayden a Hofmann předjíždí Pedrosu a jdou na 5 a 6.místo.\nHofmann předjíždí Rossiho a jde na 5.místo.\n\n1.vítězství Chrise Vermeulena v MotoGP\n\n1.vítězství Suzuki od Velké ceny Pacifiku 2000\n\n1.stupně vítězů Marca Melandriho v letošní sezóně\n\nNejvětší úspěch v kariéře pro Alexe Hofmanna.\n\nDovizioso předjíždí de Angelise,Simona a Lüthiho a jde na 4.místo.\nde Angelis předjíždí Simona a jde na 5.místo.\nDovizioso předjíždí Barberu a jde na 2.místo.\nSimoncelli předjíždí Westa a jde na 6.místo.\n"}
{"id": "335377", "url": "https://cs.wikipedia.org/wiki?curid=335377", "title": "Rodinný strom", "text": "Rodinný strom\n\nRodinný strom je grafické zobrazení rodokmenu, vývodu či rozrodu, a to buď v tištěné, malované nebo elektronické podobě. Nejčastěji je zobrazován vývod, který je z uvedených typů genealogických výstupů nejobvyklejší. \n\nS rozvojem využívání moderních technologií při zpracování genealogických výstupů vznikla řada počítačových programů, které umožňují vytištění jednoduchého i komplikovanějšího rodinného stromu. Stále ale při vyhotovení rodinného stromu převažuje kresba nebo malba na papír či plátno nebo tisk do připravených šablon.\n\nRodinné stromy se objevují v souvislosti s rozvojem šlechtických rodů, které pociťovaly potřebu zaznamenávat své předky. Jednalo se především o reprezentační záležitost, výjimkou nejsou bohatě zdobené stromy buď v podobě obrazů nebo fresek na zdech hradů a zámků. V České republice patří mezi jeden z nejznámějších šlechtických rodinných stromů vývod ze 32 předků pro Jiřího ze Šternberka na hradě Český Šternberk. \n\nS úpadkem šlechtických rodů došlo i k omezení vytváření nových rodinných stromů. V současnosti se ale z vlastnictví rodinného stromu stává nový trend, jak ukazují zprávy o nejrůznějších osobnostech uměleckého nebo politického života, který si nechaly vlastní rodinný strom vyhotovit.\n\nPůvodně se rodokmen zobrazuje v koruně dubu, kde se zakladatel rodu klade do kořenů nebo na kmen stromu. Z toho vychází i úsloví \"zpět ke kořenům\". V novějších variantách, a to hlavně u vývodu, se objevuje zobrazení opačné, kdy jsou předci v koruně stromu a výchozí osoba v jeho kořenech.\n\n\n"}
{"id": "335378", "url": "https://cs.wikipedia.org/wiki?curid=335378", "title": "Kitchinův cyklus", "text": "Kitchinův cyklus\n\nKitchinův cyklus (podle Josepha Kitchina 1923) určuje čas vrcholu a dna hospodářského cyklu. Je dán změnami v zásobách a v rozpracované výrobě. Kontrakce se projevuje v rozsahu 36-40 měsíců. Je nejkratším druhem podnikatelského cyklu produktů.\n\nDalšími badateli ve výzkumu ekonomických cyklů byli:\n"}
{"id": "335382", "url": "https://cs.wikipedia.org/wiki?curid=335382", "title": "Transformační období", "text": "Transformační období\n\nTransformační období je dáno přechodem od jednoho ekonomického systému k druhému. V praxi se však většinou setkáváme se systémy smíšenými - tzn. čistý systém neexistuje, přesto dochází při výrazném vychýlení, k transformaci ekonomiky. Základními ekonomickými systémy jsou pak \"zvykový\", \"příkazový\" a \"tržní\". Zvykový systém je postaven na kmenovém uspořádání, kdy o všem rozhoduje vůdce. V případě příkazového systému rozhoduje o uspořádání politická špička. Takovýto systém je typický pro některé komunistické země. Jeho výhodou je rychlá schopnost reakce v případě vyhrocených situací. Opakem příkazového systému je pak systém tržní. Zde rozhoduje o uspořádání spotřebitel, konkurence i trh. Nevýhodou tohoto systému je, že nebere v potaz sociální vztahy a životní prostředí.\n\n"}
{"id": "335383", "url": "https://cs.wikipedia.org/wiki?curid=335383", "title": "Świdwin", "text": "Świdwin\n\nŚwidwin ( ) je město a gmina v střední části Západopomořanského vojvodství, které leží v Wysoczyzně Łobeské na řece Reze.\n\nStředisko potravinářského, dřevařského, strojírenského průmyslu a zpracování umělých hmot.\n\nMěsto je významným kulturním střediskem. Jsou zde organizovány různé kulturní události, mj. společně s Białogardem \"Bitva o Krávu\", \"Celopolská básnická soutěž Jana Śpiewaka\" a \"Vojvodská přehlídka divadel\". V centru města je krytá plovárna \"Relax\".\n\n\n"}
{"id": "335387", "url": "https://cs.wikipedia.org/wiki?curid=335387", "title": "Coventryská katedrála", "text": "Coventryská katedrála\n\nCoventryská katedrála, známá také jako Katedrála Svatého Michaela, je sídlem biskupa z Coventry a diecéze Coventry a nachází se v anglickém městě Coventry. V tomto městě postupně existovaly tři katedrály. První byla klášterní stavba věnovaná Svaté Marii, z níž se dochovalo pouze pár ruin. Druhá, která patřila anglikánské církvi, byla věnovaná Svatému Michaeli a byla zničena při náletu ve druhé světové válce. Třetí je nová katedrála zasvěcená také Svatému Michaeli postavená poblíž předchozí zničené bombardováním.\n\nPrvní katedrálou bylo převorství a katedrála Svaté Marie, která měla status katedrály od roku 1095, kdy biskup Robert de Limesy nechal přesunout sídlo biskupství z Lichfieldu do Coventry, až do roku 1539, kdy padla za oběť rušení anglických klášterů na popud Jindřicha VIII. Před rokem 1095 to byl malý benediktinský klášter, který se po roce 1095 začal rychle rozvíjet; ve 13. století již se jednalo o velkou katedrálu s mnoha okolními budovami.\n\nKostel Svatého Michaela byl z větší části postaven na konci 14. století a počátku 15. století. Byl největším farním kostelem v Anglii, když roku 1918 získal status katedrály po vytvoření diecéze Coventry. Při náletu 14. listopadu 1940 byla tato stavba zničena a dochovaly se pouze věž a venkovní zdi.\n\nV troskách byl kameníkem nalezen neumělý dřevěný kříž, který je nyní na oltáři. Z hřebíků nalezených v troskách byl vytvořen další kříž, který byl darován do Pamětního kostela císaře Viléma v Berlíně. Berlínský kostel byl naopak zničen náletem RAF v roce 1943.\n\nNovou budovu, postavenou hned vedle trosek původní stavby, navrhl Basil Spence. Tento architekt (později za tento návrh povýšený na rytíře) trval na tom, aby pozůstatky staré katedrály byly ponechány v původním stavu jako připomínka válečných útrap a nová katedrála byla postavena vedle těchto ruin.\n\nZákladní kámen nové katedrály byl položen 23. března 1956. Vysvěcena byla 25. května 1962. V jejím interiéru lze nalézt například velkou tapisérii Ježíše Krista, navrženou Grahamem Sutherlandem, emotivní sochu \"Mater Dolorosa\" od Johna Bridgemana a abstraktní mozaikové okno Johna Pipera sestavené z 192 panelů. Další zajímavostí je velké západní okno známé také jako \"Obraz se svatými a anděly\", které vytvořil přímo do skla v expresionistickém slohu John Hutton.\n\n"}
{"id": "335388", "url": "https://cs.wikipedia.org/wiki?curid=335388", "title": "Dobešov", "text": "Dobešov\n\nNázev Dobešov má více sídel:\n"}
{"id": "335392", "url": "https://cs.wikipedia.org/wiki?curid=335392", "title": "Neurathen (hrad)", "text": "Neurathen (hrad)\n\nFelsenburg Neurathen (\"česky\" Ratný, též Ratín či Nowý Radín, \"latinsky\" castra Ratin) je rozlohou největší skalní hrad v bývalém okresu Saské Švýcarsko, ve spolkové zemi Sasko na východě Německa, asi 35 km jižně od Drážďan. Z hradu se do současnosti dochovalo několik ve skále vytesaných prostor a cisterna na vodu. \n\nKrálovský hrad založený v průběhu první poloviny třináctého století získal jako věno míšeňský markrabě Jindřich Osvícený. Pak připadl zpět české koruně. V roce 1361 přijal Petr I. z Michalovic majetky „castra Ratny” a „Huscz” od krále Karla IV. lénem. V roce 1406 hrad koupili Berkové z Dubé. V roce 1428 hrad dobyl Bedřich z Oelsnitz. Berkové z Dubé ho v roce 1438 znovu dobyli zpět, ale v roce 1439 se znovu nacházel v rukou pánů z Oelsnitz. Pro jejich loupeživý život hrad v roce 1467 oblehlo saské vojsko, a po dvouletém obléhání ho dobylo a vypálilo. Opuštěný hrad se poté začal rozpadat. Počátkem 18. století se při válečných akcích na hradě ukrývali místní obyvatelé.\n"}
{"id": "335405", "url": "https://cs.wikipedia.org/wiki?curid=335405", "title": "Netřeskovec výběžkatý", "text": "Netřeskovec výběžkatý\n\nNetřeskovec výběžkatý (\"Jovibarba globifera\"), dříve také netřesk výběžkatý, je tučnolistá rostlina z čeledi tlusticovité (\"Crassulaceae\"). Vyskytuje se ve volné přírodě, ale často se i pěstuje jako skalnička.\n\nNetřeskovec výběžkatý je vytrvalá rostlina, která vytváří kulovité tučnolisté růžice (mohou mít v průměru až 3,5 cm), z jejichž středu mohou vyrůstat i 15–30 cm vysoké květonosné lodyhy. Každý květ má 6 korunních lístků žlutobílé barvy s třásnitým okrajem. Po odkvětu odumírá nejen květonosná lodyha, ale i celá rostlina (tzv. monokarpické rostliny). Rozmnožovací schopnost této rostliny se však zvyšuje schopností tvorby krátkých výběžků, které nesou dceřiné listové růžice (vegetativní rozmnožování).\n\nNetřeskovec výběžkatý se vyskytuje ve střední a východní Evropě, u nás roztroušeně po celém území především na skalním podkladu různého složení (viz dále). U netřesku výběžkatého se vyskytuje poměrně značná variabilita a rozlišuje se množství poddruhů. Z nich u nás rostou jen dva:\n\n\nNetřeskovec výběžkatý je v ČR ohroženým druhem (C3).\n\n\n \n"}
{"id": "335414", "url": "https://cs.wikipedia.org/wiki?curid=335414", "title": "Anitino očko", "text": "Anitino očko\n\nAnitino očko je jezero v Bystré dolině v Západních Tatrách na Slovensku. Pojmenování pochází od liptovských pastevců. Je známé také pod názvy Suché Bystré pleso nebo Spodné Bystré pleso. Má rozlohu 0,3505 ha a je 119 m dlouhé a 53 m široké. Dosahuje maximální hloubky 2,9 m a objemu 4744 m³. Leží v nadmořské výšce 1854 m.\n\nNachází se v boční kotlině Bystré doliny zvané Suchý zadok u úpatí Nižné Bystré.\n\nPleso nemá povrchový přítok ani odtok. Náleží k povodí Váhu. Rozměry jezera v průběhu času zachycuje tabulka:\nPleso není veřejnosti přístupné.\n\n\n"}
{"id": "335419", "url": "https://cs.wikipedia.org/wiki?curid=335419", "title": "Delp", "text": "Delp\n\nDelp je příjmení několika významných osobností\n\n"}
{"id": "335424", "url": "https://cs.wikipedia.org/wiki?curid=335424", "title": "STS-74", "text": "STS-74\n\nSTS-74 byla mise raketoplánu Atlantis, která byla součástí americko-ruského programu Shuttle-Mir. Cílem letu bylo druhé setkání raketoplánu s ruskou orbitální stanicí Mir a připojení (stykového modulu). Modul se stal trvalou součástí komplexu.\n\n\nPo svém posledním přistání v misi STS-71 (která směřovala také k Miru) putoval Atlantis do haly číslo 2 v hangáru OPF (\"Orbiter Processing Facility\"). Technici vyčerpali z jeho motorů zbytky pohonných hmot, vymontovali spojovací modul, laboratoř Spacelab a také motory SSME. Následovala výměna oken, která po předcházejících misích nesla drobné známky poškození, podvozku, pneumatik, modulu brzdícího padáku i modulu předního manévrovacího motoru RCS. Ten putoval 8. srpna do HMF (') kvůli výměně jednoho ventilu. Modul DM dorazil do Kennedyho vesmírného střediska už 7. června a v hangáru SSPF (') na něj namontovali solární panely.\n\nZatímco ruští technici dokončovali v SSPF práci na Stykovém modulu, v hangárech OPF a Vehicle Assembly Building (VAB) pokračovaly přípravy raketoplánu i jeho částí. Dne 16. srpna a 17. srpna byl do nákladového prostoru raketoplánu namontován manipulátor RMS. 11. září byl do hangáru OPF dovezen modul DM a poté, co byl Atlantis už v hale VAB připojen k hlavní palivové nádrži (ET) a pomocným motorům SRB, byl modul DM uložen do nákladového prostoru raketoplánu. Potom proběhly prověrky sekundárního užitečného nákladu a funkční zkoušky. 24. září musely být opraveny trysky pro motory SRB, protože při předcházejícím letu bylo zjištěno nadměrné opotřebení těsnícího tmelu ve spojích trysky se spalovací komorou.\n\nTransport na rampu 39-A proběhl 12. října. Termín startu stanovila komise LRR (\") na 11. listopad (přípravy na start se opozdily). Během posledních předletových příprav a zkoušek se však objevily problémy na palubě Miru. Někde v modulu Kvant-1 došlo k úniku chladicí kapaliny z glykolového okruhu. Než kosmonauti závadu zjistili a přepojili poškozený systém na záložní, dostalo se do přístrojů stanice asi 1,8 litru vodního roztoku etylenglykolu. Kvůli tomu nebylo možno použít primární okruh regenerace vzduchu v modulu Kvant-1. Američané navrhli pomoc, naložení velkých zásob hydroxidu lithného, který se používá na regeneraci vzduchu v raketoplánech, na palubu Atlantisu s tím, že by se potom připojili na systémy Miru. Nakonec se však ruské straně podařilo problémy vyřešit. I přesto hrozil odklad startu, tentokrát kvůli raketoplánu Columbia, který se nejprve musel vrátit ze své prodloužené mise, aby Atlantis mohl odstartovat. Všechny přípravy však pokračovaly dobře a jediný odklad zavinilo počasí. Raketoplán Atlantis ale stejně na svou 15. misi vzlétl o den později, 12. listopadu v čase 12:30:43,013 UTC.\n\nRaketoplán Atlantis odstartoval z rampy 39-A na Kennedyho vesmírném středisku přesně na začátku startovacího okna. Start proběhl bez problémů, v čase T +123 se od nádrže ET oddělily motory SRB. V čase T +512,6 došlo k vypnutí hlavních motorů (manévr MECO), následovalo oddělení nádrže ET a o 40 minut později se Atlantis nacházel na základní oběžné dráze ve výšce 300-339 km. Zhruba hodinu a půl po startu se otevřely dveře do nákladového prostoru a přibližně 3 hodiny po startu piloti vykonali první ze setkávacích manévrů. Raketoplán se ke stanici přibližoval rychlostí 615 km za jeden oběh.\n\nKromě nákladu pro Mir se v raketoplánu nacházela také zařízení pro různá pozorování a měření, konkrétně širokopásmový spektrometr a velkoformátová kamera ICBC (\") v nákladním prostoru.\n\nDne 14. listopadu bylo hlavním bodem programu přemístění modulu DM. Pro případ, že by vše neprobíhalo podle plánu, byly přichystány skafandry pro výstup do otevřeného prostoru a Ross a McArthur se začali připravovat na případný výstup. Po odpojení konektorů mezi DM a raketoplánem letový specialista Hadfield uchopil DM manipulátorem RMS. Zdvihl modul, otočil ho o 90° a nasměřoval přesně nad spojovací uzel ODS. Po kontrole přesnosti jeho polohy raketoplán na chvíli zažehl trysky motorů RCS, čímž Atlantis slabě narazil do modulu a vzápětí zapadly zámky obou spojovacích uzlů. Po zatáhnutí aktivního spojovacího uzlu se uzamkly hlavní zámky, poutající DM k ODS a modul byl úspěšně připojen. Výstup dvou astronautů do vesmíru proto nebyl potřebný.\n\n15. listopadu proběhlo spojení s Mirem. Při spojovacím manévru řídil Cameron raketoplán ručně, Mir mezitím udržoval svoji orientaci v prostoru. V 05:30 UT muselo být přibližování Antlantisu k Miru přerušeno. Nikoliv kvůli technickým problémům, nýbrž kvůli spojení ze Zemí, aby proběhlo na denní straně planety a zároveň v dosahu rádiové komunikace Miru z ruských pozemních stanic. Ke kontaktu prstence APDS s modulem Kristal došlo v 06:27.39 UT. Po kontrole hermetičnosti spoje se posádky setkaly. Poprvé v historii kosmických letů se na jednom tělese setkaly 4 národnosti, reprezentující nejdůležitější partnery při výstavbě připravované stanice ISS (chyběli jen Japonci).\n\nPo slavnostních ceremoniích začal přesun nákladu: 968 kg z raketoplánu na stanici, 371 kg ze stanice na raketoplán. Na Mir bylo dopraveno 596 kg pitné vody a jídla, 65 kg vzduchu, dále oblečení, experimentální vybavení a vzorky. Posádky se také věnovaly společným experimentům, jako například přípravě krystalů bílkovin, dálkový průzkum Země, imunologické studie, analýza pitné a recyklované vody a dalším.\n\nDne 18. listopadu v 08:16 UTC se od sebe obě tělesa odpojila. Po dvou obletech stanice raketoplánem, kdy posádka provedla fotodokumentaci, přešel Atlantis na samostatnou nižší oběžnou dráhu. 19. listopadu se posádka věnovala přípravám na přistání. 20. listopadu bylo počasí na Floridě dobré, takže raketoplán mohl přistát hned na první pokus. V čase 15:58 UTC se na 3 min 52 sec zapnuly motory OMS a tím začal sestup do atmosféry. v 17:01:27 UTC dosedl raketoplán hlavním podvozkem na dráhu 33 na Kennedy Space Center a v 17:02:24 se zastavil.\n\n"}
{"id": "335425", "url": "https://cs.wikipedia.org/wiki?curid=335425", "title": "Dan", "text": "Dan\n\nDan nebo Dán může být:\n\n\n\nVarianta s dlouhým písmenem Á může znamenat :\n\n"}
{"id": "335426", "url": "https://cs.wikipedia.org/wiki?curid=335426", "title": "Tařice skalní", "text": "Tařice skalní\n\nTařice skalní (\"Aurinia saxatilis\") je nízká, vytrvalá, nenáročná rostlina vyznačující se svými brzy z jara vykvétajícími trsy zářivě žlutých květů, jediný druh rodu \"Aurinia\" který roste na území České republiky. Často se v různých varietách pěstuje i na skalkách v zahradách.\n\nEvropský druh rozšířený od východní Francie přes Střední Evropu po Ukrajinu a jihozápad Ruska a dále téměř po celém Balkánském poloostrově a částečně i Malé Asii. Na severu je jeho areál výskytu ohraničen Německem, Českem a Polskem, na jihu Rakouskem. Je to pontický druh původem z oblasti Balkánu a od Černého moře který se v interglaciálu šířil do Evropy. V Čechách roste v Českém středohoří, v horním Povltaví a Pootaví, na Táborsku, Plzeňsku a na střední a jižní Moravě.\n\nVyrůstá obvykle na skalnatých stanovištích od nížin až do podhůří, na slunných skalách nebo kamenitých i travnatých stráních, pastvinách či na okrajích lesních porostů, druhotně na zídkách i ruinách staveb. Vyskytuje se na odvodněných vápencových, dolomitických, andezitových, pískovcovitých nebo silikátových substrátech většinou na výhřevných osluněných jižních svazích.\n\nPolokeřovitá vytrvalá šedoplstnatá rostlina vyrůstající do výše 10 až 30 cm ze silného dřevnatějícího, vřetenovitého kořene pronikající hluboko do půdy nebo skalní štěrbiny. Z kořenové hlavy pokryté zaschlými listy vyrůstají jak krátké sterilní lodyhy zakončené listovou růžici, tak i květní lodyhy. Spodní listy s dlouhými řapíky rostoucí v růžici mají čepel obvejčitou až obkopinatou, na koncích tupou nebo špičatou, 5 až 10 cm dlouhou a jen 1 až 1,5 cm širokou a po obvodě celokrajnou nebo řídce zoubkovanou. Květní lodyha, jenž postupně od spodu dřevnatí a je porostlá šedozelenými, nežláznatými, stopkatými hvězdicovitými chlupy, bývá přímá nebo vystoupavá, většinou jednoduchá a jen v horní části rozvětvená. O mnoho menší střídavě vyrůstající lodyžní listy jsou přisedlé, čárkovité a celokrajné.\n\nStopkaté oboupohlavné květy jsou uspořádány v hustých hroznech které často ještě nesou hrozny postranní a dohromady tvořící chocholíčnaté květenství. Čtyřčetné květy mají opadavé kališné lístky asi 2 až 2,5 mm dlouhé a porostlé hvězdicovými chlupy. Zlatožluté, široce obvejčité, volné korunní lístky s krátkým nehtíkem bývají dvojnásobně delší než kališní, jsou lysé a na vrcholu někdy mělce vykrojené. V květu vyrůstá šest čtyřmocných tyčinek, svrchní semeník je složen ze dvou plodolistů. Nektaria jsou po obou stranách vnějších tyčinek. Tařice skalní obvykle kvete od dubna do května, její ploidie je 2n = 16.\n\nSouplodí je tvořeno obvejčitými či eliptickými nebo okrouhlými, na odstávajících stopkách vyrůstajícími dvoupouzdrými pukajícími šešulkami dlouhými 4 až 5 mm které mají na konci suchou čnělku asi 0,5 mm dlouhou. V pouzdru se nacházejí dvě okrouhlá křídlatá semena kterými se druh spontánně šíří.\n\nPro svůj vzhled a nenáročnost je často pěstovanou skalničkou, která upoutává svým výrazným jarním kvetením. Pěstuje se také řada variet, které mívají panašované listy, květy různých odstínů nebo jsou dokonce plnokvěté. Přírodní druh se dobře množí semeny vysévanými na podzim, ale tyto vyšlechtěné variety se musí pro zachování svých netypických vlastností rozmnožovat řízkováním.\n\nV minulosti patřila tařice skalní pod jménem \"Alyssum saxatile\" do rodu \"Alyssum\" odkud byla přeřazena do rodu \"Aurinia\" kde dostala nové vědecké jméno \"Aurinia saxatilis\".\n\nDruh je členěn do tří poddruhů, v Česku roste pouze nominátní\nNominátní poddruh vyrůstá v západní, střední a východní Evropě a na severu Balkánského poloostrova. Na jihu Balkánského poloostrova vyrůstají další dva poddruhy které se od nominátního odlišují hlavně tvarem šešulek a listů:\n\nPočty rostlin tohoto druhu se ve volné přírodě postupně snižují a proto byla tařice skalní umístěna na \"Seznamem zvláště chráněných druhů rostlin\" dle vyhlášky Ministerstva životního prostředí ČR č. 395/1992 Sb. ve znění vyhl. č. 175/2006 Sb. zařazena mezi ohrožené druhy (§3) a \"Červeným seznamem cévnatých rostlin České republiky\" z roku 2012 mezi téměř ohrožené druhy (C4a), které si vyžadují další pozornost.\n\n\n \n"}
{"id": "335431", "url": "https://cs.wikipedia.org/wiki?curid=335431", "title": "Festival dračích lodí", "text": "Festival dračích lodí\n\nFestival dračích lodí, Duanwu Festival či Duen Ng Festival je tradiční čínský festival, který se koná vždy pátý den v pátém měsíci čínského kalendáře. V Čínské lidové republice je od roku 2008 opět oficiálním státním svátkem, předtím byl v Číně státním svátkem naposledy ve 40. letech 20. století. Kromě Číny se slaví i v jiných částech Východní Asie. Na západě je známý především pod názvem Festival dračích lodí, přičemž se koná v letních měsících.\n\nBěhem festivalu probíhají závody dračích lodí a různé soutěže.\n\n\n"}
{"id": "335439", "url": "https://cs.wikipedia.org/wiki?curid=335439", "title": "Soť", "text": "Soť\n\nSoť ( ) je řeka v Jaroslavské oblasti v Rusku. Je dlouhá 144 km. Povodí řeky je 1460 km².\n\nPramení na Danilovské vysočině. Ústí do Kostromského zálivu Gorkovské přehrady, přičemž před jejím vybudováním byla pravým přítokem Kostromy (povodí Volhy).\n\nZdrojem vody jsou převážně sněhové srážky. Průměrný roční průtok vody ve vzdálenosti 59 km od ústí činí 6,5 m³/s. Zamrzá v říjnu až v listopadu a rozmrzá v dubnu. V dubnu a květnu dosahuje nejvyšších stavů.\n\nZa vyšších vodních stavů je splavná pro vodáky.\n"}
{"id": "335441", "url": "https://cs.wikipedia.org/wiki?curid=335441", "title": "Soumrak", "text": "Soumrak\n\nSoumrak je přechod mezi dnem a nocí; doba po západu nebo před východem Slunce. Ranní soumrak se nazývá svítání nebo úsvit. Při soumraku je Slunce pod obzorem, osvětluje však horní vrstvy atmosféry (sluneční světlo se rozptyluje na molekulách vzduchu), a tím je částečně osvětlen i zemský povrch.\n\nRozlišuje se občanský, nautický a astronomický soumrak.\n\nDélka soumraku závisí na zeměpisné šířce a během roku se mění. Nejkratší soumrak bývá kolem rovníku, protože slunce zapadá téměř kolmo k obzoru (soumrak trvá 72 minut a v průběhu roku se jeho délka téměř nemění). S rostoucí zeměpisnou šířkou se trvání soumraku prodlužuje a zároveň se k sobě přibližuje konec večerního a začátek ranního soumraku; od určité zeměpisné šířky dochází po určitou část roku k jejich splynutí. V zeměpisných šířkách mírného pásu (např. Česko) je nejkratší soumrak začátkem března a v první polovině října (1 hodinu 50 minut) a nejdelší před a po letním slunovratu (cca 7 hodin 50 minut), kdy soumrak trvá celou noc (pravá – astronomická noc nenastává). V polárních oblastech může trvat soumrak několik týdnů i déle.\n\nZa soumraku (nebo při západu a východu Slunce) je někdy možné pozorovat tzv. soumrakové jevy, mezi které patří červánky, soumrakový oblouk a Venušin pás, krepuskulární paprsky, noční svítící oblaka, zelený záblesk a další.\n\nRáno občanský soumrak začíná okamžikem, kdy se střed slunečního kotouče nachází 6° pod horizontem, a končí východem Slunce; večer začíná západem Slunce a končí okamžikem, kdy se střed slunečního kotouče nachází 6° pod horizontem.\n\nVýchod a západ Slunce jsou okamžiky, kdy se horní okraj slunečního kotouče nachází přesně na ideálním horizontu a to za průměrných atmosférických podmínek pro pozorovatele při hladině moře. Díky atmosférické refrakci je však skutečná poloha horního okraje slunečního disku v těchto okamžicích 0° 34' pod horizontem. Zdánlivý poloměr Slunce na obloze činí 0° 16', takže střed slunečního disku je v okamžiku východu Slunce (tj. na konci ranního občanského soumraku) nebo západu Slunce (tj. na začátku večerního občanského soumraku) 0° 50' pod horizontem. Pro výšku formula_1 geometrického středu Slunce na obloze tedy v průběhu občanského soumraku platí: −6° ≤ formula_1 < −0° 50'.\n\nPři občanském soumraku lze venku bez umělého osvětlení vykonávat běžné činnosti jako např. číst noviny nebo hrát míčové hry. Ihned po západu (resp. těsně před východem) Slunce jsou na obloze viditelné nejjasnější objekty jako Měsíc, jasné planety (Venuše, Jupiter, Mars, Merkur a Saturn), postupně se objevují první hvězdy a na rozhraní občanského a nautického soumraku jsou již zřetelně viditelné hvězdy do první magnitudy.\n\nV českých zeměpisných šířkách trvá občanský soumrak kolem letního slunovratu přes 45 minut, kolem zimního slunovratu 40 minut a nejkratší dobu trvá okolo jarní a podzimní rovnodennosti, okolo 35 minut. V oblastech nad 60° 34' zeměpisné šířky trvá okolo letního slunovratu občanský soumrak celou noc – nastávají tzv. bílé noci, kdy Slunce neklesá pod 6° pod horizont.\n\nNautický soumrak je časový interval, ve kterém pro výšku formula_1 geometrického středu Slunce na obloze platí: −12° ≤ formula_1 < −6°. Nautický soumrak tedy večer navazuje na občanský, ráno mu předchází.\n\nV průběhu nautického soumraku mořeplavci prováděli pozorování hvězd nutná k určení jejich polohy na moři (odtud jeho název – nautika je nauka o vedení lodi, tj. určování její polohy, stanovení rychlosti a směru plavby). Obloha je dostatečně tmavá, aby navigační hvězdy byly viditelné, zároveň je však ještě dostatečně světlá, aby byla na horizontu rozeznatelná od mořské hladiny, a tudíž bylo umožněno přesné měření polohy, např. pomocí sextantu. Nejlepší podmínky pro navigaci nastávají, když je střed slunečního kotouče 10° pod horizontem.\n\nNejdéle trvá nautický soumrak kolem letního slunovratu, v českých zeměpisných šířkách je to přes 60 minut, kolem zimního slunovratu 40 minut a nejkratší dobu trvá okolo jarní a podzimní rovnodennosti, okolo 35 minut. V oblastech nad 54° 34' zeměpisné šířky Slunce okolo letního slunovratu neklesá pod horizont více než 12° a večerní a ranní nautický soumrak tak splývají.\n\nAstronomický soumrak je časový interval, ve kterém pro výšku formula_1 geometrického středu Slunce na obloze platí: −18° ≤ formula_1 < −12°. Astronomický soumrak tedy večer navazuje na nautický, ráno mu předchází.\n\nObloha je tmavá, jsou vidět hvězdy páté magnitudy. Slabší objekty, typicky např. mlhoviny nebo galaxie, však ani v dobrém dalekohledu nejsou za astronomického soumraku pozorovatelné a je třeba počkat na astronomickou noc, kdy se střed Slunce na obloze nachází více než 18° pod horizontem a sluneční světlo již nijak nenarušuje pozorování. Bez ohledu na to, jak hluboko pod obzor Slunce klesne, v městech, osvětlených předměstích nebo za úplňku obloha nikdy neztmavne víc než byla na rozmezí nautického a astronomického soumraku.\n\nAstronomický soumrak je v České republice nejkratší začátkem března a v první polovině října (cca 40 minut). V oblastech nad 48° 34' zeměpisné šířky Slunce okolo letního slunovratu neklesá víc než 18° pod horizont, večerní astronomický soumrak splývá s ranním (v Česku je toto období dlouhé cca čtyři týdny) a astronomická noc tak nenastává.\n\n"}
{"id": "335442", "url": "https://cs.wikipedia.org/wiki?curid=335442", "title": "Klasifikace eukaryot", "text": "Klasifikace eukaryot\n\nKlasifikace eukaryot od přibližně 90. let 20. století prošla výraznou změnou a dosud není plně stabilní. Stále ve větší míře se prosazuje fylogenetický přístup, tedy snaha respektovat v klasifikačních systémech skutečnou příbuznost jednotlivých skupin, nikoliv pouze podobné znaky. Různé aktuální studie používají vzájemně odlišné klasifikační systémy, jen málokteré z nich si kladou za cíl pokrýt celkový rozsah eukaryotní domény. Níže uvedené systémy proto nejsou závazné, ale jsou uvedeny jako příklady dvou možných, ale přitom šířeji aplikovaných v mezinárodních projektech. Oba jsou zaměřeny zejména na jednobuněčná eukaryota (protista) a systémy pro klasické mnohobuněčné říše ponechávají na specializovaných projektech (třebaže nemusejí vzájemně navazovat, co se týká klasifikační úrovně a zahrnutí nepřirozených skupin a \"incertae sedis\"); podobně i na wikipedii se jimi zabývají samostatné články Klasifikace rostlin, Klasifikace hub a Klasifikace živočichů.\n\nPodle prvního z nich, vytvořeného protistology v r. 2005 a aktualizovaného v r. 2012 a 2019, lze v rámci eukaryot vyčlenit několik velkých skupin bez taxonomického ranku, u kterých se předpokládá jejich monofyletičnost, a sice Amoebozoa, Opisthokonta, Archaeplastida, Sar a několik menších, jako CRuMs, Cryptista, Haptista, Discoba a Metamonada; ukazuje i jejich přiřazení ke dvěma superskupinám Amorphea a Diaphoretickes, taktéž považovaným za přirozené.\n\nDruhý systém, zachovávající taxonomické úrovně, vytvořil a neustále aktualizuje Thomas Cavalier-Smith, přičemž se pokouší implementovat nové fylogenetické poznatky. Uvedená podoba má základ již v r. 1998, ale v aktuální podobě je takřka zcela tvořena novým zněním daným postupnými dílčími úpravami systému až k r. 2019. Dělí doménu eukaryota na pět říší, a sice tradiční říše Plantae, Fungi a Animalia (ve smyslu Metazoa), a nově seskupené říše protistů – (parafyletickou) Protozoa a (pravděpodobně polyfyletickou) Chromista, přičemž oběma názvům přiřazuje poněkud jiný rozsah, než měly v době svého zavedení.\n\nFylogenetické stromy na konci článku shrnují graficky představy o skutečné příbuznosti jednotlivých skupin eukaryot.\n\nČeské názvosloví je založené na databázi BioLib.\n\nZaloženo na systému \"Revisions to the Classification, Nomenclature, and Diversity of Eukaryotes\", který v r. 2019 přepracoval Sina M. Adl s kolektivem z předchozích klasifikací protistů z r. 2005 a 2012 . Systém byl primárně vytvořen pro jednobuněčná eukaryota a vyznačuje se volným členěním (bez názvů taxonomických úrovní jako kmen, třída či řád), přičemž směšuje na stejné úrovni různé taxonomické ranky (namísto monotypických taxonů uvádí rovnou taxon podřízený). V co největší míře se snaží vyhnout nepřirozeným skupinám, proto obsahuje značný počet \"incertae sedis\" (v následujícím přehledu uváděny vždy na začátku dané skupiny, aby se vyloučilo jejich mylnému přiřazení k poslední podskupině).\n\nSystém se ve své poslední revizi se stal primární úvodní referencí pro taxonomické studie vyvíjené v rámci mezinárodní taxonomické iniciativy „UniEuk“ s cílem implementace v INSDC (\"International Nucleotide Sequence Database Collaboration\") a ENA (\"European Nucleotide Archive\").\n\nSkupiny, u kterých se sice předpokládá monofylie, ale jejich potenciální nepřirozenost není dosud spolehlivě vyloučena, jsou označeny (P). Značka (X) označuje taxony, pro které neexistují dostatečná molekulárně genetická data a jejich struktura či pozice v systému může být v budoucnosti podstatným způsobem revidována. V hranatých závorkách za názvem taxonu se uvádějí používaná synonyma nebo alternativní názvy, včetně názvů nekorektních (s ohledem na příslušné nomenklaturní kódy) či názvů nemajících nomenklaturní prioritu.\n\nPro přehlednost je systém redukován na 8 nejvyšších úrovní a jsou vypuštěny úrovně rodů a druhů, pokud nejsou reprezentanty monotypických taxonů vyšší úrovně nebo jsou takovým taxonům postaveny na roveň.\nDOMÉNA: EUKARYOTA \"syn.\" EUKARYA\n\n\n\n\n\n\n\nSystém vznikl již v r. 1998 (i když koncepci 6 říší, z toho 5 eukaryotických, publikoval Cavalier-Smith poprvé již v r. 1981), nadále aktualizovány ale byly a stále (2018) jsou pouze jeho části věnované protistním eukaryotům.. Vychází z aktualizovaných představ o evoluci eukaryot a navrhuje nové členění protistů, přitom zachovává tradiční říše Plantae, Fungi a Animalia (ve smyslu Metazoa, tedy bez prvoků). Soustředí se však na jednobuněčná eukaryota a nezabývá se podrobnou klasifikací hlavních skupin mnohobuněčných (Metazoa/Animalia, Plantae/Archaeplastida a Neomycota/Dikarya u hub). Systém je založen na hypotéze, že kořen fylogenetického stromu se nachází mezi skupinou Euglenozoa a ostatními exkaváty.\n\nKlasifikační systém Cavaliera-Smithe se stal základem protistního a chromistního systému v řídicí klasifikaci živých organismů použité pro projekty Catalogue of Life a Species 2000.\n\nSystém připouští jako taxony i parafyletické skupiny (značeny (P)). Značka (X) označuje taxony, pro které neexistují dostatečná molekulárně genetická data a jejich struktura či pozice v systému může být v budoucnosti podstatným způsobem revidována. V hranatých závorkách za názvem taxonu se uvádějí používaná synonyma nebo alternativní názvy, včetně názvů nekorektních (s ohledem na příslušné nomenklaturní kódy) či názvů nemajících nomenklaturní prioritu.\n\nPro přehlednost je systém redukován na vyšší taxonomické úrovně (nejníže do úrovně podřádu).\n\nNADŘÍŠE: EUKARYOTA \"syn.\" EUKARYA\n\n\nKlasifikace (mnohobuněčných) živočichů, naposledy v rámci tohoto systému podrobně publikovaná v r. 1998, je značně zastaralá a proto zde není uvedena (podrobnější aktuální systém, na kterém se Cavalier Smith také podílel, najdete v článku Klasifikace živočichů).\n\n\nKlasifikace rostlin, naposledy v rámci tohoto systému podrobně publikovaná v r. 1998, je značně zastaralá a je zde proto uvedena v obecnější verzi z r. 2004, pokrývající pouze nejvyšší taxony a i přesto plně neodpovídjící aktuálním představám o jejich přirozenosti (podrobný aktuální systém s úplným zahrnutím vyšších rostlin, na kterém se však Cavalier-Smith nepodílel, najdete v článku Klasifikace rostlin). \n\n\nNíže uvedený fylogenetický strom domény Eukaryota vychází z internetového projektu “Tree of Life” a je upraven podle výsledků aktuálních (r. 2018) fylogenetických analýz, uvedených v odkazech k jednotlivým větvím stromu. Názvy větví pokud možno respektují výše uvedenou klasifikaci dle Siny M. Adla a kolektivu z roku 2019, případně systém T. Cavaliera-Smithe k r. 2018. Některé skupiny jsou nově zavedené, jejich definice je zpravidla v první referenci za jménem.\n\nProtože výše uvedené systémy nemusí vždy plně odrážet fylogenetickou strukturu (v jednom kvůli slabosti fylogenetických hypotéz překypují \"incertae sedis\" na různých úrovních, druhý připouští nepřirozené taxony) a navzájem se liší, vychází strom i z dalších zdrojů a v některých aspektech se liší:\n\nZávorka (P) označuje větve, pro které je monofylie prokázaná zatím velmi nedostatečně, může se tedy jednat o skupiny parafyletické či (výjimečně) polyfyletické.\n\nVýše uvedený strom nemá (úmyslně) vyznačen kořen (tj. posledního společného předka eukaryot, LECA), protože názory na jeho umístění se liší.\n\nV současnosti ho nejcitovanější hypotézy kladou dovnitř exkavát:\n\n\n\nAnalytickou podporu nalezly i hypotézy, umísťující kořen do jiných míst eukaryotického stromu:\n\n"}
{"id": "335446", "url": "https://cs.wikipedia.org/wiki?curid=335446", "title": "Karel Dyba", "text": "Karel Dyba\n\nKarel Dyba (* 21. října 1940 Prostějov) je český ekonom, v 90. letech politik ODS a ministr vlád České republiky, od roku 2007 stálý představitel ČR při OECD.\n\nV letech 1964 až 1971 působil jako pedagog na Vysoké škole ekonomické v Praze. V letech 1968–1970 absolvoval studium v Kanadě. Od roku 1972 byl zaměstnancem Ekonomického ústavu ČSAV a od roku 1984 Prognostického ústavu ČSAV. Roku 1973 získal titul kandidát věd. Publikoval odborné studie. V roce 1980 vydal monografii \"Československé vnější ekonomické vztahy\".\nV letech 1990–1992 byl ministrem bez portfeje v české vládě Petra Pitharta (v rámci československé federace). Od roku 1990 rovněž zastával post ředitele Ekonomického ústavu ČSAV a až do roku 1996 byl i prezidentem České ekonomické asociace. V Pithartově vládě patřil mezi nemnoho ministrů, kteří od roku 1991 zastupovali nově vzniklou Občanskou demokratickou stranu. Vládní křeslo si udržel i po roce 1992, kdy v letech 1992-1996 zasedal v první vládě Václava Klause coby ministr pro hospodářskou politiku a rozvoj (z tohoto později zrušeného resortu se pak vyvinulo ministerstvo pro místní rozvoj).\n\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Západočeský kraj). Ve Federálním shromáždění setrval do zániku Československa v prosinci 1992.\n\nV volbách v roce 1996 neúspěšně kandidoval do senátu za senátní obvod č. 35 – Jablonec nad Nisou jako kandidát ODS. V 1. kole získal nejvíce hlasů (přes 36 %), ale v 2. kole ho porazil a senátorem se stal sociální demokrat František Vízek.\n\nOd roku 1997 byl soukromým konzultantem v oblasti ekonomického poradenství. Zároveň v letech 1997 až 1998 byl členem dozorčích rad Komerční banky a Českých radiokomunikací. V říjnu 2007 se stal velvyslancem – stálým představitelem ČR při OECD. Téhož roku se na VŠE v Praze stal profesorem. Od roku 2009 působí na katedře hospodářské a sociální politiky Národohospodářské fakulty VŠE v Praze. Jeho bratr je bývalý fotbalista Pavel Dyba. Karel Dyba je ženatý, má dvě děti.\n\n"}
{"id": "335451", "url": "https://cs.wikipedia.org/wiki?curid=335451", "title": "Jindřich Kabát", "text": "Jindřich Kabát\n\nJindřich Kabát (* 24. dubna 1953 Praha) je český spisovatel, psycholog a vysokoškolský učitel.\n\n\n\n\nJindřich Kabát je od roku 2000 jmenovaný soudní znalec pro obor psychologie a psychopatologie\n\n\n\nHlavní témata: Obecná a speciální psychopatologie, sociální psychologie a životní styl, psychologie umění, sociální patologie a totalitní režimy, psychologie komunismu.\n\nKnihy / ve sbornících:\n\n\nKnihy:\n\nOd roku 1977 je ženatý, manželka Gabriela, roz. Sládková, ředitelka Mezinárodního vězeňského společenství CZ, pět dětí, synové Martin,1977,Jan, 1983 a Michael,1989, dcery Magdalena,1979 a Barbora,1983.\n\n"}
{"id": "335453", "url": "https://cs.wikipedia.org/wiki?curid=335453", "title": "Milan Lukeš", "text": "Milan Lukeš\n\nMilan Lukeš (14. prosince 1933 Praha – 22. září 2007 Praha) byl český historik, překladatel a politik.\n\nAbsolvoval katedru divadelní vědy a dramaturgie na AMU v roce 1955. Byl profesorem Filosofické fakulty Univerzity Karlovy, vedoucím oddělení divadelní a filmové vědy, proděkanem pro ideologickou práci, předsedou organizace KSČ – historiků.\n\nPřekládal zejména anglickou a americkou dramatickou tvorbu. Byl autorem řady esejů a knih o Williamu Shakespearovi, alžbětinském divadle či o teorii dramatu. Působil jako redaktor časopisu \"Svět a divadlo\".\n\nV letech 1985 až 1989 vedl činohru Národního divadla v Praze.\n\nPo roce 1989 byl ministrem kultury (od 5. prosince 1989 do 29. června 1990) za KSČ, poslancem ČNR a místopředsedou české vlády.\n\n\n\n\nSlovník české literatury po roce 1945\n"}
{"id": "335454", "url": "https://cs.wikipedia.org/wiki?curid=335454", "title": "Jiří David (kněz)", "text": "Jiří David (kněz)\n\nJiří David SJ (při vydání svých dvou knih počátkem 21. století označen jako Jiří David ze Zdic; 1647-1713) byl český katolický kněz, misionář, spisovatel, filosof a hebraista z řad jezuitů. Byl doktorem filosofie a vyučujícím hebraistiky na olomoucké univerzitě, pravidelně docházel do věznic a špitálů. Na přelomu 17. a 18. století působil jako misionář v Rusku. \n\nPsal latinsky, některá jeho díla jsou vydávána ještě v 21. století. Česky vyšly např. \"Život svatého poustevníka Vintíře\" (2007), který je příkladem vrcholné barokní hagiografické tvorby a zejména komentovaný překlad cestopisu \"Novodobý stav Velké Rusi neboli Moskevska\" (orig. 1690, česky: 2008), který poskytuje neocenitelné informace o ruských poměrech té doby.\n"}
{"id": "335458", "url": "https://cs.wikipedia.org/wiki?curid=335458", "title": "Milan Kymlička", "text": "Milan Kymlička\n\nMilan Kymlička (* 26. dubna 1937 Pelhřimov) je český podnikatel a bývalý politik. Byl posledním ministrem kultury České socialistické republiky před pádem komunistického režimu v Československu.\n\nNarodil se v Pelhřimově. Pocházel z rodiny státního zaměstnance. Od roku 1961 byl členem KSČ. Vystudoval střední školu a po dobu jednoho roku byl ekonomem ve vydavatelství \"Naše vojsko\". Následně studoval Vysokou školu ekonomickou v Praze. Od roku 1961 byl funkcionářem Československého svazu mládeže na obvodní a městské úrovni v Praze. Koncem 60. let krátce působil na ministerstvu mládeže a tělovýchovy. Od roku 1970 byl pracovníkem aparátu Ústředního výboru Komunistické strany Československa v oboru školství a vědy. Zpočátku zde zastával post instruktora, pak vedl odbor škol I. a II. cyklu. Následujících šest let vykonával funkci pomocníka tajemníka ÚV KSČ. Zároveň publikoval v oboru pedagogiky. Od roku 1981 zastával funkci náměstka ministra kultury ČSR, od roku 1983 byl prvním náměstkem na tomto rezortu. Roku 1985 obdržel Vyznamenání Za zásluhy o výstavbu.\n\nFunkci ministra ve Ladislava Adamce a Františka Pitry zastával od 21. dubna 1988 do 4. prosince 1989. Ještě v polovině listopadu 1989 vedl oficiální československou delegaci na svatořečení Anežky České ve Vatikánu. Během sametové revoluce odešel z vládních i politických funkcí.\n\nV 90. letech se uvádí jako společník v pražské firmě Diagnostické a terapeutické centrum, s.r.o. Okolo roku 2015 je uváděn i jako jedna z hlavních osobností technologické společnosti Centrum aplikovaného výzkumu v Dobříši.\n"}
{"id": "335467", "url": "https://cs.wikipedia.org/wiki?curid=335467", "title": "Mistrovství Evropy ve fotbale hráčů do 21 let 2007", "text": "Mistrovství Evropy ve fotbale hráčů do 21 let 2007\n\nMistrovství Evropy ve fotbale hráčů do 21 let 2007 se konalo v Nizozemsku od 10. do 23. června a bylo jeho 16. ročníkem. Turnaj hrálo osm týmů, které byly rozlosovány do dvou skupin po čtyřech. Sedm týmů (Anglie, Belgie, Česko, Itálie, Izrael, Portugalsko a Srbsko) prošlo do turnaje kvalifikací, Nizozemsko mělo účast jistou jako hostitelská země.\n\nNejlepší 4 týmy z tohoto turnaje (semifinalisté) postoupili na Olympijský turnaj 2008, avšak Anglie nemohla postoupit, neboť je členem olympijského výboru jako Velká Británie. Bylo tak zavedeno pravidlo, že pokud se Anglie dostane do semifinále, týmy na 3. místech základních skupin sehrají zápas o poslední postupové místo na olympijské hry.\n\nOproti ostatním ročníkům ME do 21 let byla kvalifikace zkrácena, neboť se přecházelo z konání turnaje v sudých letech na roky liché. Turnaj se tak konal rok po předchozím. Nejhorší celky se střetly v předkole hraném systémem doma a venku. Poté byly týmy rozděleny do čtrnácti tříčlenných skupin, kde se utkaly jednokolově každý s každým. Vítězové jednotlivých skupin postoupili do baráže, která se hrála systémem doma a venku. Její vítězové postoupili na závěrečný turnaj.\n\nVzhledem k tomu, že měla Evropa alokována 4 místa na olympijském turnaji, ale Anglie, která na OH postoupit nemohla, neboť není samostatným státem, postoupila do semifinále, třetí celky z obou skupin sehrály baráž o zbylé místo na olympijském turnaji.\n\n"}
{"id": "335476", "url": "https://cs.wikipedia.org/wiki?curid=335476", "title": "Jean Restout", "text": "Jean Restout\n\nJean Restout (26. března 1692 Rouen - 1. ledna 1768 Paříž), jinak také \"Jean Restout II.\" nebo \"Jean Restout mladší\", byl francouzský malíř období neoklasicismu. Pocházel ze známé malířské rodiny, jeho otcem byl Jean Restout starší a matka byla dcerou Jeana Jouveneta. Jeho tvorba byla ovlivněna La Tourem.\n\n"}
{"id": "335482", "url": "https://cs.wikipedia.org/wiki?curid=335482", "title": "Vinařická skupina", "text": "Vinařická skupina\n\nVinařická skupina nebo vinařický stupeň bylo kulturní uskupení zformované v české kotlině v průběhu první poloviny 5. století (náležící do období nazývané dobou stěhování národů). Jeho genezi lze vysledovat v kontaktu pro dobu římskou domácího svébského substrátu s nově příchozí vlnou obyvatelstva z východu. V průběhu 5. století pak vinařická skupina dominuje v severní polovině Čech, změny v náplni její materiální kultury jsou však lakmusovým papírkem pro pozorování a definování vývoje nadregionálních vztahů ve střední Evropě. Vinařická skupina je známá především na základě výzkumu pohřebišť – Vinařice (Landova cihelna v Třebichovicích), Praha-Kobylisy, Praha-Veleslavín, Praha-Radotín, Praha-Zličín, Litovice, Zbuzany, Kolín a další. V mnoha případech se však jedná o staré výzkumy (sahající v případě eponymní lokality do druhé poloviny 19. století) a do dnešních dnů se zachovaly pouze soubory nálezů (spony, keramika, skleněné nádoby). \n\n\n"}
{"id": "335488", "url": "https://cs.wikipedia.org/wiki?curid=335488", "title": "Baireova věta o kategoriích", "text": "Baireova věta o kategoriích\n\nBaireova věta o kategoriích je matematická věta. Zní: Nechť formula_1 je úplný metrický prostor a formula_2 spočetný systém otevřených hustých podmnožin formula_3. Pak průnik těchto podmnožin je hustá množina v formula_3.\n\n"}
{"id": "335493", "url": "https://cs.wikipedia.org/wiki?curid=335493", "title": "Arcturus (rozcestník)", "text": "Arcturus (rozcestník)\n\nSlovo Arcturus může označovat:\n"}
{"id": "335497", "url": "https://cs.wikipedia.org/wiki?curid=335497", "title": "Asklépion (Kós)", "text": "Asklépion (Kós)\n\nAsklépion (Asklepieion, řecky \"Ασκληπιείο\") je starořecký posvátný léčebný okrsek zasvěcený bohu lékařství Asklépiovi na řeckém ostrově Kósu v Egejském moři. Patří mezi nejvýznamnější Asklépiovy svatyně v Řecku. Pravděpodobně byl zde vyučen i slavný řecký lékař Hippokratés. Asklépion se nachází přibližně 4 km od hlavního města ostrova Kósu směrem do vnitrozemí.\n\nAreál je terasovitě rozložen na výběžcích pohoří Díkeos. Nejstarší dochované pozůstatky pocházejí ze 4. stol př. n. l. V dalších staletích byl okrsek rozšiřován. Dnes viditelné zbytky staveb pocházejí z helénistického i římského období. V roce 554 byl okrsek poničen zemětřesením, později sloužil jako zdroj stavebního kamene pro stavbu pevnosti Kós i dalších staveb. Asklepion objevil německý archeolog Rudolf Herzog na počátku 20. století. V době italské vlády na Kósu byl okrsek částečně rekonstruován včetně slavnostního schodiště.\n\nAreál je rozložen na třech terasách, které spojuje monumentální schodiště. Příchod je od spodní terasy. Na první terase se nacházela krytá sloupová síň, která vytvářela uzavřené nádvoří. Z ní se patrně vcházelo do ubytoven a ošetřoven pro nemocné. Z těchto staveb se zachovaly pouhé zbytky. Ve výklencích v opěrné zdi, která podpírala druhou terasu, stávaly sochy bohů. Širší výklenek sloužil jako kašna, do které byla v helénistické době přiváděna léčivá voda.\n\nDruhá terasa sloužila jako náboženské centrum. Nacházejí se zde zbytky Asklépiova chrámu a oltáře, kam se přinášely zvířecí oběti, Apollónova chrámu, domu kněží. Exedra – otevřený polokruhový výklenek se sedadly byl původně ozdoben sochami.\n\nTřetí terasa byla ze tří stan uzavřena sloupovou síní, odkud se vcházelo do místností k léčení nemocných. Otevřený střed terasy vyplňoval Asklépiův chrám z 2. stol. př. n. l., který byl později upraven na křesťanskou svatyni. Nad třetí terasou se nacházel posvátný cypřišový Apollónův háj. Ze třetí terasy je nádherný výhled na pobřeží Kósu, ostrovy i na nedalekou tureckou pevninu.\n\nPosvátný léčebný okrsek poskytoval právo azylu pro politicky pronásledované, obdobně jako později v křesťanských chrámech.\n\n"}
{"id": "335498", "url": "https://cs.wikipedia.org/wiki?curid=335498", "title": "Tomáš Kvapil", "text": "Tomáš Kvapil\n\nIng.Tomáš Kvapil (* 18. prosince 1955, Olomouc) je český politik, v letech 1997-1998 ministr pro místní rozvoj, koncem 90. let 20. století a v první dekádě 21. století poslanec Poslanecké sněmovny za KDU-ČSL.\n\nJe ženatý a má pět dětí. Je též dlouholetým aktivním skautem, jeho skautská přezdívka je \"Starý pes\". V roce 1981 vystudoval Vysoké učení technické v Brně, v roce 1995 absolvoval bakalářské studium na právnické fakultě v Brně.\n\nV roce 1990 vstoupil do KDU-ČSL. V roce 1992 se stal náměstkem primátora Olomouce. V komunálních volbách roku 1994 byl zvolen do zastupitelstva města Olomouc za KDU-ČSL. Opětovně sem o zvolení neúspěšně pokoušel v komunálních volbách roku 2006. V roce 1996 se stal náměstkem ministra hospodářství a od listopadu 1996 byl náměstkem ministra pro místní rozvoj. Od 12. května 1997 do 2. ledna 1998 byl ministrem pro místní rozvoj v druhé vládě Václava Klause.\n\nSjezd KDU-ČSL v květnu 1999 ho zvolil místopředsedou strany. Post obhájil i po sjezdu KDU-ČSL v květnu 2001.\n\nV senátních volbách roku 1998 neúspěšně kandidoval do horní komory parlamentu za senátní obvod č. 61 - Olomouc. Získal 26 % hlasů a nepostoupil do 2. kola. Již předtím ale byl ve volbách v roce 1998 zvolen do poslanecké sněmovny za KDU-ČSL (volební obvod Severomoravský kraj). Byl místopředsedou sněmovního výboru pro veřejnou správu, regionální rozvoj a životní prostředí. Mandát poslance obhájil ve volbách v roce 2002. V tomto funkčním období působil opět jako místopředseda výboru pro veřejnou správu, regionální rozvoj a životní prostředí. Znovu se poslancem stal i ve volbách v roce 2006. Opětovně usedl do výboru pro veřejnou správu a regionální rozvoj (v letech 2007-2010 jako místopředseda). V letech 2007-2010 byl rovněž členem výboru pro sociální politiku a v roce 2007 krátce i členem ústavněprávního výboru. V období leden 2007 - únor 2008 byl 1. místopředsedou poslaneckého klubu KDU-ČSL. V parlamentu setrval do voleb v roce 2010.\n\nV sobotu 24. ledna 2009 utrpěl mozkovou mrtvici a byl ve vážném stavu hospitalizován v olomoucké nemocnici. Na poslanecký mandát nerezignoval, ale poslanecké práce se nezúčastňoval. Vzhledem k vážnému stavu, ve kterém se nacházel (zpočátku kóma, později ochrnutí a ztráta paměti), nebyl ani rezignace na poslanecký mandát schopen. Jeho zdravotní stav se poté velmi pomalu zlepšoval.\n"}
{"id": "335502", "url": "https://cs.wikipedia.org/wiki?curid=335502", "title": "Mccheta-Mtianetie", "text": "Mccheta-Mtianetie\n\nMccheta-Mtianetie (gruzínsky: მცხეთა-მთიანეთი; \"Mccheta Mtianeti\") je gruzínský kraj (gruz. \"mchare\") nacházející se ve střední až severovýchodní části Gruzie, kde hraničí s Ruskem. Kraj se skládá z krajského města Mcchety s jeho okolím a horských oblastí Mtianetie. Kraj sousedí na západě s krajem Šida Kartli, na jihu s Kvemo Kartli a hlavním městem Tbilisi a na východě s Kachetií.\n\nKraj se rozkládá na území o rozloze 6785 km², čímž zaujímá necelých 10 % rozlohy Gruzie. Podle údajů ze sčítání lidu z roku 2007 žije v kraji 124 100 obyvatel, z čehož plyne malá hustota osídlení. Většina (přes 90 % obyvatel) je gruzínské národnosti. Nejvýraznější národnostní menšiny v kraji jsou Oseti, Ázerbájdžánci, Rusové a Arméni .\n\nTerén je v Mcchetě-Mtianetii, podobně jako v ostatních gruzínských krajích, členitý. Z jihu od hlavního města se krajina postupně podél toku řeky Aragvi zvedá z nadmořské výšky kolem 400 metrů nad mořem až do výšky 4 až 5 tisíc metrů nad mořem na severu kraje, kudy prochází hřeben Velkého Kavkazu. Podél východního břehu Aragvi se tyčí do výše Kartlijský hřbet, který se táhne od Tbilisi až po Velký Kavkaz. Klima v kraji je převážně alpinské, v níže položených oblastech na jihu kraje je spíše mírné.\n\nNejvyšší horou v kraji je vyhaslá sopka Kazbek, který se při hranicích s Ruskem tyčí nad městečkem Kazbegi. Poblíž východního úpatí hory se nachází Darialský průsmyk, jímž protéká řeka Těrek, která v Mcchetě-Mtianetii pramení nedaleko západního úpatí Kazbeku.\nDarialským průsmykem, který má nadmořskou výšku více než 2 000 metrů nad mořem, je také vedena Gruzínská vojenská cesta, která je jednou ze dvou jediných pozemních komunikací spojujících Gruzii s Ruskem. Je vedena z Tbilisi až do Vladikavkazu.\n\nMccheta-Mtianetie je převážně zemědělský kraj. V níže položených oblastech v okolí Mcchety se pěstuje nejvíce ovoce a zelenina. Se stoupající nadmořskou výškou se zemědělci zaměřují spíše na chov hospodářských zvířat. Průmysl je v kraji minimální a je soustředěn pouze v Mcchetě a Dušeti.\n\nDůležitý je i turistický ruch. V regionu bylo vybudováno nejvýznamnější gruzínské středisko zimních sportů Gudauri, které se nachází poblíž gruzínské vojenské cesty. Podél ní jsou dostupné i mnohé historické památky. V krajském městě Mccheta jsou ty nejvýznamnější, jež jsou zapsány v seznamu světového dědictví UNESCO. Kousek od Mcchety se nachází pozdně středověký hrad Ananuri a klášter Džvari z konce 6. století. Nedaleko Kazbeku ve výšce 2 170 metrů nad mořem je k vidění kostel Nejsvětější Trojice ze 14. století, zvaný též Cminda Sameba.\n\nRegion Mccheta-Mtianetie se dále dělí na 5 rajónů (okresů).\n\n"}
{"id": "335503", "url": "https://cs.wikipedia.org/wiki?curid=335503", "title": "Asklépion", "text": "Asklépion\n\nAsklépion (řecky ', latinsky ') byl ve starověkém Řecku léčebný chrám zasvěcený bohu lékařství Asklépiovi.\n\nAsklépia se nacházela na několika středomořských lokalitách:\n\n"}
{"id": "335510", "url": "https://cs.wikipedia.org/wiki?curid=335510", "title": "Altmühl", "text": "Altmühl\n\nAltmühl je řeka v Bavorsku v Německu. Je dlouhá 220 km.\n\nPramení na severních svazích Frankenhöhe a protéká Franskou Albou v úzké a velmi členité dolině. Ústí zleva do Dunaje.\n\nNejvyšších vodních stavů dosahuje na jaře a na podzim.\n\nVodní doprava je možná do vzdálenosti 30 km od ústí. Je spojená Ludwigskanalem s řekou Mohan.\n\nLeutershausen, Neunstetten, Herrieden, Ornbau, Gunzenhausen, Treuchtlingen, Pappenheim, Solnhofen, Dollnstein, Eichstätt, Wasserzell, Walting, Inching, Kipfenberg, Kinding, Beilngries, Dietfurt an der Altmühl, Riedenburg, Essing, Kelheim, Muhr am See\n\n"}
{"id": "335511", "url": "https://cs.wikipedia.org/wiki?curid=335511", "title": "Vilém Holáň", "text": "Vilém Holáň\n\nVilém Holáň (* 23. září 1938 Ostrava) je český informatik a bývalý politik za KDU-ČSL, po sametové revoluci československý poslanec Sněmovny národů Federálního shromáždění, v 90. letech diplomat, Ministr obrany ČR a poslanec Poslanecké sněmovny.\n\nPo maturitě studoval obor matematika na Masarykově universitě v Brně. Koncem třetího ročníku byl ovšem roku 1959 ze studií z politických a náboženských důvodů vyloučen. Byl pak zaměstnán jako dělník a potom coby technik ve Výstavbě ostravsko-karvinských dolů. Koncem 60. let byl opětovně připuštěn ke studiu a vysokou školu dokončil v roce 1968. Od roku 1971 byl zaměstnán jako zdravotnický informatik.\n\nV období let 1990–1992 byl expertem Světové zdravotnické organizace v oboru zdravotnických informačních systémů v Indii a zemích jihovýchodní Asie. Po sametové revoluci se politicky angažoval. Členem KDU-ČSL byl od ledna 1990. Stal se místopředsedou okresní organizace a členem ústředního výboru strany. V komunálních volbách roku 1990 byl zvolen do zastupitelstva Ostravy. V komunálních volbách roku 1994 byl zvolen do zastupitelstva městské části Svinov za KDU-ČSL.\n\nVe volbách roku 1992 byl zvolen za KDU-ČSL do české části Sněmovny národů (volební obvod Severomoravský kraj). Ve Federálním shromáždění setrval do zániku Československa v prosinci 1992.\n\nPo rozpadu ČSFR a zániku jeho poslaneckého mandátu pracoval na Ministerstvu zahraničních věcí, zpočátku na postu ředitele slovenského odboru, od února 1994 jako vrchní ředitel sekce Asie, Afriky a Latinské Ameriky. Od září 1994 do července 1996 zastával funkci Ministra obrany České republiky v První vládě Václava Klause, v níž nahradil stranického kolegu Antonína Baudyše, který rezignoval po sérii skandálů. 7. sjezd KDU-ČSL v roce 1995 ho zvolil na post místopředsedy strany. Do roku 1996 byl místopředsedou KDU-ČSL pověřeným řízením zahraniční politiky. Od roku 1999 byl členem celostátního výboru KDU-ČSL.\n\nVe volbách v roce 1996 byl zvolen do Poslanecké sněmovny Parlamentu České republiky za KDU-ČSL a poslanecký mandát obhájil ve volbách roku 1998 i volbách roku 2002. V dolní komoře českého parlamentu setrval do roku 2006. V roce 2004 byl krátce i nevoleným poslancem Evropského parlamentu za Českou republiku (od vstupu ČR do EU do voleb do EP v červnu 2004).\n\n"}
{"id": "335516", "url": "https://cs.wikipedia.org/wiki?curid=335516", "title": "Michal Lobkowicz", "text": "Michal Lobkowicz\n\nMichal Lobkowicz (* 20. července 1964, Praha) je bývalý český politik, v 90. letech 20. století a počátkem 21. století poslanec České národní rady a Poslanecké sněmovny za Křesťanskodemokratickou stranu, později za ODS a Unii svobody, v roce 1998 ministr obrany České republiky.\n\nV roce 1987 absolvovoval Přírodovědeckou fakultu Univerzity Karlovy (obor geologie) a Filozofickou fakultu Univerzity Karlovy, kde vystudoval obor překladatelství. Do roku 1992 pracoval jako geolog v Českém geologickém ústavu. V době před rokem 1989 se zčásti zapojoval do neoficiálních a opozičních aktivit. Po roce 1989 se zapojil do politiky. Zakládal místní sdružení Občanského fóra a od roku 1990 byl členem křesťanskodemokratické strany.\n\nVe volbách v roce 1992 byl zvolen do České národní rady za křesťanskodemokratickou stranu (KDS) ve volební koalici ODS-KDS (volební obvod Středočeský kraj). Zasedal v zahraničním výboru.\n\nVznikem samostatné České republiky v lednu 1993 se ČNR změnila v Poslaneckou sněmovnu Parlamentu České republiky. Zde obhájil mandát ve volbách v roce 1996 a volbách v roce 1998. Zasedal v poslaneckém klubu KDS a po sloučení této strany s ODS přešel od dubna 1996 do poslaneckého klubu občanských demokratů. V lednu 1998 pak přešel do sněmovního klubu nově utvořené Unie svobody. V letech 1996-1998 byl místopředsedou zahraničního výboru, v letech 1998-2000 členem výboru pro obranu a bezpečnost a v období let 2000-2002 členem výboru pro evropskou integraci.\n\nOd ledna 1993 pracoval na ministerstvu zahraničí jako vrchní ředitel kabinetu ministra Josefa Zieleniece a stal se jeho blízkým spolupracovníkem. Funkce na ministerstvu se vzdal po volbách v roce 1996, ale i nadále byl poradcem ministra Zieleniece. Již na jaře 1997 se vyjádřil kriticky ke stavu koaliční vlády a doporučil, aby z vlády odešli jak Václav Klaus, tak Josef Lux. Během roku 1997 se podílel za ODS na vyjednávání se sociálními demokraty o přijetí Česko-německé deklarace. Ještě roce 1997 mu Václav Klaus nabízel místo ministra obrany v rámci rekonstrukce druhé vlády Václava Klause. V souvislosti s krizí uvnitř ODS na konci roku 1997 se však Lobkowicz přiklonil ke křídlu kritickému k Václavu Klausovi. 30. prosince 1997 doporučilo vedení poslaneckého klubu ODS několika politikům občanských demokratů včetně Lobkowicze přijmout nabízené funkce v rodící se vládě Josefa Tošovského, ačkoliv s tímto krokem ostře nesouhlasilo vedení ODS. V následujících dnech pak došlo k rozkolu v ODS a část strany, podporující novou Tošovského vládu, se ustavila počátkem roku 1998 jako Unie svobody, do níž Lobkowicz vstoupil. V Tošovského vládě pak od 2. ledna 1998 do 22. července 1998 zastával funkci ministra obrany za Unii svobody.\n\nV sněmovních volbách v roce 2002 nekandidoval. Již v červnu 2002 se uvádí, že zasedl do dozorčí rady firmy Massag.\n\nPochází ze šlechtického rodu Lobkoviců. Jeho otec je MUDr. František Lobkowicz. Je ženatý, s manželkou Lucií, která působí jako učitelka, má syna.\n\n\n"}
{"id": "335520", "url": "https://cs.wikipedia.org/wiki?curid=335520", "title": "Archeologický výzkum v Praze-Zličíně", "text": "Archeologický výzkum v Praze-Zličíně\n\nV letech 2005 až 2008 se při Hrozenkovské ulici v městské části Praha-Zličín, v poloze Za novou silnicí, uskutečnil záchranný archeologický výzkum. V průběhu několika výzkumných sezon byla v areálu výstavby komplexu bytových domů \"Zličínský Dvůr\" prozkoumána část palisádou ohrazeného neolitického sídliště a především kompletní kostrové pohřebiště vinařické skupiny z doby stěhování národů, datované do druhé a třetí třetiny 5. století. Svými 177 pohřby ve 174 hrobech se toto pohřebiště stalo největší dosud prozkoumanou lokalitou svého druhu z daného období v České republice. Výzkum přinesl řadu významných archeologických nálezů a poznatků, přispívajících velkou měrou k poznání starší fáze doby stěhování národů nejen na území České republiky. Unikátním objevem jsou také dvě zaniklé cesty pravěkého stáří.\n\nPohřebiště v Praze-Zličíně je jedinou v úplnosti a moderními metodami prozkoumanou lokalitou vinařické skupiny. Navzdory tomu, že podstatná část hrobů byla v minulosti vyloupena, představuje kolekce získaných nálezů naprosto unikátní soubor šperků z drahých kovů (zlaté a stříbrné spony, přezky z obuvi i opaskové garnitury, jehlice a další), dále skleněných nádob (jejichž počet dnes přesahuje dosud známé množství celé vinařické skupiny) a korálků, keramiky atd., které jsou jednoznačným dokladem nadregionálních kontaktů a výsadního či přímo elitního postavení zde pohřbeného fragmentu populace z druhé a třetí třetiny 5. století. Spektrum předmětů pak naznačuje kontakty s oblastmi počínaje Galií na západě, saským územím na severu a středním Podunajím na východě.\n\nLokalita Zličín se díky prvkům materiální kultury řadí k nejvýznamnějším lokalitám své doby jako je například pohřebiště v Bräunlingenu v Alamanii, se kterým pozorujeme v materiální náplni určité shody. Získání maximálního množství informací o pohřebišti ve Zličíně bude mít mimořádný dopad na poznání společensko-kulturního, politického, demografického a paleobiologického vývoje v době stěhování národů nejen ve středoevropském měřítku. Při hledání způsobu zpracování pohřebiště byl zvolen radikálně nový přístup a mírou zamýšlených analýz, množstvím hodnocených dat a následně možnými důsledky pro výzkum raně historických populací je navrhovaný projekt zpracování výzkumu mimořádný.\n\nVýzkum v letech 2005 a 2006 provádělo Muzeum hlavního města Prahy a v letech 2007 a 2008 společnost Labrys o.p.s.\n\n\n"}
{"id": "335521", "url": "https://cs.wikipedia.org/wiki?curid=335521", "title": "Bílé límečky", "text": "Bílé límečky\n\nBílé límečky je pojem označující nemanuální pracovníky. Typickým příkladem je práce v kanceláři. Souvisejícími, avšak opačnými pojmy, jsou modré límečky, resp. růžové límečky.\n\nOznačení pracovníků podle barvy jejich límečků, resp. košil již dnes nevypovídá o jejich pracovním zařazení. Pojem bílé límečky se v angloamerickém světě používá přinejmenším od roku 1910.\n\nZa komunistického režimu získal pojem pejorativní význam. Migraci bílých límečků se říká vzdělaná migrace nebo odliv mozků.\n\n"}
{"id": "335524", "url": "https://cs.wikipedia.org/wiki?curid=335524", "title": "Vladimír Vetchý", "text": "Vladimír Vetchý\n\nVladimír Vetchý (* 9. května 1949 Třebíč) je český matematik a politik.\n\nV roce 1972 vystudoval Přírodovědeckou fakultu Univerzity Jana Evangelisty Purkyně v Brně. V roce 1991 vstoupil do ČSSD. Od 22. července 1998 do 4. května 2001 byl ministrem obrany ve vládě Miloše Zemana.V době komunistické učil matematiku na Vojenské akademii Antonína Zápotockého\n\nV roce 1998 byl krátce též členem Rady České tiskové kanceláře.\n\nV komunálních volbách v roce 2002 byl za ČSSD zvolen zastupitelem Městské části Brno-Bystrc. Ve volbách v roce 2006 mandát zastupitele obhájil, stejně tak ve volbách v roce 2010, a to z pozice lídra kandidátky. Dne 22. listopadu 2010 byl zvolen starostou Městské části Brno-Bystrc. Také ve volbách v roce 2014 obhájil post zastupitele městské části. Ve funkci starosty jej však vystřídal Tomáš Kratochvíl, sám byl zvolen neuvolněným místostarostou.\n\n"}
{"id": "335538", "url": "https://cs.wikipedia.org/wiki?curid=335538", "title": "Přísečnice", "text": "Přísečnice\n\nPřísečnice () bylo hornické město v Krušných horách v okrese Chomutov. První písemná zmínka pochází z roku 1335. Jeho rozvoj byl podmíněn těžbou železné a stříbrné rudy. Město zaniklo kvůli výstavbě přehradní nádrže Přísečnice v sedmdesátých letech 20. století.\n\nMěsto svůj název dostalo podle potoka \"Přiesečná,\" tedy podle řeky, která teče přiesekou, přísekou. V historických pramenech se jméno vesnice vyskytuje často ve zkomolených tvarech: Presnitz (1335), zu der Bresnitz (1341), Presnicz (1352), Przesnicz (1369), Brzieznicz (1379), Prziesnicz (1384), in Bresnicz (1393), von Bresnicz (1401), Brosnicz nebo Preznicz(1405), in Pressnicz (1409), in Przesstienicz (1419), in Brissenicz (1422), in Presnicz (1424), Prziesecznicze (1431), In Przeseczniczi (1446), zradil Přísečnici (1468), w Przyseczniczy (1508), na Prziseczniczy (1529), na Przyseczniczj (1545), na všem panství Prziseczniczkym (1554), zur Presnicz (1562) od panství Pržisecžniczkeho (1605), v Pržissetniczy, a na Přísečnici (1616).\n\nCísař a český král Ferdinand I. udělil v roce 1546 městu znak. Ve znaku je vykořeněná jedle, na jejím kmenu je štítek a v něm hornická kladívka, špičák a mlátek. Z boku štítku vychází zlatočerná stuha. Štítek je červený se stříbrným břevnem.\n\nPrvní zmínka o stříbrných dolech v Přísečnici ze 14. století, postupně se zde kromě rud stříbra dobývaly také rudy s obsahem arsenu, kobaltu, niklu, bismutu a v menším měřítku také mědi. Z poloviny 15. století se dochovaly zprávy o hamrech pánů ze Šumburka. Roku 1459 získali majitelé panství Lobkovicové horní privilegia na dolování v třímílovém okolí Hasištejna, do kterého spadala i Přísečnice. V roce 1546 král Ferdinand I. Přísečnici vykoupil a povýšil na horní město. V průběhu doby docházelo k výkyvům v intenzitě dolování a nejúspěšnějším obdobím bylo 16. století. V první polovině 17. století se začínaly projevovat obtíže způsobené dlouhým provozem dolů. Ty totiž pronikly do značné hloubky a dosáhly až na úroveň odvodňovací dědičné štoly \"Dům rakouský,\" takže bylo nutno počítat s dodatečnými náklady na odvodňování. Po třicetileté válce byly obnovovány již jen doly s dostatečně bohatými rudami. Dědičná štola v té době dosahovala délky 3 600 m. Od poloviny 17. století byla spolu s odbočkami ražena na náklady krále, který si nechával polovinu získaného stříbra a veškerou železnou rudu. Přestože bylo nacházeno mnoho stříbrných ložisek, soukromníci nebyli ochotni otevírat nové doly a král na ně neměl prostředky. Jediným těžařem byla obec, která aby nepřišla o status horního města, provozovala doly \"Tři labutě\" a \"Požehnání boží\", přičemž druhý z nich byl roku 1661 opuštěn. V roce 1687, kdy se těžilo jen v dole \"Nebeské vojsko,\" bylo získáno jen okolo 21 kg stříbra.\n\nK oživení hornické činnosti došlo až na počátku 18. století, kdy bylo otevřeno čtrnáct dolů, které v letech 1711 a 1712 dohromady vyprodukovaly 188 kg stříbra. Již ve 20. letech však došlo k výraznému propadu těžby a v roce 1771 byla zrušena městská tavicí huť a zůstával otevřen pouze důl \"Maria Kirchenbau.\" Dědičná štola \"Dům rakouský\" byla rozšířena o odbočku \"Lederburská čelba,\" která odvodňovala železnorudné doly u Mezilesí. Nevelké pokusy o obnovení dolování proběhly v roce 1812 (důl \"Josef\" na Heegbergu) a ještě později v letech 1881–1885, ale skončily zcela neúspěšně.\n\nZa třicetileté války byla Přísečnice těžce postižena průtahy císařských i švédských vojsk a rekatolizací, která vedla k vlně emigrace. V roce 1639 přichází do Čech velké švédské vojsko pod vedením generála Bannera. Dne 11. března jeden z jeho oddílů vnikl do města, kde vojáci vyrabovali všechny domy a mnoho jejich obyvatel zbili. Některé ženy řádění vojáků nepřežily. Švédové odnášeli především peníze, oblečení a odvedli také všechny koně. Kromě toho požadovali výkupné ve výši 500 tolarů, ale nakonec se museli spokojit pětinou uvedené částky. Poté propustili zajatého faráře, ale za místního kováře požadovali další výkupné.\n\nPři ústupu do Saska před početnější císařskou armádou, zamířil generál Banner do přísečnického průsmyku a nechal během bitvy u Přísečnice v březnu 1641 město vypálit. Dne 10. května, krátce po této události, čtyřicetipětiletý Banner zemřel. Po bitvě byla k obraně tzv. přísečnického průsmyku postavena dvě dřevohlinitá opevnění bráněná 35 mušketýry z Chomutova, Žatce a Kadaně. První se nacházelo severně od Vejprt nad zaniklou továrnou \"Blechhammer\" a druhé stálo poblíž samotné Přísečnice, pravděpodobně v místech zatopených vodou přehrady. Mušketýři v srpnu 1644 vpadli do města a zabili čtyři osoby. Město utrpělo také v lednu 1643, kdy tudy Švédové vpadli do Kadaně a znovu v prosinci 1644, kdy při obraně padlo 17 mušketýrů. Obě zmíněná opevnění v roce 1645 dobyla vojska švédského generála Torstensona, který je nechal zbořit a spálit. Město postihly další průchody vojsk a naposledy bylo během třicetileté války vyrabováno švédským vojskem v roce 1648.\n\nV polovině 18. století došlo k zániku hornictví a ve městě se rozšířilo paličkování krajek. Ve městě byla ubytována za sedmileté války pruská i císařská vojska. V roce 1759 vypukl v Přísečnici rozsáhlý požár.\n\nVe čtyřicátých letech devatenáctého století patřilo okolí Přísečnice k regionům nejvíce postiženým nedostatkem potravin. Zejména na přelomu let 1842 a 1843 došlo k neúrodě brambor, která vedla k růstu cen potravin. Zásoby vlastních potravin lidé brzy vyčerpali a jídlo na trhu si nemohli dovolit, protože cena pětiliberního chleba dosáhla až 45 krejcarů, což představovalo týdenní výdělek krajkáře nebo tkalce. Tvrdá zima navíc znemožnila účinné zásobování. Obchodníci přesto vyváželi obilí do Saska, což vedlo obyvatele Přísečnice, Vejprt a okolních vesnic k přepadávání formanských vozů, na kterých se obilí vozilo. Strádání horalů se snažily zmírnit dobročinné spolky a zemská vláda, ale dávky potravin rozdělované jednotlivým rodinám byly jen nárazové a velmi malé, a nedokázaly tíživou situaci vyřešit v delším časovém měřítku.\n\nPrvní soukromou hudební školu pro smyčcové nástroje založil v roce 1882 Wilhelm Rauscher. V roce 1896 tuto školu převzalo město. Cílem školy bylo vychovávat schopné orchestrální hudebníky. Minimální věk pro přijetí do hudební školy byl 10 let. Osvědčení o absolutoriu umožňovalo žákům vstup na konzervatoře v Německu i v zahraničí. Za třicet let trvání do roku 1926 vyškolili učitelé na 4000 žáků. V pondělí 28. července v roce 1902 byla projednávána na sněmu království Českého žádost města Přísečnice o navýšení dotace pro hudební školu z 2000 K na 4000 K. Poslanec Pacher upozornil na skromné životní příležitosti v jeho poslaneckém obvodu Vejprty a Přísečnice. Uvedl, že instituce hudební školy vychovává žáky nejen teoreticky, ale i hudebníky z povolání. Škola potřebuje, podle jeho slov, přijmout ještě dva učitele, aby byla zajištěna kvalitní a plnohodnotná výuka. Ve městě bylo také muzeum, kde byly vystaveny dárky a suvenýry, které přivezli za svých cest místní hudebníci. Staré hornické město časem získalo čestný titul \"město hudby.\"\n\nV roce 1832 koupila přísečnické panství hraběnka Gabriela Buquoyová. Byla nazývána anděl Krušnohoří. Pomáhala lidem tím, že od nich vykupovala krajky. V letech, kdy zavládl ve městě hlad byly na zámku rozdělovány potraviny, oblečení a houně. Nechala upravit Přísečnický potok, aby se po něm mohlo plavit dřevo. Dala také vybudovat silnice z Přísečnice do Kalku a do Kovářské. V roce 1848 zrušila poddanství.\n\nKdyž se ve druhé polovině 19. století plánovala stavba železnice z Chomutova do Vejprt, vedení města ji odmítlo. Nejbližší stanicí se tak stalo nádraží v Rusové, které bývalo v zimě často obtížně přístupné. Absence napojení na železnici se později podílela na postupném úpadku města.\n\nNa počátku 20. století bylo město sídlem \"Politického okresu Přísečnice\".\n\nRoku 1930 měla Přísečnice 2606 obyvatel. V obecních volbách v květnu 1938 zvítězila se ziskem 94,46 % hlasů (29 z 30 mandátů) Sudetoněmecká strana. Po odsunu německého obyvatelstva, ke kterému došlo převážně v letech 1945/1946, se město nepodařilo zcela dosídlit (v roce 1950 zde žilo 731 obyvatel). Záštitu nad bývalými přísečnickými obyvateli převzalo bavorské město Lohr am Main.\n\nZačátkem sedmdesátých let 20. století bylo rozhodnuto o stavbě přehrady, která vedla k postupné demolici města a zatopení jeho území. Poslední stojící domy na náměstí byly použity jako kulisy pro německý film \"Traumstadt\" (r. Johannes Schaaf), který byl natočen na motivy románu \"Země snivců\" Alfreda Kubina, a v přímém přenosu roku 1973 odstřeleny. Úředně byla obec zrušena k 30. červnu 1974 a její území bylo přičleněno k obci Kryštofovy Hamry. Ještě předtím byly zbourány také nedaleké vesnice Rusová, Dolina a část obce Kotlina, které tehdy spadaly do ochranného pásma vodního zdroje. Ves Venkov, která byla osadou Přísečnice, byla zcela zbořena v roce 1974 a dnes jsou na jejím území pouze rekreační chaty.\n\nPři sčítání lidu v roce 1921 zde žilo 2632 obyvatel (z toho 1199 mužů), z nichž bylo 29 Čechoslováků, 2541 Němců a 62 cizinců. Kromě 74 evangelíků, jednoho žida, jednoho příslušníka nezjišťovaných církví a jednoho člověka bez vyznání patřili k římskokatolické církvi. Podle sčítání lidu z roku 1930 mělo město 2606 obyvatel: sto Čechoslováků, 2450 Němců, dva příslušníky jiné národnosti a 54 cizinců. Kromě římskokatolické většiny zde žilo šedesát evangelíků, osm členů církve československé, tři příslušníci nezjišťovaných církví a 31 lidí bez vyznání.\n\nVýznamnými památkami byl barokní přísečnický zámek, kostel Nanebevzetí Panny Marie a kostel svatého Mikuláše (oba gotického původu). Kromě nich ve městě stávala prostá pozdně barokní fara ze druhé poloviny osmnáctého století a v západní části náměstí empírová radnice z doby po roce 1826. V několika domech se až do dvacátého století dochovaly gotické portály a renesanční výzdoba. K menším památkám patřil barokní mariánský sloup z roku 1699 na náměstí, sloup Nejsvětější Trojice z roku 1714 u kostela Nanebevzetí Panny Marie a socha svatého Floriána u zámeckého parku. U kostela svatého Mikuláše býval ještě sloup s Pietou z roku 1726.\n\n\n\n"}
{"id": "335543", "url": "https://cs.wikipedia.org/wiki?curid=335543", "title": "Citroën C3 Picasso", "text": "Citroën C3 Picasso\n\nCitroën C3 Picasso je MPV automobilky Citroën. Vůz je dlouhý 408 cm, široký 173 cm a vysoký 162 cm, výsledkem je obdivuhodně kompaktní příď a vertikálně řešená záď. Toto uspořádání proporcí přináší všem cestujícím spoustu prostoru. Objem zavazadlového prostoru dosahuje až 500 litrů VDA pod zadním platem v pětimístné konfiguraci. Místo řidiče nabízí periferní výhled, který je umožněn trojdílným čelním sklem s úzkými sloupky, díky čemuž má řidič přehled o celé silnici. S panoramatickou střechou může celková prosklená plocha dosáhnout 4,52 m².\n\n"}
{"id": "335544", "url": "https://cs.wikipedia.org/wiki?curid=335544", "title": "Enver Paša", "text": "Enver Paša\n\nEnver Paša (turecky \"Enver Paşa\", německy \"Enver Pascha\"), vlastním jménem İsmail Enver (22. listopadu 1881, Istanbul – 4. srpna 1922, Tádžikistán), byl osmanský ministr války a hlavní vojenský vůdce v průběhu první světové války. Patřil k lídrům mladoturecké revoluce v roce 1908. Jako jeden z hlavních představitelů země měl Enver Paša hlavní zodpovědnost za vstup Turecka do balkánských válek a do první světové války. Spolu se svými spoluvládci Talatem a Džamalem je považován za hlavního strůjce arménské genocidy. \n\nV průběhu své kariéry si neustále navyšoval své hodnosti až nakonec na „Enver Paša“; titul paša (\"paşa\") znamenal v osmanské říši faktického vládce země. Po dalším převratu v roce 1913 se Enver Paša stal tureckým ministrem války a hlavním členem triumvirátu „Tří pašů“ (spolu s Talatem a Džamalem). Tento triumvirát vládl zemi od roku 1913 až do konce první světové války. Jako ministr války a de facto vrchní vojenský velitel ovládal osmanskou armádu (oficiálně byl nejvyšším vojenským velitelem turecký sultán, Enver měl „pouze“ hodnost zástupce). Po začátku první světové války rozhodl o vstupu Turecka po boku Německa. \n\nPo ukončení první světové války musel Enver Paša uprchnout z Turecka, kde byl poté odsouzen v nepřítomnosti k trestu smrti, a krátkou dobu žil v exilu v Německu a v Rusku. Posléze se zúčastnil bojů v ruské občanské válce proti Rudé armádě ve střední Asii. Během této války padl v roce 1922 poblíž Dušanbe, současného hlavního města Tádžikistánu. \nByl nositelem německého vyznamenání Pour le Mérite vojenské třídy.\n"}
{"id": "335549", "url": "https://cs.wikipedia.org/wiki?curid=335549", "title": "Jiří Havel", "text": "Jiří Havel\n\nJiří Havel (20. srpna 1957 Praha – 8. července 2012 Vídeň) byl český sociálně-demokratický politik, bývalý místopředseda vlády pro ekonomiku, v letech 2009 až 2012 poslanec Evropského parlamentu.\n\nV roce 1982 vystudoval Vysokou školu ekonomickou (VŠE) v Praze, kde následně působil na pozici odborného asistenta. V roce 1991 získal hodnost kandidáta věd a nastoupil na Institut ekonomických studií Fakulty sociálních věd Univerzity Karlovy. Zde se v roce 1997 habilitoval a získal hodnost docenta. Byl členem katedry financí.\nOd roku 1993 byl členem orgánů řady firem (Česká spořitelna, Unipetrol, ČEZ). V letech 1999 až 2001 byl místopředsedou a předsedou výkonného výboru Fondu národního majetku (FNM).\n\nByl členem KSČ a koncem 80. let 20. století byl spoluautorem ekonomických skript, která obecně vešla ve známost tím, že se zde pozitivně vyjádřil o hospodářské politice J. V. Stalina. Podle informací serveru iDNES tehdy údajně učil i na VUML, mj. také Vlastimila Tlustého (pozdějšího poslance za ODS). Havel popřel, že by kdy učil na VUML.\n\nPočátkem 90. let se účastnil pokusu o vytvoření politické strany Nezávislá levice. Později se angažoval v dalších levicových skupinách, jako byl Konvent demokratické levice za sjednocení české moderní levice. Od roku 1990 spolupracoval s odbornými komisemi ČSSD.\n\nV roce 1997 vstoupil do České strany sociálně demokratické (ČSSD).\n\nPodílel se na tvorbě všech programů ČSSD v posledním desetiletí. Byl hlavním editorem \"Programu naděje\" pro krajské volby v roce 2008 a editorem programu pro volby do Evropského parlamentu v roce 2009.\n\nOd ledna do září 2006 byl místopředsedou pro ekonomiku ve vládě Jiřího Paroubka. V roce 2006 neúspěšně kandidoval do senátu na Svitavsku. Do své smrti byl mluvčím stínové vlády ČSSD pro ekonomiku.\n\nV prosinci 2008 byl zvolen lídrem kandidátky ČSSD pro volby do Evropského parlamentu, ve kterých byl v červnu 2009 zvolen poslancem Evropského parlamentu a stal se členem jeho rozpočtového výboru. Po jeho smrti jel nahradil Vojtěch Mynář.\n\n"}
{"id": "335551", "url": "https://cs.wikipedia.org/wiki?curid=335551", "title": "Irena Bernášková", "text": "Irena Bernášková\n\nIrena „Inka“ Bernášková (7. únor 1904 Praha – 26. srpen 1942 Berlín) byla česká novinářka a odbojářka, která za druhé světové války položila svůj život v boji proti německé okupaci.\n\nNarodila se v Praze jako prostřední ze tří dcer grafika a malíře Vojtěcha Preissiga. Ten s celou rodinou v době první světové války odešel do USA, kde Preissigovi žili v Bostonu. Do Československa se Irena vrátila se svými dvěma sestrami roku 1921. V roce 1925 se v Praze vdala za svého bratrance Františka Bernáška. Rodiče s tímto sňatkem nesouhlasili a otec s Irenou dokonce na čtyři roky přerušil veškeré kontakty. Manželé se usadili ve vile na Spořilově. Při mobilizaci v období Mnichovské krize se Bernášková dobrovolně přihlásila jako sestra Červeného kříže a ošetřovala uprchlíky z obsazeného pohraničí.\n\nPo obsazení Československa německými vojsky nejdříve kolportovala letáky, brzy začala spolupracovat také se svým otcem na vydávání ilegálního časopisu V boj. Také převáděla ohrožené lidi na Slovensko. Ačkoliv po ní pátralo gestapo, dlouho unikala zatčení a dále pokračovala ve vydávání časopisu. Zatčena byla 21. září 1940 v pražské ulici Na Poříčí s falešnými doklady. Svou statečností při výsleších, kdy veškerou vinu vzala na sebe, zachránila řadu dalších spolupracovníků odboje. Přesto byla zatčena její nejbližší rodina - její manžel zemřel v koncentračním táboře Buchenwald, otec v koncentračním táboře v Dachau. Irena Bernášková pak byla odsouzena německým soudem k trestu smrti (jako první Češka) a popravena gilotinou koncem srpna 1942 v Berlíně.\n\nIrena Bernášková byla vyznamenána roku 1998 prezidentem Václavem Havlem in memoriam medailí Za hrdinství. \n\nPamětní deska je umístěna na domě na adrese: Jihovýchodní VIII 944/11, 141 00 Praha – Záběhlice. Za protektorátu se ulice jmenovala Südoststrasse VIII. a bydlel zde Vojtěch Preissig. V jeho bytě se připravovala k vydání a od konce roku 1939 se zde i vydávala - od čísla 28 - \"spořilovská\" varianta ilegálního časopisu V boj. Deska sestává z centrálního horního nápisu: VOJTĚCH PREISSIG A JEHO DCERA IRENA \"PANÍ INKA\". Pod ním se nachází reliéf dvou tváří z profilu; oba hledí směrem doprava. Blíže k pozorovateli je reliéf V. Preissiga, za ním v pozadí pak reliéf jeho dcery I. Bernáškové.\n\nPodél levého svislého okraje reliéfu jsou uvedeny informace o Vojtěchu Preissigovi:\nPodél pravé svislé hrany centrálního reliéfu jsou údaje o jeho dceři Ireně Bernáškové:\n\n\n"}
{"id": "335554", "url": "https://cs.wikipedia.org/wiki?curid=335554", "title": "Velká cena Itálie silničních motocyklů 2007", "text": "Velká cena Itálie silničních motocyklů 2007\n\nVelká cena Itálie se uskutečnila od 1.–3. června, 2007 na okruhu Mugello Circuit.\n\nVelká cena Itálie uzavřela první třetinu šampionátu a očekávala se fantastická atmosféra podporující hlavně Valentina Rossiho, ale také Marca Melandriho, Lorise Capirossiho a domácí továrnu Ducati.\nPosledních 5 let tu nevyhrál nikdo jiný než sedminásobný světový šampión Valentino Rossi. Tuto bilanci měl za úkol zničit vedoucí muž průběžné klasifikace Casey Stoner na Ducati. Ten si zatím vedl více než suverénně a zastiňoval týmového kolegu Lorise Capirossiho. Právě zkušený Ital stanul na stupních vítězů pouze jednou a to v Turecku, na rozdíl od mladého Australana, kterému se to podařilo čtyřikrát.\n\nSnad největším zklamáním byl Nicky Hayden. Úřadující mistr světa ztrácel na Stonera propastných 72 bodů a před závodem v Mugellu mu patřilo až 11. místo v bodování.\n\nVelmi konkurenceschopné se zdály obě Suzuki vítěze z Le Mans Chrise Vermeulena a Johna Hopkinse.\nVermeulen ve Francii vybojoval první vítězství pro Suzuki po osmi letech.\n\nPedrosa a Hopkins předjíždí Barrose a jdou na 5 a 6.místo.\nHopkins a Rossi předjíždí Vermeulena a jdou na 5 a 6.místo.\nStoner předjíždí Capirossiho a jde na 2.místo.\nRossi předjíždí Melandriho a Capirossiho a jde na 3.místo.\nMelandri a Hopkins předjíždí Capirossiho a jde na 4 a 5.místo.\nBarros předjíždí Capirossiho a jde na 6.místo.\n\nValentino Rossi zde vyhrál pošesté za sebou(2002–2007).\n\nAlex Barros vystoupil poprvé na stupně vítězů od GP Velké Británie 2005.\n\nOlivier Jacque ukončil svou závodní kariéru.\n\nKallio chybuje a jde mimo trať a propadá se na 14.místo.\nBarbera poředjíždí Lorenza a jde na 5.místo.\nBarbera,Lorenzo a Simon předjíždí Lüthiho a jdou na 4,5 a 6.místo.\nde Angelis předjíždí Bautistu a jde na 2.místo.\nBarbera předjíždí Doviziosa a jde na 4.místo.\n"}
{"id": "335555", "url": "https://cs.wikipedia.org/wiki?curid=335555", "title": "Martin Jahn", "text": "Martin Jahn\n\nMartin Jahn (* 21. ledna 1970) je český ekonom a manažer, v letech 2004 až 2005 místopředseda vlády pro ekonomiku.\n\nPo absolvování Vysoké školy ekonomické v Praze (promoval v roce 1994) nastoupil do agentury CzechInvest. V ní v letech 1994 až 1995 zastával funkci vedoucího marketingového oddělení, v letech 1995 až 1996 post ředitele oddělení projektů na zelené louce a mezi lety 1996 až 1999 byl ředitelem zahraničního zastoupení v americkém Chicagu. Od roku 1999 do roku 2004 zastával v CzechInvestu pozici generálního ředitele.\n\nV letech 1997 až 1999 studoval na DePaulově univerzitě v Chicagu, kde získal titul MBA. Od srpna 2004 do konce roku 2005 byl místopředsedou pro ekonomiku v sociálně demokratických vládách Stanislava Grosse a Jiřího Paroubka.\n\nV únoru 2006 nastoupil do společnosti Škoda Auto jako člen představenstva odpovědný za personalistiku a vztahy s veřejnými institucemi. Od dubna 2008 se stal ředitelem Volkswagen Group v Rusku. V říjnu 2010 přešel do centrály VW v německém Wolfsburgu, kde dostal na starost vedení mezinárodního prodeje firemních flotil a víceznačkových prodejů.\n\nJe členem Rady vlády pro výzkum a vývoj a prezidentem Sdružení automobilového průmyslu České republiky..\n\nMartin Jahn je ženatý a má dvě dcery. Hovoří anglicky, německy, rusky a částečně francouzsky. Prezidentem Francie byl jmenován Rytířem Řádu za zásluhy.\n\nV lednu 2009 byl jmenován tehdejším premiérem Mirkem Topolánkem členem Národní ekonomické rady vlády, kde se snažil prosadit tzv. šrotovné, které ale všech ostatních 9 členů rady odmítlo.\n"}
{"id": "335556", "url": "https://cs.wikipedia.org/wiki?curid=335556", "title": "Totálně omezený metrický prostor", "text": "Totálně omezený metrický prostor\n\nNejobecnější definice Totálně omezeného metrického prostoru je:\n\npodmnožina \"S\" prostoru \"X\" je totálně omezená tehdy a pouze tehdy, pokud pro danou velikost \"E\" existuje:\nV matematické symbolice:\n\nUvažujeme-li \"P=X\", pak je prostor \"X\" totálně omezený tehdy a jen tehdy, je li \"P\" totálně omezená množina.\n\n\nUkážeme to na příkladu. Uvažme prostor formula_3 všech omezených posloupností reálných čísel, kde metrika přiřadí dvojici posloupností formula_4 supremum z absolutní hodnoty jejich rozdílu přes všechny položky, tedy supremum z čísel formula_5.\n\nUvažme množinu formula_6 těch posloupností, které na každé pozici mají 2 nebo -2. \n\nMetrický prostor formula_7 není omezený (ačkoli obsahuje pouze omezené posloupnosti). Množina formula_8 je omezená, ale nikoli totálně omezená. Omezenost plyne z toho, že každý prvek formula_8 má od posloupnosti samých nul vzdálenost nejvýše 2. Kdyby byl totálně omezený, pak by pro formula_10 existovala konečná formula_11-síť formula_12, jejíž prvky můžeme označit formula_13, kde formula_14 je počet jejích prvků.\n\nPak by bylo možné definovat posloupnost formula_15, definovanou takto:\n\nSymbol formula_24 značí formula_25-tý prvek formula_25-té posloupnosti v množině formula_12. Myšlenka důkazu je v tom, že posloupnost formula_28 se musí \"dostatečně lišit\" od každé posloupnosti formula_29, čehož dosáhneme tak, že pro každé formula_25 vhodnou volbou formula_31 zajistíme dostatečnou odlišnost od posloupnosti formula_32\n\nZ předpokladu totální omezenosti vyplývá, že nějaký prvek formula_33 má od posloupnosti formula_15 vzdálenost menší, než 1. Z definice formula_15 však plyne, že číslo formula_36 je od čísla formula_37 vzdálené nejméně 2, takže i vzdálenost těchto posloupností (což je supremum vzdáleností na jednotlivých položkách) musí být nejméně 2, což je spor.\n\n"}
{"id": "335560", "url": "https://cs.wikipedia.org/wiki?curid=335560", "title": "Střední mozek", "text": "Střední mozek\n\nStřední mozek (: \"mesencephalon\") je oddíl centrální nervové soustavy, který umožňuje zprostředkování důležitých reflexů a procházejí jím dráhy, které vedou signály z páteřní míchy do mozečku a mozkové kůry, a také vzruchy opačným směrem z mozkové kůry a bazálních ganglií do mozečku, prodloužené a páteřní míchy.\n\nU nižších obratlovců je střední mozek nejvyšší motorickou oblastí.\n\nU vyšších obratlovců se začíná vyvíjet \"lamina quadrigemina\", s tím jak se zdokonaluje sluchový a zrakový systém. Colliculi superiores se spojují s vlákny \"tractus opticus\" (zraková dráha) a colliculi inferiores s vlákny \"lemniscus lateralis\" (sluchová dráha). Paralelně dochází ke vzniku okohybných nervů v nc. ruber a v nc. niger.\n\n\"Na průřezu středním mozkem rozlišujeme tyto struktury:\"\n\n\n\n\njsou centrem nepodmíněných zrakových reflexů, tzn. pohybů očí, hlavy nebo i celého těla vyvolaných drážděním sítnic. Sjednocují i sluchovězrakové a vestibulovizuální přicházející signály jako jsou lokalizace zvuku, polohy a těla.\n\njsou centrem nepodmíněných sluchových reflexů, pohybů uší, hlavy nebo celého těla. Reflexy jsou vyvolány stimulací sluchového čidla. Podílejí se také na určení místa vzniku zvuku (lokalizaci zdroje).\nje významným centrem tzv. strážného, pohotovostního reflexu (\"startle reflex\"), což je soubor složitých nepodmíněných reflexů, které se vybavují náhlými podněty působícími především na zrak a sluch. Je aktivní ve spánku (strážní funkce) a při nadprahovém sluchovém podnětu aktivuje komplex činností, které vedou k probuzení.\n\nOddíl středního mozku ležící nejvíce nahoře (kraniálně) je odpovědný za vybavení zornicového reflexu. Střední mozek je také důležitý při udržování vzpřímené polohy těla – tzv. vzpřimovací reflexy (dovolují obnovit normální vzpřímenou polohu těla např. po upadnutí nebo sezení).\n\nPoškození jader okohybných nervů způsobí obrnu příslušného okohybného svalu.\n\nPoškození tegmentálních jader (nc. ruber, substantia nigra) a retikulární formace má za následek poruchy mimovolních pohybů a svalového napětí.\nPři přerušení pedunkulu koncového mozku se objeví příznaky spastické obrny.\n\n"}
{"id": "335563", "url": "https://cs.wikipedia.org/wiki?curid=335563", "title": "William Sexsmith", "text": "William Sexsmith\n\nWilliam Raymond Sexsmith (23. srpna 1885 — 1943) byl kanadský manitobský politik. Byl členem manitobského zákonodárného shromáždění Legislative Assembly of Manitoba, kde zastupoval konzervativní Progressive Conservative Party of Manitoba od roku 1933 až do své smrti.\n\nSexsmith se narodil v ontarijském Napanee. Již v mládí se přestěhoval do Manitoby, studoval v Portage La Prairiee. Pracoval jako advokát, působil i jako prezident Canadian Hockey Association a Manitoba Hockey Association, stejně jako prezident společnosti Portage la Prairie Rink Co. Ltd.\n\nSexsmith byl tajemníkem hospodáře konzervativců ve volebním obvodě Portage la Prairie již pětadvacet let před svým zvolením poslancem.\n\nPoprvé byl zvolen v doplňovacích volbách z 27. listopadu 1933, když porazil nezávislého kanditáta E.A. Gilroye o 236 hlasů. Stejného protivníka porazil i v místních volbách v roce 1936, tentokrát ovšem Gilroy kandidoval za liberální Manitoba Liberal Party. Konzervativci byli v tomto období nejsilnější opoziční stranou.\n\nV roce 1940 konzervativci utvořili spolu s liberály koaliční vládu. Sexsmith se tak stal jedním z poslanců stojících za vládou Johna Brackena, znovuzvolen byl ještě v roce 1941, tentokrát přímo aklamací. Zemřel v roce 1943.\n"}
{"id": "335565", "url": "https://cs.wikipedia.org/wiki?curid=335565", "title": "Bohemian Rhapsody", "text": "Bohemian Rhapsody\n\nBohemian Rhapsody je skladba britské kapely Queen, jejímž autorem je zpěvák skupiny Freddie Mercury. Nachází se na albu „A Night at the Opera“ z roku 1975 a vydána byla téhož roku i jako singl. Později ji převzali další interpreti.\n\nNahrávání této jediné skladby trvalo tři týdny. To je doba, za kterou se může natočit celé album. Skladba se stala hitem navzdory tomu, že je velmi dlouhá – téměř šest minut je dvojnásobek obvyklé délky singlu v tehdejší době.\n\nFreddie Mercury napsal celý singl sám, včetně basové linky, bicích i slavného kytarového sóla. Autorem kytarových přechodů je Brian May. \nSkladbu měl Mercury v hlavě a poznámky k ní si sepsal na zadní stranu telefonního seznamu.\nZnámé mnohohlasy v operní části nazpívali Freddie Mercury, Roger Taylor a Brian May.\n\n„Bohemian Rhapsody“ se stala v Británii písní číslo 1 hned dvakrát. Poprvé v roce 1975 po svém uvedení a podruhé v roce 1991 po Mercuryho smrti. Dočkala se mnoha cover verzí a byla použita v mnoha filmech (např. \"Waynův svět\", 1992).\n\nSkladba byla výjimečným přínosem i po jiné stránce. V roce 1975 se skupina Queen nemohla dostavit na \"Top of the Pops\" vysílané britskou BBC. Pro tento účel bylo vytvořeno promo video, které dalo základ pro moderní hudební Videoklipy. Obsahovalo několik na dnešní dobu jednoduchých trikových sekvencí a ústředním tématem byl námět z obálky druhého alba skupiny \"Queen II\".\n\nQueen tuto skladbu hráli živě od roku 1975 (poprvé na koncertě A Night at the Odeon v rámci A Night at the Opera Tour) do roku 1986 (naposledy na koncertě Live at Knewbort Park v ramci Magic Tour).\n\n\nPíseň se skládá ze tří různých částí a kombinuje prvky hard rocku a opery. \nSkladbu lze rozčlenit na dílčí části:\n\n"}
{"id": "335567", "url": "https://cs.wikipedia.org/wiki?curid=335567", "title": "Igor Němec (politik)", "text": "Igor Němec (politik)\n\nIgor Němec (* 6. dubna 1959 Praha) je bývalý český pravicový politik, po sametové revoluci československý poslanec Sněmovny národů a Sněmovny lidu Federálního shromáždění za Občanské fórum, později za ODS, a ministr vlád České republiky. V 90. letech poslanec Poslanecké sněmovny za ODS, v roce 2002 během historických povodní krátce i primátor hlavního města Prahy, počátkem 21. století prezident Šachového svazu České republiky. V letech 2005–2015 byl předsedou českého Úřadu pro ochranu osobních údajů.\n\nPochází z rodiny, kterou pronásledovala fašistická i komunistická diktatura. Vystudoval Matematicko-fyzikální fakultu Univerzity Karlovy, obor numerická matematika. Do roku 1987 působil jako matematik-analytik na Fakultě všeobecného lékařství Univerzity Karlovy, katedra nukleární medicíny. V období let 1987–1990 byl zaměstnancem podniku Meta, který se zabýval výrobou softwaru.\n\nJe ženatý, s manželkou Renatou má čtyři děti.\nVe volbách roku 1990 zasedl do české části Sněmovny národů Federálního shromáždění (volební obvod Praha) za Občanské fórum. Po rozkladu OF v roce 1991 přešel do poslaneckého klubu Občanské demokratické strany. Ve volbách roku 1992 přešel do Sněmovny lidu (jako lídr kandidátky ODS v Praze). Ve Federálním shromáždění setrval do zániku Československa v prosinci 1992.\n\nV této době zastával i vládní posty. V letech 1991–1992 byl ministrem státní kontroly české vlády Petra Pitharta. V české vládě setrval i v následném období. V roce 1992 zasedl, opět jako ministr kontroly, za ODS do vlády Václava Klause. Na tomto postu setrval do června 1993, kdy bylo toto ministerstvo zrušeno (vznikl z něj Nejvyšší kontrolní úřad) a Němec přešel na post ministra bez portfeje. Zastával funkci ministra-vedoucího Úřadu vlády ČR. Zároveň byl jmenován předsedou Rady vlády pro vědu a výzkum. Ve vládě setrval do konce jejího funkčního období v roce 1996. \n\nV letech 1996 až 1997 byl předsedou Úřadu pro státní informační systém. Krátce se tehdy i vrátil do zákonodárného sboru. Jako náhradník nastoupil v září 1997 do Poslanecké sněmovny Parlamentu České republiky za ODS a setrval zde do předčasných voleb roku 1998. Byl členem zahraničního výboru Poslanecké sněmovny.\nOd roku 1998 byl členem Rady hlavního města Praha zodpovědný za kulturu, tělovýchovu, církve a náboženské společnosti, pro veletrhy a výstavnictví a pro cestovní ruch. V červnu 2002 se stal primátorem hlavního města Prahy (poté, co funkci a ODS opustil dosavadní primátor Jan Kasl). Ve stejném roce zasáhla Prahu ničivá povodeň. Památným se stal jeho výrok z 13. srpna 2002 v 19 hodin (povodňová vlna se tehdy blížila ke svému maximu), kdy prohlásil: \"„Já bych řekl, že Praha není ohrožena. Situace je, bych řekl, nadmíru výtečná. Všechny orgány pracují, jak mají. … Tak přiteče víc kubíků… To, o kolik stoupne, asi není v tuto chvíli důležité, protože jestli to je o 20, 10 centimetrů… Důležité je, že se ta zatopená plocha rozšiřovat nebude.“\" V následných podzimních komunálních volbách roku 2002 mandát primátora neobhajoval (kandidátem ODS byl Pavel Bém).\n\nOd srpna 2005 byl předsedou Úřadu na ochranu osobních údajů, navržen ke jmenování Senátem byl 4. srpna 2005; od 1. září 2005, kdy se ujal funkce, vystoupil z ODS a není tak členem žádné politické strany. Po pěti letech byl ve funkci opětovně potvrzen hlasováním Senátu 23. června 2010 a následně jmenován prezidentem Klausem. Jeho nástupkyní byla v roce 2015 jmenována Ivana Janů, bývalá soudkyně Ústavního soudu.\n\nJe šachistou mistrovské úrovně a počátkem 21. století byl prezidentem Šachového svazu České republiky.\n\n"}
{"id": "335572", "url": "https://cs.wikipedia.org/wiki?curid=335572", "title": "Velesova kniha", "text": "Velesova kniha\n\nVelesova kniha (nebo Велесова книга, Велес книга, Книга Велеса, Дощечки Изенбека, Дощьки Изенбека) je literární falsum, prohlašující se za dávný slovanský náboženský a historický text. Podle zastánců pravosti tohoto díla byla zapsána runovým písmem na dřevěných bukových deskách. Byla poprvé zveřejněna roku 1950 P. Miroljubovem a Alexandrem Kurenkovem. V některých pasážích je podobná křesťanské Bibli, vydavatelé ji v podtitulu označují za „slovanské védy“. Originál se ztratil v roce 1941.\n\nVe Velesově knize se mísí popisy bájných a historických událostí s náboženskými a mytologickými pasážemi a jakýmisi sborovými rituály či modlitbami. Dějinné popisy knihy sahají až do desátého století př. n. l., kde staří Slované žili v „zemi sedmi řek za mořem“ (tzv. Sedmiříčí, nebo též Bělovodí na Sibiři - řeky Irtyš, Ob, Lena, Jenisej, Tobol, Išim a Angara). Později putovali přes Sýrii do Karpat, kde byli nakrátko zotročeni králem \"Nabsurem\" (snad babylónský Nabonassar?). V Karpatech se měli usadit v pátém století př. n. l. Kniha dále velmi stručně popisuje období po Kristu, a to především jako sérii vítězných válek s Góty, Huny, Řeky a Římany. Zmiňují se i některé postavy západoevropské historie a severské mytologie (např. Ermanarich, na jehož době panování se zakládá datování většiny historických událostí v knize). Z období mezi 5. a 9. stoletím popisuje pouze vpád Chazarů a Bulharů. Kniha končí popisem rozvratu slovanské říše Varjagy.\n\n\"Jav\", \"Prav\" a \"Nav\" jsou tři mýtické světy popsané ve Velesově knize. Prav je světem bohů, Jav je světem lidí a Nav je nemateriální svět a patří duším našich zemřelých předků. Populární byly především v novopohanském Rusku.\n\nSlované si podle autora/autorů Velesovy knihy svět představovali jako obrovský košatý dub, který rozdělili na tři části:\n\nHvězdy, které jsou duše zemřelých, jako Svarga a Irij, jsou součástí světa Nav.\n\nPodobný je také antropogenetický princip, ten ale říká, že fyzikální zákony jsou užitečné.\n\nV mnoha slovanských jazycích slovo \"právo\" nebo \"prawo\" znamená zákon, pravidlo, právo někoho na něco a pravou stranu a vychází ze světa Prav.\n\nKnihu měl najít v roce 1919 bělogvardějec Fedor Arturovič Izenbek v sídle rodiny Kurakinů v Charkově. Po emigraci se ji nejprve pokoušel prodat muzeu v Bělehradu, později ji věnoval sběrateli Juriji Miroljubovovi, který ji prostudoval, ofotografoval a vrátil. Izenbek si ovšem originální destičky ponechal a po jeho smrti v roce 1941 se ztratily. Miroljubov po své emigraci do USA v roce 1953 předal materiály profesoru Kurenkovovi, který je publikoval v časopise \"Žar-Ptica\" v letech 1957-1959.\n\nBadateli je Velesova kniha všeobecně považována za falzum, které vzniklo v 50. letech 19. století. Jeden ze snímků destiček byl zkoumán již roku 1960 sovětskou paleografkou L. P. Žukovskou, která po expertíze snímek označila za „podvržený předcyrilický rukopis“. Proti pravosti textu svědčí i vývoj jazyka, který rekonstruovala slovanská srovnávací jazykověda, zejména chyby ve fonetice, z hlediska etymologie nesmyslná a nesystematická gramatika a občasné použití slov, která vznikla až ve středověku. Zastánci pravosti rukopisu tyto chyby vysvětlují Miroljubovými chybami v transkripci původního textu (kterou vzhledem k tomu, že originál je zničen, nelze posoudit nebo opravit).\n\nDalším argumentem je to, že některé z mytologických představ, které kniha využívá, vznikly pravděpodobně až jako křesťanské dezinterpretace skutečných pohanských názorů (např. koncept Bělboga), dále jsou z tohoto hlediska podivné značné paralely s biblickými příběhy (např. příběh o zotročení Slovanů). Směšuje také západoslovanskou a východoslovanskou mytologii, přestože podle historických výzkumů šlo o odlišné náboženské systémy.\n\nNěkteří zastánci slovanského novopohanství ovšem přes tyto námitky pokládají text za svoji svatou knihu.\n\n\n"}
{"id": "335573", "url": "https://cs.wikipedia.org/wiki?curid=335573", "title": "60. léta 20. století v heavy metalu", "text": "60. léta 20. století v heavy metalu\n\nToto je časová osa dokumentující vývoj heavy metalu v 60. letech 20. století.\n\n\n\n\nThe Who – My Generation\n\n\n\n\n\n\n\n\n\n\n"}
{"id": "335574", "url": "https://cs.wikipedia.org/wiki?curid=335574", "title": "Fridrich August III. Saský", "text": "Fridrich August III. Saský\n\nFridrich August III. německy \"Friedrich August Johann Ludwig Karl Gustav Gregor Philipp von Sachsen\" (25. května 1865 v Drážďanech – 18. února 1932 v Sibyllenortu, nyní Szczodre ve Slezsku v dnešním Polsku) byl v letech 1904 až 1918 poslední král Saského království z rodu Wettinů.\n\nFridrich August III. Saský se narodil jako čtvrté dítě a první syn pozdějšího saského krále Jiřího I. (1832 – 1904) a jeho manželky Marie Anny Portugalské (1843 – 1884), dcery portugalské královny Marie II. Jeho dvě nejstarší sestry zemřely ještě jako nemluvňata.\n\nFridrich August sloužil v královské saské armádě, do níž vstoupil v roce 1877, ve svých 12 letech. Vzhledem ke svému původu rychle postupoval vpřed – 1883 první poručík, 1887 kapitán, 1889 major, 1891 podplukovník, 1892 plukovník, 1894 generálmajor, 1898 generálporučík. Na tomto postu již byl jmenován velitelem XII. (1. královského saského) sboru a na něm setrval do podzimu roku 1904, kdy se stal saským králem. Jeho nástupem na saský trůn se jeho vojenská kariéra skončila, přesto byl (jako poslední saský generál, který tento titul obdržel) 9. září roku 1912 jmenován polním maršálem.\n\n19. června roku 1902 se po smrti svého strýce Alberta Saského stal korunním princem a 15. října roku 1904 po smrti svého otce Jiřího I. ve svých 39 letech usedl na saský trůn. Jako král se snažil udržet rovnováhu mezi tradicí a pokrokem. Za jeho vlády vypukla 1. světová válka, jež předznamenala i konec jeho panování: 13. listopadu roku 1918 byla monarchie po porážce Německého císařství v první světové válce nahrazena republikou a král byl přinucen k abdikaci.\n\nPo abdikaci se Fridrich August usadil na zámku Sybillenort ve Szczodre v Dolním Slezsku v dnešním Polsku, kde 18. února roku 1932 zemřel. Pochován byl po okázalé pohřební ceremonii se státními poctami v Katedrále Nejsvětější Trojice v Drážďanech.\n\n21. listopadu roku 1891 se ve Vídni oženil s princeznou Luisou Toskánskou, dcerou toskánského velkovévody Ferdinanda IV. a jeho manželky Alicie Bourbonsko-Parmské (1849-1935). Z jejich manželství se narodilo sedm dětí:\n\nManželství bylo rozvedeno v roce 1903 poté, co Luisa v prosinci roku 1902 utekla, jsouc po sedmé těhotná s jejich posledním dítětem.\n\n"}
{"id": "335575", "url": "https://cs.wikipedia.org/wiki?curid=335575", "title": "Jan Urban (fotbalista)", "text": "Jan Urban (fotbalista)\n\nJan Urban (* 12. březen 1986, Bruntál) je český fotbalový záložník, momentálně působící v rakouském klubu SK Vorwarts Steyer.\n\nS fotbalem začínal v 8 letech v Bruntále a po šesti letech odešel do prvního prvoligového klubu své kariéry, do Olomouce. Poté hrál ještě za SFC Opava a v roce 2004 odešel na své první zahraniční angažmá, a to konkrétně na Slovensko do Dunajské Stredy. V roce 2006 přestoupil do rakouského USK Leube Anif a v zimě 2008 se vrátil do ČR, přesněji do Brna. Za celou jarní část sezony však nenastoupil ani k jednomu utkání. Na podzim 2008 si připsal v utkání proti Zlínu zatím jediný prvoligový start.\n\n"}
{"id": "335578", "url": "https://cs.wikipedia.org/wiki?curid=335578", "title": "Narval", "text": "Narval\n\nNarval jednorohý (\"Monodon monoceros\") je menší ozubený kytovec, jediný žijící zástupce rodu narval a jeden ze dvou žijících zástupců čeledi narvalovití (druhým je běluha severní). Žije v mořích okolo severního polárního kruhu. Lidově bývá často nazýván „mořský jednorožec“. Tento poetický název je ovšem stejně jako jeho nejoblíbenější druhové jméno zavádějící – jeho slavný roh je ve skutečnosti zub, protažený levý špičák horní čelisti.\n\n\nJedná se o jednoho z kytovců, kteří žijí v severních polárních oblastech celoročně, ne jen v době léta. Vyskytují se převážně na rozhraní Severního ledového oceánu a Atlantiku a v ruských oblastech Arktidy. Jelikož je jejich výskyt limitován na oblast mimo souvislou ledovou pokrývku, mění se rozsah jeho výskytu v závislosti na ní.\n\nV průběhu roku narvalové migrují: v létě se pohybují poblíž pobřeží, v zimě se stahují do hlubších hustě zaledněných oblastí, často se vydávají překvapivě daleko pod souvislou ledovou pokrývku, přičemž k dýchání využívají občasně se vyskytující díry.\n\nAktuální celková populace se odhaduje na cca 50 tisíc kusů.\n\nTělo samce narvala jednorohého dosahuje délky až 6 m a může vážit až 1,6 tuny, výjimečně i 1,8 tuny, samice je menší a dorůstá maximálně 5 metrů a hmotnosti 1 tuna. Mláďata jsou téměř černá, dospělci šedobílí s tmavými skvrnami na hřbetě, které s postupujícím stářím blednou. Samci jsou mohutnější než samice.\n\nNarvala proslavil jeho „roh“, ve skutečnosti kel. Je to levý špičák horní čelisti, který je horizontálně protažený do délky až přes 2,5 metru. Spirálovitě stočené kly jsou vyvinuty zejména u samců a pouze u 15% samic se vyvíjejí kly menších rozměrů. Pravý špičák zpravidla zakrní a dále se nevyvíjí, pouze zhruba u 2 z 1000 samců se vyvíjejí oba horní špičáky obdobně. Prášku z rozdrceného klu byly dříve (a částečně ještě někdy jsou) připisovány magické a léčivé vlastnosti (zejména v oblasti mužské potence), proto byl narval masově loven, v současné době už zájem opadl a ač lov ještě pokračuje, nemá už takovou intenzitu.\n\nOdborníci nebyli schopní odpovědět na otázku, k čemu vlastně tento kel slouží, byť za účelem odhalení jeho důležité funkce vytvořili spousty teorií, někdy dost bizarních. Dlouho byl rozšířený názor, že kel se používá v milostných soubojích. To ovšem vždy popírali Inuité, kteří narvaly dobře znají, protože tato zvířata tradičně loví. Dnes vědci přijímají názor, že Inuité mají pravdu, a jsou si již jisti (díky zubařům), že roh je vysoce citlivým čidlem, který pomáhá narvalovi zjistit tlak, teplotu, hloubku a další věci důležité pro potopení a orientaci pod vodou. Může tak najít místa s tajícím ledem, který může hlavou (ne klem) prorazit. Jako každý vodní savec potřebuje i narval otvory v ledu k pravidelným nádechům nad vodní hladinou. Nové výzkumy poukazují na možnost, že je kel využíván také k omráčení menších ryb při lovu.\n\nNarvalové žijí v malých skupinách (stádech), v nichž je více samců a samic pohromadě. Po 14 až 15měsíční březosti se rodí obvykle 1 mládě, o které pečuje po dlouhou dobu matka. Mládě kojí až do věku 2 let. Živí se především rybami a dalšími drobnými mořskými živočichy.\n\nNarval se usídlil i v heraldice, je součástí velkých znaků Severozápadních teritorií (v podobě dvou narvalů stojících na ocase na štítě) i Nunavutu (kde je spolu se sobem nosičem štítu).\n\n\n"}
{"id": "335580", "url": "https://cs.wikipedia.org/wiki?curid=335580", "title": "Tomáš Okleštěk", "text": "Tomáš Okleštěk\n\nTomáš Okleštěk (* 21. únor 1987 v Brně) je český fotbalový záložník, od března 2017 hráč klubu SK Hanácká Slavia Kroměříž. Na klubové úrovni působil mimo ČR v Bulharsku.\n\nS fotbalem začínal v Brně, přesněji v městské části Brno-Bystrc v klubu FC Dosta Bystrc-Kníničky. Po pěti letech odešel hrát do prvoligového 1. FC Brno, kde v roce 2008 působil již desátým rokem. V sezoně 2007/08 odehrál 10 zápasů, ve kterých branku nevstřelil.\n\nV roce 2011 působil v bulharském klubu PFK Miňor Pernik.\n\nDne 17. srpna 2013 vstřelil v dresu 1. SC Znojmo (kde hostoval z Brna) gól v utkání s domácím Jabloncem, zápas skončil divokou remízou 5:5. 26. října 2013 vstřelil dva góly v ligovém utkání s 1. FK Příbram. Nejprve v úniku přeloboval brankáře Aleše Hrušku a poté vystřelil (nebo centroval) od pravé postranní čáry a míč zapadl do rohu brány. Znojmo zvítězilo v duelu dvou týmů ze spodních pater tabulky 3:0. Za Znojmo odehrál celkem 55 soutěžních utkání a vstřelil 11 gólů. Jeho talent, který hráč nedokázal využívat naplno, zúročil až znojemský trenér Leoš Kalvoda.\n\nV zimní pauze sezóny 2013/14 přestoupil do týmu FK Baumit Jablonec. Po skončení ročníku v Jablonci předčasně skončil a vrátil se na přestup do Znojma, kde působil až do léta 2016. V červenci 2016 přestoupil do slezského klubu MFK OKD Karviná, nováčka nejvyšší české ligy v sezóně 2016/17. V březnu 2017 přestoupil do klubu SK Hanácká Slavia Kroměříž.\n\nHrál za české mládežnické výběry U18, U19 a U20.\n\nOkleštěk byl součástí mládežnického reprezentačního týmu ČR do 20 let, který na Mistrovství světa hráčů do 20 let 2007 konaného v Kanadě získal stříbrné medaile, když ve finále podlehl Argentině 1:2. Tomáš se zapsal do historie osmifinále proti Japonsku, které skončilo výsledkem 2:2 po prodloužení. V penaltovém rozstřelu svůj rozhodující pokus proměnil, ČR rozstřel zvládla poměrem 4:3 a postoupila do čtvrtfinále proti Španělsku. Vzápětí na něj naskákali spoluhráči a vykloubili mu rameno, kvůli čemuž na turnaji dohrál.\n\n"}
{"id": "335584", "url": "https://cs.wikipedia.org/wiki?curid=335584", "title": "Jaroslav Borák", "text": "Jaroslav Borák\n\nJaroslav Borák (* 9. listopadu 1989) je český fotbalový záložník, který momentálně hraje v rakouském klubu SV Leobendorf.\n\nOd žákovských let působící v Brně. V létě 2007 byl poprvé pozván do \"A-týmu\", v lednu 2008 jej trenéři do \"A-týmu\" definitivně přeřadili. Na jaře 2008 neodehrál za \"A-tým\" kvůli zranění ani jeden zápas.\n\nNa podzim celkově nasbíral 43 minut v zápasech proti Kladnu, Jablonci a Českým Budějovicím.\n\nV listopadu 2008 byl náhradníkem pro soustředění reprezentace do 20 let před MS do 20 let v Egyptě.\n\nNa jaře 2009 si zahrál až ke konci sezony, kdy už bylo vše rozhodnuto a trenér Beránek dal šanci hráčům širšího kádru. Odehrál 12 minut v předposledním, 29. kole, proti Zlínu, kdy střídal Hušku, a také v posledním 30. kole proti Příbrami, kdy střídal Kalivodu. V tomto zápase odehrál 34 minut, což je u něj zatím nejvíce. V MF Dnes byl za tento zápas hodnocen špatnou známkou 4,5.\nVětšinu jara odehrál v B-týmu v MSFL, kterému výrazně pomohl k záchraně. Během 9 zápasů vstřelil 4 góly, když se trefil proti Uničovu, juniorce Baníku Ostrava a dvakrát proti Frýdku-Místku.\n\nZ důvodu velkého přetlaku mezi útočníky v Brně mu sportovní ředitel a trenér 1. FC Brno Miroslav Beránek oznámil, že si může hledat hostování, protože v \"A\"-týmu si pravděpodobně nezahraje. Na podzim tedy hostoval ve Vlašimi. Zde pravidelně hrál na pozici pravého záložníka, gólově se prosadil v Poháru ČMFS v zápase proti Plzni. V zimě se vrátil do Brna a na jaře zakotvil v \"A\"-týmu. Odehrál 259 minut v osmi zápasech, z toho třikrát byl v základní sestavě - proti Příbrami (výsl. 1:3; 90 minut; hodnocení MF DNES: 5 (1 = nejlepší, 5 = nejhorší)), proti Olomouci (1:2; 69 min.; hodn.: 4,5) a proti Bohemians (0:0; 45 min.; hodn.: 5).\n\nNového trenéra Zbrojovky Karla Večeřu nepřesvědčil, a proto musel odejít na hostování do Zlína.\n\n"}
{"id": "335587", "url": "https://cs.wikipedia.org/wiki?curid=335587", "title": "Hliník (rozcestník)", "text": "Hliník (rozcestník)\n\nHliník může být:\n\n\n\n\n"}
{"id": "335589", "url": "https://cs.wikipedia.org/wiki?curid=335589", "title": "Karel Večeřa (1978)", "text": "Karel Večeřa (1978)\n\nKarel Večeřa (* 10. listopad 1978 Brno) je bývalý český fotbalový záložník. Jeho otcem je fotbalový trenér Karel Večeřa.\n\nV Brně s fotbalem začínal, nejprve však v konkurenčním KPS Brno, až po osmi letech přestoupil do prvoligového Boby. Po pěti strávených sezonách odehrál další pět let v týmu FC Vysočina Jihlava, aby se pak mohl vrátit zpátky do prvoligového brněnského klubu. V sezoně 2007/08 odehrál 16 zápasů, na hřišti pobyl 1026 minut, obdržel jednu žlutou kartu.\n\n"}
{"id": "335590", "url": "https://cs.wikipedia.org/wiki?curid=335590", "title": "Veselé paničky windsorské", "text": "Veselé paničky windsorské\n\nVeselé paničky windsorské (Anglicky \"The Merry Wives of Windsor\") je divadelní komedie o pěti dějstvích, jejíž autorem je renesanční dramatik anglického původu William Shakespeare. Do češtiny hru přeložili Erik Adolf Saudek, Martin Hilský a Jiří Josek.\n\nVznik komedie ze Shakespearova středního období je zajímavý už jen tím, že se o něj údajně zasloužila sama královna Alžběta I., která si přála vidět Falstaffa, komickou postavu prostopášného šlechtice z historických her o Jindřichovi IV., v roli zamilovaného. Hra byla napsána a její inscenace připravena k příležitosti udílení Podvazkového řádu na královském letním sídle Windsoru v květnu 1597. Traduje se, že autor měl na tvorbu komedie jen čtrnáct dní a že současně pracoval na druhém dílu Jindřicha IV., odkud převzal některé postavy pro \"Veselé paničky windsorské\". Královna se měla účastnit premiéry, proto hra obsahovala v textu i poklony pro Alžbětu, ta ale nakonec nedorazila. Komedie prodělávala drobné úpravy při změnách obecenstva a existuje i několik písemných verzí různého rázu (tak je tomu i u dalších Shakespearových her, například Zkrocení zlé ženy) z doby 1597–1601.\n\nVeselohra je umístěna do Shakespearovy současnosti, ačkoliv děj her o Jindřichovi IV., kde jinak Falstaff vystupuje, se odehrává o zhruba dvě stě let dříve, a městečka Windsor nedaleko Londýna, což je spíše výjimečné. Vystupují zde obyčejní měšťané, jejich sloužící i zchudlí šlechtici, žádný velmož nebo významný šlechtic. Svou pointou a některými příhodami hra připomíná zábavné středověké historky o tom, jak potrestat někoho, kdo se chová namyšleně a chce odloudit ženu jinému. Přitom nikomu nehrozí poprava, ale veřejná ostuda a zesměšnění.\n\nDílo zahrnuje mnohé aktuální narážky a komediální atmosféru.\n\nKaždý překlad obsahuje některá jména pozměněna, a tedy se s těmito nemusí shodovat. Následující jsou použita dle překladu Martina Hilského:\n\nRytíř Jan Falstaff, starý záletník, poslal dva totožné milostné dopisy paní Brouzdalové a paní Pažoutové. Obě měšťanky jsou dobrými přítelkyněmi, a tak se dohodnou na pomstě, aby ztrestaly Falstaffa. Jeho bývalí posluhovači však povědí o milostných dopisech jejich manželům.\n\nPan Brouzdal se setká s Falstaffem v přestrojení a pod jménem Břídil. Falstaff mu vypráví o tom, že stráví noc s s jeho manželkou. Paní Brouzdalová spolu se svou přítelkyní paní Pažoutovou pošle Falstaffovi vzkaz, že ho miluje. Při první schůzce ho pak schovají před manželem do koše se špinavým prádlem a sluhové následně koš hodí i s rytířem do řeky. Pan Brouzdal tak neodhalí nevěru své ženy a je zesměšněn. Falstaff se později opět před přestrojeným panem Brouzdalem vychloubá, jak od jeho paničky rafinovaně uprchl schovaný mezi prádlem.\n\nPři své druhé schůzce s windsorskými paničkami je Falstaff potupně zesměšněn. Když se vrátí pan Brouzdal, který tentokrát dobře překontroluje koš s prádlem, je rytíř převlečen za starou tetu z Brainfordu, kterou pan Brouzdal zbije a vyžene, jelikož onu starou dámu nechová v lásce. Později se opět Brouzdal setkává se záletným rytířem a ten mu vypráví, jak od jeho manželky uprchl v převleku.\n\nPři třetí schůzce se paní Brouzdalová s rytířem setká v lese. Falstaff se měl na schůzku převléci za Hernova ducha. Když spolu rozmlouvají, objeví se zde skřítci, elfové, rarášci se svíčkami, kterými rytíře „připalují“, což podle legendy vypovídá o jeho nedobrém srdci. Nakonec pan Brouzdal zjišťuje skutečnou pravdu o své „nevěrné“ ženě a omluví se ji za svou zbytečnou žárlivost.\n\nNa závěr vyvrcholí i vedlejší linie. Manželé Pažoutovi totiž chtěli provdat svou dceru Aničku. Pan Pažout ji chtěl provdat za Abrahama Tintítka, synovce zdejšího smírčího soudce, ale paní Pažoutová ji chtěla dát francouzskému doktoru Cajusovi. Anička ale byla zamilovaná do mladého šlechtice Fentona. Pan a paní Pažoutovi každý sám za sebe plánovali, že určený nápadník Aničku ten večer unese a ožení se s ní. Anička ale utekla s Fentonem a provdala se za něj.\n\n"}
{"id": "335593", "url": "https://cs.wikipedia.org/wiki?curid=335593", "title": "Paul Ende", "text": "Paul Ende\n\nPaul Ende (* 31. října 1874, Ostritz; † 23. února 1957 Forchheim), byl německý politik, člen DDP.\n\nPo maturitě studoval Ende od roku 1893 v Lipsku evangelickou teologii. V roce 1896 složil první a o dva roky později druhou teologickou závěrečnou zkoušku. V roce 1899 pak ještě následovala pedagogická zkouška pro vyšší učitelský úřad. V roce 1900 byl Ende ustanoven farářem.\n\nOd 22. června 1919 do roku 1920 zasedal v německém Ústavodárném shromáždění, kam následoval Oskara Günthera. \n\n"}
{"id": "335594", "url": "https://cs.wikipedia.org/wiki?curid=335594", "title": "Lindelöfova pokrývací věta", "text": "Lindelöfova pokrývací věta\n\nNechť formula_1 je metrický prostor a formula_2 separabilní množina. Existuje-li nespočetné pokrytí množiny \"M\" otevřenými množinami formula_3, pak z tohoto pokrytí lze vybrat spočetné podpokrytí.\n\nMějme tedy pokrytí formula_4.\n\nZe separability \"M\" plyne existence spočetné množiny formula_5, která je hustá v \"M\". Zavedu systém okolí:\n\nformula_6.\n\nZřejmě je množina \"O\" spočetná (protože je indexována přirozenými čísly). Dále \"O\" je pokrytím \"M\", protože:\n\nPro každé formula_20 najdu formula_21 tak, aby formula_22 a množinu těchto formula_23 označím \"B\". Množina \"B\" je spočetná (protože je indexována přirozenými čísly), a platí\n\nformula_24,\n\ntedy mám spočetné pokrytí množiny \"M\" vybrané z nespočetného pokrytí.\n\n"}
{"id": "335595", "url": "https://cs.wikipedia.org/wiki?curid=335595", "title": "Magahijština", "text": "Magahijština\n\nMagahijština je indoevropský jazyk používaný v Indii. Počet mluvčích se odhaduje na 13 milionů. Předchůdce magahijštiny, magadhský prákrt, byl údajně jazykem Buddhy a také byl používán ve starověkém království Magadha, po němž získala magahijština jméno. Magahijština je blízce příbuzná s ostatními bihárskými jazyky, jako je bhojpurština nebo angičtina. Společně patří bihárské jazyky do východní větve indoárijských jazyků.\n\nMagahijština je především rozšířena v oblasti \"Magadha\" indického státu Bihár. Mimo to je jazyk používán v distriktu Malda ve státě Západní Bengálsko. Je zapisován písmem Dévanágarí, někdy se používá písmo Kaithi. Magahijština se může pyšnit velice bohatou a starodávnou tradicí v lidových písních a příbězích.\n\n"}
{"id": "335597", "url": "https://cs.wikipedia.org/wiki?curid=335597", "title": "Hliniště", "text": "Hliniště\n\nHliník, řidčeji též hliniště, je starší český výraz pro lokalitu s povrchovou těžbou hlíny. Primárním účelem hliníků bylo zajištění dostatečného množství suroviny pro výrobu cihel (původně nepálených) a jiných stavebních komponent, výjimečně též k výrobě keramiky.\n\nHliníky proto vznikaly zpravidla v těsném sousedství lidských sídel, na místech naleziště vhodné hlíny, nejlépe ve svahu, který umožňoval snadnější těžbu.\n\nNěkteré hliníky byly, podobně jako pískovny, po ukončení těžby zatopeny vodou (často samovolně) a sloužily dále jako rybníky; v místech, kde bylo vydatnější ložisko, v pozdějších staletích vznikaly cihelny.\n\nV minulosti se hliník nacházel prakticky u každého sídla. V současnosti je většina hliníků (mimo cihelny) zaniklá, ale název \"Hliník\" (popř. \"Hliníky\") či Hliniště zůstal zachován v místních názvech (např. ulice) u řady měst a vesnic.\n"}
{"id": "335599", "url": "https://cs.wikipedia.org/wiki?curid=335599", "title": "Palkovické hůrky", "text": "Palkovické hůrky\n\nPalkovické hůrky jsou geomorfologický okrsek Štramberské vrchoviny, jehož nejvyšším vrcholem je Kubánkov (661 m n. m.).\n\nPalkovické hůrky se skládají ze dvou částí, které odděluje řeka Ondřejnice. Mezi významné vrcholy vyšší i rozlehlejší severovýchodní části Palkovických hůrek patří jejich nejvyšší vrchol Kubánkov (661 m), dále Babí hora (619 m), na jejímž úbočí se nachází přírodní rezervace Palkovické hůrky a Kabátice (601 m), na níž se nachází rozhledna a nevyužívaná lyžařská sjezdovka.\n\nRozlohou i výškou menší části Palkovických hůrek dominuje vrchol Kazničov (601 m). Vedle něj se nachází nižší kopec (479 m), na jehož vrcholu se nachází hrad Hukvaldy. Hradní vrch který je obklopen oborou, tvořenou bukovým porostem. Tato obora byla vyhlášena jako přírodní památka Hradní vrch Hukvaldy. Asi 2 km vzdušnou čarou směrem na jihovýchod od hradu se na katstru Měrkovic nachází další chráněné území – přírodní památka Pod Hukvaldskou oborou.\n\nVětšinu povrchu Palkovických hůrek pokrývají jehličnaté, smíšené a listnaté\n\nlesy.\n\n"}
{"id": "335602", "url": "https://cs.wikipedia.org/wiki?curid=335602", "title": "Borelova pokrývací věta", "text": "Borelova pokrývací věta\n\nNechť formula_1 je uzavřený interval a formula_2 je systém otevřených intervalů splňujících formula_3. Pak existuje konečná množina formula_4 tak, že formula_5.\n\n"}
{"id": "335603", "url": "https://cs.wikipedia.org/wiki?curid=335603", "title": "Hliniště (rozcestník)", "text": "Hliniště (rozcestník)\n\nOznačení Hliniště má více významů:\n\n\n"}
{"id": "335604", "url": "https://cs.wikipedia.org/wiki?curid=335604", "title": "TEDOM Kronos 122", "text": "TEDOM Kronos 122\n\nTEDOM Kronos 122 je model českého nízkopodlažního autobusu, který byl vyroben třebíčskou společností TEDOM v roce 2006 ve dvou kusech.\n\nKronos 122 je dvoudveřovou variantou známějšího a více rozšířeného modelu TEDOM Kronos 123. Zatímco třídveřový Kronos 123 je čistě městský autobus, Kronos 122 je určen spíše pro příměstské či regionální linky. Jedná se o dvanáctimetrový (číslo 12 v typovém označení), dvoudveřový (poslední číslice 2) nízkopodlažní autobus. Karoserie vozu (vyrobená v licenci italské firmy Mauri) je vytvořena z příhradového samonosného rámu, vyrobeného z tenkostěnných nerezových profilů. Rám je opláštěn hliníkovými plechy. Přední a zadní čelo a střecha jsou vyrobeny ze sklolaminátu. Stojatý motor a převodovka jsou umístěny ve „věži“ (či „komínu“) v pravém zadním rohu autobusu. Lahve pro CNG jsou umístěny na střeše.\n\nJediné dva autobusy tohoto typu byly vyrobeny v roce 2006. Jedná se o plynovou verzi Kronos 122 G. Od výrobce je zakoupila firma ČSAD Semily, která je provozovala na příměstských a meziměstských linkách.\n\nNástupcem Kronosu 122 se v roce 2008 stal částečně nízkopodlažní model TEDOM L 12.\n\n"}
{"id": "335605", "url": "https://cs.wikipedia.org/wiki?curid=335605", "title": "Být nejlepší", "text": "Být nejlepší\n\nBýt nejlepší je britsko-kanadský televizní film natočený v roce 1992 na motivy románu Barbary Taylor Bradfordové \"To Be The Best\".\n"}
{"id": "335612", "url": "https://cs.wikipedia.org/wiki?curid=335612", "title": "Arisaka typ 99", "text": "Arisaka typ 99\n\nArisaka typ 99 je japonská armádní opakovací puška rodiny Arisaka. V japonské císařské armádě se používala do roku 1945. Byla vyvinuta z předešlého typu 38. Plánovalo se jejich nahrazení, ale obě pušky sloužily spolu až do konce druhé světové války.\n"}
{"id": "335616", "url": "https://cs.wikipedia.org/wiki?curid=335616", "title": "Hippokratův platan", "text": "Hippokratův platan\n\nHippokratův platan je strom druhově platan východní, v centru města Kos na stejnojmenném ostrově v Řecku. Podle legendy vyučoval pod tímto stromem slavný řecký lékař starověku Hippokratés, své žáky. Údajně zde učil i Pavel z Tarsu.\nPlatan, který zde roste, by musel být starý více než 2500 let, což je podle odborníků nemožné, jeho stáří se ale uvádí mezi 500–1500 roky. Podle místních pamětníků se jedná o odnož původního Hippokratova platanu. Každopádně se jedná o místo velmi působivé a vzhled velmi starého stromu atmosféru doby Hippokratova působení značně navozuje.\n"}
{"id": "335617", "url": "https://cs.wikipedia.org/wiki?curid=335617", "title": "Univerzita al-Azhar", "text": "Univerzita al-Azhar\n\nUniverzita al-Azhar je univerzita, která byla založena u mešity al-Azhar nacházející se v Káhiře. Název mešita al-Azhar znamená Zářící mešita. Mešita byla založena v roce 970 generálem Džauharem jako páteční mešita nově založeného města al-Qáhira. Škola (Madrasa) samotná byla založena v roce 988 a je to patrně nejstarší kontinuálně existující vysoká škola na světě (někdy bývá chybně uváděno univerzita, což je ale specifický druh instituce pocházející z evropského středověku a pro který je charakteristická akademická svoboda a všeobecné vzdělání, tj. poskytování vzdělání ve všech hlavních oborech lidského poznání).\n\nDo roku 1961 zde byla vyučována pouze teologie, islámské vědy, islámské právo a arabština. Dnes zde jsou také různé fakulty přírodních a společenských věd. Každý student studující některý ze světských oborů musí zároveň navštěvovat i přednášky z teologie a islámského práva. Z obou těchto oborů také skládá zkoušky.\n\nPro přijetí ke studiu je potřeba maturitní vysvědčení na některé z al-azharských středních škol, které se nachází po celém Egyptě. Studenti ze zahraničí musí nejdříve navštěvovat rok přípravný kurz, kdy se učí arabštinu, angličtinu a islámské vědy.\n\nMešitu al-Azhar nazýval západní svět \"Vatikán islámu\", protože za doby Fátimovců zde byly položeny základy šíitské víry a v době Saladina se naopak stala centrem ortodoxního sunnitského učení.\n\nBěhem střetů policie s částí radikálních studentů vznikl na univerzitě požár a jeden student zahynul. Požár se podařilo po 2 hodinách uhasit.\n\n\narabsky\n"}
{"id": "335621", "url": "https://cs.wikipedia.org/wiki?curid=335621", "title": "Bitva o Narvik", "text": "Bitva o Narvik\n\nBitva o Narvik byla sérií pozemních a námořních vojenských střetnutí v druhé světové válce odehrávajícím se v mezi 9. dubnem a 8. červnem roku 1940, ve kterých se rozhodlo o obsazení Norska Třetí říší. Bitva o Narvik byla součástí norské kampaně. Střetnutí probíhala v Narviku, jeho okolí a v přilehlém Ofotfjordu. V oblasti proti sobě bojovaly armády Norska, Velké Británie, Francie a Polska proti Wehrmachtu (zejména šlo o německé a rakouské horské oddíly). Na moři se střetla Royal Navy s Kriegsmarine. Pozemní boje trvaly dva měsíce, k námořním bitvám došlo 10. a 13. dubna 1940.\n\nDůležitost Narviku spočívala v tom, že se jednalo o strategicky důležitý nezamrzající přístav, sloužící k dopravě švédské železné rudy, přivážené sem po železnici z města Kiruna. Střetnutí skončilo vítězstvím Němců, což vedlo k totálnímu obsazením Norska a ústupem Spojenců z této oblasti. Nutno ovšem podotknout, že Kriegsmarine utrpěla vážné ztráty, protože Britové ji připravili o deset torpédoborců, při vlastní ztrátě dvou.\n\nBrzy ráno 9. dubna 1940 vplula do Ofotfjordu německá eskadra, pod velením Friedricha Bonteho, kterou tvořily torpédoborce \"Georg Thiele\", \"Wolfgang Zenker\", \"Bernd von Arnim\", \"Erich Giese\", \"Erich Koellner\", \"Diether von Roeder\", \"Hans Lüdemann\", \"Hermann Künne\", \"Wilhelm Heidkamp\" (vlajkový) a \"Anton Schmitt\". Na palubách lodí bylo přibližně 1900 vojáků horských jednotek pod velením generála Eduarda Dietla. Pěchota byla vysazena na strategických místech a část lodí se dostala do Narviku. Přístav chránily norské lodě pobřežní obrany \"Eidsvold\" a \"Norge\", které byly obě potopeny a přístav byl poté obsazen.\n\nNěmeckou nevýhodou však bylo to, že ztratila vzdálené krytí, které měly zajišťovat bitevní křižníky \"Scharnhorst\" a \"Gneisenau\". Dne 9. dubna se totiž dostaly do souboje s bitevním křižníkem \"HMS Renown\" a německý admirál Günther Lütjens se poté raději stáhl.\n\nPrvní námořní bitva o Narvik proběhla ráno 10. dubna 1940 – pouhý den po německé invazi. Do Ofotfjordu pronikla pětičlenná eskadra britských torpédoborců, pod velením kapitána Bernarda Warburton-Leeho, kterou tvořily lodě \"HMS Hardy\" (vlajkový), \"HMS Hotspur\", \"HMS Havock\", \"HMS Hunter\" a \"HMS Hostile\" a napadla v Narviku kotvící německé lodě.\n\nZ lodí Kriegsmarine se v přístavu v tu chvíli nacházely torpédoborce \"Diether von Roeder\" (který kvůli nedorozumění nehlídkoval u ústí fjordu, čímž dovolil Britům Němce překvapit), \"Hans Lüdemann\", \"Hermann Künne\", \"Wilhelm Heidkamp\" (vlajkový) a \"Anton Schmitt\". Britové využili momentu překvapení a v přístavu potopili německé torpédoborce \"Wilhelm Heidkamp\" (zahynul zde i komodor Bonte), \"Anton Schmidt\" a řadu nákladních lodí. Torpédoborec \"Diether von Roeder\" byl poškozen. Ihned po útoku Britové obrátili a pokusili se z oblasti uniknout.\n\nV tu chvíli se však do boje zapojila druhá pětice torpédoborců. První skupina – \"Wolfgang Zenker\", \"Erich Koellner\" a \"Erich Giese\" připluly z Herjangsfjordu (součást Ofotfjordu), zatímco druhá skupina – \"Georg Thiele\" a \"Bernd von Arnim\", připlula ze zátoky Ballangen. Torpédoborec \"Hardy\" musel najet na břeh a \"Hunter\" byl v boji potopen. Poškozený \"Hotspur\" byl nakonec zachráněn.\n\nZbylé německé lodě, jejichž velení převzal Erich Bey, ve střetnutí spotřebovaly značnou část paliva a munice a navíc se k Ofotfjordu stahovaly britské posily. Britové navíc při ústupu ve fjordu potkali a potopili německou muniční loď \"Rauenfels\", čímž německou situaci dále zhoršili.\n\nVelitelé obou protivníků v bitvě zahynuli a obdrželi posmrtně vysoká vyznamenání. Bernard Warburton-Lee se stal prvním držitelem Viktoriina kříže v této válce a Friedrich Bonte byl posmrtně vyznamenán Rytířským křížem.\n\nDruhá námořní bitva o Narvik proběhla dne 13. dubna 1940. Jelikož v předchozím útoku byly britské síly pro úspěch nedostatečné, připlula nyní do Ofotfjordu britská bitevní loď \"HMS Warspite\" s doprovodem devíti torpédoborců – byly to velké torpédoborce \"HMS Bedouin\", \"HMS Cossack\", \"HMS Punjabi\" a HMS Eskimo třídy Tribal a dále \"HMS Kimberley\", \"HMS Hero\", \"HMS Icarus\", \"HMS Forester\" a \"HMS Foxhound\". Britské lodě podporovaly letouny z letadlové lodě \"HMS Furious\".\n\nProti značné palebné převaze Royal Navy neměli Němci valných šancí a všechny jejich torpédborce i transportní lodě byly potopeny, za cenu poškození torpédoborců \"Eskimo\", \"Punjabi\" a \"Cossack\". Posádky německých lodí se pak na souši připojily k pozemním jednotkám generála Dietla.\n\n"}
{"id": "335628", "url": "https://cs.wikipedia.org/wiki?curid=335628", "title": "Amboise", "text": "Amboise\n\nAmboise je francouzské město na řece Loiře v departmentu Indre-et-Loire, přibližně 14 km od města Tours. Dnešní malé město v minulosti taktéž hostilo královský dvůr.\n\nMěsto se nachází v sousedství obcí Lussault-sur-Loire, Saint-Martin-le-Beau, Dierre, La Croix-en-Touraine, Civray-de-Touraine,Souvigny-de-Touraine,Saint-Règle, Chargé, Nazelles-Négron, Pocé-sur-Cisse a Limeray.\n\nPrvní zmínky o Amboise, Latinsky Ambacia, jsou již 1. století př. n. l.. V roce 503 zde král Chlodvík I. uzavřel mír s vizigóty. Roku 1540 zde sídlil dvůr krále Karla V., který cestoval po Francii, v té době taktéž vyhořela část zámku. V roce 1560 zde proběhlo tzv. Amboisské spiknutí, během kterého se francouzští hugenoti spolčili s rodem Bourbonů a pokusili se převzít moc ve Francii.\nV letech 1516 až 1519 zde žil a zemřel Leonardo da Vinci.\n\n\n\"Počet obyvatel\"\n\n"}
{"id": "335630", "url": "https://cs.wikipedia.org/wiki?curid=335630", "title": "TEDOM C 12", "text": "TEDOM C 12\n\nTEDOM C 12 je český nízkopodlažní autobus, který vyráběla v letech 2007 až 2012 třebíčská společnost TEDOM. Typ C 12, který je nástupcem vozu TEDOM Kronos 123, byl nabízen jak s plynovým, tak s dieselovým motorem.\n\nKonstrukčně se model C 12 příliš neliší od předchozího Kronosu 123. Jedná se o městský nízkopodlažní (podlaha ve výšce 340 mm nad vozovkou) autobus se samonosnou karoserií. Rám karoserie je svařen tenkostěnných uzavřených profilů z nerezové oceli. Opláštění je vytvořeno z hliníkových plechů, čela vozu a střecha jsou vyrobeny ze sklolaminátu.\n\nVýrobce spolupracoval s firmou SOR Libchavy, která mu dodávala speciální obklady pro interiér i exteriér vozidla. Interiér je tepelně izolován rohoží s hliníkovou fólií. Tvrzená okenní skla jsou do karoserie vlepena. Troje dvoukřídlé dveře v pravé bočnici jsou ovládány elektropneumaticky. Motor s převodovkou jsou umístěny vertikálně v tzv. „komínu“ v pravém zadním rohu autobusu. Zadní (hnací) náprava může být značek Voith nebo ZF, přední náprava je pevná (Voith, ZF nebo LAF). Kompozitové lahve na CNG (každá o objemu 320 l), které jsou u plynové verze TEDOM C 12 G umístěny na střeše vozu, umožňují dojezd autobusu 450 km (3 lahve) nebo 650 km (4 lahve). Naftová nádrž u dieselové verze C 12 D má objem 250 l.\n\nModel C 12 vznikl úpravou konstrukce předchozího typu TEDOM Kronos 123 na přelomu let 2006 a 2007. Během roku 2007 bylo vyrobeno celkem 23 autobusů C 12, téměř výhradně v plynové verzi (21×C 12 G, 2×C 12 D). 19 plynových vozů bylo dodáno do Košic, tamní dopravní podnik se tak stal největším provozovatelem autobusů TEDOM na světě. První vyrobený vůz C 12 G byl dlouhodobě zapůjčen znojemskému dopravci ČAS-SERVICE, který jej v roce 2008 provozoval na lince skrze historické centrum Znojma (vůz je nyní stále majetkem výrobce). Jeden autobus v plynové verzi byl dodán do bulharské Sofie. Dva dieselové autobusy C 12 D byly zakoupeny slovenským dopravcem SAD Prešov.\n\nNa brněnském veletrhu Autotec 2008 byl představen model C 12 s mírně modifikovaným předním i zadním čelem.\n\nVýroba v roce 2008 zahrnula celkem 36 autobusů C 12, z toho 31 poháněných stlačeným zemním plynem a pět s naftovým motorem. Osm vozů zakoupil sofijský dopravní podnik, 10 společnost Burgasbus z Burgasu, sedm Dopravní podnik města Liberce, tři vozy jsou pronajaty Dopravnému podniku Bratislava (DPB), zbylé plynové autobusy jsou v majetku výrobce. Vozy s naftovým pohonem zakoupily podniky SAD Prešov (2 ks) a SAD Lučenec (3 ks)\n\nV roce 2009 byly vyrobeny mimo jiné autobusy pro TRADO MAD Třebíč (3 vozy), dopravní podnik ve Varně (10 ks) a pronájem pro DPB (17 ks).\n\n\n"}
{"id": "335645", "url": "https://cs.wikipedia.org/wiki?curid=335645", "title": "Quid Pro Quo (film)", "text": "Quid Pro Quo (film)\n\nQuid Pro Quo je americký film natočený režisérem Carlosem Brooksem v roce 2008. Název je latinský a znamená „něco za něco“. Velká část záběrů filmu je točena z výšky hlavy člověka sedícího na invalidním vozíku namísto běžné výšky kamery.\n\nFilm vypráví o newyorském rozhlasovém reportérovi Izákovi (Nick Stahl), který má po autonehodě v dětství částečně ochrnuté nohy a musí používat invalidní vozík.\n\nIzák se dozví, že do jedné nemocnice přišel muž a pokusil se podplatit lékaře, aby mu amputoval zcela zdravou nohu. Pátrání po neznámém muži, příčině jeho přání a anonymní e-mail Izáka zavede mezi lidi, kteří trpí duševní poruchou, v jejímž důsledku touží po amputaci nebo ochrnutí. Patří mezi ně i Fiona (Vera Farmiga), autorka anonymní zprávy, která vyzve k setkání a později se mu svěří se svou touhou ochrnout a popíše mu subkulturu lidí jako je ona sama.\n\nIzák jako profesionální novinář stále hledá odpověď na otázku, proč zdravý člověk touží po postižení, avšak neubrání se vztahu s Fionou, která se do něj zamiluje. Je také svědkem Fionina prvního použití invalidního vozíku na veřejnosti. Po sexu s Fionou a po nákupu nových bot, které mu pomáhají obnovit hybnost nohou, se Izák učí opět chodit, avšak Fiona stále touží po ochrnutí. Její pokus o \"Coming out\" nevyjde. Žádá také Izáka, aby jí způsobil ochrnutí nohou. On jí odmítá ublížit, avšak od jiného člena subkultury jí opatří lahvičku s roztokem, který má ochrnutí způsobit.\n\nIzák zjistí, že Fiona v dětství způsobila nehodu auta jeho rodičů, viděla ho po nehodě ležet na silnici, a později se od matky dozvěděla, že zůstal odkázán na pohyb vozíku. Konfrontace s pravdou, nevyléčitelná touha Fiony ochrnout i Izákovo úsilí opět chodit osudy obou hlavních postav rozdělí. Fiona dá výpověď v práci a odstěhuje se neznámo kam.\n\nNa závěr Izák vypráví svůj příběh v rozhlase.\nCarlos Brooks je nezávislý filmový režisér a scenárista. Quid Pro Quo je prvním filmem, který režíroval.\n\nQuid Pro Quo byl v roce 2008 vybrán na Sundance Film Festival.\nSetkal se se smíšenou kritikou.\n\n"}
{"id": "335652", "url": "https://cs.wikipedia.org/wiki?curid=335652", "title": "Vladimír Franz", "text": "Vladimír Franz\n\nVladimír Franz (* 25. května 1959, Praha) je český hudební skladatel, výtvarník, vysokoškolský pedagog a příležitostný publicista, básník a dramatik. Od počátku 80. let skládá scénickou hudbu, za niž získal řadu ocenění, věnuje se rovněž volné hudební tvorbě a kompozici hudby filmové, televizní a rozhlasové; druhou základní oblast jeho umělecké činnosti představuje tvorba výtvarná. Od roku 1991 působí jako pedagog na Divadelní fakultě AMU a od roku 2016 na Univerzitě J. E. Purkyně v Ústí nad Labem. V roce 2012 se stal kandidátem do voleb na úřad prezidenta České republiky. V lednu 2014 jej hnutí ANO nominovalo jako kandidáta na post náměstka ministra kultury, nakonec se stal ministrovým poradcem. Pozornost českých i světových médií zaujímá především svým nezvykle rozsáhlým tetováním.\n\nNarodil se v Praze jako jediné dítě v rodině elektroinženýra, vedoucího projektanta v podniku TESLA, a zdravotní sestry, která po jeho narození zůstala v domácnosti. Předci Vladimíra Franze pocházejí ze dvou základních větví – jedné z Plzně a druhé z Moravy.\n\nPokud jde o větev moravskou, jeden z jeho pradědečků byl advokátem v Kroměříži, zakládal v tehdy německém Novém Jičíně první českou reálku a první české gymnázium a připravoval Valašsko jako volební obvod pro T. G. Masaryka při parlamentních volbách. Druhý pradědeček z této rodinné větve byl správcem rosického panství údajně jeho rodinu navštěvoval z Ostrovačic Vilém Mrštík a jedna z Franzových pratetiček se stala inspirací pro slečnu z pošty v Mrštíkově knize Pohádka máje. Prastrýc Karel Franz byl sanitní generál rakouské a posléze československé armády a osobní lékař Dvořákovy rodiny (údajně příležitostně hrával s Českým kvartetem), který se po roce 1918 stal profesorem na Karlově universitě. Franzův dědeček z této větve byl prvním českým inženýrem ve Vítkovicích.\n\nPokud jde o větev českou, Franzův pradědeček byl strojvůdce, Němec z Českého Krumlova, který se po svatbě přestěhoval do Plzně. Jeho žena pocházela z obce Březí u Žinkov, kde se podílela na založení výroby barvených hraček v nedalekém Skašově; jejím vnukem byl Jiří Trnka (Trnkova matka byla sestrou Franzova dědečka Otty). Druhý pradědeček byl kotlářem v plzeňské Škodovce a jeho bratrancem byl bývalý president ČR Edvard Beneš.\n\nNa dětství u prarodičů v Ostravě vzpomíná Franz jako na období, kdy byl v patricijském bytě obklopen obrazy Václava Jansy, Alfonse Muchy či Vlastimila Hofmana, biedermeierovskými hracími hodiny s pastýřem, jež hrály árie z Normy či z Traviaty nebo bronzovými hodinami s Napoleonem, kdy se po obědě, servírovaném na rosenthalu, poslouchala na klikovém gramofonu vážná hudba, například Dvořák, Schubert nebo Mahler a kdy si jeho dědeček přehrával na cello Bachovu suitu. Podle Franze nebyl podobný způsob života „žádná snobárna“, ale velmi organická forma kultury, která se v současnosti nenávratně vytrácí, protože dotyčná generace „ztratila potřebu předávat ji dál a naše generace a možná i generace našich rodičů schopnost ji přijímat“.\n\nDo dvou let svého věku bydlel Vladimír Franz s rodiči na Malé Straně, ve druhém patře rohového domu v Mostecké ulici s výhledem na Malostranské náměstí. Později se rodina přestěhovala do bytu na pražském Smíchově, kde Vladimír Franz žije dosud. V době svých vysokoškolských studií bydlel v Praze–Vysočanech.\n\nVladimír Franz absolvoval gymnázium v Praze-Košířích s přírodovědným zaměřením. Od té doby se datuje jeho hluboký a soustavný zájem o botaniku a mineralogii.\n\nV tomto věku se také intenzivně věnoval lehké atletice a gymnastice (cvičení na bradlech a hrazdě) a údajně získal i několik medailí z blíže nespecifikovaných „přeborů“.\n\nPo střední škole hodlal studovat hudební a výtvarnou kunsthistorii, ovšem proto, že se v daném roce studenti do prvního ročníku tohoto oboru nepřijímali, na většinu uměleckých škol se tehdy bylo možno dostat až po opakovaných pokusech a Franz navíc neměl bezchybné „kádrové zázemí“, volil mezi právnickou fakultou (a volným časem mezi zkouškovými obdobími) a studiem korejštiny.\n\nV letech 1978–1982 studoval na Právnické fakultě University Karlovy a získal doktorát práv. Již během studií práv studoval soukromě malbu u Karla Součka a Andreje Bělocvětova (s jehož manželkou se seznámil, když pracoval jako uklízeč v Dětském domě), skladbu u Miroslava Raichla a Vladimíra Sommera, dějiny umění u Jaromíra Homolky a dějiny hudby u Jaromíra Kincla.\n\nVladimír Franz se nikdy nevěnoval právnické profesi, protože jej údajně v podmínkách totalitního práva nelákala. Rozhodl se věnovat umění, ale, podle jeho pozdějších slov, to bez oficiálního vzdělání a stranické příslušnosti bylo v tehdejších dobách složité. Proto po absolvování vysoké školy volil zaměstnání, která, podle něj, nezatížila mozek nesmysly, přitom mu umožnila být na zdravém vzduchu a současně se zabývat tím, co jej zajímalo nejvíc, tedy kontinuálně hudbou a malováním – jednalo se tedy téměř výhradně o dělnické profese, a podle Franze by z toho seznamu byl „docela dobrý kádrový posudek pro účast v disidentském hnutí“. V tomto období jezdil například se sypačem, se sanitkou, rouboval stromy, vykládal vagony, uklízel v obchodním domě Dětský dům, dělal referenta v knižním Avicenu. Současně se snažil ucházet o zaměstnání v nejrůznějších, jak s odstupem času říká, kvazikulturních institucích, které podle něj žádnou kulturu nevytvářejí, jako byla například Československá televize. Franz vzpomíná, že si z něj v těchto institucích dělali jen legraci, a že se pro něj jednalo o velmi pracné období, kdy byl bez razítka v občanském průkazu neustále „jednou nohou mimo zákon“.\n\nVe druhé polovině 80. let (od konce roku 1985) působil jako vychovatel na středním učilišti spojů, kde mimo jiné vedl zájmovou uměleckou činnost. Jak později uváděl, mimo jiné se zde snažil pozitivně působit na tzv. problémovou a sociálně neukotvenou mládež.\n\nSe svojí budoucí ženou Markétou se seznámil v počátcích svého studia na Právnické fakultě UK, kde byla jeho spolužačkou a později i členkou jím spoluzaloženého divadelního souboru Kytka. Mají spolu dceru Kristýnu. Rozvedli se v roce 1997, údajně z důvodu oboustranného pracovního vytížení. Od roku 2001 je Franzovou partnerkou fotografka Ida Saudková bývalá manželka Samuela Saudka a Jiřího X. Doležala.\n\nVladimír Franz vlastní třípokojový byt v Praze-Smíchově, který získal v rámci porozvodového majetkoprávního vypořádání; bývalý hostinec na Šumavě, který mu sloužil jako ateliér, připadl jeho bývalé ženě. V roce 2004 zakoupil zchátralou bývalou hospodu ve vesničce Dožice u Nepomuku, kterou využívá jako letní ateliér. S partnerkou se starají o dva psy, křížence Milana a Tomáše.\n\nNebyl a není členem žádné politické strany.\n\nV letech 1981-84 byl spoluzakladatelem, scénografem, výtvarníkem a skladatelem studentského autorského divadla Kytka, vzniklého roku 1980 na půdě Právnické fakulty UK. V rámci divadla Kytka vzniklo celkem šest her – Opera ještě nezemřela, Jídelní lístek, Tajemný listonoš, Jeníček a Mařenka, Harudel a Žába. Součástí ansámblu tohoto divadla byla, mimo jiné, například Franzova budoucí žena Markéta, básník, textař, dramatik, sociolog a učitel na Katedře politologie a sociologie Právnické fakulty v Praze Jan Kosek, dramatik, pedagog, budoucí ředitel Národního divadla a také ředitel agentury Dilia Jiří Srstka, a další bývalí studenti Právnické fakulty UK Petr Borka, Otokar Marek, Eliška Lachoutová či Jana Švenková. Po téměř třiceti letech byly v rámci 9. ročníku festivalu Opera 2009 provedeny v obnovené premiéře a v původním obsazení (nově v režii Petra Chmely) dvě hry divadla Kytka, Opera ještě nezemřela a Tajemný listonoš.\n\nFranzovým prvním profesionálním uměleckým angažmá bylo zaměstnaní v Divadle pracujících v Mostě, kam nastoupil jako korepetitor a autor hudby spolu se skupinou absolventů DAMU v čele s režisérem Zbyňkem Srbou.\n\nOd roku 1991 působí jako pedagog Divadelní fakulty AMU (první rok zde učil externě), kde vytvořil Kabinet scénické hudby a hudebně-výtvarné interakce; přednáší rovněž na Filmové fakultě AMU. Od března 2016 působí na katedře výtvarné kultury Univerzity J. E. Purkyně v Ústí nad Labem. V letech 1996–2000 stál v čele Akademického senátu AMU. V roce 1998 se stal docentem AMU v oboru dramaturgie se zaměřením na scénickou hudbu, a to za habilitační práci O hudbě scénické a uměleckou činnost. Ke dni 15. října 2004 byl jmenován profesorem AMU pro obor dramatická umění – dramaturgie činoherního divadla.\n\nJako pedagog působil i na brněnské FAVU, a to přibližně v letech 2005–2007.\n\nSvým rozsáhlým dílem na poli scénické hudby ovlivnil Vladimír Franz tvorbu nejvýznamnějších představitelů nové generace české divadelní režie. Ve svých scénických skladbách uplatňuje principy vlastní teoretické koncepce autonomní role hudby jakožto jedné z určujících složek dramatu; základy této\nkoncepce popsal a vysvětlil ve své docentské práci „O hudbě scénické“, v přednášce „Incidental Music as a Dramatic Character“ (otištěno v časopise Theatre Design&Technology v létě 2000), v přednášce „The way of incidental music from the semantic sign to a dramatic character: Incidental music as a simultaneous dramaturgy“ (přednesené na kolokviu OISTAT „Theatre&Sound Colloquium“ v Londýně v červnu 2002), v přednášce „Hercules: The concept of a stage oratorio“ (prezentované v rámci Prague Quadrennial OISTAT Scenofest Sound v červnu 2003) a v profesorské přednášce „Hudební dramaturgie“ (únor 2004). (Texty všech uvedených prací jsou dostupné na internetu.)\n\nVladimír Franz dosud zkomponoval hudbu k více než 150 divadelním představením (některé z jeho scénických kompozic se dočkaly vydání na CD), scénická oratoria \"Júdit\" (r.Věra Herajtová, MD Zlín, 1999), \"Rút\" (r.Věra Herajtová, Západočeské divadlo, Cheb, 2000) a \"Hérakles\" (r. Miroslav Bambušek, Multiprostor Louny, 2002), hudbu k rozhlasovým hrám \"Hamlet\" (Český rozhlas, r.: Markéta Jahodová, 2001) a \"Bouře\" (Český rozhlas, r.: Markéta Jahodová, 2002), a k rozhlasovému mytologickému seriálu Jana Vedrala \"Achájové\" (Český rozhlas, r.: Aleš Vrzák, 2007), dále 150 písní a písniček, lidové suity \"Láska a smrt\" (premiéra v Praze v r.1985) a \"Masopust\" (premiéra v Praze v r. 1984), hudbu k performancím \"Stavba Babylónské věže\" (Ústí n/L, 1994) a \"Republika slaví narozeniny\" (Praha, 2006), hudbu k multimediálnímu projektu \"Ikarův vzestup\" (Most, 1995), komorní kantátu \"Křik strašidel\" (na text básně Jaroslava Seiferta) a kantátu pro smíšený sbor \"Tractatus Pacis\" (na texty návrhu mírové smlouvy Jiřího z Poděbrad a novozákonní Apokalypsy), hudbu k televizní inscenaci \"Dějinné události\" (r.: Jiří Pokorný), cyklu televizních povídek \"3× s… Miroslavem Donutilem (O návratech)\", dokumentárním filmům \"Cesta do Šambhaly\" a \"Varga\" (r.: Z.Novotný), k celovečernímu hranému filmu Tomáše Vorla \"Kamenný most\" (vydáno na CD v r. 1996 a v r. 1997), jedné z povídek filmu Víta Olmera \"Waterloo po česku\" (2002), středometrážnímu hranému filmu Jakuba Hussara \"Skeletoni\" (prem. 2007), zpěvohru-muzikál \"Pokušení sv.Antonína\" (r.Petr Novotný, Divadlo Semafor, Praha, 2001), symfonickou předehru \"Měšťák šlechticem\" (prem. 2007), \"Pražské divertimento\" (prem. 2016), kapesní oratorium \"Mládenci v peci ohnivé\" (prem. v rámci hudebního festivalu Bohemia Cantat 2007), kapesní oratorium \"Prezidentská volba \"(prem. v rámci hudebního festivalu Bohemia Cantat 2014), symfonické básně \"Radobÿl\" a \"Morava\", symfonii pro baryton, dětský hlas, sólo vypravěče, dětský a smíšený sbor, varhany a velký orchestr \"Písně o Samotách\", oratorium \"Ludus Danielis\", operu \"Ludus Danielis\", operu \"Válka s mloky\" (Státní opera, 2013), operu-oratorium \"Údolí suchých kostí\" (prem. 2009) a hudbu k baletu \"Zlatovláska\" (Národní divadlo, 2006).\n\nVladimír Franz je také autorem varhanních \"Variací k poctě Jana IV. z Dražic\" (skladba provedena autorem samým u příležitosti odhalení pomníku – kašny Janovi z Dražic ak. soch. Stanislava Hanzíka v r. 1999), varhanních \"Variací k poctě sv.Jiří\" (provedeno při odhalení krucifixu ak.soch.St. Hanzíka na Řípu o Velikonocích 2000), varhanní \"Pocty hoře Vítkov\" (provedeno v rámci projektu \"Act on Vítkov\" zrealizovaného Teatrem Novogo Fronta dne 11. 4. 2004 v Národním památníku na Vítkově), varhanních \"Variací k poctě sv. Václava\" (skladba provedena autorem samým u příležitosti vernisáže jeho výstavy v Lokti v březnu 2008), \"Variací k poctě sv. Jana Nepomuckého\" (skladba provedena autorem samým u příležitosti vernisáže jeho výstavy v Nepomuku v červnu 2008), \"Variací k putování sv. Vojtěcha\" (skladba provedena autorem samým u příležitosti vernisáže jeho výstavy ve Vrčni v červnu 2009) a spoluautorem skladby \"Dialogy – variace pro varhany a bicí\" (druhým autorem je hráč na bicí nástroje Radek Němejc), provedenou již mnohokrát v různém obsazení v Čechách i zahraničí.\n\nVladimír Franz je dále autorem hudby k projektům \"Tryptych – Poesie Emila Juliše\" (provedeno v rámci festivalu Next Wave v Divadle Na zábradlí v říjnu 2000) a \"Srdce svého nejez/Tanec smrti – Dialogy s Karlem Šiktancem\" (poesii EJ a KŠ recitoval Miloš Mejzlík) a autorem cyklů \"Sbory z Krále Oidipa\", \"Divadelní madrigaly\" a \"Zářící noc\". Pro Jiřího Suchého a Jitku Molavcovou zkomponoval symfonické variace na téma písně Jiřího Šlitra \"Co jsem měl dnes k obědu\". Složil také \"Slavnostní festivalovou introdukci pro Hudební festival Znojmo\" (premiéra v r. 2007).\n\n\n\n\n\n\n\n\n\n\n\n\n\n\n\n\n\nCenu Nadace Alfréda Radoka v kategorii „nejlepší hudba“ získal šestkrát, a to v letech:\nKromě toho byl na tuto cenu sedmkrát nominován: v roce 1997 (kategorie „scénická hudba“ ještě neexistovala, nominován byl proto za hudbu k představení \"Faust\" v brněnském Národním divadle v kategorii „jiný umělecký výkon“), dvakrát v roce 1999 (za hudbu k představení \"Júdit\" v Městském divadle Zlín a \"Maryša\" v pražském Národním divadle), v roce 2001 (za zpěvohru \"Pokušení sv. Antonína\" v Divadle Semafor), v roce 2002 (za hudbu k představení \"Běsi\" v pražském Divadle v Dlouhé), v roce 2004 (za hudbu k představení \"Macbeth\" v pražském Divadle na Vinohradech) a v roce 2013 (za hudbu k opeře \"Válka s mloky\" v pražském Národním divadle).\n\nCenu Divadelních novin v kategorii „hudební divadlo“ získal v roce 2002 společně s Jiřím Suchým za zpěvohru \"Pokušení sv. Antonína\". V roce 2009 byl na tuto cenu nominován za operu-oratorium \"Údolí suchých kostí\".\n\nV roce 2011 získal výroční cenu Ochranného svazu autorského v kategorii „Vážná skladba roku“ za symfonickou báseň \"Radobÿl\".\n\nCíleně, jak uvádí, začal Vladimír Franz malovat přibližně v deseti až dvanácti letech, a to s velkou intenzitou; jeho prvním rádcem a učitelem byl zřejmě dědeček Otto, milovník umění a amatérský výtvarník. Prvním vlastním výtvarným dílem, které Franz osobně považuje za důležité, byl červenočerný obraz ukřižovaného šaška bez tváře s názvem \"Zlá doba\", jímž reagoval na husákovskou realitu a který namaloval ve třinácti, podle jiného zdroje ve čtrnácti či patnácti letech. V roce 1975, tedy ve svých šestnácti letech, měl první výstavu, a to v pražské Galerii Futurum.\n\nZákladními tématy výtvarného díla Vladimíra Franze je jednak ambivalentnost vztahu člověka k přírodě, pomíjivost lidských zásahů do krajiny a postupné mizení jeho stop v nemilosrdně obrodivém kontextu elementární přírodní energie, a také reflexe mnohých modelů dnešního sociálního chování a jejich usvědčování ze směšnosti a pokrytectví.\n\nZatímco přibližně do roku 2004, kdy ve svém letním šumavském ateliéru tvořil básnivé expresivně lyrické obrazy plné archetypálních znaků a splynutí se zemí a její pamětí, reflektující téměř výhradně okolní přírodu (obrazové cykly Studně, Slunečnice, Znamení zóny či Variace o portrétu Antona Brucknera), v posledních letech se ve své výtvarné tvorbě dotýká věcí a jevů společenských. Namísto lyriky se v jeho obrazech objevuje přímé nazývání věcí, jasná předmětnost, silná angažovanost a nelhostejnost k negativním jevům, které nás všechny obklopují. Komentuje kýče a šmé v politice a filozofii, ironizuje, satirizuje a přitom vlastně křičí a řve, často vzteky bez sebe. Jeho ironie je přitom vždycky i sebeironií, neboť schopnost a ochota udělat si legraci sám ze sebe je pro něj výsostně důležitá. Podle kunsthistorika Vladimíra Drápala se Vladimír Franz vzhledem ke své nekompromisnosti a schopnosti vyjadřovat se bez zábran „stává burcujícím glosátorem současného stavu, nemilosrdným kritikem reality, zbavené vší naivity a vyumělkovaných příkras, který poukazuje na akcelerující civilizační autodestrukci. Pozoruje nás prizmatem apokalypsy, jejíž součástí se chtě nechtě každý z nás stal.“\n\nVladimír Franz svá současná plátna zaplňuje podle Vladimíra Drápala zjeveními jakoby z jiné kosmické dimenze: „V obrazech najdeme zasněžené muchomůrky a vedle nich Ježíška, pomalu umrzajícího ve fialově nevlídném lednovém lese – co ostatně také s Ježíškem po Vánocích? Modré králíky a nebe plné psů, kočku sledující televizní obrazovku, umístěnou na vrcholu totemu z prasečích hlav. Obřího Disneyho myšáka, večeřícího rozteklý dort, který je obklopen dvanácti ženskými přirozeními, symbolizujícími dvanáct apoštolů a navozujícími téma Poslední večeře, ve skutečnosti je to však jednoznačný příměr falše, kdy kosočtverec Jidáš pronáší slovo Bůh, zatímco ostatní vagíny se překřikují slovy jako Láska, Svědomí, Řád, Tolerance a dalšími, dnes už zcela vyprázdněnými symboly, sakrální témata jsou destabilizována prvky Matějské poutě a Coca-Coly. Razantní, fyzickou malbou se stává Vladimír Franz solitérem v zobrazování klipovitosti doby a zvrácenosti lidské říše; i proto na jeho obrazech hovoří zásadně zvířata či věci, jejichž hlas je zřejmě naléhavější.“\n\nChce-li se podle Franze hudebník nebo malíř nazývat umělcem, musí mít především názor. Používá komiks i kýčovité koláže a většina obrazů přitom podle České televize vypadá, jako by ještě potřebovaly domalovat. Franz to zdůvodnil odkazem na výrok Pabla Picassa: \"„Dokončený obraz je mrtvý. Nedokončený je nebezpečný.“\"\n\nVýznamný vliv na Franzovu výtvarnou tvorbu měl od 80. let 20. století jeho učitel a přítel a až do svého úmrtí v roce 1997 prakticky ignorovaný český malíř Andrej Bělocvětov; Franz věnoval propagaci a kunsthistorickému zhodnocení jeho díla mnoho energie. K seznámení s tímto významným českým výtvarníkem a jeho dílem Franz uvedl: \"... Třeba já jsem si před dvaceti lety znepřátelil spoustu lidí a zkomplikoval si vlastní cestu, protože jsem se postavil za dílo malíře Andreje Bělocvětova. (...) Jeho paní dělala provozní v Dětském domě, kde jsem ve svém dělnickém období po dokončení právnické fakulty dělal uklízeče. Mně se to dílo nejdřív nelíbilo, ale po čase jsem pocítil potřebu ho zase vidět, a tak jsme byli pak v intenzivním kontaktu. Za normalizace žil téměř patnáct let pouze ve svém žižkovském bytě a vlastně nevycházel. Jeho dílo je velice tvrdým, někdy až zlým pohledem na svět. Přestože jsou mnohé jeho obrazy vysoce poetické, není to poetika smířlivá či sentimentální. Tím se zcela vymykal kontextu jistého intimismu českého výtvarného umění. Jeho solitérství mu znemožňovalo, aby se konfrontoval s historiky umění. I když jeho dílo není úplně blízké mému způsobu nazírání světa, bylo mi okamžitě jasné, že je na světové úrovni. Věděl to i Milan Knížák. Proto taky hned zkraje svého působení v Národní galerii obrazy Andreje Bělocvětova vystavil. Posléze se snažil nějaká díla dokoupit, ale vzbudilo to takovou nevůli v Radě NG, že i Milan Knížák musel couvnout.\"\n\nVladimír Franz dosud prezentoval svá díla na více než 75 samostatných výstavách a zúčastnil 55 kolektivních přehlídek, výstav a soutěží (v 70. a 80. letech zpravidla neoficiálních) v Praze, Brně, Bratislavě, Sušici, Nymburku, Dobříši, Kolíně, Valticích atd.\n\nJeho díla jsou zastoupena v galeriích a soukromých sbírkách v České republice, Velké Británii, Francii, Holandsku, Belgii, Švédsku a Novém Zélandu.\n\nV roce 1980 ilustroval samizdatovou sbírku Jaroslavy Šálkové zvané Kavče pojmenovanou \"Dobře domluvený vandr\". Ilustroval i román Rostislava Křivánka \"Země strašidel\" (nakladatelství Barrister & Principal, 2009).\n\n\nVladimír Franz má potetovanou přibližně polovinu těla, a to včetně ušních boltců, očních víček či rtů; barevnými pigmenty má však tetovanou pouze hlavu a paže. Po určité období byl znám také hojným piercingem.\n\nV září 2004 vydalo nakladatelství Orpheus knihu \"Vladimír Franz: Rozhovory\" překladatele, filosofa a kunsthistorika Petra Kurky (zemřel při autonehodě v dubnu 2006). Kniha je členěna na kapitoly o hudbě, výtvarném umění a divadle, obsahuje rozsáhlou barevnou přílohu a tehdy kompletní soupis Franzova díla; součástí knihy je i podrobný rejstřík. (Poznámka: Kniha měla být první z připravované edice rozhovorů nakladatelství Orfeus; poté, co Petr Kurka zemřel uprostřed práce na knize rozhovorů se sochařem Stanislavem Hanzíkem, nakladatelství zaniklo a část jeho programu převzalo nakladatelství Casablanca.)\n\nZačátkem 90. let se podle některých médií a dokumentů účastnil vznikající skinheadské subkultury, které se údajně snažil dodat určitý filozofický a morální rozměr. Tento záměr, který se snažil realizovat s tehdy začínajícím novinářem, psychologem Jiřím X. Doležalem, se mu nezdařil a nad následky svého počínání údajně ztratil kontrolu; podle svědectví samotného J. X. Doležala byli spolu s Franzem opakovaně od skinheadů v daném období zbiti. Podle J. X. Doležala se doktor Franz společně s ním pokoušel stát ideovým vůdcem českých skinů a naučit je Dobru, ale nikdy se mu to nepovedlo. Aspiroval na ideologa proto, že chtěl skiny zklidnit a deproblematizovat, avšak neměl podle Doležala ani nejmenší sympatie k nacismu a neonacismu. Doležal uvedl, že společně s Franzem vypracovali koncept, podle kterého skinheadi měli být přijímáni do ministerstvem vnitra řízených oddílů domobrany, kde by se naučili pořádku, správným stravovacím návykům, úctě k právu, jenomže po vystřízlivění oba došli k názoru, že skini jsou nesocializovatelní sociopati, se kterými „nejde dělat nic jiného, než je pozavírat.“\n\n1. května 1990 Franz vystoupil na koncertu hudebních skupin Orlík a Braník v hotelu Tichý (dnes hotel Ariston) v Praze na Žižkově s projevem, v němž oznámil dřívější vznik názvu Nová česká jednota, k němuž mělo dojít v klubu Na Chmelnici nejspíše v prosinci 1989, vyzval přítomné, aby ze svého středu vybrali organizačně zdatné jedince a svolal první sraz jednoty, což zakončil zvoláním Oi!, zároveň oznámil, že vyšlo první číslo skinheadského časopisu (zinu) \"Čech\". Organizátor koncertu však vzápětí Vladimíra Franze osočil za údajné „rozeštvávání“ a poznamenal, že sraz skinheadů měl oznámit někdo jiný. Šéfredaktor zinu Čech následně Vladimírem Franzem svolaný sraz zrušil. Záznam projevu i celého koncertu koluje po internetu. Fotografie JUDr. Franze byla motivem titulní strany prvního čísla časopisu (zinu) Čech. Pro tento zin Vladimír Franz údajně sepsal několik programových bodů, ve kterých například vytyčil ideu boje proti drogám, posilování fyzické kondice nebo pozitivního rozvíjení vlastenectví. Franz se vzápětí od výsledné podoby zinu i jeho autorů opakovaně veřejně distancoval (viz dále).\n\nPočínaje rokem 1990 vyšlo v médiích několik článků, které se zabývaly vztahem JUDr. Franze ke skinheadské subkultuře. Podle dehonestačního textu Davida Vondráčka v časopise Mladý svět se jistý mladý skinhead Dan R. distancoval od „mladých vypatlanců a JUDr. France“, kteří údajně honí rákosníky po Václaváku a „mají ukrutánskou srandu, když nějakému rákosu zpřelámou žebra“. Podle citace tohoto Dana v Mladém světě je „Franc rozumnej chlap a inteligent, ale má ujetý potěšení z toho, že ho někdo z těch mlaďochů bere a že je může ovládat“. Na druhou stranu se dotyčný Dan ztotožňoval s údajným Franzovým názorem, že „čeští skini mají být něco jako policajti pochůzkáři, jichž se budou všichni ti kriminálníci a šmelináři bát“. Vladimír Franz na tento článek v Mladém světě zareagoval dopisem, z nějž tento týdeník publikoval několik upravených výňatků. V dopise Vladimír Franz vyzýval stát k řešení problematiky problémové mládeže, vysvětlil své pohnutky, jež jej vedly do daného prostředí a distancoval se od jakýchkoli násilných akcí i materiálů publikovaných zinem Čech, s tím, že je jeho podobou zděšen a že byly jeho myšlenky redaktorem zinu zneužity. Podle informací zveřejněných koncem roku 2012 na facebookovém profilu iniciativy „Vladimír Franz prezidentem“ se David Vondráček po 22 letech za svůj text v Mladém světě omluvil.\n\nPři rozhovoru s redaktorkou časopisu Vlasty Marií Homolkovou v roce 1990 Franz sice tvrdil, že není typický skinhead, ale dostavil se s vlasy ostříhanými na milimetr, ve vysokých botách a v maskáčích. Vznik skinheadské subkultury vysvětloval jako sociálně logickou reakci civilizované společnost proti agresivnímu pronikání promitivnější kultury lidí, kteří mentalitou a temperamentem nejsou schopní přijmout místní pravidla soužití, jako svépomoc lidí tam, kde stát nestačí zajistit klid. K situaci kolem undergroundové mládeže prý tehdy prohlásil: \"„Považoval bych za prozíravé, kdyby prezident Havel ke svému rozsáhlému poradenskému aparátu přibral poradce pro undergroundovou mládež. Člověka, který se tam dole pohybuje, a ví, jak to tam vypadá. Případně tuší, jak a kam odvést energii, která dneska končí v alkoholu, nudě a rvačkách. Situace je příliš vážná na to, aby jí vyřešila policie a zákazy.“\" Od vlny útoků na Romy a Vietnamce se podle článku v časopise Vlasta distancoval: \"„Nejsme ti, kdo tyhle bitky vyvolávají, aspoň ne většina z nás. Nechceme násilí za každou cenu. Člověk by jen měl umět zdravě si prosadit to, co chce.“\"\n\nV září 1991 prohlásil Franz pro rozsáhlý článek v časopisu Reflex: \"„...Každý by měl prodělat podobné období určité manifestačnosti, chtění – ten pocit, že někým jsem, někam patřím, na něco navazuju… Bohužel u skinheadů se vyjádření oné manifestačnosti většinou zploštilo na řev Jsem Čech! Přitom v historii měli zmatek. Přesto jsem věřil, že je možné, nějak je zkultivovat. Identifikovat ten dav s pozitivním cílem. Zajímalo mne, jestli by po absolvování určitého výchovného cyklu – sebeobrana, kázeň, morálka… byli s to své schopnosti nasměrovat kladně. Tím by mohli učinit zásadní obrat sami v sobě – a získat pocit plnosti…“\" Svůj zájem o „problematiku městské mládeže\" vysvětluje, mimo jiné, zkušenostmi z pobytu na Novém Zélandu na sklonku 80. let: \"„Tam vznikla myšlenka výcviku českých skinů. Viděl jsem, jak to funguje. Třeba když má ženská noční službu v nemocnici, telefonem si najme dva kluky a oni ji doprovodí domů. Dotáhnout naše skiny k pozitivní činnosti mohlo nahradit jejich tradiční zamindrákovanost, planý pindání, poflakování po hospodách pocitem vnitřní plnosti. Třeba karatisti si dovedli najít místo v ochrance pana prezidenta a společnost je bere jako pozitivní faktor. (…) A mimochodem, není to zase tak dávno, co byla na jednom plese, jehož se pan prezident účastnil, svěřena pořadatelská služba právě skinům. Nedostala se tam ani noha bez lístku, dokonce tam nevpustili ani svého kolegu, který nebyl v kvádru. Škoda, že opačných zkušeností je víc.\"\" Pokud jde o zin Čech, Franz k jeho genezi uvádí: \"„Napadlo mě tedy ověřit si možnost kultivace na tak banální věci jako nějaká tiskovina. Totiž zejména skinheadi z venkova furt sténali, že nikdo o nikom neví, jestli má někdo na prodej bombra, kde hraje jaká kapela… Vypracoval jsem určité schéma, podle kterého mohli dělat. Kromě zmíněného servisu tam měly být články o historii hnutí, vlastní tvorba, názory… Prostě aby se trochu rozhejbali. Bohužel se toho kdosi zmocnil a vznikl nechutný pamflet. Z původního rozsahu čtrnácti patnácti stránek zbyl dvoustránkový rasistický letáček. Původní informativní a stmelující smysl byl absolutně popřený. Mělo se to jmenovat Krok, oni zvolili název Čech. Na titulní stránku ovšem použili mou fotku, čímž mě uvedli do přímé souvislosti s věcí, s níž jsem naprosto nesouhlasil. Oleje přilil Mladý svět neuvěřitelně diletantským článkem pana Vondráčka a své si přisadili i lidi kolem skupiny Orlík, protože oni si neobyčejně zakládali na tom, že jsou slušný – ovšem ve smyslu, že můžou ty mládenečky divočit písněmi typu ´Rozbij mu držku, dobij ho pěstí!´ a potom okamžitě poskytovat rozhovory, jak jsou mírumilovní a hodní… Tehdy jsem se úplně stáhnul, protože fašizující tendence mi připomínaly bolševismus v novém hávu. Nejsem žádným duchovním otcem české mutace skinheads – onoho hnutí rozhněvaných mladých učňů. Připadá mi to, jako by kolem jela kára s píchlou gumou, já půjčil lepidlo a někdo na mě svaloval zodpovědnost, že vůz opravili špatně…“\" \n\nS významným osobním svědectvím ohledně názorového světa Vladimíra Franze a motivace jeho přítomnosti v prostředí problémové mládeže na přelomu 80. a 90. let vystoupil počátkem prosince 2012 novinář a sociolog Jiří X. Doležal, který ve svém článku kategoricky odmítl, že by Franz projevoval jakékoli sympatie k nacismu a neonacismu a jeho aktivity mezi tehdy se profilujícími skinheads vysvětlil snahou tyto zklidnit a odproblematizovat: \"\"Počátek devadesátých let. Byli jsme oba mladí intelektuálové, neznalí života, vyrostlí v pražských středostavovských rodinách. Hodně večerů jsme v pražské kavárně Slavia prodiskutovali o subkulturách, o přínosu pankáčů pro společnost, rastamanů pro přírodu a o možnosti eliminovat negativní patologické jevy mezi subkulturami. A tak jsme si vybrali tu nejproblematičtější – skinheady (neonacisté jako takoví tehdy ještě neexistovali) – a rozhodli se, že je zreformujeme v pozitivní sociální jev. Koupili jsme si bombery a martensky, vyholili hlavy a rozhodli se, že skinheadům vysvětlíme, jak mají správně skinheadit. Vypracovali jsme koncept, podle kterého se měl skinheadských tlup ujmout stát, jmenovitě ministerstvo vnitra. Skinheadi měli být přijímáni do vnitrem řízených oddílů domobrany, kde by se naučili pořádku, správným stravovacím návykům, úctě k právu. Oba jsme s Láďou vyrostli v dětinském přesvědčení, že lidi lze měnit a že klíčovým určujícím faktorem je prostředí. Ani jednoho z nás tehdy nenapadlo – protože jsme neměli žádnou osobní zkušenost s nejnižšími vrstvami –, že většina skinů jsou nesocializovatelní sociopati a nejde s nimi dělat nic jiného než je pozavírat. Naše teorie byly ve Slavii velmi pěkné a přesvědčivé. Pak ale nastal ostrý kontakt s realitou. Vyrazili jsme do skinheadské hospody, že to jako klukům vysvětlíme, a dostali jsme přes držku. Pak jsme mezi ně šli ještě jednou. Se stejným rezultátem. Nakonec jsme mezi skiny zavedli štáb České televize, a to jsme dostali přes hubu i se štábem. Takže jsme se vrátili do Slavie, nějakou dobu ještě rozebírali naše sociálně- inženýrské teorie, ale mezi realskiny jsme už nešli. Takže závěrem: doktor Franz se skutečně pokoušel, dokonce spolu se mnou, stát ideovým vůdcem českých skinů a naučit je Dobru, ale nikdy se mu to nepovedlo. Aspiroval na ideologa proto, že chtěl skiny zklidnit a odproblematizovat. Neměl ani nejmenší sympatie k nacismu a neonacismu. Tečka.\"\"\n\nOd počátku 90. let byl Franz příležitostně na své působení mezi skinheads médii dotazován. Například v rozhovoru pro Reflex v roce 2001 na otázku Petra Holce \"Počátkem devadesátých let jste se pokoušel osvětou působit na skiny, nakonec jste však skončil pod patronátem BIS. Jaká byla vaše tehdejší vize?\" odpověděl: \"\"Chtěl jsem podchytit problémovou městskou mládež a naznačit jí cestu. Tehdy ještě nešlo o ultrapravicové smýšlení, a navíc ze své pedagogické práce v učilišti vím, že nad nikým – byť sebezanedbanějším – by se neměla a priori lámat hůl. Zatímco ostatní základali politické strany a zajímali se především o ekonomiku, já se snažil společnosti pomoci v oblasti otázek, o nichž jsem něco věděl. Místo toho, aby se problematická městská mládež jemně podchytila, společnost celý problém zbytečně skandalizovala a medializovala. Za dnešní stav ultrapravicové devalvace části mládeže si tedy společnost může sama. V roce 1990 se situace jevila růžově a my jsme byli idealisté. Domnívali jsem se, že vše proběhne jako ve foglarovce. Možná i prezident se domníval, že pravda a láska zvítězí nad lží a nenávistí.\"\" \n\nNa chatu serveru Tiscalli v únoru 2006 na otázku „Počátkem 90. let jste byl v některých médiích (Reflex) propírán coby extrémista, vůdce skinheadů, apod. Čím jste si to zasloužil – byla v tom jen pitomost redaktorů nebo nějaká osobní animozita? Jak moc Vám to uškodilo? Setkáte se ještě dnes s podobným náhledem na svoji osobu?“ reagoval: \"„Byla to mediální mystifikace, která vyplynula z banální osobní animozity. Kdybych jenom trochu něco v tomto ohledu podnikal, tak publicita, která mi byla věnována, by mi už dávno zajistila minimálně místo prezidenta. Uškodilo mi to velmi. Minimálně už deset let ne.“\"\n\nNa přelomu července a srpna 2012 vzniklo pro účely předvolební kampaně krátké video nazvané \"Vladimír Franz: O korupci a extremismu\", v němž, mimo jiné, uvedl: \"„Svého času, je to až úsměvné, že se objevují reminiscence na to, že já nějak souvisím s extrémismem, a nejen že to, co bylo již před dvaceti lety, ale i v dnešní době někdy nějaká vlaštovka jako by přiletěla z této doby. Jak známo, v polovině 80. let jsem se pohyboval v učňovském školství, kde, jak známo, člověk přichází do styku s problémovou městskou mládeží. Věděl jsem, že tito lidé nejsou pouze ztracená generace, jak bylo neustále líčeno, že mají svůj život, ale že jsou také v něčem bezradní. Proto jsem na sklonku 80. let se snažil najít nějaké řešení nebo zkusit nebo naznačit i státu jaké by bylo možné potenciální řešení, aby se energie těchto lidí nezvrhla do nějakých opravdu negativních konců. Bohužel, dřív, než k tomu došlo, bylo to celé ne medializováno, ale přímo skandalizováno, čili se z lékaře stal pacient. Je to stejné, jako kdyby profesor Pasteur, který hledal vakcínu proti vzteklině, byl najednou obviněn z toho, že vzteklinu rozšiřuje. Čili jsem vlastně přišel k takové nezasloužené, v uvozovkách, popularitě, o kterou jsem opravdu nestál. Znovu říkám, že extrémismus je výrazem nějaké společenské krize, zejména u slabších nátur, a takto by k němu mělo být přistupováno.“\"\n\nZačátkem srpna 2012 Franz pro Lidové noviny prohlásil: \"„Nikdy jsem se jako skinhead necítil a necítím se jím být ani dnes“.\" Rovněž pro magazín MF Dnes popřel, že by někdy sympatizoval se skinheadským hnutím. Informace o jeho příslušnosti ke skinheadskému hnutí byla údajně v roce 1990 rozšířena ze msty kvůli tomu, že jakýsi grafik nedodal včas návrh plakátu pro koncert a Franz zadal práci jinému grafikovi, pomlouvačný článek v Mladém světě vyšel bezprostředně poté. K tomu, že prý založil organizaci Nová skinheadská jednota a časopis Čech a v něm měl vymezit základní pravidla pro skinheady, se Franz v roce 2012 vyjádřil se smíchem: „To jsem se dočetl i v jedné knížce. Strašně rád bych tu organizaci i časopis viděl.“ Franz tvrdil, že „tato tendence“ mezi mládeží tehdy ještě naprosto nesouvisela s tím nepříjemným, s čím je ta scéna spojována dnes, a nebylo to nacisticky orientováno. Miroslav Mareš oponuje, že tehdejší scéna byla z kriminálního pohledu naopak nebezpečnější než ta dnešní a počet jimi spáchaných rasových vražd byl mnohem vyšší, i když nebyli tak ideově vybavení, jako jsou dnes někteří neonacisté dnes.\n\nDocházení na koncerty Orlíku Franz přiznal, ale uvedl k tomu, že Daniel Landa ho zajímal nikoliv jako zpěvák své skupiny, ale jako člověk, který měl možnost vypracovat se na poměrně slušného šansoniéra. Franz v roce 2012 řekl, že texty Orlíku prý považoval za slabomyslné. Franz uvedl, že navštívil asi dvě zkoušky a asi tři koncerty, což potvrdil i David Matásek, podle nějž Franz na zkouškách seděl „takový tichý, mírně neurotický, ale s obrovským potenciálem“.\n\nV rozhovoru pro Českou pozici v polovině listopadu 2012 odpověděl na otázku \"Jak se zpětně díváte na vaši aktivitu v 80. letech?\" takto: \"\"V polovině 80.let, kdy jsme pracoval v nejrůznějších dělnických profesích, mě zajímala společnost. Měl jsem tu možnost zjistit, co je člověk, co je vůbec společnost, co jsou nejrůznější společenské vrstvy. A jelikož zastávám názor ze své tvorby, že na co si nesáhnu, o tom nic nevím, zajímalo mě to. Navíc, tam jsem zjistil, že lidé si na sebe vezmou bundu a jsou metalisti, pak si vezmou čelenku a jsou indiáni, a pak si načešou číro a jsou pankáči. Jakékoli tyto sociologické sondy stran společnosti nesouvisely s mým názorem nebo s mým názorovým světem, mě to zajímalo a byla to sociologická sonda. Také jsem, když byla amnestie, strávil týden mezi kriminálníky, tedy amnestovanými, na Hlavním nádraží, protože mě zajímalo, co je to za sociologickou strukturu, zajímal mě třeba běh non-stopu na Václavském náměstí, jak funguje organizace… nebo… jak funguje, jak je organizována noc pražskou galérkou, zajímaly mě nejrůznější sociologické jevy, do kterých by sociolog, který sedí v kanceláři, a čte jenom v knize a je vyděšen, že po ulicích kdokoli chodí… samozřejmě, člověk byl dobrodružný, takže mě zajímaly tyhlecty, jakoby, trošku jevy, které nejsou normální, ale normální lidi člověk může vidět v tramvaji.\"\"\n\nPři rozhovoru pro časopis Respekt na konci listopadu 2012 Franz ke své údajné skinheadské historii prohlásil: \"\"Zajímal mě dav v mé energii, dělal jsem si pozorování, ale vždy jsem si násilí ošklivil a chtěl jsem energii těch kluků napřít dobrým směrem, například aby vstoupili do policie,\"\" Časopis k tomu dodává: \"Jeho tvrzení o pouze studijních a bohulibých účelech skinheadského angažmá se s odstupem nedají ověřit, ale stejně se na Franzovo působení v subkultuře dívá i politolog zaměřený na extremismus Miroslav Mareš: podle jeho pojednání z roku 2001 chtěl potetovaný vychovatel vytvořit ze skinů \"apolitické a společnosti prospěšné disciplinované jednotky pro dohled nad pořádkem v oblastech s vysokou kriminalitou\". Jiní svědci potvrzují Franzovo nadšení pro zkoumání různých skupin lidí: v 80. letech prý pár měsíců bydlel v Mostě v romské rodině a jezdil s nimi každé ráno na šichtu do dolu Vrbenský. Franz k tomu říká: \"\"To je pravda, prostě mě to zajímalo. A stejně jsem pronikl do řad lidí propuštěných Václavem Havlem v rozsáhlé amnestii z vězení, chtěl jsem vidět, jak budou žít.\"\" Pokud jde o citovaný článek ve Vlastě z roku 1990, tam prý tehdy jeho slova překroutili, a vysvětlení toho, co podle něj subkultura skinheads cítí ke společnosti, vydávala redaktorka za jeho vlastní úvahy.\n\n30. července 2012 oznámil, že bude kandidovat v přímé volbě do funkce prezidenta České republiky. Stalo se tak v reakci na facebookovou iniciativu Vladimír Franz prezidentem, která vznikla bez Franzova vědomí a zpočátku vypadala jako recese. Výzvu přijal, začal sbírat podpisy potřebné ke kandidatuře a prohlásil, že je ochotný se tomu věnovat naplno a se vší vážností. Že by přijal nabídku kandidovat na prezidenta, odpověděl na dotaz z legrace už v roce 2005. Kandidaturu v roce 2012 prohlašoval za vážně míněnou.\n\nKampaň vedl výhradně přes internetové sociální sítě. 9. srpna 2012 spustila iniciativa Vladimír Franz prezidentem (VFP) předvolební web, na kterém byly zároveň zveřejněny základní údaje o Franzovi, jeho životopis a názory a text prohlášení, jak by Franz nakládal s jednotlivými prezidentskými pravomocemi a jak vidí úlohu prezidenta ve společnosti.\n\nNa tiskové konferenci koncem srpna 2012 podepsal petice podporující kandidatury několika kandidátů, které považoval za demokratické, aby tak napomohl rovným šancím v prezidentské volbě. Podpořil podle Novinek.cz téměř všechny uchazeče, mezi nimi například Slávka Popelku, Ladislava Jakla, Janu Bobošíkovou či Kláru Samkovou. Odmítl podpořit kandidaturu antikomunisty Petra Cibulky, předsedy DSSS Tomáše Vandase a vědmy, kartářky a léčitelky Jany Lysoňkové, o kterých řekl, že s nimi nechce mít nic společného. Gesto podpory více kandidátů ocenil například sociolog Jan Hartl ze společnosti STEM, podle nějž Franzova podpora ostatních kandidátů odpovídá smyslu zákona a je výrazem demokratického smýšlení, zatímco politici prý kvůli své hlouposti nedokázali veřejnosti, že podpis na petiční listině ještě neznamená automaticky volbu daného kandidáta. Jan Herzmann ze společnosti PPM Factum označil Franzův postup za chytrý marketingový tah, který je však určen především politicky zainteresovaným intelektuálům.\n\nOrganizátoři kampaně vydávali magazín Franzin a objížděli republiku v limuzíně Air Franz One, jejíž název parafrázuje volací znak Air Force One letounu s prezidentem USA i název letecké společnosti Air France.\n\nSlovně jej podpořili například zpěvák a tanečník Ondřej Havelka, spisovatel Miloš Urban, režisér Jan Hřebejk. Finančně jej podpořili zejména drobní dárci, nejvíce (20 tisíc Kč) dal Václav Dejcmar, sám Franz na svou podporu přispěl 10 tisíci Kč, do 19. prosince došlo na volební účet asi 285 tisíc Kč.\n\nZahraniční média se pozastavují zejména nad jeho netradičním zjevem, jaký považují u studovaného člověka za kuriozitu. Polský server tokfm.pl si položil otázku, zda kandidatura není provokací nebo marketingovým podvodem podobně jako Český sen.\n\nPodle Josefa Mlejnka jr. je zatím nejzajímavějším a nejvíce inspirativním kandidátem, neboť již jen svou vizáží nastoluje otázku vztahu vnějšku a vnitřku, formy a obsahu, a to nejen u sebe, ale i u jiných, a zároveň připomíná, že úřad prezidenta je svého druhu virtuální realitou, protože si do ní lidé především promítají různé emoce a prezident je tedy panem králem, institucí zčásti pohádkovou, ba skoro nadpřirozenou.\n\nParlamentní listy oslovily mediálního experta Karla Hvížďalu, politologa Jiřího Koubka a psychiatra Jana Cimického, aby zhodnotili jeho šance proti ostatním kandidátům a pokusili se charakterizovat jeho osobu. Politolog Jiří Koubek ho považuje bezpochyby za excentrika a nedal mu v zásadě žádné naděje na úspěch, a to bez ohledu na vzezření. Podle Hvížďaly není Franzova kandidatura nic jiného než pouhá recese. Podle hudebního publicisty Petra Žantovského byl Franz vždy napřažen pouze ke své kariéře a prezidentská kandidatura je pro něj levný způsob zviditelnit se v médiích jako umělec \"aby mohl prodat více svých desek, případně získat další angažmá“. (Ve skutečnosti v důsledku prezidentské volby přestal Magazín Lidových novin publikovat pravidelné Franzovy glosy, výrazně poklesl počet Franzových zakázek pro divadla - v letech 2014 až 15 na nulu - a od voleb nebyl vydán jediný nosič s Franzovou hudbou.) Psychiatr Jan Cimický k Franzovu tetování těžko hledal vysvětlení, ale nehledal by za ním žádnou diagnózu a Franze považuje za velice vzdělaného a kultivovaného člověka.\n\nNa internetu a v médiích se již od počátku srpna objevují zčásti recesistické soupisy důvodů, proč by Franz měl či neměl být prezidentem. Blesk sestavil, údajně podle reakcí čtenářů, a 3. srpna zveřejnil pětici důvodů pro (je modřejší než Klaus, nekrade tužky, vypadá jako olympijské holinky, konečně jeden slušnej kandidát hodící se k této republice, je vzdělaný a nebyl v KSČ) a proti (byl napojen na skupinu Orlík, byli bychom pro smích celému světu, měl by být premiérem, copak jsme národ Indiánů?, vypadá jak mimozemšťan – to snad raději Bechera Zemana). Na tyto body Franz reagoval v propagační talk show Honzy Dědka 19. září 2012 v Paláci Akropolis. V televizi Prima na tento výčet 21. září 2012 narazil i Jan Kraus ve své talk show s Franzem jako hostem.\n\nBlog Automotive 9. srpna 2012 zveřejnil 10 důvodů pro zvolení (například spontánnost iniciativy za zvolení, vzhled a postoje demonstrující toleranci k odlišnosti, právnické vzdělání, odstup od politiky, nezávislost na silových uskupeních a politických lobby, zkušenosti s bulvárem a odolnost proti němu, pochopení pro situaci ve společnosti, nabídka alternativních řešení a odmítání korupce a extremismu, renesanční propojení sfér společnosti – zvládnutí umělecké formy i právnické hantýrky, životní úspěšnost a tím i hmotná nezávislost, možnost změny, „čerstvého větru“ k vymetení politických chlévů od přetvářky a klamu. 13 důvodů, proč Franz bude prezidentem, zveřejnil 26. listopadu 2012 i internetový magazín iHub – mezi novými důvody zde bylo například, že vládne internetu a Facebooku či že je a musí být inteligentní a že za komunistů pracoval raději i manuálně, než by podporoval něco, co nepovažoval za správné, a že nápadná odlišnost přispěje k propagaci země.\n\nJiří X. Doležal 30. prosince 2012 zveřejnil v Reflexu článek, podle nějž Vladimír Franz získal jedinečnou možnost v pozici zúčastněného pozorovatele nastavit celé prezidentské kampani zrcadlo, ukázat prázdnotu hesel, dutost slibů a trapnost sebepodbízení ostatních kandidátů. Avšak tím, že po své registraci vzal svou kandidaturu vážně a pokouší se vystupovat jako politik a v televizním pořadu Hyde Park se projevil jako karikatura politika, až groteskní ztělesnění politického diletantismu, amatérismu, neinformovanosti a nepochopení, ničí i svůj desetiletí budovaný kredit solidního skladatele a profesora. Jako příklady Doležal uváděl, že Franz až po vysvětlení moderátorky pochopil, co je to progresivní zdanění, či že zároveň souhlasil s odlukou církve od státu a požadoval dohled Nejvyššího kontrolního úřadu nad tím, jak církve se svým majetkem nakládají. Jiří X. Doležal má Vladimíra Franze velmi rád, ale opravdu si nepřeje, aby byl prezidentem čestný, nezkompromitovaný a mimořádně tvůrčí politický diletant.\n\nV předvolebních anketních průzkumech, uvádějících většinou kolem deseti nejnadějnějších kandidátů, se až do počátku září 2012 vůbec neobjevoval, v průzkumu PPM Factum za 6.–16. září 2012 se objevil s 6,6 % rovnou na 4. místě a v dalších měsících získal 4,5 % (6.–8. místo) a 5,6 % (7. místo). V průzkumech agentury Median získal v srpnu i v září 1,5 % a v říjnu 3 %. V průzkumu agentury Sanep získal v srpnu 2012 2,6 %.\n\n8. srpna 2012 deník iHNed.cz napsal, že v počtu facebookových příznivců je Franz druhý z deseti kandidátů a prvního Karla Schwarzenberga rychle dohání, obdobně referoval v srpnu i deník Blesk.\n\nV anketě webu Blesk.cz, jíž se účastnilo téměř 70 000 hlasujících, se 11. srpna 2012 se objevil s 13 % na třetím místě za Janem Fischerem a Milošem Zemanem. V dvoukolové anketě internetové verze týdeníku Reflex ve dnech 6. a 7. listopadu 2011 získal v prvním kole 35 % z celkových 7416 hlasů, následoval jej Karel Schwarzenberg s 30 %. Ve druhém kole získal 7720 hlasů, tedy 68 % z více než 11 tisíc. V anketě portálu iDNES.cz se 14. listopadu 2012 umístil na prvním místě a získal 16725 (26,1 %) z 64031 hlasů, následoval ho Karel Schwarzenberg s 16,3 % a společně postoupili do druhého kola ankety. Ve druhém kole ankety 18. listopadu 2012 zvítězil s 55,7 % (18 895) hlasů nad Karlem Schwarzenbergem. V takzvaných studentských volbách, které se ve dnech 11. a 12. prosince 2012 konaly v rámci výchovy k občanství a v rámci programu Jeden svět organizace Člověk v tísni na 400 středních školách, které se k projektu připojily, a zúčastnilo se jich 61 499 studentů starších 15 let, se umístil s 40,7 % hlasů na prvním místě, s velkým odstupem jej následovali Jan Fischer (19,4 %) a Karel Schwarzenberg (14,6 %).\n\nV prohlášení na stránce své volební kampaně zdůraznil, že má být prezident jednotícím prvkem české politiky i společnosti a není a ani nemůže být autorem a nositelem nějaké vlastní a na výkonné moci zcela nezávislé hospodářské, sociální, zdravotní, environmentální, natož zahraniční politiky. Má podporovat iniciativy směřující ke zlepšení života a odmítat negativní jevy. Důraz klade na vzdělanost, kulturnost a toleranci, zodpovědnost lidí, lidský rozměr funkce prezidenta, dobrou vůli a pozitivní myšlení.\n\nHned v počátcích prezidentské kampaně vyjádřil názor, že se nebezpečí pravicového extrémismu a populismu děsí více, než současné KSČM.\n\nNa začátku srpna 2012 se krátce po ohlášení své prezidentské kandidatury na chatu TN.cz televize Nova vyjádřil k řadě otázek. Jeho první zahraniční cesta v případě zvolení by asi byla tradičně na Slovensko, domácí k hrobům Tomáše Garrigue Masaryka a Václava Havla. Ke státní hymně by rád připojoval Svatováclavský chorál. S angažovaností komunistické strany ve vládě by měl jako demokrat a humanista velký problém, ale více se prý bojí pravicového extremismu a populismu. Koncem listopadu 2012 (po úspěchu KSČM v krajských volbách) při debatě prezidentských kandidátů, kterou uspořádali Mladí konzervativci na Vysoké škole ekonomické v Praze, řekl, že jedním z důvodů marasmu a blbé nálady společnosti je, že nedokázala jasně odsoudit komunismus a nevypořádala se s ním podobně, jako Norimberský proces s nacismem. Začátkem prosince 2012 pro televizi Pětka uvedl, že ideologie komunistů je sice krásná, nicméně z historického hlediska se nikde neosvědčila. Vládu s komunisty by jako prezident kvůli respektu k výsledku svobodných voleb sice jmenoval, ale se zaťatými zuby. Na konkrétní politické otázky často odpovídá, že by se jako prezident zeptal odborníků.\n\nNa řadu sporných otázek nabízí nekonkrétní odpovědi, odvoláním na poradu s odborníky nebo jinými státními činiteli (například ministrem spravedlnosti či financí), na dialog (většinové společnosti s Romy). V televizním pořadu, kde se vyjadřoval spíše proti kriminalizaci užívání marihuany, několikrát (za přisvědčování moderátora) opakoval, že „marihuana je rostlina“ a člověk nemá právo kriminalizovat přírodu.\n\nMediální ohlas vyvolala jeho podpora akci Prague Pride, která mu prý „ani v nejmenším nevadí“, a názor, že homosexualita není nemoc ani politický názor, ale danost, jak uvedl v chatu na tn.cz.\nO dva týdny později pak na svém facebookovém profilu zveřejnil prohlášení na podporu Prague Pride a proti útokům na konání pochodu Prague Pride, v nichž spatřuje hůře či šikovněji skrývané projevy homofobie a vyvolávání strachu z jinakosti.\n\nPodle článku iDnes v prosinci 2012 Franz dosud ani nenaznačil, jakými lidmi by se ve funkci obklopil.\n\nPodle vyjádření zesnulého filosofa a překladatele Petra Kurky z roku 2004 je Vladimír Franz výjimečnou lidskou a tvůrčí osobností, jejíž hudební a malířské dílo představuje jednotu žitého existenciálního Gesamtkunstwerku, jenž je na jedné straně vědomím závazku, odpovědnosti a pokory, na straně druhé však i výrazem nevázaně extatického veselí, svobody a radosti z formování vlastního života jako svrchovaného uměleckého díla. Podle Kurky představuje Franz nezkrotný živel imaginace a touhy dát věcem přesný tvar a kouzlo ozvláštnění a je zároveň reprezentantem skutečně praktikované tvůrčí svobody, jež je navíc přirozeně zakořeněná v niterné potřebě jednoznačného etického postoje.\n\nPodle článku překladatele Petra Onufera, zveřejněného v listopadu 2012 na Bubínku Revolveru a v časopise Přítomnost, se ve Franzových veřejných vystoupeních, někdejších i dnešních, a zejména jeho výzvách týkajících se vzdělanosti, kulturnosti a humanity vyjevuje hystericky přehrávaná, na odiv stavěná „kulturnost“, obskurní národovecký mysticismus a jakési new age třeštění, to vše okořeněné latentní fascinací násilím a mocí ruku v ruce s Hassliebe (silným ambivalentním citovým vztahem) pociťovanou vůči stádu, což připomíná světonázor Daniela Landy. Franz i Landa svému publiku podle Onufera servírují vizi víceméně totožného pseudořádu a pseudomystiky, avšak zatímco Landa ji prodává úplným prosťáčkům, Franz oslovuje přece jen náročnější publikum. Podle Daniela Novotného je Onufer naprostým ignorantem pokud jde o Franzovu starší i aktuální výroky a mnoholetou tvorbu, a jeho tvrzení o tom, co Franz údajně \"servíruje\" svému publiku, pouhým \"tláskáním\"; Onufer navíc, podle Novotného, nikdy nezareagoval na jedinou z výzev ke konkretizaci svých výroků ohledně Franze a kromě toho, vzhledem ke skutečnosti, že svůj článek publikoval v periodiku jednoznačně podporujícím prezidentskou kandidaturu Karla Schwarzenberga, který s Franzem bojoval o totožnou vrstvu elektorátu, byl zmíněný text pouhou součástí defamační útočné předvolební kampaně, k níž se mnozí Schwarzenbergovi podporovatelé během předvolební kampaně snížili.\n\nV říjnu 2012 zveřejnil levicový portál Deník Referendum článek punkera Petra Bergmanna alias Bergáma, který byl v roce 1990 v rozhovoru pro časopis Květy punkovým protějškem Franze, který v rozhovoru představoval skinheadské hnutí. Podle Bergmanna není Franz žádný alternativec, bohém ani filosofující umělec, ale z podstaty konzervativní, přesvědčený xenofob a možná latentní, dnes už životními zkušenostmi otupený rasista, s despotickými sklony a bláhovými recepty na řízení společnosti. Podle Bergmanna byly Franzovy xenofobní a rasistické názory fundamentální, nikoli tendenční, a proto Bergmann nevěří, že jich je Franz nyní prost. Podle Bergmanna Franz své tehdejší působení nyní bagatelizuje a lže o své tehdejší motivaci. Ačkoliv ho podle Bergmanna tehdy skinheadské prostředí kvůli jeho vůdcovským tendencím a scestným konceptům vyvrhlo, jeho nynější působení na veřejnosti vytváří prostor pro extrémně pravicové tendence, aby se rehabilitovaly a aktivizovaly, například už se k němu údajně hlásí „stará garda v čele s Danielem Landou“. Alarmující je podle Bergmanna působení lidí, kteří bez hlubší znalosti Franze podporují jen na základě jeho vzezření, které vyvolává u lidí dojem, že jde o „super týpka“, muzikanta, umělce a vzdělance, který se nebojí mluvit ostře o politicích (ač jeho výpady jsou prázdné, populistické). Podle Bergmanna jakoby Franzovo tetování překrylo nejen Franzovu skutečnou podobu, ale i jeho názorovou podstatu a zároveň zakrylo i schopnost kritického myšlení jindy příčetných a mnohdy i moudrých lidí. Za některé z výše uvedených výroků bylo údajně na Bergmanna podáno počátkem roku 2013 trestní oznámení.\n\nPodle levicového extrémisty Tomáše Schejbala je Franz \"nacionální socialista strasserovského směru\", jehož \"prázdná postmoderní bublina jeho popularity, tvořená vizuální image\", by \"praskla\", kdyby se otevřeně přihlásil k fašismu; jako prezident by prý - podle Schejbala - chtěl Franz \"vládnout tvrdou rukou a prosazovat potlačení odborů\". O několik dnů po publikaci poslal Schejbal odkaz na svůj článek na facebookový profil iniciativy Vladimír Franz Prezidentem a doplnil jej o několik nadávek určených Vladimíru Franzovi a Jakubu Hussarovi, vedoucímu iniciativy VFP.\n\nKarel Novák na oblastním webu Dělnické strany sociální spravedlnosti publikoval článek, v němž Franze označil za člověka, který má plná ústa demokracie a tolerance, ale tím, že Petra Cibulku a předsedu DSSS Tomáše Vandase označil za nedemokratické kandidáty, se ve skutečnosti se zařadil po bok těch, kdo potlačují právo na svobodu slova a smýšlení.\n\nPodle Franzovy mnohaleté partnerky Idy Saudkové sice možná Franzovo tetování bylo projevem jeho sebestřednosti, ale možná už mu to stačí a teď už nemá zájem na sebe dál upozorňovat. Podle ní je konzervativní a má rád stejné zvyky, své oblíbené podniky, po dlouhá léta stejné přátele a rád pracuje na své zahrádce. Chalupu koupil v roce 2004 a původně zpustlou zahradu od té doby zkultivoval a dokonale ji zná. Podle Saudkové nemá rád věci a k předmětům nemá vztah, jeho vztah k oblečení je čistě pragmatický, takže mu oblečení vybírá ona, ač se domnívá, že sama nemá vkus.\n\nPodle partnerky Idy Saudkové poslouchá jen vážnou hudbu. Celý pop od roku 1950 bytostně nesnáší a posílá „klidně k čertu“. Vadí mu, že východiska téhle hudby leží v betonových džunglích velkoměst nebo ve squatech někde v Harlemu či na smeťáku, zatímco zdroje českých klasiků - Dvořáka, Janáčka či Mahlera - leží na venkově v přírodě a věci tu mohou vyrůstat z něčeho jiného než z hromady plechu a betonu. Připouští však, že „i v rocku se může objevit umělec“, přičemž v této hudbě, která je pro Franze „spíš forma divadla než hudby (...) není třeba tolik koncentrovat myšlenku jako koncentrovat energii“. I přes tvrzení, že se mu rock nelíbí, protože se „míjí účinkem“ tím, že „buší do zdi, za níž není nic“, připouští, že je mu osobně „punk i určitý metal ve své energetické výpovědi sympatičtější než nějaké takzvané umělecké útvary“, ovšem s tím, že „takové skupiny musejí mít ´drajv´, protože to je asi jediné, čím to jde zaštítit“. Stejně tak má Franz rád „country, které si na nic nehraje“. Mezi zpěváky a skupiny, které poslouchal či poslouchá, patří Sex Pistols, Doors, Iggy Pop (jeho píseň \"No Shit\" a část písně \"Nazi Girfriend\" z alba \"Avenue B\" využil ve scénické hudbě k představení \"Gazdina roba\") a v roce 2006 křtil CD metalové skupiny Tudor. Svůj obdiv vyjádřil také Jiřímu Pavlicovi a „jeho cestě od folklóru k vážné hudbě“; v hudbě folkové je pro něj „velikou personou Karel Plíhal se svojí melodickou invencí“.\n\nSvé skladatelské vzory pak Franz popsal následovně: \"Dmitrij Šostakovič (práce s paradoxem a výstavba), Francis Poulenc (jak se dostat z bodu A do bodu B nejkratší cestou a lehce), Richard Wagner (pro hlubinu letního bezpečí, které skýtá), Zdeněk Liška (pro maximální ekonomii ve vytěžení tématu), Giacomo Puccini (pro dokonalé nakládání s temporytmem), Leoš Janáček (pro naprostý srůst s přírodou), Bohuslav Martinů (kvůli zvuku sypajících se křišťálových lustrů) a Antonín Dvořák (kterého mohu kdykoliv potkat mezi poli).\"\nPodle autorky rozhovoru pro časopis Instinkt v únoru 2009 „všechno to tetování a vojenské boty působí jen jako drsná fasáda člověka obdařeného obrovskou vnímavostí a věčně rozjitřenou duší“. V roce 2011 uvedl, že má rád akční filmy, kde je všechno jasné, dobro a zlo jasně definované, zatímco z Kubricka by se asi zbláznil.\n\nBývá označován jako renesanční člověk. Martin Rychlík na České pozici psal v předvolebním období koncem roku 2012 o Franzovi jako o renesanční osobnosti rozkročené od umění po juristickou erudici i geologii, vzdělaném člověku s mravní autoritou i úspěchy v oboru. Franz prý nálepku „renesanční člověk“ nesnáší – takovým „Broukem Pytlíkem“, který kušuje do všeho a zároveň do ničeho, by byl nerad. V listopadu 2012 však studentům ekonomie na besedě v návaznosti na tvrzení, že dnešní problém není ekonomický, ale mravní, doporučil, že by měli znát staré básničky, protože je třeba, aby byl člověk „souhrnný“.\n\nV roce 2010 v rozhovoru pro \"Le Cigare and Vin Style\" (C&V) prohlásil: „Počítače a internet jsou jeden z nejhorších zločinů spáchaných na lidstvu, protože se dostaly do rukou prostému lidu. Internet měl zůstat vědcům.“ Za tragický považoval posun člověka a všeho do virtuální reality: „Člověk zůstane úplně shnilej sedět s nějakýma sluchátkama, hmatátkama a brýlema.“ Řekl, že sám píše ručně, protože „v editoru vypadá pěkně každá pitomost“, zatímco ručně musí člověk psát s rozmyslem.\n\nVladimír Franz nebyl nikdy součástí politického disentu či kulturního undergroundu, a to - podle vlastních slov - mimo jiné z důvodu, že mu při vší úctě k postojům představitelů těchto kruhů značně vadila estetika jejich „divného máničkovského světa“. Proto jej také „odpuzovala“ hudba Plastic People, výtvarná a divadelní činnost Tvrdohlavých i divadlo Sklep, ač měl prý mnohé členy těchto uskupení měl „lidsky rád“.\n\n\n"}
{"id": "335655", "url": "https://cs.wikipedia.org/wiki?curid=335655", "title": "Fuchs", "text": "Fuchs\n\nPříjmení Fuchs/Fuchsová nese více osobností:\n\n\n\n"}
{"id": "335657", "url": "https://cs.wikipedia.org/wiki?curid=335657", "title": "Spiritismus", "text": "Spiritismus\n\nSpiritismus, též kardecismus je náboženské hnutí založené na víře v posmrtný život, komunikaci s duchy, zpravidla prostřednictvím média, a reinkarnaci. Na témže základu, ovšem s výjimkou víry v převtělování, je založené původně americké hnutí spiritualismu, což je též název užívaný obecně pro víru v duchy a komunikaci s nimi. Počátky hnutí jsou spojeny s francouzským pedagogem Allanem Kardecem, vlastním jménem Hippolytem Léonem Denizardem Rivailem, který se v roce 1854 začal zajímat o spiritualismus a posléze vydal o fenoménech s kterými se setkal vydal \"Knihu duchů\" (\"Le Livre des Esprits\", 1857). Poté založil v Paříži Spiritistickou společnost a vydával a redigoval časopis \"La Revue Spirite\".\n\nSpiritistické hnutí ve Francii nakonec téměř vymizelo, ale dosáhlo rozmachu v Brazílii a to prostřednictvím dětí z místních bohatých rodin, které studovali ve Francii a setkali se tam s Kardecovým učením. Zde se poté na spiritismus působila řada latinskoamerických vlivů jako byla afroamerická náboženství, především umbanda, ale také místní katolicismus. Brazilská podoba hnutí se zaměřila na pomoc chudým a podporu školství, což vedlo k tomu že se rozšířila především mezi nižšími vrstvami. Místní spiritistické obřady doprovázejí písně a bubnování a vrcholí posednutím média duchem, který poté předává instrukce a rady. Podle některých odhadů má toto hnutí v Brazílii až 10 milionů stoupenců.\n\nV českých zemích se spiritismus, zvaný též duchověrectví, objevil v 80. letech 19. století. Věnoval se mu například jihočeský hrabě Adolf František Leonardi nebo trutnovský továrník Ignác Etrich, který si pozval médium ze Spojených států a dokonce pořádal seance pro své dělníky. Z kruhu okolo druhého jmenovaného vzešlo také první české médium - Marie Votočková z Jestřabí v Krkonoších. Nejvýraznější postavou hnutí byl Karel Sezemský působící v Nové Pace. Spiritismus byl chápán jako začátek nové epochy pokroku, sebezdokonalování a mravnosti, mezi spiritisty byla rozšířena abstinence a vegetariánství. Hnutí bylo aktivní především v jižních Čechách a v Krkonoší, méně ve zbytku Čech, na Moravu a do Slezska se dostalo se zpožděním. Celkový počet příznivců odhadl T. G. Masaryk na dvě stě až tři sta tisíc, přičemž jen kolem deseti tisíc by šlo počítat k uvědomělým a aktivním.\n\nV době Rakouska-Uherska, přes oficiální náboženskou svobodu, byli spiritisté často diskriminováni. Neuznávali církevní svátosti, kladli však velký důraz na oslavy Dušiček, a měli i vlastní pohřby, prosté hudby a vyzvánění. V období Československa se mohlo hnutí nerušeně rozvíjet, to však bylo zaraženo pozdějším nacistickým a komunistickým režimem.\n\nČeský spiritismus je tématem povídkové souboru \"Blouznivci našich hor\" Antala Staška z roku 1896. Expozici věnovanou spiritismu lze najít od začátku 90. let 20. století v Městském muzeu v Nové Pace.\n\n"}
{"id": "335658", "url": "https://cs.wikipedia.org/wiki?curid=335658", "title": "TEDOM L 12", "text": "TEDOM L 12\n\nTEDOM L 12 je český částečně nízkopodlažní autobus, který v letech 2007 až 2012 vyráběla třebíčská společnost TEDOM. TEDOM L 12 je především linkový autobus, který nemusí být 100% nízkopodlažní a tak využívá tzv. low entry koncepci (nízkopodlažní je prostor od předních ke středním dveřím včetně).\n\nKonstrukčně je TEDOM L 12 odvozen od plně nízkopodlažního městského modelu C 12. S ním se prakticky shoduje přední, nízkopodlažní část (340 mm nad vozovkou) autobusu po druhé dveře, umístěné přibližně uprostřed délky vozidla. Zadní část vozu je přístupná po dvou schůdkách. TEDOM L 12 je linkový dvounápravový autobus se samonosnou karoserií. Rám karoserie je svařen tenkostěnných uzavřených profilů z nerezové oceli. Opláštění je vytvořeno z hliníkových plechů, čela vozu a střecha jsou vyrobeny ze sklolaminátu. Interiér je tepelně izolován rohoží s hliníkovou fólií. Tvrzená okenní skla jsou do karoserie vlepena. Pro vstup a výstup cestujících slouží dvoje dvoukřídlé, elektropneumaticky ovládané dveře v pravé bočnici, přičemž oboje ústí do nízkopodlažního prostoru. Motor a převodovka jsou umístěny pod podlahou v zadní, vysokopodlažní části autobusu. Tři plynové lahve (každá o objemu 320 l) pro CNG jsou umístěny na střeše v přední části vozu. V nabídce výrobce je i dieselová verze s označením L 12 D, její výroba se ale v nejbližší době neplánuje.\n\nPrvní dva autobusy typu L 12 byly vyrobeny v roce 2007. První z nich byl poprvé představen na Autosalónu Nitra na podzim téhož roku a je stále v majetku výrobce. Druhý prototyp zakoupila společnost Znojemská autobusová doprava PSOTA. V roce 2008 byly vyrobeny čtyři autobusy L 12: jeden vůz byl opět dodán znojemské firmě PSOTA (byl vystaven na brněnské veletrhu Autotec 2008), jeden ČSAD Liberec a dva bulharskému dopravci z Burgasu M-Bus.\n\n\n"}
{"id": "335663", "url": "https://cs.wikipedia.org/wiki?curid=335663", "title": "Ondřej Trojan", "text": "Ondřej Trojan\n\nOndřej Trojan (* 31. prosince 1959 Praha) je český filmový i divadelní herec, režisér a producent. Pochází z umělecké rodiny, otec Ladislav Trojan i mladší bratr Ivan jsou českými herci. Po absolutoriu pražské FAMU v roce 1991 debutoval snímkem \"Pějme píseň dohola\" scenáristů Jana Hřebejka a Petra Jarchovského. Druhým celovečerním filmem byl velmi úspěšný snímek \"Želary\" natočený na motivy novely \"Jozova Hanule\" spisovatelky Květy Legátové, který byl jedenáctkrát nominován na ocenění Český lev jakož i na cenu Americké akademie filmových umění a věd Oscara. V roce 2010 Trojan režíroval a produkoval svůj třetí film \"Občanský průkaz\". V roce 2018 uvádí do kin svůj čtvrtý film Toman.\n\nDivadelní režii a herecké práci se věnuje zejména v legendárním pražském Divadle Sklep. Společně s Tomášem Hanákem a Jiřím Fero Burdou založili vlastní produkční a obchodní společnost HelpArt T.H.A.\n\nV roce 1994 režíroval televizní záznam sklepácké adaptace hry Václava Havla a Karla Bryndy \"Život před sebou\", kterou Divadlo Sklep uvádělo v adaptované verzi pod názvem \"Mlýny\".\n\nZahrál si i několik drobných rolí ve filmech \"Cesta z města\", \"Skřítek\", \"Správce statku\", \"Gympl\" a \"The Decadent Visitor\".\n\nJakožto producent spolupracuje zejména s režisérem Janem Hřebejkem. Spolu připravili filmy \"Pelíšky\", \"Musíme si pomáhat\", \"Pupendo\", \"Horem pádem\", \"Kráska v nesnázích\", \"Medvídek\" a \"U mě dobrý\".\n\n"}
{"id": "335666", "url": "https://cs.wikipedia.org/wiki?curid=335666", "title": "Bazilika svatého Václava (Stará Boleslav)", "text": "Bazilika svatého Václava (Stará Boleslav)\n\nBazilika svatého Václava je původně románský, v renesanci a baroku přestavovaný kostel ve Staré Boleslavi. Stojí na místě kostela sv. Kosmy a Damiána, kde byl podle tradice svým bratrem Boleslavem I. roku 935 (nebo 929) zavražděn sv. Václav a které se stalo významným poutním místem.\n\nBaziliku, která stojí na dnešním Svatováclavském náměstí, založil spolu s kolegiátní kapitulou po roce 1039 český kníže Břetislav I. jako pokání, které mu udělil papež Benedikt IX. za válečnou výpravu do Polska, odkud přinesl ostatky sv. Vojtěcha. Podle Kosmovy kroniky byl kostel vysvěcen 19. května 1046 pražským biskupem Šebířem. Původní kostel sv. Kosmy a Damiána, před jehož dveřmi byl sv. Václav zavražděn (dnes románská krypta), byl zahrnut do nové stavby. Svou půdorysnou dispozici z této doby si kostel uchoval dodnes. V období raného středověku se tak jednalo o jednu z největších sakrálních staveb v Čechách.\n\nV polovině 12. století prošel kostel stavební úpravou. Tehdy byla rozšířena zejména pětilodní krypta směrem k západu. Za vlády Karla IV. v 2. pol. 14. století byl kostel upraven goticky. Z této doby se zachoval pouze jižní lomený portál s jemnou profilací ostění. Otec vlasti Karel IV. Boleslav sám opakovaně navštívil a v kostele založil nadaci na zpívanou mši u oltáře sv. Václava.\n\nKostel značně utrpěl za husitských válek, přesto v něm bohoslužby nebyly přerušeny. Základní opravy proběhly ještě v polovině 15. století. Zásadní přestavby v renesančním duchu se bazilika dočkala až na konci 16. století, kdy byly boční lodě opatřeny novou klenbou a vnějšími opěrnými pilíři. Za třicetileté války však kostel utrpěl další pohromu – v letech 1639 až 1640 si ve Staré Boleslavi vybudovalo tábor švédské vojsko, severní věž byla odbourána a při ústupu Švédů byl kostel navíc zapálen.\n\nS obnovou baziliky začala kapitula ihned, ta ovšem pokračovala ještě po skončení války v raně barokním stylu. Hlavní loď dostala novou valenou klenbu, zbylá věž byla ukončena cibulovitou střechou s lucernou. Chrám byl dále doplňován novým mobiliářem a vysvěcen až roku 1691. Ke konci 18. století byl interiér postupně dovybaven barokním mobiliářem, zakoupeným ze zrušených kostelů klášterů v Praze. Velké obnovy se kostel dočkal za prezidenta T.G. Masaryka před rokem 1929, kdy zde proběhly velké oslavy milénia mučednické smrti sv. Václava, jichž se zúčastnil i pozdější papež Jan XXIII.. Další rozsáhlá obnova areálu baziliky probíhá v současné době.\n\nV roce 2009, 80 let po svatováclavském miléniu, navštívil o slavnosti sv. Václava 28. září kapitulní chrám Svatý otec papež Benedikt XVI., který se zde poklonil ostatkům českého dědičného knížete Václava na místě jeho zavraždění a následně ve městě spolu s 600 kněžími celebroval za nádherného \"letního\" počasí slavnostní bohoslužbu na blízké Proboštské louce, pro více než 50 000 věřících.\n\nPřesně na den pět let po návštěvě svatého otce Benedikta XVI. byla v rámci Svatováclavské poutě v neděli 28. září 2014 provedena korunovace Palladia země české třemi korunkami, posvěcenými v Římě Svatým otcem Františkem I.\n\nDevadesáté výročí \"Svatováclavského milénia\" a desáté výročí návštěvy Benedikta XVI. připomenul ve své homilii apoštolský nuncius arcibiskup Charles Daniel Balvo celebrující misii na \"Národní svatováclavské pouti\" v sobotu 28. září 2019. V předvečer oslav byla u chrámu sv. Václava odhalena busta papeže Benedikta XVI.\n\nV rámci Programu záchrany architektonického dědictví bylo v letech 1995-2014 na opravu kostelů svatého Václava a svatého Klimenta čerpáno 13 495 000 Kč.\nV jádru románský kostel má již od počátku půdorys trojlodní baziliky s nepravidelnými závěry bočních lodí a se dvěma věžemi v západním průčelí, z nichž se do dnešní doby zachovala jen jižní. Nad vyvýšeným kněžištěm se nachází románská krypta zasvěcená sv. Kosmu a Damiánovi. V ní se nalézá mučedniště sv. Václava i místo považované, podle křesťanské tradice, za jeho původní hrob. Krypta vznikla ve dvou stavebních etapách – východní část nejspíše již v 11. století, západní pětilodní v polovině 12. století. Hlavní oltář na východním konci je zasvěcen sv. Kosmu a Damiánovi, patronům zdejší kolegiátní kapituly. Severní boční loď je zakončena obdélnou kaplí zvanou Knížecí nebo Vrábská. Nejspíše v těchto místech se nacházel původní kostel u něhož byl zavražděn sv. Václav. Před mučedništěm, propojeným s kryptou se nachází sousoší Zavraždění sv.Václava z dílny Matyáše B. Brauna. Jižní boční loď je zakončena kaplí sv. Pěti bratří s kamennou křtitelnicí ze 16. století.\n\nHlavní oltář v presbytáři pochází z počátku 18. století je dílem Františka Maxmiliana Kaňky a Dominika Rapy a pochází z pražského kostela sv. Václava na Zderaze. Ústřední obraz zachycuje sv. Václava mezi dvěma anděly a je kopií slavného Škrétova obrazu. Kanovnické lavice v presbytáři se zlacenými bustami českých patronů jsou z roku 1729, zpovědnice byly zakoupeny z klementinské koleje. Rokoková kazatelna se sochami církevních otců na severní straně presbytáře je přenesena z pražského kostela sv. Martina. U pilířů po stranách schodiště do presbytáře se nacházejí dva menší oltáře Panny Marie Bolestné a sv. Kříže. Na pilířích hlavni lodě je umístěno šest soch zemských patronů původem z malostranské jezuitské rezidence. Zpodobňují sv. Norberta, sv. Vojtěcha, sv. Jana Nepomuckého, sv. Zikmunda, sv. Víta a sv. Ivana. Obdélné obrazy nad nimi z r. 1677 tvoří cyklus výjevů ze života sv. Václava. Dva obrazy na kruchtě zachycují neúspěšný sněm, svolaný Boleslavem I. do Turska, a vítězství českého vojska v bitvě u Kressenbrunnu v r. 1260. V bočních lodích visí několik pašijových obrazů, které jsou zmenšenou kopií Škrétova cyklu od sv. Mikuláše v Praze.\n\nKolegiátní kapitula sv. Kosmy a Damiána ve Staré Boleslavi, správkyně tohoto kostela, byla založena současně s bazilikou sv. Václava po roce 1039. Stala se tak nejstarší institucí tohoto druhu v Česku. Jejím úkolem bylo od počátku pečovat o místo spojené s mučednickou smrti sv. Václava a šířit úctu k tomuto přednímu patronu českého národa. Později se stala také ochráncem milostného mariánského obrazu, uctívaného ve staroboleslavském chrámu Nanebevzetí Panny Marie, takzvaného Palladia země české.\nV současné době, věrna svému poslání, vede náročnou obnovu areálu kostelů sv. Václava a sv. Klementa, národní kulturní památky, a jejího okolí, zanedbaného léty komunistické vlády. Spolupodílí se také na každoroční Národní svatováclavské pouti pořádané ve Staré Boleslavi.\n\nNeděle – 18.00\n\n\n\n"}
{"id": "335673", "url": "https://cs.wikipedia.org/wiki?curid=335673", "title": "Pavel Cvrček", "text": "Pavel Cvrček\n\nPavel Cvrček (* 1982, Náchod), známý též pod přezdívkou \"JasnaPaka\", je český programátor a popularizátor produktů Mozilla.org.\nPavel Cvrček vystudoval softwarové inženýrství na Západočeské univerzitě v Plzni, v současnosti pracuje jako vývojář v plzeňské společnosti SoftEU.\n\nPavel Cvrček byl několik let důležitým členem projektu CZilla, v jehož rámci vedl lokalizaci aplikačních balíků Mozilla Suite a později SeaMonkey, nápovědy prohlížeče Firefox, publikoval desítky zpráviček, psal návody a články. Dále se účastnil projektu Technické evangelizace\na poskytoval podporu uživatelům. Vedl přípravu webu Používejte Thunderbird.\n\nPo opuštění projektu CZilla na konci roku 2005 plynule pokračoval v popularizaci prostřednictvím svého blogu JasnaPaka Blog, na kterém přinášel zpravodajství v češtině o dění projektu Mozilla.org a souvisejících nezávislých produktech (Flock, Songbird, Spicebird, K-Meleon atd.). Příspěvky na blogu byly často zdrojem pro zpravodajství serverů Root.cz a Lupa.cz.\n\nProvoz JasnaPaka Blogu ukončil v září 2009 a ve psaní zpravodajství pokračoval na serveru Mozilla.cz až do poloviny roku 2015.\n\nV létě 2003 představil Pavel Cvrček program Mozilla Backup\n\nOblasti okolo projektu Mozilla se Pavel Cvrček věnoval přispíváním do české verze Wikipedie či psaním článku do tištěných a elektronických médií. Je aktivním editorem serveru Mozilla Add-ons a autorem rozšíření AboutPlug a File Title pro Mozilla Firefox. Dlouhodobě se podílí na projektu OpenStreetMap, vytváří a spravuje komunitní on-line Cyklomapu Plzně. Podílí se na projektu Křížky a vetřelci, který mapuje drobné památky v Plzni.\n\nZa svoji práci byl Pavel Cvrček oceněn několikrát v anketě Czech Open Source. V roce 2007 se umístil na 4. místě v hlasování veřejnosti v kategorii Osobnost, v roce 2008 ve stejné kategorii získal cenu poroty a jeho JasnaPaka Blog se umístil v kategorii Blog na 2. místě v hlasování veřejnosti a na 3. místě v hlasování poroty. V ročníku 2009 se JasnaPaka Blog umístil v kategorii Blog shodně na 2. místě v hlasování veřejnosti i hlasování poroty, samotný Pavel Cvrček se v kategorie Osobnost umístil na 5. místě v hlasování odborné poroty.\n\n"}
{"id": "335674", "url": "https://cs.wikipedia.org/wiki?curid=335674", "title": "Velká cena Katalánska silničních motocyklů 2007", "text": "Velká cena Katalánska silničních motocyklů 2007\n\nVelká cena Katalánska se uskutečnila od 8.-10. června, 2007 na okruhu Circuit de Catalunya.\n\nVelká cena Itálie skončila jak se čekalo,kořistí Valentina Rossiho.Jeho ztráta na Caseyho Stonera je díky tomu snížila na pouhých 9 bodů.Ovšem největší ambice na katalánský skalp si dělal domácí hrdina Daniel Pedrosa.Ten letos ještě nevyhrál a tak je jeho chuť po vítězství doma ohromná.\n\nLoňský rok tu patřil k těm nejdramatičtějším v sezóně.Kolize v níž bylo zapleteno 6 jezdců a Gibernau,Capirossi a Melandri dokonce utrpěli zranění a nemohli nastoupit do restartu závodu.\nTen nakonec vyhrál Valentino Rossi před Nickym Haydenem.\n\nLetos se očekává bitva trojice Stoner,Rossi a Pedrosa.Zamíchat pořadím na stupních vítězů by mohli i jezdci týmu Rizla Suzuki.\n\nStoner a Rossi se přetahují o vedoucí pozici.\n\nRandy de Puniet startoval poprvé v MotoGP z první řady.\n\nNicky Hayden má nejhorší vstup do sezóny od roku 2003 kdy\nměl po sedmi odjetých závodech pouhých 38 bodů.\n\nKenny Roberts Jr ukončil svou závodní kariéru.\n\n"}
{"id": "335675", "url": "https://cs.wikipedia.org/wiki?curid=335675", "title": "Senátní náměstí (Helsinky)", "text": "Senátní náměstí (Helsinky)\n\nSenátní náměstí (finsky \"Senaatintori\", švédsky \"Senatstorget\") je ústřední náměstí v centru Helsinek, jednotně komponované v klasicistním stylu, především podle projektů Carla Ludviga Engela.\n\nEponymní budova - Senátní palác - dominuje východní straně prostoru. Jeho stavba byla dokončena roku 1822, původně byl sídlem Senátu, správního orgánu Finského velkoknížectví (1816-1917), v současnosti zde sídlí vláda.\n\nNa protější straně náměstí se rozkládá hlavní budova Helsinské univerzity, dokončená roku 1832.\n\nSeverní stranu tvoří Helsinský dóm s monumentálním schodištěm, jehož stavba byla dokončena v roce 1852, až po Engelově smrti. Po roce 1917 byl nazýván \"Velký kostel\" (finsky \"Suurkirkko\"), po zřízení helsinské luteránské diecéze (1959) je její katedrálou.\n\nCelek budov doplňuje Národní (původně univerzitní) knihovna z roku 1845.\nJižní stranu náměstí tvoří řada starších domů, mezi nimi \"Sederholm\", nejstarší kamenná budova v centru Helsinek (z roku 1757).\n\nV roce 1894 byl uprostřed náměstí vztyčen pomník Alexandra II. (ruského cara, a tedy i finského velkoknížete) s alegorickými sochami. Po nabytí samostatnosti (1917) nechyběly návrhy na jeho odstranění, nebyly však naplněny.\n"}
{"id": "335689", "url": "https://cs.wikipedia.org/wiki?curid=335689", "title": "Carl Gustav Wrangel", "text": "Carl Gustav Wrangel\n\nCarl Gustav Wrangel, hrabě z Salmisu, sám se za svého života podepisoval jako „Wrangell“, (13. prosince 1613 v zámku Skokloster u Uppsaly – 5. července 1676 na svém statku Spyker na Rujaně), byl švédský polní maršál a politik. Do armády vstoupil již ve svých 20 letech a rychle stoupal ve vojenské hierarchii. Roku 1644 velel flotile, která porazila Dány u Fehmarn. Koncem třicetileté války byl činný i na českém území. Poté co generál Lennart Torstenson neuspěl v roce 1645 při obléhání Brna, bylo rozhodnuto nahradit jej v čele švédské armády právě Wrangelem.\n\nV červenci roku 1647 dobyl Cheb a na přelomu srpna a září stejného roku velel vojsku během bitvy u Třebele.\n\nZa jeho zásluhy mu královna Kristina udělila titul hraběte. Za druhé severní války velel nejdříve flotile a později pozemní armádě v bitvě u Varšavy (1656). Roku 1657 velel vojskům, která vstoupila do Jutska a o rok později dobyl pevnost Kronborg útokem vedeným po zamrzlém moři. 1666 neúspěšně zaútočil na Brémy. Byl odvolán poté, co neúspěšně vedl válku proti Braniborsku a jeho nevlastní bratr Waldemar Wrangel byl poražen u Fehrbellinu. Krátce nato zemřel na Rujáně.\n\n"}
{"id": "335690", "url": "https://cs.wikipedia.org/wiki?curid=335690", "title": "Take Off Your Pants and Jacket", "text": "Take Off Your Pants and Jacket\n\nTake Off Your Pants and Jacket je čtvrté studiové album skupiny Blink-182. Vydáno bylo 12. července 2001 u MCA Records. Celosvětově se jej prodalo 4,5 milionu kusů.\n\n"}
{"id": "335693", "url": "https://cs.wikipedia.org/wiki?curid=335693", "title": "Vala Mal Doran", "text": "Vala Mal Doran\n\nVala Mal Doran je fiktivní postavou ve sci-fi seriálu Hvězdná brána. Roli Valy Mal Doran představuje herečka Claudia Black. Poprvé se postava Valy objevuje v epizodě 8. řady \"Upoutaný Prométheus (Prometheus Unbound)\".\n\nVala Mal Doran byla svobodným člověkem, který žil s jim podobným na své domovské planetě. Později byla goa'uldy vybrána jako hostitelka goa'ulda Qetesh.\n\nO postavení Qetesh mezi vládci soustavy se toho moc neví, dá se však vystopovat její spojenectví s jiným vládcem – Athénou. Podle jejích slov byla Quetesh velmi inteligentní a prohnaná – i na poměry ostatních goa'uldů. Podařilo se jí využít Athéniny slabosti a spojila se s ní ve víře, že společně najdou antický Clava thessara infinitas – Klíč k nekonečnému bohatství. \n\n\"Clava thessara infinitas\" byl nejspíš i poklad antických vědomostí, zbraní a technologií, o kterých se v seriálu zmiňovali Simmons, Meybourne a organizace NID; nebyl však nikdy vypátrán (pravděpodobně další ze ztracených pokladů Antiků). Nicméně nějakou dobu po zradě Athény se Tok'rům podařilo Qetesh zajmout a úspěšně ji vyjmout z hostitelky. Vala tak získala kontrolu nad svým tělem, potlačené vzpomínky a vědomosti a samozřejmě také znalosti a schopnosti ovládání goa'uldských technologií. \n\nPoté se nejspíš rozhodla, že po zkušenostech s vládci soustavy se přidá k organizaci pašeráků a žoldáků, kteří se v galaxii vyskytovali. Vala se specializovala na přechovávání a obchodování s cennými předměty, později se zaměřila na krádeže lodí, které prodávala Luciánské alianci za zbraňový naquadah (aliance v té době neměla takový vliv, kvůli dominanci vládců soustavy). Po pádu goa'uldů obchodovala s nejcennějšími předměty. Když vládci soustavy padli a byli opuštěni svými Jaffy i následovníky, začali překupníkům a pašerákům rozprodávat artefakty ze svých ohromných sbírek, aby si udrželi životní styl, na který si za poslední století tak zvykli. Tak se k Vale dostal i záznam o pokladu v anglickém Glastonburry.\n\nKdyž se Vala Mal Doran poprvé dostala do SGC, byla bezohlednou zlodějkou a lhářkou, ale v období dvou let se její osobnost výrazně změnila. Stala se jedinečným přínosem pro SGC a je váženým členem týmu SG-1.\n\nJejí otec, Jacek, je okouzlující podvodník, který celý život hledá snadné bohatství. Když Vala vyrůstala, býval pryč celé měsíce a vracel se jen, aby se skryl před lidmi, které podvedl.\n\nPři incidentu na Kallaně se stala svědkem pokusu Oriů vytvořit superbránu. Vale se pomocí nákladní lodi podařilo dostat do místa posledního článku superbrány a narušit tak její energetické pole. Rázová vlna po vzniku singularity, která zničila superbránu, přenesla Valu do galaxie Oriů. Zde se seznámila s Tominem, kterého si později vzala za muže. Na palubě válečné lodi Oriů, která se dostala do naší galaxie, porodila Vala dceru, dítě Oriů. Mladá Orici přijala jméno Adria, ale nemohla přesvědčit svojí matku přijmout \"Počátek\". Valu zachránila SG-1, která ji z orijské lodi transportovala na palubu \"Odyssey\".\n\n\n"}
{"id": "335706", "url": "https://cs.wikipedia.org/wiki?curid=335706", "title": "Fraunhofer", "text": "Fraunhofer\n\nNěmecké jméno Fraunhofer může označovat:\n\n"}
{"id": "335707", "url": "https://cs.wikipedia.org/wiki?curid=335707", "title": "Przedsiębiorstwo Materiałów Podsadzkowych Przemysłu Węglowego", "text": "Przedsiębiorstwo Materiałów Podsadzkowych Przemysłu Węglowego\n\nFirma Przedsiębiorstwo Materiałów Podsadzkowych Przemysłu Węglowego (PMPPW), česky \"Podnik základkových materiálů uhelného průmyslu\", byla vytvořena 1. ledna 1950. Jejím úkolem byla těžba základkového písku a obsluha průmyslových železnic v Hornoslezském průmyslovém okruhu. Tyto železnice, které byly do roku 1945 většinou soukromé, obsluhovaly pískové doly v Pyskowicích, Szczakowé, Maczkách i Kuźnici Warężyńské. Jedná se o tzv. pískové dráhy ve Slezsku.\n\nTímto způsobem vznikl svým rozsahem druhý největší provozovatel dráhy (po PKP), který byl však na státních drahách PKP nezávislý. Tratě PMPPW byly nejdříve obsluhovány parními lokomotivami a v roce 1954 byla zahájena postupná elektrizace sítě PMPPW. Z důvodu rozvoje Rybnického uhelného okruhu byl v roce 1966 otevřen nový pískový důl Kotlarnia.\n\nV roce 1990 byl PMPPW zlikvidován rozdělením na šest nezávislých podniků. Jednalo se o čtyři firmy s názvem Kopalnia Piasku (Pískový důl) Szczakowa, Maczki-Bór, Kuźnica Warężyńska a Kotlarnia a dva podniky s názvem Przedsiębiorstwo transportu kolejowego i gospodarki kamieniem (Podnik železniční dopravy a hospodaření s kamenem) Zabrze a Rybnik. Uzavírání dolů a likvidace zakládkových jam vedlo ke zmenšení potřeby písku, což přineslo postupnou likvidaci značné části pískových tratí. Firmy vzniklé z PMPPW se tak vedle dopravy po vlastních tratích začaly zabývat železniční dopravou na státní síti PKP PLK.\n"}
{"id": "335708", "url": "https://cs.wikipedia.org/wiki?curid=335708", "title": "Bioakumulace", "text": "Bioakumulace\n\nJako bioakumulace se označuje růst koncentrace chemické látky v organismu. Dochází k ní obvykle v rámci tzv. potravní pyramidy, kdy se v každé trofické (potravní) úrovni zvyšuje koncentrace látky v organismu díky konzumací organismů nižší trofické úrovně. Např. v řetězci „plankton – ryby – dravé ryby – člověk“ je pravděpodobně nejvyšší koncentrace dané bioakumulativní látky v lidském těle. \n\nOrganismy, v nichž se akumulují tyto látky, mohou být využity jako bioindikátory stavu životního prostředí.\n\nPříkladem bioakumulativních látek jsou např. DDT, hexachlorbenzen (HCB), polychlorované bifenyly (PCB), xylenové pižmo, polyaromatické uhlovodíky, polybromované difenylethery (PBDE) nebo dioxiny. Schopnost bioakumulace vykazují také uhlíkové nanotrubice.\n\n"}
{"id": "335718", "url": "https://cs.wikipedia.org/wiki?curid=335718", "title": "Církevní právo", "text": "Církevní právo\n\nPojem církevní právo může znamenat:\n\n\nPodle jiného pojetí zahrnuje církevní právo v širším smyslu i obor právní vědy, který toto právo zkoumá.\n"}
{"id": "335720", "url": "https://cs.wikipedia.org/wiki?curid=335720", "title": "Len počistivý", "text": "Len počistivý\n\nLen počistivý (\"Linum catharticum\"), dříve také len luční nebo lneček luční, je jednoletá až dvouletá rostlina s bílými květy z čeledi lnovité (\"Linaceae\").\n\nLen počistivý je 5-30 cm vysoká rostlina s tenkou přímou, nahoře vidličnatě větvenou lodyhou. Listy jsou dole vstřícné, tvaru vejčitě kopinatého, nahoře často střídavé a užší, v každém případě však celokrajné a přisedlé a s jednou žilkou.\n\nKvěty jsou bílé barvy (na bázi se žlutým nehtem), poměrně drobné ale dlouze stopkaté. Před rozkvětem jsou povislé (nící). Tvoří řídký větvený vidlan. Plodem je tobolka.\n\nDříve se len počistivý používal jako léčivka (projímadlo a anthelmintikum). Z jejích účinků také pochází latinské druhové jméno, stejně jako to české („počistivý“). Semena jsou mírně jedovatá, rostlina totiž obsahuje jedovatou hořčinu linin.\n\n"}
{"id": "335726", "url": "https://cs.wikipedia.org/wiki?curid=335726", "title": "Aribert Heim", "text": "Aribert Heim\n\nAribert Heim (28. června 1914, Bad Radkersburg, Rakousko-Uhersko, údajně zemřel 10. srpna 1992, Káhira, Egypt) je bývalý rakouský lékař, též známý jako Doktor Smrt. Pracoval jako lékař SS v koncentračním táboře Mauthausen-Gusen, kde má na svědomí úmrtí mnoha vězňů krutým týráním.\n\nNarodil se v roce 1914 v Bad Radkersburgu. Jeho otec pracoval jako policista a matka byla hospodyně. Lékařské studium nastoupil ve Vídni. Při svém lékařském studiu se Heim věnoval i své hokejové kariéře, kde byl považován za jednoho z největších německých talentů. I díky němu mohl tým EK Engelmann Wien v roce 1939 slavit titul Německa v ledním hokeji. V roce 1940 se přihlásil do řad SS. V říjnu roku 1941 byl převelen do koncentračního tábora Mauthausen, kde prováděl lékařské experimenty na tamních vězních, díky kterým si mezi vězni vysloužil přezdívku Doktor Smrt. Vězni podstupovali různé druhy injekcí, které byly zaváděny např. přímo do srdce, prováděl operace bez anestetik apod.\n\nOd února do října 1942 sloužil v SS horské divizi Nord v severním Finsku. 15. března 1945 byl uvězněn americkými vojáky. Později byl za pochybných okolností propuštěn. Vrátil se do Německa. V Baden-Badenu si otevřel gynekologickou ordinaci. V roce 1962 dostal Heim tip, že se o něj zajímají úřady, a tak uprchl.\n\nJeho stopy byly nalezeny ve Španělsku, následně v Uruguayi (zde měl údajně, v letech 1979-1983, otevřenou psychiatrickou a gynekologickou kliniku). Další stopy pocházejí z roku 2005 ze Španělska.\n\nPodle zpráv některých reportérů žil dlouhá léta pod pseudonymem v egyptské metropoli Káhiře. Počátkem 80. let podle televize konvertoval k islámu a používal jméno Tárik Faríd Husajn. Egyptské úřady ani ošetřující lékař prý o jeho temné minulosti neměli ani ponětí.\n\nV dnešní době je Heim nejhledanějším nacistou a na jeho hlavu je vypsána odměna 485 000 dolarů. Středisko Simona Wiesenthala oznámilo, že dostalo informace, že se zdržuje v Patagonii.\n\nPodle některých pramenů již zemřel v roce 1992 na kolorektální karcinom.\n"}
{"id": "335728", "url": "https://cs.wikipedia.org/wiki?curid=335728", "title": "Srdeční svalovina", "text": "Srdeční svalovina\n\nSrdeční svalovina (též myokard) je typ svaloviny, jež umožňuje pravidelné stahy srdce. Jedná se o nejmohutnější část srdeční stěny, kterou tvoří spolu s epikardem a endokardem. Nejsilnější myokard se nachází v levé komoře srdce, protože zde dochází k vypuzování okysličené krve do velkého krevního oběhu. Srdeční svalovina v sobě spojuje vlastnosti kosterní i hladké svalové tkáně.\n\nZákladní buněčnou jednotkou svaloviny srdce je tzv. kardiomyocyt, tedy jednojaderná svalová buňka cylindrického tvaru o rozměrech 90 x 15 μm s množstvím mitochondrií, jež ve své cytoplazmě obsahuje aktin-myosinové myofibrily schopné stahu. Tyto buňky tvoří trojrozměrnou síť , navzájem pospojovaných tzv. interkalárními disky, což jsou komplexy mezibuněčných spojení, pod mikroskopem zřetelné jako světlolomné linie. Celá svalovina je, podobně jako příčně pruhovaná svalovina, hierarchicky oddělená vazivem různé úrovně: endomysium, perimysium a epimysium.\n\nČást svaloviny srdce, tzv. převodní srdeční systém (srdeční automacie), je uzpůsobena k tvorbě a vedení vzruchu, který řídí stahy. Mimo to však má na činnost myokardu vliv sympatikus a parasympatikus, které ovšem neinervují přímo kardiomyocyty, ale ovlivňují buňky převodního srdečního systému svými mediátory.\n\nVýživa myokardu a obecně celého srdce probíhá díky koronárním tepnám (věnčité tepny), ty vycházejí přímo z hlavní srdeční tepny srdečnice (aorta). Pokud není myokard správně vyživován, dochází ke komplikacím v podobě různých nemocí, zejména:\n\n"}
{"id": "335729", "url": "https://cs.wikipedia.org/wiki?curid=335729", "title": "Chesterská katedrála", "text": "Chesterská katedrála\n\nChesterská katedrála je centrem anglikánské chesterské diecéze a nachází se v anglickém městě Chester. Katedrála, dříve kostel benediktýnského opatství Svatého Werburga, je zasvěcená Ježíši Kristovi a Panně Marii. Pochází z roku 1093 i když místo kde stojí, bylo používáno pro náboženské účely již od dob vlády Římanů. Na její stavbě jsou patrné všechny slohy anglické gotiky od normanského po perpendikulární.\n\nNa místě kde stojí současná katedrála se v pozdním období vlády Římanů zřejmě nacházela křesťanská bazilika. Podle legendy byla zasvěcena Svatému Pavlovi a Svatému Petrovi. Tato informace je podepřena zmínkou, že v saském období bylo věnování kaple stojící na tomto místě změněno na zasvěcení Svatému Werburgovi. Opatství, které v tomto místě později vzniklo, bylo zničeno okolo roku 1090 a nejsou známy žádné jeho pozůstatky.\nRoku 1093 byl na tomto místě zřízen benediktýnský klášter a jeho některé pozůstatky se dochovaly až do současnosti. V té době se nejednalo o katedrálu Chesterské diecéze, tou byl nedaleký kostel Jana Křtitele. Roku 1538, v době rušení anglických klášterů, byl rozpuštěn i tento klášter. Roku 1541 se opatství Svatého Werburga stalo na příkaz Jindřicha VIII. anglikánskou katedrálou. V té samé době byla zasvěcena Ježíši Kristovi a Panně Marii.\n\nZatímco pozůstatky kostela z 10. století se nedochovaly, jsou některé části benediktýnského kláštera viditelné do současnosti. Kostel opatství byl rozsáhle přestavěn v gotickém slohu v 13. a 14. století. V době rušení klášterů byla dokončena stavba křížové chodby, hlavní věže a nové jižní příčné lodi v perpendikulárním slohu.\n\nRoku 1636 se prostor pod jihozápadní věží začal používat jako biskupská konzistoř. K tomuto účelu byl vybaven odpovídajícím nábytkem a je v současnosti unikátní dochovanou památkou takovéhoto prostoru. Do roku 1881 se jižní křížová chodba pro svou rozsáhlost využívala jako farní kostel Svatého Osvalda.\n\nI když v 17. století docházelo k dovybavení místností nábytkem, další stavební práce na dostavbě již nebyly prováděny. V 19. století si stav poškozených a neudržovaných budov vyžádal rekonstrukci, která byla řízena architektem Georgem Gilbertem Scottem. V letech 1973 až 1975 byla postavena zastřešená zvonice.\n\nPro stavbu katedrály byl použit pískovec, který je dobře zpracovatelný pro vytváření detailů soch a ornamentů ale snáze podléhá působení povětrnostních podmínek. Podobně jako jiné stavby z pískovce je Chesterská katedrála jednou z nejvíce restaurovaných anglických katedrál.\n\nPozůstatky normanského slohu jsou viditelné na severní křížové chodbě na obloucích chodby vedoucí do sakristie. Dalším příkladem je západní věž a spodní část severní zdi hlavní chrámové lodi.\n\nBudova kapituly postavená v raněgotickém slohu v letech 1230 až 1265 má obdélníkový tvar a tvoří vstup do severní příčné chrámové lodi. V podobném slohu je postavená i kaple ve východním křídle pocházející z období let 1265 až 1290. Její zvláštností v rámci katedrály je to, že má kamenný strop (ostatní místnosti jsou zakryty dřevěnými).\n\nKůr, skládající se z pěti arkýřů, byl postaven v letech 1283 až 1315. Je příkladem raného dekorativního slohu. Východní část lodi kůru obsahuje kapli Svatého Werburga. Stavby hlavní chrámové lodi a jižní příčné lodi byla zahájena roku 1323. Stavební práce byly přerušeny roku 1375 z důvodu morových nákaz. Obnovení stavebních činností na hlavní lodi bylo zahájeno roku 1485. Její dostavba zachovávala charakter původního návrhu. Strop hlavní chrámové lodi je dřevěný, imitující kámen a má hvězdicovitý tvar.\n\nV letech 1493 až 1525 byla dokončena stavba jižní chrámové lodi v perpendikulárním slohu (pozorovatelný hlavně na oknech nadstavby lodi). V té době byla také postavena hlavní věž, jihovýchodní vstup a podloubí. Hlavní věž, vysoká 39 m je vybavena velkými okny osvětlujícími vnitřní prostor katedrály. Její vzhled byl doplněn v 19. století o věžičky s cimbuřím Georgem Gilbertem Scottem.\n\nVzhledem k poškození parlamentaristickými vojsky v době občanské války pochází většina výzdoby mozaikových oken z 19. století a několik z nich (okna refektáře) bylo vytvořeno dokonce roku 2001.\n\n"}
{"id": "335730", "url": "https://cs.wikipedia.org/wiki?curid=335730", "title": "Talár", "text": "Talár\n\nTalár je zvláštní splývavé roucho sahající až ke kotníkům (lat. \"talus\" = kotník). Používá se mj. jako liturgické roucho ve většině evangelických církví, jako obřadní roucho při akademických slavnostech (např. promoce) nebo jako služební či stavovský oděv soudců, státních zástupců a advokátů.\n\nSoudci a státní zástupci nosili při všech soudních jednáních tzv. \"roucho úřední\", které se skládalo z černého taláru a z černého baretu, ten se ale nasazoval na hlavu jen při vyhlašování rozsudku, nebo pokud byl někdo brán do přísahy. Samotné zdobení bylo u soudců provedeno fialovým sametem a rozlišovalo se na šest tříd, podle toho v jaké funkci daný soudce působil (předseda, místopředseda a předsedové senátů nejvyššího soudu a předsedové vrchních zemských soudů nosili kromě sametu i hermelín). Odlišnou barvu zdobení svých talárů pak měli soudci nejvyššího správního soudu (tmavě zelenou) a státní zástupci (světle červenou). Od roku 1927 byl na taláru navíc umístěn odznak s malým státním znakem, starořímskými fasces a lipovými lístky.\n\nAdvokáti úřední oděv používali mezi lety 1904 až 1948, kdy jim bylo přiznáno oprávnění ho nosit. Byl tehdy celočerný, neboť talár byl zdoben černým sametem. Obdobně jako soudci měli baret nasazovat na hlavu jen při vyhlašování rozsudku, nebo pokud byli bráni do přísahy.\n\nSoudci nosí talár s fialovým lemováním (soudci Nejvyššího soudu s modrým), státní zástupci s tmavě červeným a advokáti se světle modrým. Zatímco ale soudci a státní zástupci ho nosí povinně při každém soudním jednání, advokáti jen v trestních věcech a u Nejvyššího soudu, Nejvyššího správního soudu a Ústavního soudu.\n\nPovinnost nosit talár byla zavedena pro advokáty teprve roku 2009 a byla i proto jako nezvyklá novinka předmětem ústavní stížnosti ze strany jednoho z nespokojených advokátů, ta však byla neúspěšná. Podle Ústavního soudu bylo znovuzavedení advokátského taláru především návratem k dlouhodobé tradici, přetržené událostmi roku 1948, kdy byl advokátům talár v souvislosti se „zlidověním soudnictví“ odňat. Navíc, „\"maje pak tuto uniformu či dres na sobě, každý její nositel spíše pocítí význam okamžiku, pro který si talár oblékl a své úlohy při něm, jakož i cti profese, k níž přísluší a kterou reprezentuje\"“. Proto povinnost nosit talár při úkonech, které to svým významem odůvodňují, „\"souvisí i s hodnotami skrytějšími a svým významem pouhý vnější efekt daleko přesahujícími\"“. Tento náhled podpořil i Nejvyšší správní soud, který povinnost advokátů nosit talár při určitých soudních jednáních neshledal rozpornou s právem na svobodný výkon povolání.\n\n\n"}
{"id": "335733", "url": "https://cs.wikipedia.org/wiki?curid=335733", "title": "Jaroslav Lobkowicz", "text": "Jaroslav Lobkowicz\n\nJaroslav 14. kníže z Lobkowicz (* 16. srpna 1942 Plzeň) je český podnikatel a politik, v letech 1998 až 2006 a opět 2010 až 2017 poslanec Poslanecké sněmovny PČR, nejprve za KDU-ČSL, později za TOP 09.\n\nZ kádrových důvodů nemohl vystudovat vysokou školu, vyučil se tedy televizním opravářem. Maturitu složil roku 1959. Po dvou letech na vojně pracoval v Televizní službě v Plzni. Od roku 1968 žil v Mnichově. Vystudoval elektrotechniku na Technické univerzitě v Mnichově, studium ukončil v roce 1972. Pracoval u firmy Siemens.\n\nPatří k šlechtickému rodu Lobkoviců. Jeho plné jméno zní \"Jaroslav František z Assisi Klemens Alois Gabriel Eleonnora Josef Antonín Jan Bosco Jáchym Felix Maria 14. kníže z Lobkowicz\". Je bratrem ostravsko-opavského biskupa Františka Lobkowicze. Po sametové revoluci mu byl navrácen rozsáhlý rodinný majetek v Křimicích, kde podnikal v zemědělství a potravinářství. Je ženatý, má tři syny. Nejstarší syn Vladimír v roce 2012 převzal vedení rodinného majetku. Syn Jaroslav vstoupil do kněžského řádu a žije v Paříži. Nejmladší syn Filip pracuje v bankovnictví ve Frankfurtu nad Mohanem.\n\nJe předsedou Francouzské aliance v Plzni. Hovoří německy, francouzsky a anglicky.\n\nOd roku 1990 byl členem KDU-ČSL. V komunálních volbách roku 1994 a komunálních volbách roku 1998 byl za KDU-ČSL zvolen do zastupitelstva města Plzeň. Po roce 1994 byl i členem Rady města Plzně a předsedou Komise pro partnerské vztahy. Členem Zastupitelstva města Plzně byl i po komunálních volbách roku 1998.\n\nVe volbách v roce 1998 byl zvolen do poslanecké sněmovny za KDU-ČSL (volební obvod Západočeský kraj). Byl členem sněmovního výboru pro evropskou integraci a zemědělského výboru. Mandát obhájil ve volbách v roce 2002. Po nich byl nadále členem výboru pro evropskou integraci (později oficiálně výbor pro evropské záležitosti) a působil jako místopředseda petičního výboru. Ve sněmovně setrval do voleb v roce 2006. V roce 2009 vstoupil do nově vzniklé politické strany TOP 09. Do dolní komory parlamentu se vrátil po čtyřleté přestávce ve volbách v roce 2010, nyní již jako člen TOP 09. Je místopředsedou výboru pro evropské záležitosti a členem zemědělského výboru. Svůj mandát obhájil ve volbách do Poslanecké sněmovny 2013 znovu obhájil svůj mandát. Díky preferenčním hlasům postoupil z druhého místa kandidátky na první místo.\n\nOd května do července 2004 byl kooptovaným poslancem Evropského parlamentu.\n\nByl aktivní i v regionální politice. V krajských volbách roku 2004 a znovu v krajských volbách roku 2008 byl zvolen do Zastupitelstva Plzeňského kraje za KDU-ČSL.\n\nV senátních volbách roku 1996 a znovu v senátních volbách roku 2006 neúspěšně kandidoval do Senátu za senátní obvod č. 11 – Domažlice, když obdržel 14,00 % (1996) resp. 10,96 % hlasů (2006). V senátních volbách roku 2012 byl kandidátem TOP 09 za senátní obvod č. 8 – Rokycany. Získal 13,03 % hlasů a nepostoupil do 2. kola.\n\nVe volbách do Poslanecké sněmovny PČR v roce 2017 již nekandidoval. V lednu 2018 se však stal zastupitelem Plzeňského kraje, jelikož na svůj mandát rezignoval jeho stranický kolega Jiří Pospíšil. Lobkowicz totiž za TOP 09 kandidoval v krajských volbách v roce 2016. Na kandidátce původně figuroval na 17. místě, vlivem preferenčních hlasů ale skončil jako první náhradník.\n\n"}
{"id": "335736", "url": "https://cs.wikipedia.org/wiki?curid=335736", "title": "Bukovanský mlýn", "text": "Bukovanský mlýn\n\nBukovanský mlýn v obci Bukovany, vzdálené přibližně pět kilometrů od městečka Kyjov, je rozhledna v podobě větrného mlýna. Lopatky mlýna však nejsou poháněny větrem, nýbrž je pohání motor. Kromě funkce rozhledny slouží stavba jako muzeum s expozicí slovácké vesnice 19. století a galerie, v dolní části mlýna je krbovna pronajímaná pro společenské akce a obchodní jednání. Rozhledna byla postavena a otevřena v roce 2004, investorem byl podnikatel a mecenáš Josef Kouřil z Kyjova. \n\nPoloha v nadmořské výšce 325 m n. m. spolu s výškou stavby 15 metrů poskytuje výborné podmínky pro výhled. Lze zhlédnout Chřiby, Bílé Karpaty a při dobré viditelnosti rovněž 110 km vzdálený kopec Kobyla u Bratislavy.\n\n"}
{"id": "335739", "url": "https://cs.wikipedia.org/wiki?curid=335739", "title": "Angina pectoris", "text": "Angina pectoris\n\nAngina pectoris či angina pektoris je pojmenování pro středně těžké srdeční onemocnění v zásobování srdečního svalu krví respektive kyslíkem, kdy vlivem zmenšeného přísunu kyslíku k srdečnímu svalu nedochází k jeho správnému stahování, což vede k neschopnosti pumpování krve do celého lidského těla. Převážně během zátěže pak dochází ke vzniku nepoměru mezi přívodem kyslíku a požadavkem na větší množství kyslíku, který se projevuje tupou, pálivou či svíravou bolestí nejčastěji v oblasti za hrudní kostí vystřelující do ramen, paží a nebo spodní čelisti. Označuje se jako jedna z forem ischemické choroby srdeční.\n\nOnemocnění se projevuje záchvaty, které mohou v extrémních případech trvat až okolo 15 minut. Během záchvatu nejprve nastupuje ostrá palčivá bolest, která postupně mizí. V některých případech je bolest doprovázena pocením, dušností a pocitem, že postižený omdlí. V současnosti existují léčebné metody, které se snaží záchvaty zmenšit a to za pomoci vitamínu C a E, hořčíku, aminokyselin a nebo např. koenzymem Q10. Současná léčba je schopna zmírnit projevy záchvatu, ale nikoliv vyléčit samotnou příčinu v podobě špatně zásobovaného srdečního svalu kyslíkem.\n\nNejčastější příčinou vzniku anginy pectoris je ateroskleróza.\n\nAngina pectoris se může objevovat ve třech základních modifikacích. Jedná se o:\n\n\nPříčin anginy pectoris je několik, nejčastěji se jedná o zúžení věnčité tepny, která vyživuje srdce. Kromě špatné výživy může problém způsobit i nedostatečné okysličení srdce nebo ucpání tepny tzv. aterosklerotickým plátem, který zabraňuje proudění krve a je tvořen převážné látkami tukové povahy.\n\nAngina pectoris je jedním z projevů ischemické choroby srdeční ve své lehčí formě. Akutní forma této nemoci je např. infarkt myokardu. Během tohoto onemocnění není srdeční sval zásobován potřebným množstvím kyslíku, což se projevuje jeho nesprávnou funkcí. Porucha funkčnosti se projevuje ostrou pálivou anebo svíravou bolestí v oblasti za hrudní kostí. Poměrně časté je, že se bolest postupně šíří do oblasti levého ramene a 4. a 5. prstu levé ruky. V některých vzácných případech si postižení stěžují na bolest v oblasti mečového výběžku hrudní kosti.\n\nV diagnostice se nejčastěji používá elektrokardiogram (EKG), případně zátěžové testy, koronarografie (rentgenové vyšetření věnčitých tepen) nebo echokardiografie - vyšetření srdce ultrazvukem.\n\nNásledující postupy jsou součástí doporučení splňujících principy medicíny založené na důkazech.\n\nLátky nebo postupy zlepšující vlastnosti koronárních cév. Zejména jde o postupy snižující pohotovost ke spazmům a postupy dilatující průsvit cév.\n\nZvýšení glykémie je považováno za class efekt u všech inhibitorů HMG-CoA reduktázy (atorvastatin, fluvastatin, pravastatin, simvastatin, pitavastatin, rosuvastatin, lovastatin) u pacientů s rizikovými faktory pro vznik diabetes mellitus (tj. hypertenze v anamnéze, zvýšení triglyceridů v krvi a zvýšení BMI). Hyperglykémie může dosáhnout hodnoty vyžadující adekvátní diabetologickou péči. Rizikoví pacienti mají být klinicky i biochemicky sledováni v souladu s národním doporučením pro léčbu diabetu.\nStátní ústav pro kontrolu léčiv proto vyzval držitele registračních rozhodnutí, u nichž uvedené nežádoucí účinky nejsou dosud zohledněny v textech, aby předložili žádost o příslušnou změnu registrace.\n\nV některých případech je třeba terapii doplnit o některé další kroky:\n\nEECP terapie je klinicky úspěšná a úřadem FDA schválená ambulantní neinvazivní léčba pro pacienty s anginou pectoris a srdečným selháním. Klinické studie ukazují zlepšení kvality života pacientů, zvýšení tolerance zátěže, snížení nebo vymizení anginózních symptomů a užívaní medikamentů. EECP je vhodná zejména pro pacienty s refrakterní anginou, kde se symptomy anginy vracejí i po farmakologické léčbě, případně u pacientů, kteří nejsou kandidáty na invazivní zákrok jako bypass, angioplastika nebo stent.\n\nProponenti alternativní medicíny nabízejí řadu postupů, někdy s racionálním základem, někdy však bez jakéhokoliv racionálního opodstatnění. Společným jmenovatelem těchto postupů je to, že nemají rigorózně ověřenu klinickou účinnost.\n\n"}
{"id": "335740", "url": "https://cs.wikipedia.org/wiki?curid=335740", "title": "Ludvík Hovorka", "text": "Ludvík Hovorka\n\nLudvík Hovorka (* 13. června 1963 Uherské Hradiště) je český politik, v letech 2002 až 2010 a opět 2013 až 2017 poslanec Poslanecké sněmovny PČR, v letech 2000 až 2004 a opět 2012 až 2016 zastupitel Zlínského kraje, člen KDU-ČSL.\n\nVystudoval obor Pozemní stavitelství na Střední průmyslové škole v Hodoníně a pak Vysoké učení technické v Brně (obor konstrukce a dopravní stavby). V letech 1988 – 1990 byl projektantem v podniku Energoprojekt Praha, středisko Uherský Brod. Je ženatý, má dvě dcery a syna. Jeho manželka Vladimíra pracuje coby zdravotní sestra.\n\nV listopadu 1989 pomáhal založit místní Občanské fórum v domovských Šumicích a v roku 1990 zde spoluzakládal místní organizaci KDU-ČSL. V komunálních volbách roku 1990 byl zvolen ve věku 27 let starostou obce Šumice a v této funkci působil 12 let. V komunálních volbách roku 1994, komunálních volbách roku 1998, komunálních volbách roku 2006 a komunálních volbách roku 2010 byl zvolen do zastupitelstva obce Šumice za KDU-ČSL. Profesně se uvádí k roku 1998 a 2010 jako stavební inženýr. V letech 1996 až 2002 byl členem představenstva firmy Slovácké vodárny a kanalizace.\n\nVe volbách v roce 2002 byl zvolen do poslanecké sněmovny za KDU-ČSL (volební obvod Zlínský kraj). Byl členem sněmovního hospodářského výboru. Mandát poslance obhájil ve volbách v roce 2006. Stal se místopředsedou výboru pro sociální politiku a členem zdravotnického výboru. Ve sněmovně setrval do voleb v roce 2010. Ve letech 2007–2009, v době existence vlády Mirka Topolánka, působil jako koaliční poslanec často kriticky k vládní politice, zejména v oblasti zdravotnictví. Odmítal privatizaci zdravotní péče a pojištění, zejména \"tajný\" plán ministra zdravotnictví Tomáše Julínka.\n\nByl aktivní i v regionální politice. V krajských volbách roku 2000 a opětovně v krajských volbách roku 2012 byl zvolen do Zastupitelstva Zlínského kraje za KDU-ČSL. Ve volbách v roce 2016 post krajského zastupitele obhajoval, ale neuspěl (skončil jako první náhradník).\n\nV senátních voleb roku 2012 byl kandidátem KDU-ČSL za senátní obvod č. 80 - Zlín. V 1. kole získal 16 % hlasů a nepostoupil do 2. kola.\n\nV komunálních volbách v roce 2014 obhájil za KDU-ČSL post zastupitele obce Šumice na Uherskohradišťsku. Ve volbách do Poslanecké sněmovny PČR v roce 2017 obhajoval svůj poslanecký mandát za KDU-ČSL ve Zlínském kraji, ale neuspěl.\n\n"}
{"id": "335743", "url": "https://cs.wikipedia.org/wiki?curid=335743", "title": "Václav Exner", "text": "Václav Exner\n\nVáclav Exner (* 20. září 1942 Bukovina u Čisté) je český politik, v 90. letech 20. století a počátkem 21. století poslanec České národní rady a Poslanecké sněmovny za Komunistickou stranu Československa, později za KSČM.\n\nV roce 1960 dokončil studia na Průmyslové škole jaderné techniky v Praze a roku 1965 vystudoval Matematicko-fyzikální fakultu Univerzity Karlovy v Praze. Zde potom roku 1968 složil rigorózní zkoušku. Kromě toho v roce 1974 absolvoval vědeckou přípravu v oboru vojenské techniky na Vojenské akademii Antonína Zápotockého v Brně. Specializoval se na fyziku, automatizaci a programování. Profesně působil před nástupem profesionální politické dráhy ve funkci ředitele odboru organizace a automatizace v podniku zahraničního obchodu Omnipol. Je ženatý, má čtyři děti a k roku 1999 měl šest vnoučat.\n\nČlenem Komunistické strany Československa se stal již ve věku 20 let a zůstal jím trvale (s malou přestávkou v roce 1969). Před rokem 1989 působil jako funkcionář základní stranické organizace a lektor politického vzdělávání.\n\nPo sametové revoluci se nejprve angažoval v komunální politice. V komunálních volbách v roce 1990 byl zvolen členem obvodního zastupitelstva Praha 6 a stal se předsedou klubu členů zastupitelstva za KSČM. V zastupitelstvu setrval do poloviny roku 1993. Od února 1992 zasedal v České národní radě (nastoupil do ní jako náhradník poté, co rezignoval poslanec Jiří Jirásek.\n\nMandát v ČNR obhájil v řádných volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Praha). Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992-1996 přešel do samostatného poslaneckého klubu KSČM (poté, co se koalice Levý blok rozpadla na několik samostatných levicových frakcí). Od roku 1993 zasedal ve výboru petičním, pro lidská práva a národnosti a od roku 1995 i v organizačním výboru.\n\nV té době již zastával významné stranické funkce. Od července 1993 působil jako místopředseda KSČM. Po vzniku samostatného sněmovního klubu KSČM byl jeho předsedou. Před komunálními volbami v roce 1994 zastával post šéfa operativního volebního štábu. Od roku 1995 v rámci zpřesnění kompetencí místopředsedů KSČM měl Exner portfolio místopředsedy strany pro ekonomiku. V prosinci 1999 se neúspěšně ucházel i o post předsedy KSČM. Zvítězil ale opětovně Miroslav Grebeníček se 168 hlasy, zatímco druhý Exner získal jen 62 hlasů od delegátů. Počátkem 21. století se uvádí jako představitel dogmatičtějšího, konzervativního křídla v rámci KSČM. Opětovně se o zisk předsednického postu v KSČM pokusil na sjezdu v roce 2004. Nyní ale získal jen 22 hlasů a nepostoupil do 2. kola. Zůstal ale i nadále místopředsedou KSČM. Funkci místopředsedy musel opustit až koncem roku 2006. Ústřední výbor ho tehdy z tohoto postu odvolal poté, co Exner čelil kritice za uzavření nevýhodných smluv na prodej a koupi stranických nemovitostí.\n\nMandát v poslanecké sněmovně mezitím obhájil ve volbách v roce 1996, volbách v roce 1998, volbách v roce 2002 a volbách v roce 2006. V období let 2004-2006 byl místopředsedou zahraničního výboru sněmovny.\n\nV senátních volbách roku 2004 se neúspěšně pokoušel o zisk senátorského křesla za Senátní obvod č. 25 - Praha 6. Získal ale jen 14% hlasů a nepostoupil do 2. kola. Podobně bez úspěchu kandidoval za KSČM ve volbách do Evropského parlamentu v roce 2009.\n\nV sněmovních volbách v roce 2010 mandát neobhájil. Byl totiž umístěn až na spodní místo kandidátní listiny. Na své další plány po odchodu z parlamentu reagoval s tím, že „\"jsem zapojen v odborném zázemí naší strany, budu v tom pokračovat\".“ Následně učil na jednom pražském gymnáziu fyziku.\n\nV roce 2011 se účastnil demonstrace pořádané v Praze německými a českými levicovými radikály pod heslem \"Třídní boj místo světové války\". Akci svolal Komunistický svaz mládeže, ale KSČM se od ní distancovala.\n\nVe volbách do Evropského parlamentu v roce 2014 kandidoval na 14. místě kandidátky KSČM, ale neuspěl.\n\nV březnu 1992 bylo oznámeno, že Exner je pozitivně lustrován a byl v letech 1981 až 1982 evidován jako spolupracovník Státní bezpečnosti (StB) coby důvěrník (krycí jméno VRBA) a opět v roce 1989 jako důvěrník (krycí jméno IZÁK). Členka lustrační komise jeho angažmá v StB komentovala s tím, že „\"Věděl, že se stýká s příslušníky StB. Byl svolný opakovaně se s nimi stýkat mimo úřední místnosti a podával informace významné pro StB neoficiální cestou v utajovaném styku\".“ Exner na tato zjištění reagoval s tím, že „\"Neorientoval jsem se v té době dost v právu ani v organizaci bezpečnosti. Nebyl jsem si vědom, s jakou složkou bezpečnosti se stýkám\".“\n"}
{"id": "335744", "url": "https://cs.wikipedia.org/wiki?curid=335744", "title": "Bernard Bang", "text": "Bernard Bang\n\nBernard Laurits Fredrick Bang (7. června 1848 Sorø – 22. června 1932 Kodaň) byl dánský veterinární lékař, který objevil původce brucelózy skotu. Zabýval se studiem zdravotní problematiky skotu, při němž zjistil, že jednou z příčin potratů u krav je bakterie. Práci publikoval v roce 1897 a izolovanou bakterii sám pojmenoval jako \"Bacillus abortus\" (dnes nese jméno \"Brucella abortus\"). Na počest jeho objevu se nemoc často označuje jako \"Bangova nemoc\". \n"}
{"id": "335746", "url": "https://cs.wikipedia.org/wiki?curid=335746", "title": "Nová vlna se starým obsahem", "text": "Nová vlna se starým obsahem\n\n»Nová« vlna se starým obsahem byl článek, který vyšel v březnu 1983 v časopise \"Tribuna\" (12. číslo týdeníku). Článek, který byl podepsán fiktivním jménem Jan Krýzl, označil amatérské rockové hudebníky za nástroj ideologické diverze a vyzval kulturní pracovníky, aby těmto skupinám nepořádali koncerty a neudělovali jim tzv. přehrávky. Tím odstartoval perzekuci české alternativní rockové scény, především představitele punku a nové vlny. Postiženy byly například skupiny Jasná Páka či Pražský výběr (i když ty perzekuci přečkaly za cenu přerušení činnosti nebo změny názvu), mnoho dalších menších skupin ale zcela zaniklo.\n\nHudební kritik Josef Vlček reagoval na \"Novou vlnu se starým obsahem\" v roce 1984 článkem \"Rock na levém křídle\", který distribuovala Jazzová sekce. Poukázal v něm na diletantství a demagogii „Krýzlova“ článku.\n\nK 30. výročí publikování článku se 23. a 24. března 2013 uskutečnil ve Strážnici festival \"30 let Nové vlny se starým obsahem\". Vystoupila na něm Hudba Praha, Garage, Mikoláš Chadima Band, Už jsme doma, Máma Bubo, Extempore s J. J. Neduhou, Krásné nové stroje. 26. března proběhl také koncert v pražském Paláci Akropolis.\n\n\n"}
{"id": "335747", "url": "https://cs.wikipedia.org/wiki?curid=335747", "title": "Vůle", "text": "Vůle\n\nVůle může být:\n\n"}
{"id": "335748", "url": "https://cs.wikipedia.org/wiki?curid=335748", "title": "112 (pořad)", "text": "112 (pořad)\n\n112 - v ohrožení života je televizní seriál TV Nova vysílaný od 29. srpna 2006.\n\nTento dokumentární pořad mapuje život záchranářů, policistů a hasičů přímo v akci, jsou zde uváděny autentické záběry a výpovědi.\n\nScénář pořadu vychází z podobného pořadu, který vysílá už několik let americká stanice Fox a to pod názvem Cops, tento dokumentární pořad se v USA vysílá už od roku 1989 a za sebou má více než dva tisíce dílů.\n\nPořadem provází moderátor a zároveň autor celého projektu Mirek Vaňura, kterého diváci mohou znát jako moderátora již zaniklé talkshow \"Áčko\".\n"}
{"id": "335749", "url": "https://cs.wikipedia.org/wiki?curid=335749", "title": "Rose Bengal test", "text": "Rose Bengal test\n\nRose Bengal test je sérologická metoda používaná k diagnostice brucelózy (\"Brucella abortus\", \"B. melitensis\" a \"Brucella suis\". Jedná se v podstatě o aglutinační reakci antigenu se specifickou protilátkou v kyselém prostředí, kdy je k antigenu přimíchána Bengálská červeň pro jeho zvýraznění. Jako antigen se používá inaktivovaný kmen bakterie \"Brucella abortus\" Weybridge 19.\n\nVyšetřované sérum (30 μl) se nanese na skleněnou či porcelánovou plotnu. K tomu se přikápne antigen s bengálskou červení, promíchá se a po 4 minutách inkubace se odečítají výsledky. Vedle vyšetřovaného séra je vždy nutno provést obdobný postup i s pozitivním a negativním sérem od výrobce. Jako pozitivní reakce se hodnotí jakákoliv reakce s tvorbou vloček.\n"}
{"id": "335750", "url": "https://cs.wikipedia.org/wiki?curid=335750", "title": "Anna Čurdová", "text": "Anna Čurdová\n\nAnna Čurdová (* 19. dubna 1962 Hořice) je česká politička, počátkem 21. století poslankyně Poslanecké sněmovny za ČSSD.\n\nVystudovala Pedagogickou fakultu v Hradci Králové a Přírodovědeckou fakultu University Karlovy v Praze a pracovala jako učitelka. Do ČSSD vstoupila roku 1993. Od roku 1996 byla tajemnicí organizace Sociálně demokratické ženy. Roku ji vláda Vladimíra Špidly jmenovala předsedkyní Rady vlády pro rovné příležitosti.\n\nVe volbách v roce 2002 byla zvolena do poslanecké sněmovny za ČSSD (volební obvod Středočeský kraj). Byla místopředsedkyní sněmovního výboru pro vědu, vzdělání, kulturu, mládež a tělovýchovu, členkou volebního výboru, v letech 2002–2004 i výboru pro evropskou integraci a v letech 2004–2006 místopředsedkyní výboru pro evropské záležitosti. Poslanecký mandát obhájila ve volbách v roce 2006. Stala se opět místopředsedkyní výboru pro evropské záležitosti. Dále byla členkou výboru pro sociální politiku a volebního výboru. Ve sněmovně setrvala do voleb v roce 2010. Jako poslankyně se zasadila o návrat Mezinárodního dne žen mezi oficiálně uznávané významné dny v České republice. Zároveň se podílela na prosazení zákona o registrovaném partnerství v Česku a prosazovala zavedení náhradního výživného.\n\nByla stínovou ministryní ČSSD „pro ženu a rodinu“. Její kariéra ve vrcholné politice skončila ovšem roku 2010, kdy se ve středních Čechách nedostala na kandidátní listinu sociální demokracie. Po volbách ji Bohuslav Sobotka ve stínové vládě nahradil Michaelou Marksovou-Tominovou. Za její eliminací z kandidátní listiny měli podle ní stát lidé okolo Davida Ratha, zejména jeho spolupracovník Filip Bušina. V roce 2011 jí zaniklo členství v ČSSD, když neuhradila stranický příspěvek vybíraný od zákonodárců ČSSD. Čurdová se hájila tím, že v době výkonu svého poslaneckého mandátu sponzorovala některé akce ČSSD a tudíž nemusí peníze uhradit.\n\n"}
{"id": "335751", "url": "https://cs.wikipedia.org/wiki?curid=335751", "title": "Modalová viskózová vlákna", "text": "Modalová viskózová vlákna\n\nModalová viskózová vlákna\n(mezinárodní zkratka: CMD) byla vyvinuta v 70. letech minulého století na principu technologie zvlákňování viskózy. Od původních viskózových vláken se liší podstatně vyšší pevností za mokra i za sucha (35-38 cN/tex oproti bavlně s 25-37 cN/tex) a tažností v mokrém i suchém stavu pod 15 %.\n\nRozeznávají se zde dva typy:\n\nPolynosic (z franc.: polymere non synthetique) má vysoký polymerační stupeň, tažnost podobnou bavlně, vysokou elasticitu a stálost proti alkáliím. \n\nTechnologie výroby byla vynalezena v Japonsku, Japonci byli na začátku 21. století jediní výrobci polynozických vláken na světě.\n\nNezralá viskóza se zvlákňuje při \"polymeračním stupni\" 500-600 s přídavkem formaldehydu ve zvlákňovací lázni za pomalého koagulování. Vláknina se potom dlouží až na 300 % (normální viskóza jen do 30%) a v oddělené lázni regeneruje.\n\nFinální výrobek je většinou \"stříž\", jemnost dosahuje hranici mikrovlákna, tedy 1 dtex.\n\nPevnost a tažnost vláken je velmi podobná bavlně, navíc mají lepší rozměrovou stabilitu i po několikanásobném praní a příjemný lesk. \nVlákna se velmi dobře hodí do směsí s bavlnou, ze kterých se dají vypřádat stejnoměrné příze a výrobky se nechají snadno louhovat a mercerovat. \nPolynozická vlákna se však zpracovávají také ve směsi 67% PES/33% CMD, která se obzvlášť u pletenin vyznačují leskem podobným hedvábí. \n\nViskóza se koaguluje v silně kyselých lázních a protahuje o 80-150%. Vlákna HWM mají oproti polynozickým nižší orientaci polymerů, vyšší tažnost a pevnost ve smyčce. \n\nVlákna se vyrábí v jemnostech od 1,0 až do 5,5 dtex.\n\nSvými vlastnostmi se vlákna velmi dobře hodí ke směsování s polyesterem. Na přízi méně odstávají elementární vlákna a výrobky z HWM mají měkčí omak než produkty z polynozických vláken. \nNejčastější jsou směsi 50% česaná bavlna/50% CMD na osobní prádlo, posteloviny, ubrusy a vrchní ošacení. Příměs modalových vláken zamezuje ztvrdnutí výrobků i po několikanásobném praní a výrobní náklady na přízi jsou nižší než u čisté bavlny\n\nZnámé jsou i tkaniny ze stoprocentního modalu a ze směsí s PA, PAC nebo s elastanem na různé druhy vrchního ošacení a bytové textilie, pleteniny na sportovní oděvy. \n\nPoznámka: V Asii se označují všechny druhy modalových vláken pojmem \"polynosic\"\n"}
{"id": "335754", "url": "https://cs.wikipedia.org/wiki?curid=335754", "title": "Čurda", "text": "Čurda\n\nČurda (Čurdová) může být:\n\n\n"}
{"id": "335756", "url": "https://cs.wikipedia.org/wiki?curid=335756", "title": "Vlastimil Aubrecht", "text": "Vlastimil Aubrecht\n\nVlastimil Aubrecht (* 23. prosince 1953 Duchcov) je český politik, koncem 90. let 20. století a v první dekádě 21. století poslanec Poslanecké sněmovny za ČSSD.\n\nPo maturitě na Střední průmyslové škole stavební pracoval v letech 1973-1977 jako mistr v IPS Praha a SČ konstruktiva Ústí nad Labem. V letech 1977-1990 byl zaměstnancem podniku Státní statky Teplice, stavební závod, kde působil jako vedoucí střediska a vedoucí výroby. V letech 1990 až 1998 byl místostarostou Bíliny. V komunálních volbách roku 1994, komunálních volbách roku 1998 a komunálních volbách roku 2002 byl opakovaně za ČSSD zvolen do zastupitelstva města Bílina. Kandidoval sem i v komunálních volbách roku 2006 a komunálních volbách roku 2010, ale nebyl zvolen. K roku 2010 se profesně uvádí jako odborný poradce.\n\nVe volbách v roce 1998 byl zvolen do poslanecké sněmovny za ČSSD (volební obvod Severočeský kraj). Mandát obhájil ve volbách v roce 2002 a volbách v roce 2006. Ve sněmovně setrval do voleb v roce 2010. V letech 1998-2006 byl členem sněmovního výboru pro veřejnou správu, regionální rozvoj a životní prostředí, v letech 2006-2010 členem výboru pro životní prostředí a výboru hospodářského.\n\nBěhem vlád ČSSD působil jako vládní zmocněnec pro severozápadní Čechy. Za svou činnost v této funkci získal v roce 2005 na základě hlasování v anketě Ropák roku stejnojmenný titul.\n\nV roce 2008 se uvádí jako předseda teplické okresní organizace ČSSD. Před plánovanými sněmovními volbami v roce 2009 odstoupil v srpnu 2009 z kandidátky. Uvedl osobní důvody i to, že byl na kandidátní listině zařazen na nízkou pozici.\n\nV červenci 2013 byl obviněn za přijetí několikamilionového úplatku souvisejícího s rozšířením průmyslové zóny Joseph. Aby nepoškozoval ČSSD, rezignoval počátkem září téhož roku na své stranické funkce: přestal vést okresní organizaci v Teplicích i zasedat v ústředním výkonném výboru. Zůstal tak řadovým členem strany.\n\n"}
{"id": "335757", "url": "https://cs.wikipedia.org/wiki?curid=335757", "title": "Nova Cinema", "text": "Nova Cinema\n\nNova Cinema je česká neplacená komerční televizní stanice, patřící k Nova Group, která je zaměřena na zahraniční produkci filmů, seriálů, reality show a filmově zaměřené pořady. Stanice začala vysílat 1. prosince 2007 a licenci na její vysílání vlastní společnost TV Nova s.r.o., která spadá pod zahraniční společnost CME. 4. února 2017 dostala stanice nové logo, upoutávky, některé další stanice skupiny Nova byly přejmenovány\n\nInspirací pro vznik stanice byla rumunská televize Pro Cinema, která taktéž patří k CME. Televize sídlí na Barrandově, Praha 5, tak jako TV Nova.\n\nPřípravy filmového kanálu údajně začaly již za působení Petra Chajdy na Nově, který měl vedení navrhnout tři nové tematické kanály. Jeden lifestylový, další zaměřený na motorismus a třetí právě na filmy. Již dříve si totiž TV Nova zaregistrovala názvy nových plánovaných kanálu — Nova seriál, Nova film, Nova sport a Nova news. Návrhy však neměl přijmout nejvyšší šéf Adrian Sârbu, na což Petr Chajda ukončil své působení na Nově. Vedení Novy v čele s Petrem Dvořákem však přípravy vyloučilo. Oficiální přípravy začaly na jaře 2006, kdy se začalo na filmovém kanálu pracovat. V únoru už například začal Petr Dvořák vyjednávat s některými kabelovými operátory o zařazení nového filmového kanálu do nabídek. Již od začátku bylo jasné, že se Nova zaměří na vybudování nového filmového kanálu s filmy a seriály ze zahraničí.\n\nPři získávání licence se vyskytly problémy, kdy Nova uvedla, že nesplní limit pro vysílání evropských děl. Licence však byla na konci října CET 21 udělena. Později bylo také řečeno, že Nova Cinema nenabídne skoro žádnou vlastní tvorbu, ale spíše se program bude skládat ze zahraničních akvizicí. O tom, kdy se kanál spustí, se pochybovalo dlouho. V možnost přicházel prosinec 2007 a nebo březen 2008. Nakonec bylo oznámeno, že kanál zahájí své vysílání 1. prosince 2007 v 11.00 hodin dopoledne a že bude prozatím šířen pouze přes kabelové a IPTV rozvody a satelit. Zpočátku se program omezil na 13,5 hodiny denně, začínal v 11 hodin a končil po půlnoci. Dlouho se také mluvilo o tom, že by kanál přes satelit také vysílal v Chorvatsku s jinou jazykovou stopou. To však bylo později vyloučeno. Dne 19. listopadu 2007 také Nova Cinema spustila svůj oficiální web a do vysílání Novy byly zařazeny první spoty na propagaci. Ten stejný den bylo na tiskové konferenci řečeno, že bude Nova Cinema oddělovat barevně žánry, které zrovna vysílá, a že bude obsahovat reklamu.\n\nPrvní vysílací den se nesl v reprízách již dávno odvysílaných filmů a seriálů na hlavním kanále Nova. První večer byl však doplněn o jeden premiérový film — \"Svět zítřka\". V dubnu 2008 sledovalo Novu Cinema v průměru 26 tisíc diváků denně. Dne 21. září 2008 poprvé od svého startu Nova Cinema mění grafiku a nasazuje nové logo stanice. Od 15. prosince 2008 se začala Nova Cinema šířit v multiplexu 2 a stala se z ní další povinná stanice, která musí být zařazena do nejnižšího omezeného programového balíčku jako další povinný program vedle hlavního kanálu Novy. Od 22. prosince 2008 začala hlavní Nova vysílat mezi Televizními novinami a Sportovními novinami upoutávky na program Nova Cinema a Nova Sport. V červnu 2009 začala Nova Cinema vysílat 15 hodin denně. O letních prázdninách se poprvé na Nově Cinema objevily i zahraniční filmy s titulky.\n\nNa jaře 2012 zavedla Nova Cinema označení „exclusive“ pro pořady, seriály a filmy, které se na kanále objevují v premiéře. V roce 2013 začala Nova Cinema vysílat 21–24 hodin denně. Dne 30. června 2013 prošla televizní stanice Nova Cinema dalším velkým re-designem, kdy představila zcela novou grafiku, nový web, který nově začal spolupracovat s FDb.cz, a více se zaměřila na filmy, k čemuž jí pomáhá nový slogan \"Žijeme filmem!\".\n\nNova Cinema vysílá 21 — 24 hodin denně. Program obsahuje převážně zahraniční akvizici, filmy a seriály, reality show nebo filmové pořady. Zpočátku byl program velmi strohý, objevovaly se tu jen staré filmy a reprízované seriály, které Nova vysílala v letech 1994–1998. I když její programová skladba stále spočívá spíše v reprízách a starších filmech a seriálech, objevují se tu i díla novější, některá i jako premiéry. Byl to například seriál \"Battlestar Galactica\" v létě 2008 nebo 3. série \"Útěku z vězení\" na jaře 2009. V roce 2011 vysílala Nova Cinema pravidelně např. seriály \"Ženatý se závazky, Ulice, Zvláštní efekty\" aj. Momentálně má každý den svůj žánr, ve kterém vysílá Nova Cinema tematické filmy. Tento způsob si zachovává již od svého vzniku. Těmito žánry jsou např. drama, akce, krimi, sci-fi i české filmy. V nočních hodinách se na kanále objevuje erotika.\n\nNova Cinema nenabízí v současné době žádnou vlastní tvorbu, ale nabízela svůj pořad \"Hvězdný reportér\" s Tomášem Krausem. Tento pořad se začal vysílat 24. července 2008 a nabízel pohled do zákulisí filmový akcí apod. Na konci roku 2010 byl pořad ukončen. V programové skladbě však často také nechybí vlastní tvorba kanálu Nova – \"On je žena!\", \"Nováci\" či dříve také \"Ulice\".\n\nZahraniční akvizicí je naplněn celý program Novy Cinema. Nova Cinema však většinou vysílá reprízy seriálů, které běžely v předchozí době na hlavní Nově. Stanice vysílá (resp. vysílala) seriály jako \"Útěk z vězení\", \"Battlestar Galactica\", \"Vražedná čísla\", \"Upíří deníky\", \"Nemocnice Chicago Hope\", \"Odložené případy\", \"Stoupenci zla\", \"Dva a půl chlapa\", \"Terra Nostra\", \"Roseanne\", \"Gilmorova děvčata\", \"JAG\", \"Pohřešovaní\", \"Návrat komisaře Rexe\", \"\", \"Muž s posláním\", \"Kobra 11\", \"\", \"Raymonda má každý rád\", \"\", \"4400\", \"Hranice\", \"Jsem do tebe blázen\", \"Plastická chirurgie s.r.o.\", \"Láska, s.r.o.\", \"Perníkový táta\", \"Pobřežní hlídka\", \"Tajemství kruhu\" a další. Spoustu seriálů se startem nových tematických kanálů přestěhovalo. Nova Cinema také přivedla na české televizi americkou verzi reality show \"Amazing Race: O milion kolem světa\". Hlavní složkou stanice je pravidelné vysílání českých i zahraničních filmů, které se časem na stanici vrací, některé i s několika reprízami. Na jaře 2009 také nabízela páteční blok E! Entertainment, ve kterém byly uváděny pořady \"PAM: Girl on the loose, Playboy TV\" apod. Dalšími pořady byly například \"Svět šoubyznysu\", \"Premiéra\", \"Za stříbrným plátnem\", \"Pohled do zákulisí příprav cen Americké filmové akademie\", \"Trable Denise Richardsové\", \"Pamela: Žiju si, jak chci\", \"Hollywoodské největší záhady\" a další.\n\nDětský blok nechybí ani na Nova Cinema, která věnuje dětem vždy ranní hodiny od 6.30 do 9.00 hodin každý den. Čas ale není pevný, častokrát se mění. V dětském bloku se vysílají seriály hrané i animované: \"Ben 10\", \"LazyTown\", \"Tajemství Sylvestra a Tweetyho\" nebo další dětské seriály.\n\nVideoportál Voyo nabízí většinu vysílaných filmů z této stanice. V nabídce nechybí ani Nova Cinema živě, kde se vysílají programy, které má televize právo uvést v živém vysílání na internetu.\n\nOd 3. května 2013 je Nova Cinema HD v nabídce digitální kabelové televize UPC. Od 25. ledna 2016 je k dispozici v platformě Skylink.\n\nV pozemním digitálním vysílání začala Nova Cinema vysílat 15. prosince 2008 v multiplexu 2 Českých radiokomunikací, kde vysílá i hlavní program TV Nova. Ten má v současnosti 99% pokrytí. Od září 2013 vysílá Nova Cinema také v celoplošném multiplexu 4. Nova Cinema však vysílá všemi digitálními cestami, čili i v DVB-S, DVB-C a přes IPTV.\n\n\n"}
{"id": "335761", "url": "https://cs.wikipedia.org/wiki?curid=335761", "title": "Johann Nepomuk Hummel", "text": "Johann Nepomuk Hummel\n\nJohann Nepomuk Hummel (14. listopadu 1778, Bratislava – 17. října 1837, Výmar) byl rakouský hudební skladatel, klavírista, dirigent a hudební pedagog. Jeho hudba je příznačná pro přechodné období mezi klasicismem a romantismem.\n\nHummel se narodil v Prešpurku, jak se tehdy nazývala dnešní Bratislava. Jeho otec, Johannes Hummel, byl v té době ředitelem \"Císařské vojenské hudební školy\" ve Vídni a dirigentem Schikanederova divadelního orchestru v divadle Theater auf der Wieden. Jeho matka, Margarethe Sommer Hummelová, byla vdova po parukáři Josefu Ludwigovi. Byl pojmenován po českém světci Janu Nepomuckém. Hummel byl žákem F. P. Riglera v Bratislavě. Ve věku osmi let se stal žákem Wolfganga Amadea Mozarta. Mozart byl překvapen chlapcovým nadáním a po dva roky mu poskytoval nejen výuku, ale i ubytování. V devíti letech Hummel vystoupil dokonce na jednom z Mozartových koncertů.\n\nOtec jej pak vzal na evropské turné. Po příjezdu do Londýna studoval u Muzia Clementiho a zůstal zde po čtyři roky. V téže době působil v Londýně rovněž Joseph Haydn a pro Johanna zkomponoval \"klavírní sonátu As-dur\". Poté co ji Hummel uvedl na veřejném koncertě v \"Hanoverské koncertní síni\" mu Haydn údajně poděkoval a věnoval mu guineu.\nVypuknutí Velké francouzské revoluce a následující jakobínský teror přinutily Hummela zrušit plánované turné po Španělsku a Francii. Místo toho se vrátil do Vídně, pořádal koncerty a dále studoval u Johanna Georga Albrechtsbergera, Josepha Haydna, a Antonia Salieriho.\n\nV té době přišel do Vídně i mladý Ludwig van Beethoven a začal studovat rovněž u Haydna a Albrechtsbergera. Tam se také oba mladí skladatelé seznámili a spřátelili. Beethovenův příjezd téměř zničil Hummelovu sebedůvěru. Byť bylo jejich přátelství poznamenáno vzestupy a pády, vyvinulo se v usmíření a vzájemný respekt. Později Hummel navštěvoval Beethovena ve Vídni i se svou ženou Elisabeth a žákem Ferdinandem Hillerem. Na Beethovenovo přání, Hummel improvizoval na vzpomínkovém koncertu na tohoto velkého muže. Při této příležitosti se také spřátelil s Franzem Schubertem, který mu věnoval své tři poslední klavírní sonáty. Jelikož však do doby prvního tištěného vydání sonát oba skladatelé zemřeli, změnili vydavatelé věnování na Roberta Schumanna, který byl v té době ještě aktivní.\n\nV roce 1804 se stal Hummel koncertním mistrem knížete Esterházyho na zámku v Eisenstadtu, kde byl kapelníkem Joseph Haydn. S ohledem na Haydnovo zdraví převzal i většinu povinností kapelníka. Do této funkce byl jmenován až po Haydnově smrti v květnu roku 1809. Sám pak zůstal ve službách hraběte ještě další dva roky, když byl v květnu 1811 propuštěn pro zanedbání svých povinností. Vrátil se do Vídně a strávil dva roky komponováním. V roce 1813 se oženil s operní zpěvačkou Elisabeth Röckel. Následující rok pak společně uskutečnili koncertní turné po Rusku a několika dalších evropských zemích. Měli dva syny.\n\nV letech 1816–1819 působil jako koncertní mistr ve Stuttgartu a v roce 1819 se stal hudebním ředitelem ve Výmaru. Ve Výmaru uzavřel vřelé přátelství s Goethem a naučil se oceňovat poesii Friedricha Schillera. Během svého pobytu ve Výmaru zval ke koncertům přední hudebníky té doby, takže se město stalo evropským hlavním městem hudby. V té době také položil základy penzijního zajištění hudebníků systémem benefičních koncertů, jejichž výtěžek šel ve prospěch penzijního fondu. Rovněž byl jedním z prvních skladatelů, který bojoval za zajištění hudebních autorských práv a proti intelektuálnímu pirátství vůbec.\n\nV roce 1832 začal mít zdravotní potíže a již se nemohl plně věnovat svým povinnostem hudebního ředitele. Po Goethově smrti v březnu 1832 také ztrácel kontakt s místními divadelními kruhy. Uchýlil se proto do částečného důchodu a o pět let později zemřel.\n\nV roce 1828 Hummel publikoval svou školu klavírní hry: \"Ausführliche theoretisch-practische Anweisung zum Piano-Forte-Spiel\". Během několika dnů se jí prodalo tisíce výtisků. Škola přinesla zejména nový způsob prstokladu a hraní ozdob. Na celé 19. století pak ovlivnila výuku hry na klavír a techniku klavírní hry. Z této školy vycházel i další z velkých hudebních pedagogů té doby, Carl Czerny, který byl později učitelem Ference Lista.\n\nHummelův vliv se projevuje v raných skladbách Fryderyka Chopina a Roberta Schumana. Ohlasy Hummelových klavírních koncertů č. 2 a-moll a č. 3 h-moll lze rozpoznat v obou Chopinových koncertech. To není překvapující, neboť Chopin musel slyšet Hummela na jeho koncertním turné po Polsku a Rusku a kromě toho měl Hummelovy koncerty ve svém aktivním repertoáru.\n\nRobert Schumann měl rovněž Hummelova díla ve svém repertoáru (zejména \"Sonátu fis moll, op. 81\") a je považován za jeho žáka. Dalšími jeho žáky byli např. Friedrich Silcher, Ferdinand Hiller, Sigismond Thalberg a Adolf von Henselt. Několik lekcí dal i Felixi Mendelssohnovi. \n\nÚplný seznam děl Johanna Nepomuka Hummela se nachází např. ZDE.\n\nHummelova hudba se vyvíjela zcela jiným směrem než hudba Beethovenova. Díly jako byla \"Sonata Fis-moll\", op. 81 a \"Fantasie pro klavír\", op. 18 směřoval k větší modernosti jak změnou klasické harmonické struktury tak i rozšířením sonátové formy.\n\nJeho hlavním nástrojem byl klavír, na němž byl jedním z největších virtuózů své doby. Napsal osm klavírních koncertů , deset klavírních sonát (z nichž čtyři jsou uvedeny bez opusových čísel, a jedna nebyla publikována), osm klavírních trií, klavírní kvartet, klavírní kvintet, dechový oktet, violoncellovou sonátu, dva klavírní septety, koncert a sonátu pro mandolínu, koncert pro trubku, koncert pro fagot F-dur, kvartet pro klarinet, housle, violu, a violoncello, skladby pro klavír na čtyři ruce, 22 oper a singspielů, mše a řadu dalších drobnějších prací. Kromě klavíru byla jeho oblíbeným nástrojem také kytara. Nápadný je nedostatek symfonických děl.\n\nNa konci svého života Hummel zažil vzestup nové školy mladých skladatelů a virtuózů a zjistil, že jeho vlastní hudba pomalu vychází z módy. Jeho disciplinovaná a čistá technika ve stylu Clementiho a jeho vyvážený klasicismus, se dostal do rozporu s nastupující školou romantické bravurní techniky, jak jí reprezentoval třeba Franz Liszt. Hummel komponoval stále méně, i když byl pořád obdivován a respektován. Zemřel pokojně ve Výmaru v roce 1837. Stejně jako Mozart byl svobodným zednářem a podstatnou část své slavné zahrady věnoval výmarské zednářské lóži. Jeho hrob se nachází na historickém hřbitově ve Výmaru.\n\nAčkoli Hummel zemřel slavný a zdálo se, že jeho trvalá posmrtná pověst nebude nikdy ohrožena, jeho hudba byla s nástupem romantismu rychle zapomenuta. Snad i proto, že jeho klasické myšlenky byly považovány za staromódní. Oživení zájmu o období klasicismu na počátku 20. století Hummela minulo. Stejně jako Haydn byl i Hummel zastíněn Mozartem. V poslední době však vzhledem k rostoucímu počtu dostupných nahrávek i živých koncertů nastal ve světě i růst zájmu o dílo tohoto skladatele.\n\n\n"}
{"id": "335766", "url": "https://cs.wikipedia.org/wiki?curid=335766", "title": "Vladimír Dlouhý (poslanec)", "text": "Vladimír Dlouhý (poslanec)\n\nVladimír Dlouhý (* 20. ledna 1950) je český politik, v letech 2006–2010 poslanec Poslanecké sněmovny za ODS.\n\nVystudoval pedagogickou fakultu a krátce byl učitelem. Později absolvoval postgraduální studium na Přírodovědecké fakultě a v letech 1974 až 2001 působil v geologii. V červnu 2001 byl jmenován vedoucím odboru životního prostředí na Krajském úřadě Plzeňského kraje. Na této funkci působil i k roku 2006.\n\nV listopadu 1989 spoluzakládal Občanské fórum v Plasích a následně se stal členem ODS. V komunálních volbách roku 1994 neúspěšně kandidoval za ODS do zastupitelstva města Plasy. Zvolen sem byl v komunálních volbách roku 1998. Opětovně sem neúspěšně kandidoval v komunálních volbách roku 2010. Profesně se k roku 1998 uvádí jako podnikatel, v roce 2010 jako OSVČ. Členem zastupitelstva města Plasy byl do roku 2001.\n\nVe volbách v roce 2006 byl zvolen do poslanecké sněmovny za ODS (volební obvod Plzeňský kraj). Byl místopředsedou sněmovního výboru pro životní prostředí a v letech 2007–2010 členem ústavněprávního výboru. Ve volbách v roce 2010 kandidoval až na 7. místě a svůj mandát neobhájil.\n\nJe ředitelem Aeroklubu v Plasích.\n"}
{"id": "335772", "url": "https://cs.wikipedia.org/wiki?curid=335772", "title": "Kostřava žlábkatá", "text": "Kostřava žlábkatá\n\nKostřava žlábkatá (\"Festuca rupicola\") je 20–50 cm vysoká travina z čeledi lipnicovité (\"Poaceae\"). Kvete od května do června.\n\nKostřava žlábkatá je vytrvalá rostlina rostoucí v hustých trsech. Kolénka na stonku jsou poměrně hladká či jemně zdrsnělá. Postranní větve chybí, tato kostřava se nevětví. Listy dlouhé 20–40 cm, 0,5 mm široké. Květenstvím je otevřená lata vejčitého tvaru, dlouhá 3–7 cm, plodem je obilka.\n\nTato kostřava se vyskytuje v střední, jihozápadní, jihovýchodní a východní Evropě, v mírném pásu Asie (přilehlá část Sibiři, na středním východě, v Arábii a západní Asii.\n\nV České republice se vyskytuje roztroušeně od nížin až do podhůří, a to zejména na suchých trávnících, ale v nížinách i na zaplavovaných loukách.\n\n \n"}
{"id": "335774", "url": "https://cs.wikipedia.org/wiki?curid=335774", "title": "Václav Mencl", "text": "Václav Mencl\n\nVáclav Mencl (* 5. dubna 1943 Brno) je český pravicový politik, člen ODS, počátkem 90. let 20. století primátor Brna, v letech 1996-1998 senátor a v letech 2002 až 2013 poslanec Poslanecké sněmovny. Od roku 2015 je členem RRTV.\n\nV roce 1967 vystudoval architekturu na Vysokém učení technickém v Brně (roku 1962 byl vyloučen ze studia kvůli účasti na studentském protestním shromáždění, ve studiu pokračoval od roku 1963) a poté až do roku 1990 pracoval jako projektant ve Výzkumném ústavu vodohospodářském podniku Stavoprojekt Brno.\n\nV komunálních volbách roku 1990 byl za Sdružení pro Brno zvolen do zastupitelstva Brna. Stal se pak primátorem Brna. Jeho nástup do funkce byl výsledkem složitých povolebních jednání. Ačkoliv v zastupitelstvu byla výrazně zastoupeno Hnutí za samosprávnou demokracii – Společnost pro Moravu a Slezsko, nedokázalo získat většinovou podporu pro svého kandidáta. Naopak Menclovo Sdružení pro Brno, ač relativně menší subjekt, mělo blíže k Občanskému fóru a výsledkem dohod pak bylo zvolení Mencla primátorem. Členem ODS se stal roku 1991. Po dobu výkonu primátorské funkce čelil opakované kritice a opozice z řad HSD-SMS se snažila docílit jeho odvolání. Z primátorské funkce byl nakonec odvolán 30. září 1992.\n\nV období let 1992-1995 pracoval jako vedoucí Ústavu územního plánování na Fakultě architektury Vysokého učení technického v Brně. V letech 1995 až 1998 byl náměstkem ministra hospodářství a ministra pro místní rozvoj coby ředitel sekce regionální politiky a územního plánování.\n\nV senátních volbách roku 1996 byl zvolen členem horní komory českého parlamentu za Senátní obvod č. 19 – Praha 11. V 1. kole získal přes 47 % hlasů a v 2. kole porazil svého rivala (sociální demokrat Ivan David) poměrem 64:36. Zasedal v senátním výboru pro územní rozvoj, veřejnou správu a životní prostředí a byl místopředsedou senátorského klubu Občanské demokratické strany. V horní komoře parlamentu setrval jen po dva roky, do senátních voleb roku 1998. V nich sice vyhrál 1. kolo s 34 % hlasů, ale ve 2. kole ho porazil Daniel Kroupa z ODA.\n\nVe volbách v roce 2002 byl zvolen do poslanecké sněmovny za ODS (volební obvod Jihomoravský kraj). Byl místopředsedou sněmovního výboru pro veřejnou správu, regionální rozvoj a životní prostředí. V letech 2002-2004 působil jako místopředseda poslaneckého klubu ODS a od ledna do června 2006 jako 1. místopředseda klubu. Poslanecký mandát obhájil ve volbách v roce 2006. Působil jako místopředseda výboru pro životní prostředí a v letech 2006-2009 i jako člen zemědělského výboru. Zároveň zůstal do září 2006 1. místopředsedou poslaneckého klubu ODS (pak až do konce funkčního období řadovým místopředsedou). Opětovně byl do sněmovny zvolen ve volbách v roce 2010. Byl členem sněmovního výboru pro životní prostředí, volebního výboru a organizačního výboru. působil na postu místopředsedy poslaneckého klubu.\n\nV letech 1999-2002 byl hlavním manažerem ODS. V dubnu 2015 byl zvolen členem Rady pro rozhlasové a televizní vysílání, na tento post ho nominovala ODS, funkce se ujal 24. května 2015. V červenci téhož roku se navíc stal místopředsedou rady.\n\nJeho syn Vojtěch Mencl je od roku 2018 za ODS starostou městské části Brno-střed.\n\n"}
{"id": "335776", "url": "https://cs.wikipedia.org/wiki?curid=335776", "title": "Houser", "text": "Houser\n\nSlovo houser může označovat:\n\n\n"}
{"id": "335782", "url": "https://cs.wikipedia.org/wiki?curid=335782", "title": "Zelený potok", "text": "Zelený potok\n\nNázev Zelený potok má více vodních toků:\n\n"}
{"id": "335783", "url": "https://cs.wikipedia.org/wiki?curid=335783", "title": "Blue Cheer", "text": "Blue Cheer\n\nBlue Cheer je americké rockové trio založené v roce 1967 v San Franciscu. Trio bylo jednou z prvních formací, které spojily psychedelický rock s blues a hard rockem. Jsou označováni za první heavy metalovou skupinu.\n\nPůvodními členy skupiny byli Dickie Peterson (basová kytara a zpěv), Leigh Stephens (kytara) a Paul Whaley (bicí).\n\nBlue Cheer se vyznačovali vysokou hlasitostí či hlučností hraní, které byly v jejich podání rovnocennou součástí hudebního projevu. Během nahrávání druhého alba \"Outsideinside\" v roce 1968, museli opustit nahrávací studio, protože místnost, kde nahrávali, prý svou kapacitou nepostačovala jejich neuvěřitelnému zvuku. Nahrávka nakonec unikátně vznikla na volném prostranství.\n\nJejich coververzi hitu Eddieho Cochrana „Summertime Blues“ z roku 1968 považují mnozí odborníci a příznivci heavy metalu za první opravdovou heavymetalovou píseň.\n\nV roce 2004 kytarový časopis Guitar World sestavil pořadí 100 nejhorších riffů a sól všech dob. V první desítce žebříčku se coververze „Summertime Blues“ umístila na druhém místě za „vítězem“, C. C. DeVille, kytaristou skupiny Poison.\n\n"}
{"id": "335784", "url": "https://cs.wikipedia.org/wiki?curid=335784", "title": "Bob Barr", "text": "Bob Barr\n\nBob Barr (* 5. listopadu 1948, Iowa City) je americký politik.\n\nV letech 1995 až 2003 byl členem Sněmovny reprezentantů za Republikánskou stranu, kde vystupoval jako kritik Clintonovy a posléze postupně i Bushovy administrativy. V roce 2006 vstoupil do Libertariánské strany. Za tuto stranu neúspěšně kandidoval v prezidentských volbách 2008.\n\n"}
{"id": "335786", "url": "https://cs.wikipedia.org/wiki?curid=335786", "title": "Soudný den (rozcestník)", "text": "Soudný den (rozcestník)\n\nSoudný den může znamenat:\n\n"}
{"id": "335790", "url": "https://cs.wikipedia.org/wiki?curid=335790", "title": "Ajjúbovci", "text": "Ajjúbovci\n\nAjjúbovci nebo dynastie Ajjúbovců (arabsky الأيوبيون‎‎ \"al-Ayyūbīyūn\"; kurdsky خانەدانی ئەیووبیان‎ \"Xanedana Eyûbiyan\") byla vojenská dynastie založená fátimovským vezírem kurdského původu Saláh ad-Dínem Júsufem ibn Ajjúbem, běžně nazývaným Evropany jako Saladin. Po smrti svého pána damašského emíra Núr ad-Dína v roce 1174 se prohlásil sultánem.\n\nDynastie vládla v 12. a 13. století v Egyptě, Sýrii, Jemenu, Palestině, Horní Mezopotámii (Velké Arménii) a velké části Severní Afriky.\n\nSaladin byl kurdským generálem v protikřižáckém tažení uspořádaném Núr ad-Dínem, emírem Damašku (dynastie Zengíovců). Se svým strýcem Šírkúhem byl vyslán zabránit dobytí Egypta Evropany při Třetí křížové výpravě.\n\nDíky zásahům ve fátimovském Egyptě ve sporech mezi vezíry, kteří zde bojovali o moc, se zde významně rozšířila Núr ad-Dínova moc. Roku 1169 dosáhl Šírkúh jmenování egyptským vezírem. Když však po dvou měsících zemřel, zaujal toto místo jeho synovec Saladin.\n\nZpočátku vykonával funkci vezíra a formálně byl Núruddínovým místodržícím v Egyptě. Když pak v roce 1171 zemřel tehdejší fátimovský chalífa al-Ádid, zabránil Saladin jmenování jeho nástupce, zrušil fátimovský chalifát v Egyptě a podřídil šíitský Egypt sunnitskému chalífovi v Bagdádu, kde v té době vládli Abbásovci.\n\nSaladin využil Egypt jako základnu pro další výboje směrem na východ – roku 1187 vpadl do Palestiny, obsadil Jeruzalém a dobyl kromě Tripolského hrabství celou Svatou zemi.\n\nPo smrti Saladina se jeho říše začala rozpadat a v samotném Egyptě vládla ajjúbovská dynastie do roku 1250.\n\n\n\n\n\n\n\n\nTento rod pokračoval až do 16. století.\n\n\n\n"}
{"id": "335791", "url": "https://cs.wikipedia.org/wiki?curid=335791", "title": "Jakob Gartner", "text": "Jakob Gartner\n\nJakob Gartner (22. červen 1861 Přerov – 15. duben 1921 Vídeň) byl přední rakouský architekt, autor obytných i veřejných budov a především synagog na Moravě a v Rakousku.\nByl jedním z pěti dětí židovských rodičů. Studoval v Brně na Vyšší průmyslové škole, později ve Vídni na Akademii výtvarných umění u Karla von Hasenauera.\nGartner navrhl velké množství obytných i veřejných staveb, především na Moravě a v Rakousku (Vídeň). Pro židovské obce navrhoval honosné synagogy v maursko-orientálním stylu. Většina z nich byla zničena za druhé světové války, nejčastěji během křišťálové noci z 9. na 10. listopadu 1938.\nGartnerova kancelář sídlila ve Vídni, ale v Olomouci měla pobočku. Spoluprací se stavebníkem Moritzem Fischerem Gartner významně ovlivnil podobu Olomouce konce 19. století.\n\n\n\n"}
{"id": "335793", "url": "https://cs.wikipedia.org/wiki?curid=335793", "title": "Klášter Las Huelgas", "text": "Klášter Las Huelgas\n\nKlášter Las Huelgas (španělsky \"Monasterio de Santa María la Real de Las Huelgas\") je španělský cisterciácký klášter ve městě Burgos.\n\n Ženský klášter byl založen roku 1183 kastilským králem Alfonsem VIII. a jeho manželkou Eleonorou, dcerou anglického krále Jindřicha II. a Eleonory Akvitánské. Poslední dcera královských manželů Konstancie († 1243) se stala v Las Huelgas abatyší. Výstavba kláštera byla inspirována francouzskými vzory. Kostel stavěný na počátku třináctého století totiž takřka do detailu kopíruje francouzské stavby z okolí Lyonu. Bohatým mudéjarským dekorem ze 12. - 13. století se vyznačuje zejména kaple sv. Jakuba, ale i další původní části kláštera. \n\nNa počátku 14. století vznikl v klášteře hudební Codex Las Huelgas, který se zachoval dodnes stejně jako královské pohřebiště a expozice dochované pohřební výbavy zesnulých.\n\nPostavení abatyše kláštera bylo mimořádné; kromě toho, že vykonávala světskou moc nad svěřenými oblastmi, byly tyto oblasti vyňaty z pravomoci diecézních biskupů a abatyše měla vůči nim kvaziepiskopální pravomoci. Jejímu dozoru byly navíc podřízeny všechny ženské cisterciácké kláštery v zemi.\n\nV klášteře byly pochovány následující osoby:\n\n"}
{"id": "335794", "url": "https://cs.wikipedia.org/wiki?curid=335794", "title": "Minařík", "text": "Minařík\n\nČeské příjmení Minařík, přechýleně Minaříková, nese více různých osob:\n\n\n"}
{"id": "335798", "url": "https://cs.wikipedia.org/wiki?curid=335798", "title": "Kostel Nanebevzetí Panny Marie (Stará Boleslav)", "text": "Kostel Nanebevzetí Panny Marie (Stará Boleslav)\n\nPoutní kostel Nanebevzetí Panny Marie ve Staré Boleslavi je římskokatolický farní kostel. Vznikl na počátku 17. století a je českým nejstarším mariánským poutním místem. V kostele se uchovává milostný obraz tzv. Palladium země české, kovový reliéf nesmírné historické hodnoty, spojovaný se Svatováclavskou tradicí.\n\nDnešní kostel nahradil starší gotickou stavbu, která již nestačila vzrůstajícímu počtu poutníků. Byl postaven podle návrhu italského architekta Giovanniho Marii Filippiho, pod vedením Jakuba de Vaccani v letech 1613–1625, ve stylu raně barokních římských kostelů. O jeho vybudování se zasloužila místní kapitula sv. Kosmy a Damiána za významné podpory císaře Matyáše, jeho manželky Anny a katolické šlechty. Stejný architekt navrhl například kostel Panny Marie Vítězné v Praze. Severní věž dokončil v roce 1675 Abrahám Leuthner, jižní věž byla postavena podle návrhu Kiliána Ignáce Dientzenhofera v letech 1748–1749. Ten také navrhl nové západní průčelí chrámu (1736), budovu kapitulního proboštství stojící naproti kostela a nedaleký kostelík bl. Podivena. V letech 1728–1732 bylo upraveno prostranství před basilikou, vybudována terasa a postaveny ambity za východním závěrem kostela. V roce 1775 je vymaloval Josef Kramolín nástěnnými malbami, které znázorňují historii staroboleslavského paládia, jeho zázraky a náměty ze života Panny Marie.\nV době barokní se Stará Boleslav stala naším nejvýznamnějším poutním místem spojeným navíc po staletí také s osobou sv. Václava. O kostel pečovali až do svého zrušení jezuité. Poté se správy ujala opět místní kapitula, která je v Boleslavi přítomna od 11. století. Za první republiky, konkrétně od roku 1929, pečovali o poutní místo redemptoristé. Jejich požehnané působení přerušil násilně komunistický režim v roce 1950 a na řadu přišla opět kapitula. V letech 2003–2008 se správy kostela a farnosti nakrátko ujali otcové Pallotini. V současnosti je duchovní péče o kostel a farnost svěřena diecézním kněžím.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 20 612 000 Kč.\n\nNejcennějším pokladem uchovávaným po staletí v bazilice je reliéf Madony zvaný Palladium země české. Jedná se o kovový reliéf z poloviny 12. století (tehdy byl opětovně nalezen, vyorán v poli roku 1160) z korintské mědi (slitiny zlata, stříbra, platiny a mědi). Podle křesťanské tradice je jeho osud spojován již se sv. Ludmilou a sv. Václavem, knížetem Bořivojem i svatými Cyrilem a Metodějem. Kníže Václav jej údajně též nosil na pásce kolem krku a je malován i na Svatováclavských korouhvích.\n\nPřesně na den pět let po návštěvě svatého otce Benedikta XVI. ve staroboleslavském chrámu sv. Václava a na Proboštské louce, kde celebroval jubilejní misii k poctě sv. Václava pro 50 000 věřících, byla v rámci Svatováclavské poutě v neděli 28. září 2014 provedena korunovace Palladia země České třemi korunkami, posvěcenými v Římě Svatým otcem Františkem I.\n\nDevadesáté výročí \"Svatováclavského milénia\" a desáté výročí návštěvy Benedikta XVI. připomenul ve své homilii apoštolský nuncius arcibiskup Charles Daniel Balvo celebrující misii na \"Národní svatováclavské pouti\" v sobotu 28. září 2019. V předvečer oslav, v pátek 27. září, byla u chrámu sv. Václava odhalena busta papeže Benedikta XVI.\n\nPřed kostelem byla původně studna, na jejíž místo byla   roce 1935 usazena socha Krista Krále. Na západním průčelí jsou v nikách postavy českých zemských patronů: sv. Jana Nepomuckého, bl. Podivena, sv. Václava, sv. Ludmily, sv. Vojtěcha a sv. Prokopa. Všichni v ruce drží Palladium.\n\nKostel má dispozici barokní baziliky s jednou podélnou lodí zaklenutou valeně s lunetami a třemi dvojicemi bočních kaplí. Tato dispozice, typická pro raně barokní kostely, vznikla na konci 16. století v Itálii po Tridentském koncilu. Vyhovovala novým požadavkům na bohoslužebný prostor, v němž měli mít všichni věřící možnost sledovat dění v kněžišti a naslouchat přednášenému slovu. Osobní zbožnosti byly potom určeny boční kaple.\n\nZařízení kostela je převážně ze 17. a 18. století. Velkolepý hlavní oltář byl proveden roku 1723 podle návrhu Františka Maxmiliána Kaňky a patří k našim nejskvělejším barokním oltářům. Sochy znázorňující drama Nanebevzetí Panny Marie pochází z dílny Matyáše B. Brauna. U pat sloupů stojí sochy sv. Václava a sv. Ludmily. Na římse jsou ještě dvě sochy sv. Kosmy a sv. Damiána. V presbytáři na evangelijní straně je původní schrána se stříbrnou prolamovanou mříží, v níž byl milostný reliéf chován až do roku 1778. Barokní kazatelna pochází z roku 1743, oltář v protějším rohu z roku 1744 je zasvěcen sv. Janu Nepomuckému\n\nJednotlivé boční kaple se štukovou výzdobou nechal vybudovat významé české šlechtické rody. Napravo od oltáře jsou to kaple (od vchodu):\nNa levé straně jsou kaple (od vchodu)\n\nDalší z kaplí je novodobá postranní kaple blahoslaveného císaře Karla I. Rakouského vysvěcené roku 2011.\n\nHřbitov se nacházel za ambity na východní straně. V jeho východní zdi stála malá barokní kaple svatého Benedikta, která byla několikrát opravována a těmito opravami ztratila svůj původní ráz. Hřbitov byl zrušen roku 1835 a pro pohřby začal sloužit nově založený hřbitov poblíž kaple blahoslaveného Podivena.\n\n\n\n"}
{"id": "335808", "url": "https://cs.wikipedia.org/wiki?curid=335808", "title": "Měnová parita", "text": "Měnová parita\n\nMěnová parita je stav ekvivalence mezi veličinami základních peněžních jednotek dvou národních měn.\n\nNejstarší formou měnové parity byla parita mincovní, v době, kdy byly raženy plnohodnotné mince (začátem 19. století obsahoval například americký dolar 1,60377 gramů zlata, francouzský frank 0,290323 gramů zlata). Jinými formami jsou zlatá, stříbrná parita nebo systém pohyblivých devizových kursů (měnová parita vůči hlavním světovým měnám).\n\n"}
{"id": "335810", "url": "https://cs.wikipedia.org/wiki?curid=335810", "title": "František Ondřej Poupě", "text": "František Ondřej Poupě\n\nFrantišek Ondřej Poupě nebo také Franz Andreas Paupie (26. listopadu 1753, Český Šternberk – 1. prosince 1805, Brno) patří mezi významné osobnosti českého pivovarnictví, byl přímo zakladatelem českého odborného pivovarnictví. \"Lidové noviny\" ho nazvaly „geniálním sládkem“, zajímal se o kvasnou chemii, proslul také jako konstruktér pivní váhy.\n\nByl synem kováře Františka a matky Anny. Základní vzdělání nabyl v Českém Šternberku. Po základní škole se vyučil u svého bratra, jenž byl sládkem ve Velké Bíteši, poté František působil i v pivovaru v Třebíči. Zkušenosti o výrobě piva získával i v cizině. Od roku 1780 byl sládkem v pivovaru knížete Windischgrätze ve Štěkni na Strakonicku, až do roku 1787, kdy se stal sládkem v pivovaře v Tachově. \n\nRoku 1783 se ve Štěkni oženil s Annou Herzovou, která mu přinesla věnem 2 000 zlatých a s níž měl celkem šest dětí: Anna (* 1784), Tereza (* 1786), Alžběta, Josefa, Johanka a František. Později se s rodinou přestěhoval do Prahy, pracoval pro pivovar v Jinonicích u Prahy. \n\nRozšiřoval si své teoretické znalosti a zaváděl je do praxe a tím se zlepšovaly metody výroby piva. Ke konci 18. století napsal dvoudílný spis – \"Umění vařit pivo fyzicko-chemicko-hospodářsky popsané\". V tomto díle je popsaný postup při výrobě piva a stalo se první českou vědeckou publikací o výrobě piva. Mezitím Poupě onemocněl patrně plicní chorobou a byl také velice zklamán, protože jeho dílo nenacházelo takový ohlas, jaký si představoval. V těžké chvíli mu pomohla hraběnka Marianna Clam-Martinicová, která mu nabídla místo sládka ve Slaném. Právě zde Poupě začal používat teploměr a takzvanou pivní váhu. V roce 1801 vydal takovou první českou učebnici o pivovarnictví – \"Počátkové základního naučení o vaření piva\".\n\nV roce 1798 vyhrál konkurs na sládka v městském pivovaru v Brně. Zde Poupě prožil svá nejlepší léta. Díky němu se zvyšovala kvalita piva i příjmy pivovaru. V průběhu jeho působení vzrostl výstav z 16 tisíc na 28 tisíc hektolitrů a Poupě chtěl žádat o navýšení maximální kapacity. Založil zde také první pivovarskou školu na světě. Dobré zprávy o pivovaru se šířily do celé střední Evropy. František Ondřej Poupě zemřel v roce 1805 na obnovenou plicní chorobu.\n\n\n\n"}
{"id": "335813", "url": "https://cs.wikipedia.org/wiki?curid=335813", "title": "Resident Evil (film)", "text": "Resident Evil (film)\n\nResident Evil je film, který v roce 2002 natočil režisér Paul W.S. Anderson.\nNavazuje na něj pět dalších filmů.\n\nPříběh je zasazen do podzemního komplexu pod městem Raccoon City, které je ovládáno biochemickým gigantem Umbrella Corporation. Úl přestal komunikovat s ostatními a tak je vyslané komando touto společností k objasnění situace v Úlu a má jediný úkol – odpojit počítačový systém Red Queen, který řídí celý Úl.\n\nMezitím se Alice (ve filmové sérii hraná Millou Jovovich) probouzí ve sprše z omámení uspávacím plynem zvaným Halon, který byl do budovy vpuštěn. Vstává, obléká si červené šaty, vzápětí je zděšena tím, že ve své komodě nalézá slušný arzenál zbraní. Během cesty se Alice dovídá, že je ve skutečnosti ochranka tohoto komplexu a chtěla odtajnit nezákonné experimenty, které Umbrella provádí.\n\nNikdo ovšem netuší, že „červená královna“ po lokalizování T-viru uzavřela všechny prostory a zaměstnance usmrtila. To obhajuje tím, že nebylo možné dopustit, aby se někdo nakažený T-virem dostal ven. Ze zaměstnanců se díky T-viru stanou krvelačné zombie, které mají jen základní potřeby. Nejdůležitější je pro ně potřeba jíst. Celé komando se tak ocitá v obrovském nebezpečí a po objevení první zombie nastává hluboko pod ulicemi Raccoon City peklo. \n"}
{"id": "335822", "url": "https://cs.wikipedia.org/wiki?curid=335822", "title": "Superpohár UEFA", "text": "Superpohár UEFA\n\nSuperpohár UEFA (: \"UEFA Super Cup\") je každoroční jednozápasová soutěž, která se odehrává vždy na začátku sezony a účastní se jí vítěz Ligy mistrů UEFA a Evropské ligy UEFA ze sezony předcházející. O ocenění se do roku 1997 hrálo systémem doma/venku na dvě utkání. Od roku 1998 se hrálo pouze na jeden zápas, který se do roku 2012 konal v Monaku na tamním stadionu Stade Louis II. Od roku 2013 jsou města různá (stále na jeden zápas). První utkání mimo Monako bylo v Česku na stadionu v pražském Edenu.\n\nSoutěž byla poprvé uspořádána v sezoně 1973/1974 (neoficiálně již o rok dříve) pro vítěze Poháru mistrů evropských zemí a Poháru vítězů pohárů. Po zrušení Poháru vítězů pohárů (v roce 1999) se místo jeho vítěze utkává vítěz Poháru UEFA. Do ročníku 1998 se Superpohár hrál na dva zápasy (doma a venku) a vítězem se stal tým, který vstřelil více gólů, popřípadě více gólů na soupeřově hřišti. O vítězi se za celou tuto dobu nikdy nerozhodovalo až v penaltovém rozstřelu. Jednou byl vítěz určen pomocí zlatého gólu. Tak jako je to i v ostatních soutěžích UEFA, pokud vítěz vyhraje pohár třikrát, je oprávněn si trofej ponechat.\n\n\nLegenda:\n\nAč by měla LM (dříve PMEZ), jednoznačně papírově silnější soutěž dominovat, realitou jsou relativně vyrovnané výsledky:\n\n(*) – Stále pokračuje\n\n"}
{"id": "335823", "url": "https://cs.wikipedia.org/wiki?curid=335823", "title": "Pop (kněz)", "text": "Pop (kněz)\n\nPop je pravoslavný kněz. V obecném významu kněz (tedy i katolický) se slovo \"pop\" původně užívalo ve většině slovanských jazyků, ve staré češtině například až do konce 13. století. Až ve vrcholném středověku se postupně prosazovalo slovo \"kněz\", jež původně označovalo knížete nebo člena knížecí rodiny, jako dosud v ruštině (srov. rus. кньаз \"kňaz\"). \nSlovo pop se v češtině dochovalo pouze v některých místních názvech obcí, např. Popovice či Popovičky. Tento název znamenal, že obec patřila knězi, faře, byla církevním majetkem.\n\nV lidové slovesnosti východoslovanských národů bývá pop vykreslován satiricky a podrobován kritice. Popův charakter zde bývá vykreslen přehnaně, zdůrazňuje se jeho pokrytectví, hrabivost a lakota. Postava popa se objevuje také v lascivních příbězích, kdy obvykle svádí vdané ženy. V obou typech příběhů bývá pop napálen a jeho dobrodružství skončí výsměchem.\n"}
{"id": "335824", "url": "https://cs.wikipedia.org/wiki?curid=335824", "title": "Waiting for the Sun", "text": "Waiting for the Sun\n\nWaiting for the Sun je v pořadí třetí studiové album americké rockové skupiny The Doors. Bylo v pořadí první album, které se v žebříčku Billboard vyšplhalo na první místo. Bylo nahráno mezi prosincem roku 1967 a květnem následujícího roku, oficiálně vydáno bylo album 11. července 1968. Byla při něm nahrána stejnojmenná píseň, ta však nakonec vyšla až na počinu Morrison Hotel.\n\nVydání z roku 2006 navíc obsahovalo bonusové skladby:\n\n"}
{"id": "335827", "url": "https://cs.wikipedia.org/wiki?curid=335827", "title": "Alois Serényi", "text": "Alois Serényi\n\nHrabě Alois Serényi (25. září 1812 Lomnice – 26. srpna 1893 Lomnice) byl politik a velkostatkář.\n\nNarodil se v rodině významného rakouského mineraloga a majitele lomnického panství — hraběte \"Jana Nepomuka Serényiho\" a jeho manželky baronky \"Aloisie Eötvös von Vasaros-Nameny\". V Pešti studoval filozofii a práva. Tam v roce 1830 složil přísahu do rukou administrátora uherského královského soudu. Právům a funkcím v uherské justici se věnoval do roku 1854. A v tomto roce zdědil Lomnici a tím přesunul své veřejné aktivity na Moravu. V roce 1879 byl v panské sněmovně ve Vídni jmenován Františkem Josefem I. doživotním členem. Na Moravě řídil několik let \"Moravskoslezský lesnický spolek\" a v roce 1867 - 1868 zastával funkci předsedy Moravské zemědělské společnosti. Také v Lomnici se proslavil, a to tím, že byl čestným náčelníkem sboru dobrovolných hasičů. V Lomnici se také zasloužil o postavení a úpravu mnoha staveb např. kostela nebo nového hřbitova. Jeho manželství s hraběnkou \"Ernestinou Žerotínovou\" (1813–1892) bylo bezdětné, proto po jeho smrti zdědil lomnický majorát hrabě Otto Serényi. Hrabě Alois Serényi je pohřben po boku své manželky na novém hřbitově v Lomnici.\n\n\n"}
{"id": "335828", "url": "https://cs.wikipedia.org/wiki?curid=335828", "title": "Nakléřovský průsmyk", "text": "Nakléřovský průsmyk\n\nNakléřovský průsmyk je horské sedlo s nadmořskou výškou 679 metrů ležící asi 10 kilometrů severně od Ústí nad Labem. Leží v těsném sousedství osady Nakléřov a tvoří rozhraní mezi Krušnými horami (Loučenskou hornatinou) na západní straně a Děčínskou vrchovinou na východě. V minulosti poskytoval průsmyk strategický přístup do Čech přes pohraniční pohoří. Slouží také jako důležitý orientační bod tažných ptáků.\n\nOdedávna tudy vedla obchodní cesta, tzv. srbská stezka. Cesta byla v těchto místech velmi strmá a úzká, v některých místech museli formani čekat až projedou protijedoucí povozy.\n\n30. srpna 1813 průsmykem prošlo vojsko pruského generála Kleista s jehož pomocí byla tento den v bitvě u Chlumce poblíž Ústí nad Labem poražena armáda Napoleona Bonaparte. Generál Kleist za své zásluhy obdržel šlechtický přídomek „von Nollendorf“ tj. \"z Nakléřova\".\n\nV současnosti Nakléřovským průsmykem vede silnice II/248 spojující Telnici a Petrovice. Provoz je velmi omezený, neboť horský masiv od roku 2006 překonává souběžně vedený tunel Panenská dálnice D8.\n"}
{"id": "335829", "url": "https://cs.wikipedia.org/wiki?curid=335829", "title": "Homola", "text": "Homola\n\nPříjmení Homola nosí více různých osobností:\n\n\n"}
{"id": "335834", "url": "https://cs.wikipedia.org/wiki?curid=335834", "title": "Římskokatolická farnost Budkov", "text": "Římskokatolická farnost Budkov\n\nŘímskokatolická farnost Budkov je jedno z územních společenství římských katolíků v obci Budkov s farním kostelem svatého Martina.\n\nPrvní písemná zmínka o budkovské faře pochází z roku 1366. V první polovině 16. století sem přišli čeští bratři, kteří si zde zřídili modlitebnu. Roku 1632 byl do Budkova sice dosazen opět katolický farář, avšak roku 1650 byla zdejší fara zrušena a Budkov byl spojen s Velkým Újezdem a Kdousovem do jedné farnosti. Roku 1689 vznikla samostatná farnost ve Velkém Újezdě, ke které stále patřil i Budkov. V roce 1777 byla v Budkově obnovena fara jako lokálie k Velkému Újezdu. Samostatná farnost byla obnovena roku 1815, o deset let později byla postavena nová farní budova.\n\nAdministrátorem excurrendo je od listopadu 1999 Mons. Mgr. Josef Brychta z Jemnice.\nRodákem z Budkova je českobudějovický pomocný biskup Pavel Posád.\nDnem vzájemných modliteb farností za bohoslovce a bohoslovců za farnosti brněnské diecéze je 27. červen. Adorační den připadá na 20. ledna.\n\nVe farnosti se každoročně koná tříkrálová sbírka. V roce 2016 se při sbírce vybralo v Budkově 28 288 korun. O rok později činil výtěžek sbírky v Budkově 25 905 korun.\n\n"}
{"id": "335836", "url": "https://cs.wikipedia.org/wiki?curid=335836", "title": "Horké Jupitery", "text": "Horké Jupitery\n\nHorké Jupitery jsou zvláštní třídou exoplanet, jejichž hmotnost je podobná nebo vyšší než je hmotnost Jupiteru (1,9×10 kg). Na rozdíl od našeho Jupiteru, který Slunce obíhá ve vzdálenosti 5 AU, však horké Jupitery obíhají svou mateřskou hvězdu ve vzdálenosti přibližně 0,05 AU, což je pouhá 1/8 vzdálenosti mezi Merkurem a Sluncem.\n\nHorké Jupitery mají tyto společné vlastnosti:\n\n\nZ důvodu tak blízké oběžné dráhy u nich existuje mnohem větší pravděpodobnost pozorování jejich transitu přes svou mateřskou hvězdu než u stejných planet obíhajících ve větší vzdálenosti. Tyto planety jsou nejlépe detekovatelné metodou radiálních rychlostí, protože oscilace jejich hvězd jsou poměrně velké a rychlé.\n\nSimulacemi bylo prokázáno, že migrace planet o hmotnosti podobné Jupiteru skrz vnitřní protoplanetární disk není (vzhledem k ostatním tělesům nacházejícím se v této oblasti) tolik destruktivní, jak by se na první pohled mohlo zdát. Více než 60 % hmoty této části disku je rozptýleno a zahrnuje např. planetesimály nebo protoplanety. Takové množství hmoty umožňuje její přeměnu v plynného obra. V simulaci byly planety do velikosti dvojnásobku Země schopny se uchytit na vhodné pozici i poté, co jejich okolím pronikl horký Jupiter a který se posléze stabilizoval na oběžné dráze vzdálené 0,1 AU od mateřské hvězdy.\n\nNa základě míchání hmoty z vnějšího a vnitřního disku bylo také pomocí simulace zjištěno, že terestrické planety, které se zformovaly až po průniku horkého Jupiteru by mohly být poměrně bohaté na vodu.\n\n\n"}
{"id": "335839", "url": "https://cs.wikipedia.org/wiki?curid=335839", "title": "Amoebozoa", "text": "Amoebozoa\n\nAmoebozoa či česky měňavkovci je jedna z šesti skupin, na něž se dělí doména Eukaryota (jaderní). Počtem druhů jde o nejméně početnou skupinu. Je pojmenovaná podle toho, že se k ní řadí velké množství organismů amébovitého (měňavkovitého) typu.\n\nPro Amoebozoa jsou typické panožky, tedy organely pohybu. Ten je způsobován v podstatě polymerizací a depolymerizací aktinu. Panožky jsou vždy lobopodiového či filopodiového typu, nikdy však nejde o axopodie ani typické retikulopodie.\n\nPokud tyto organismy mají mitochondrie, pak vždy s tubulárními kristami. Jedna ze skupin však mitochondrie druhotně ztratila.\n\nJe pravděpodobné, že společný předek Amoebozoa měl jeden bičík; proti tomu však mluví skutečnost, že většina měňavkovců má dnes bičíky dva.\n\nNa povrchu bývají kryty šupinami či schránkou, které zvyšují jejich odolnost.\n\nAmoebozoa v současném pojetí byli vyčleněni od ostatních měňavkovitých eukaryot teprve na konci 20. století. Brzy poté však byli protistology uznáni jako jedna ze základních superskupin domény Eukarya.\n\nPrvní komplexnější fylogenetické systémy podložené molekulárními daty navrhli Thomas Cavalier-Smith a Alexej V. Smirnov. Druhý systém brzy získal podporu a stal se, zejména pro nebičíkaté měňavkovce, standardem přebíraným i jinými systémy.\n\nDlouho zůstávalo nevyjasněné postavení skupiny Breviata a jejich příslušnost k měňavkovcům. Některé molekulární fylogenetické studie vyčleňují \"Breviata\" spolu se sesterskou \"Subulatomonas\" a několika environmentálními vzorky do společné skupiny mimo Amoebozoa, a to buď jako bazální klad opisthokont, nebo bazální klad apusozoí nebo jako samostatný základní klad eukaryot. V moderních systémech již Breviata prokazatelně nefigurují jako součást Amoebozoa, neboť byli přesunuti do sesterské skupiny Obazoa.\n\nV r. 2011 byla vydána revidovaná klasifikace, na které spolupracovali autoři předchozích systémů. Systém navázal na systém eukaryot dle Thomase Cavaliera-Smithe, bere tedy Amoebozoa jako kmen. Na stejném principu je založen i zatím poslední kompletní systém z roku 2016. Zmiňuje i aktuální změny vyvolané souběžně vydanými fylogenetickými analýzami, s jejich zohledněním vypadá následovně (české názvy doplněny podle BioLib):\n\n\nVýše uváděný systém byl publikován s tím, že zdaleka není potvrzena holofyletičnost jednotlivých taxonů. Ty nejproblematičtější taxony jsou označeny symbolem (P), značícím velkou pravděpodobnost nepřirozenosti (parafyletičnost či dokonce polyfyletičnost skupiny) – poznámky a reference za tímto symbolem uvádějí důvody. Za dostatečně prokázanou lze považovat holofyletičnost pouze tří skupin vyšší úrovně než řád, a sice Tubulinea, Archamoebea a Myxogastrea, s menší jistotou pak i u (Eu)mycetozoa (s tím, že není jasné, zda některé rody z původních protostelidních hlenek do ní nadále přirozeně spadají; většina byla přesunuta do Variosea).\n\nJak ukazuje rychlý vývoj klasifikace i fylogenetické analýzy zmíněné v následujícím oddílu, systematika měňavkovců nadále není ustálená a lze očekávat její další změny, zejména spojené s upřesňováním příbuzenských vztahů a s tím spojeným vylučováním nepřirozených taxonů, ale i s objevy dalších rodů.\n\nPokrok ve vyjasňování vnitřních příbuzenských vztahů měňavkovců přinesla fylogenetická studie z r. 2017, na které se podíleli i čeští vědci. Potvrdila, že Breviata patří do širší přirozené sesterské skupiny k měňavkovcům zvané Obazoa (zahrnující také apusomonády a Opisthokonta), jakož i nepřirozenost podříše/podkmene Lobosa. Bazální větvení Amoebozoa podle ní probíhá mezi Discosea a skupinou nazvanou Tevosa, zahrnující Conosa a z původních Lobosa lalokonohá Tubulinea a již dříve nově identifikovanou skupinu Cutosea, tentokrát však v postavení sesterské skupiny k Conosa. V Conosa se bazálně odvětvují Variosea, zatímco pravé hlenky a panoženky vycházejí jako sesterské skupiny. Studie upřesnila i vnitřní vztahy v kladech Discosea a Tubulinea.\n\nAktuální představy (k r. 2017) tak zobrazuje následující fylogenetický strom:\n"}
{"id": "335843", "url": "https://cs.wikipedia.org/wiki?curid=335843", "title": "FK Blansko", "text": "FK Blansko\n\nFK Blansko (celým názvem: Fotbalový klub Blansko) je český fotbalový klub, který sídlí v moravském městě Blansko v Jihomoravském kraji. Založen byl v roce 2004. V sezonách 2008/09 a 2016/17 reprezentoval blanenskou kopanou ve třetí nejvyšší fotbalové soutěži (MSFL), v obou případech však ihned sestoupil zpět do Divize D. V sezoně 2018/19 v divizi zvítězil a od sezony 2019/20 nastupuje opět v Moravskoslezské fotbalové lize.\n\nSvé domácí zápasy odehrává v areálu stadionu na Údolní, který má kapacitu 3 500 diváků.\n\nHistorie blanenského fotbalového klubu se začala psát v roce 2004, kdy sloučením ASK Blansko a TJ ČKD Blansko vznikl jednotný tým pod společným názvem FK APOS Blansko. Tento krok měl vést ke zlepšení kvality kopané v Blansku.\n\nPrvní zápas se odehrál na podzim tohoto roku v 1. A třídě a vstoupil tak do sezóny 2004/05. V této soutěži se pomalu zabydloval. Pro blanenský klub tato soutěž nebyla žádná novinka, protože již v minulosti zde působilo právě TJ ČKD Blansko. V tomto roce se začala tvořit hráčská základna a rok na to se začali dostavovat i výsledky. Posílený blanenský APOS tak mohl slavit v sezoně 2005/06 postup do vyšší soutěže Krajského přeboru Jihomoravského kraje. Zdá se, že sloučení dvou celků přineslo zasloužené ovoce.\n\nSezónu 2006/07 v Krajském přeboru nerozehráli fotbalisté Blanska vůbec špatně. Naopak působili suverénním dojmem. Pečlivou prací pravidelně sbírali mistrovské body, ty v součtu podzimu stačili na krásné druhé místo. Blansko tak v zimní přestávce vyhlásilo boj o postup. Do jarní části soutěže vstoupili nejlépe, jak mohli. Při vzájemném souboji o čelo tabulky porazili na domácí půdě Dědice, na které se bodově dotáhli. Netrvalo dlouho a Blansko bylo na prvním místě. Pomalu si začalo budovat svůj náskok a s předstihem několika kol slavilo další postup. Tentokrát do Divizního přeboru, tam, kam v minulosti již patřil.\n\nFotbal v Blansku začal zajímat také více diváků, kteří se již nemohli dočkat na novou soutěž a také byli zvědaví, jak se bude jejich celku dařit. Takřka v nezměněné sestavě nastoupil APOS do nové sezony Divize 2007/08. V Blansku se během tří let vytvořil dostatečně kvalitní kádr, který chtěl navázat na předchozí výsledky. Divizní celky byly o poznání kvalitnějšími soupeři blanenského APOSU. Organizovanými a bojovnými výkony opět bojoval o první příčky a i samotní hráči netajili touhu dalšího postupu. Když se pak hráči Blanska dostali do čela divizní tabulky, třetí postup v řadě byl na spadnutí. FK APOS Blansko vybojoval první příčku a svůj historický postup do Moravskoslezské fotbalové ligy. Blanenský fotbal je díky tomu na svém vrcholu.\n\nNa další ročník se muselo Blansko připravit o to víc. V ročníku 2008/09 bude hrát o svou čest v české třetí nejvyšší soutěži MSFL. Je zapotřebí posílit i hráčský kádr. Vedení se dohodlo na několika posilách z 1. FC Brno, Zlína, popřípadě z Břeclavi. První zápasy se nevydařily podle představ. Rozdíl mezi Divizí a MSFL byl značný. V soubojích s rezervními celky ligových týmů bylo jasné, že se v této sezóně Blansko v horní polovině tabulky jen tak neobjeví. Předpovědi se potvrdily, ba co víc, hráči naopak musí svádět boj o záchranu do posledního kola. Což se nakonec i s trochou smůly nepodaří a Blansko po roce setrvání musí ligovou soutěž opustit.\n\nPo vyřazení z MSFL dochází k mnoho změnám. Blansko se vrací zpět do Divize a mužstvo opouští hlavní trenér i jeho asistent. Z klubu také odchází někteří hráči základní sestavy a všechny posily, které Blansko získalo pouze na hostování. Největší ránu však Blansko dostalo, když svůj odchod ohlásil i prezident klubu Alois Ťoupek.\n\nNejprve bylo nutné najít nové vedení klubu, trenéra a kompletně přebudovat celý tým. To se nakonec s vypětím všech sil podaří a FK APOS Blansko tak může bojovat v sezóně 2009/2010 o další divizní body.\n\nSoupiska FK Blansko čítá mnoho změn a na je jaře zcela odlišná od té podzimní. Více než polovina hráčů odešla, nahradit je museli někteří hráči rezervního „B“ týmu a navrátilci z hostování. Na soupisce se tak vystřídalo na 30 jmen.\n\nZdroj: \n\n\nKapacita stadionu je přibližně 3 500 diváků z toho 1 200 kryté sezení. Na tomto stadionu hraje svá mistrovská utkání muži „A“ FK Blansko, starší žáci, mladší žáci a přípravky blanenského oddílu.\n\nStadion ASK pojme cca 2 000 diváků a z toho 500 míst je na sezení. Mistrovská utkání zde odehrává starší dorost a mladší dorost.\n\n\nZdroj: \n\n\n\nZdroj: \n\nFK Blansko „B“ byl rezervním týmem blanenského FK, který se pohyboval mezi okresními a krajskými soutěžemi. Po sezoně 2013/14 došlo k navázání partnerské spolupráce (Projekt Farma) se Sokolem Bořitov a „B“ mužstvo zaniklo.\n\n\nZdroj: \n\n\n\nZdroj: \n\n"}
{"id": "335847", "url": "https://cs.wikipedia.org/wiki?curid=335847", "title": "Kovář (příjmení)", "text": "Kovář (příjmení)\n\nKovář je české příjmení, pochází z povolání kováře. Ženská podoba je Kovářová.\n\n\n"}
{"id": "335848", "url": "https://cs.wikipedia.org/wiki?curid=335848", "title": "Velká cena Velké Británie silničních motocyklů 2007", "text": "Velká cena Velké Británie silničních motocyklů 2007\n\nVelká cena Velké Británie se uskutečnila od 22.-24. června, 2007 na okruhu Donington Park.\n\nPo fantastické bitvě Valentina Rossiho a Caseyho Stonera v Katalánsku byli fanoušci nažhaveni na neméně napínavý souboj v Donington Parku.Ovšem na britských ostrovech je nejvíce nevyspytatelné počasí a na neděli byla předpovídána velká šance deště.\n\nCasey Stoner prodloužil smlouvu s Ducati i na rok 2008 bylo oznámeno,že na konci sezóny by měl s Ducati vyjednávat i na léta 2009 a 2010.\n\nHerve Poncharal,šéf týmu Tech 3 Yamaha potvrdil zájem o jezdce Superbiků Jamese Toselanda.\n\nLoňské vítězství zde obhajoval obhajovat Daniel Pedrosa,který letos ještě nevyhrál.Před Velkou cenou Velké Británie si jezdci Repsol Hondy pochvalovali zlepšení současné osmistovky a hlavně pneumatik Micheline.\n\nNáhrada za Oliviera Jacqua byla před závodem jasná.Stal se jí australan Anthony West,který je znám svým uměním jízdy na mokrém povrchu.To jestli bude startovat v Kawasaki i do konce sezóny ještě nebylo rozhodnuto.\n\nTaké se zde objevily první dohady o možném závodě na okruhu Indianapolis v USA.Tam od příštího roku nebudou startovat vozy formule 1,místo kterých by se zde měla jet kategorie MotoGP.\n\nHayden předjíždí Hopkinse a jde na 5.místo.\nStoner předjíždí Rossiho a Haydena a jde na 5.místo.\nEdwards předjíždí Pedrosu a jde do vedení.\nStoner předjíždí Hopkinse,Vermeulena a Pedrosu a jde na 2.místo.\nHopkins předjíždí Vermeulena a Pedrosu a jde na 3.místo.\nVermeulen předjíždí Pedrosu a jde na 4.místo.\nRossi předjíždí Pedrosu a jde na 6.místo.\nRossi předjíždí Vermeulena a jde na 4.místo.\nVermeulen předjíždí Hopkinse a jde na 4.místo.\n\nColin Edwards vyrovnal svůj největší úspěch v MotoGP.Předtím skončil druhý v GP Velké Británie, GP Kataru 2004 a GP USA 2005.\n\nKurtis Roberts si rovněž dojel pro největší úspěch v MotoGP.\n\nValentino Rossi nestál ve Velké Británii na stupních vítězů poprvé od roku 1998,kdy ještě ve třídě 250 cc upadl už v 3.kole.\n\nMokrý Závod\nSimoncelli padá,ale vrací se na 25.místě.\nH.Aoyama předjíždí S.Aoyamu a jde na 6.místo.\n"}
{"id": "335852", "url": "https://cs.wikipedia.org/wiki?curid=335852", "title": "Kremsmünster", "text": "Kremsmünster\n\nKremsmünster je obec v Rakousku, asi 30 km jižně od Lince. Leží na řece Krems a vznikla okolo benediktinského opatství \"Stift Kremsmünster\", založeného roku 777.\n\n\nOpatství Kremsmünster bylo založeno roku 777 bavorským vévodou Tassilem III. a s výjimkou let 1939-45, kdy bylo zrušeno nacisty, trvá více než 1200 let. Legenda o založení říká, že Tassilův syn Günther byl na tomto místě zabit na lovu kancem, což připomíná velmi cenný mramorový pomník (kolem 1300) v předsíni kostela.\n\nSoučasný klášterní kostel sv. Agapéta byl dostavěn roku 1277 jako románská basilika 78 m dlouhá, 21 m široká a s výškou hlavní lodi 18 m. Kostel má v západním průčelí dvě věže a původně měl i kryptu pod hlavním oltářem. V 17. století byl barokně přestavěn a vyzdoben podle projektu architekta Carlo Antonio Carlone, původní zdivo je však téměř úplně zachováno. Průčelí kostela přestavěl Giovanni Battista Barberini roku 1681. Hlavní oltář je z roku 1715, mříž v lodi z roku 1718. V pokladnici kostela se uchovává i tzv. Tassilův kalich z 8. století, vzácná památka raně středověkého zlatnictví.\n\nVelmi rozsáhlá stavba kláštera (délka jižního křídla je 290 m) vznikala od poloviny 17. století podle návrhu stavitele J. Prandtauera a obsahuje mimo jiné refektář, Císařský sál a 65 m dlouhou knihovnu s asi 200 000 svazky. Mezi nejvzácnější patří iluminovaný \"Codex millenarius\", latinský rukopis čtyř evangelií, napsaný kolem roku 800. Na západní a severní straně lemují klášterní budovy nádrže pro chov ryb, dnes zčásti vypuštěné.\nNa jižní křídlo navazuje tzv. Matematická věž, původně astronomická observatoř a přírodovědné muzeum podle osvícenských představ. Devítipatrová věž, vysoká 51 m, je jednou z nejstarších výškových staveb a byla postavena po roce 1760. V jednotlivých patrech jsou umístěny bohaté fyzikální, geologické, biologické a etnografické sbírky z 18. a 19. století, v nejvyšších poschodích je astronomická observatoř a kaple. Meteorologické záznamy se zde nepřetržitě vedou po více než 250 let, od roku 1860 je zde i seismografická observatoř a další.\n\nKe klášteru patří i klášterní škola, od roku 1549 veřejné gymnázium. Gymnázium v letech 1818-1826 navštěvoval také spisovatel Adalbert Stifter, který psal hlavně o jihočeské historii a o Šumavě.\n\nKremsmünster je sídlem významné firmy Greiner, která zpracovává plastické hmoty a po světě zaměstnává na 7 000 lidí.\n\nV bývalé rychtě působí od roku 1812 nepřetržitě \"Theater am Tötenhengst\", nejstarší ochotnické divadlo v Rakousku.\n\nDo katastru obce patří dále také:\n\n\"Tento článek je založen z velké části na informacích z odpovídajícího článku německé Wikipedie (viz odkazy vlevo).\"\n\n"}
{"id": "335854", "url": "https://cs.wikipedia.org/wiki?curid=335854", "title": "Jónské ostrovy (souostroví)", "text": "Jónské ostrovy (souostroví)\n\nJónské ostrovy (řecky \"Ιόνια νησιά\", italsky \"Isole Ionie\") je uskupení řeckých ostrovů. Severní část náleží ke stejnojmennému řeckému kraji, jižní část náleží k řeckému kraji Attika. Celkem zde žije okolo 220 000 obyvatel (2005). Skládá se ze sedmi velkých ostrovů, nachází se zde však více mnohem menších, často neobydlených, ostrovů.\n\n\nVšechny tyto ostrovy kromě Kythiry se nacházejí na západním pobřeží Řecka. Ostrov Kythira se nachází jižně od poloostrova Peloponés\n\nIónské ostrovy byly již od starověku součástí řeckého kulturního okruhu. Ve 3. století př. n. l. byly ovládnuty Římany, v návaznosti na římské panství pak až do roku 1186 patřily Byzantské říši, poté byly ovládány Normany, Épeirským despotátem a Benátkami, přičemž ostrov Korfu byl k Benátkám připojen až roku 1386.\n\nV roce 1797 byly Iónské ostrovy obsazeny Francií, jejíž nadvláda byla ukončena Ruskem; to roku 1799 iniciovalo vznik Republiky sedmi spojených ostrovů spadající pod ruskou svrchovanost. Roku 1809 pak souostroví okupovalo Spojené království, jež tu v roce 1815 ustanovilo protektorát Spojený stát sedmi jónských ostrovů. V roce 1864 ostrovy přešly pod řeckou svrchovanost.\n"}
{"id": "335855", "url": "https://cs.wikipedia.org/wiki?curid=335855", "title": "Jónské ostrovy", "text": "Jónské ostrovy\n\nJónské ostrovy popř. Iónské ostrovy mohou odkazovat na:\n\n\n"}
{"id": "335859", "url": "https://cs.wikipedia.org/wiki?curid=335859", "title": "Santa Ana (Salvador)", "text": "Santa Ana (Salvador)\n\nSanta Ana je druhé největší město v Salvadoru. Své jméno nese po sv. Anně. Rozkládá se na západu země přibližně 65 kilometru od salvadorského hlavního města San Salvador. Město leží v povodí řeky Lempa v pohoří \"Apanéca\". V blízkosti města se nacházejí sopky Santa Ana, Ilamatepec, Izalco a Cerro Verde.\n\n"}
{"id": "335860", "url": "https://cs.wikipedia.org/wiki?curid=335860", "title": "Excavata", "text": "Excavata\n\nExcavata (česky exkaváti či zřídka vykotlanci) je jedna z šesti základních eukaryotických superskupin, poprvé formálně vytvořená v roce 2002 Cavalier-Smithem. Není jisté, zda je to monofyletická skupina.\n\nExcavata jsou zpravidla jednobuněčné organismy s centrálním cytostomem (buněčná ústa) ve tvaru rýhy. V něm kmitá bičík, který svým pohybem přihání drobné organismy. Druhý bičík směřuje dopředu a slouží k pohybu. Mnozí exkaváti však tyto znaky druhotně ztratili, např. přichází o cytostóm, centrální bičík, a podobně, přesto se do této skupiny stále řadí. Za zmínku stojí mitochondrie exkavát, která je často zvláštní. Někteří exkaváti, jako krásnoočko (\"Euglena\"), jsou autotrofní, obsahují totiž plastid získaný sekundární endosymbiózou (pozřením zelené řasy).\n\nK exkavátům se řadí namátkou krásnoočko (Euglena), Naegleria fowleri a parazitická Trichomonas vaginalis, ale také mnohobuněčné acrasidní hlenky (Acrasida), které ovšem s hlenkami (Eumycetozoa) mají z genetického hlediska pramálo společného. Klasifikace skupiny Excavata prošla značným vývojem, nejjednodušší dělení rozeznává čtyři kmeny:\n\n\nStarší skupina Loukozoa dávala dohromady Jakobida s rodem \"Malawimonas\", je to ale zcela polyfyletická skupina.\n\nJiné klasifikace exkavát se mohou odlišovat, někdy se například skupina Metamonada štěpí na dílčí skupiny a výsledný systém může vypadat takto:\n\n"}
{"id": "335861", "url": "https://cs.wikipedia.org/wiki?curid=335861", "title": "Karosa A 30", "text": "Karosa A 30\n\nKarosa A 30 je model československého midibusu, který v počtu třinácti kusů vyrobil na přelomu 60. a 70. let 20. století národní podnik Karosa Vysoké Mýto.\n\nJedná se o dvounápravový malý autobus délky přibližně 6,5 m. Karoserie je sice panelové konstrukce, stejně jako v té době vyráběné autobusy řady Š, nicméně s řadou Š není midibus A 30 nijak unifikován. Kostra karoserie je svařena z ocelových profilů. Motor s mechanickou převodovkou se nachází v prostoru přední nápravy, vedle stanoviště řidiče. Přední náprava má nezávisle zavěšená kola, zadní je tuhá. V pravé bočnici se nacházejí jedny mechanické (tzv. bouchací – ovládané ručně klikou) dveře, pro řidiče jsou určeny malá dvířka na levém boku vozu, která vedou přímo k volantu.\n\nDálková verze měla 20 sedadel pro cestující, rozmístěné 2+2 se střední uličkou. V linkové variantě byla při zmenšených vzdálenostech jednotlivých řad sedadel přidána navíc jedna řada (tedy celkem 24 míst).\n\nVe druhé polovině 60. let zakoupila Avia licenci k výrobě podvozku nákladního automobilu Renault Saviem. Na těchto podvozcích poté začala vyrábět vozy Avia A30. Vzhledem k nedostatku malých autobusů v Československu bylo rozhodnuto o výrobě prototypů midibusů na licenčním podvozku Avia. V letech 1968 a 1969 byly tedy vyrobeny celkem tři vozy: v linkovém provedení (Karosa A 30-L7), dálková verze (A 30-D7) a rozhlasový přenosový autobus (A 30-RPA). V roce 1969 se dálkový midibus A 30-D7 zúčastnil výstavy ve francouzském Nice, kde získal stříbrný pohár za bezpečnostní konstrukci a cenu francouzských karosářů.\n\nPo třech prototypech vznikla již pouze desetikusová série, vyrobená v letech 1971 a 1972. Všechny tyto vozy byly v úpravě pro Československý rozhlas jako přenosová vozidla (tedy verze A 30-RPA).\n\nAutobus A 30-D7 zůstal v Karose jako podnikový vůz. Někdy v 70. letech byl předán místnímu fotbalovému klubu. Sešrotován byl v roce 2000. Prototyp linkové verze A 30-L7 byl v první polovině 70. let předán Avii, která jej rekonstruovala (nový motor, brzdový systém). Na začátku 80. let byl prodán soukromému majiteli, který jej přestavěl na karavan, jenž existoval ještě v roce 2008.\n\nPrototyp A 30-RPA byl v majetku brněnského rozhlasu, který jej v 90. letech odprodal soukromému majiteli. Ten jej dosazením sedaček přeměnil na autobus, který v roce 2008 nadále využíval. Většina ostatních vozů rozhlasových vozů byla v 80. a 90. letech také odprodána soukromníkům. V roce 2008 tak původnímu účelu sloužil pouze banskobystrický midibus. Pražský (z vinohradského rozhlasu) vůz byl odprodán do Polska, kde po úpravě a dosazení čela z Karosy řady 700 jezdil v roce 2005 jako linkový autobus. Naopak vozidlo plzeňského rozhlasu bylo v roce 2008 předáno společnosti ČSAD autobusy Plzeň, které tak zvětšilo svoji sbírku historických autobusů. Tento vůz by měl být zrenovován do stavu z roku 1972.\n\n\n\n"}
{"id": "335865", "url": "https://cs.wikipedia.org/wiki?curid=335865", "title": "Heinkel He 45", "text": "Heinkel He 45\n\nHeinkel He 45 byl německý jednomotorový dvouplošný dvoumístný průzkumný a bombardovací letoun. Jeho vývoj začal tajně v roce 1931 paralelně s typem Heinkel He 46.\n\nPrvní ze tří prototypů He 45a (D-2477), poháněný řadovým dvanáctiválcovým kapalinou chlazeným motorem BMW VI o vzletovém výkonu 441 kW, poprvé vzlétl na jaře 1932. Neozbrojený prototyp smíšené konstrukce byl po zkušebních letech předán do letecké školy v Schleissheimu.\n\nV roce 1932 byl testován také druhý prototyp He 45b, který se od prvního odlišoval kulometem MG 17 ráže 7,92 mm střílejícím okruhem vrtule. Umístěn byl na pravé straně horního krytu motoru. Pod trupem mohl být zavěšen pumový náklad do 200 kg.\n\nV roce 1933 byla zahájena sériová výroba typu, přičemž sériové letouny měly instalován motor BMW VI o vyšším výkonu (660 k). První sériová varianta He 45A plnila především cvičné úkoly.\n\nNásledující varianta He 45B, vyráběná od roku 1933, už byla vyzbrojena dvojicí kulometů a mohla nést až 300 kg pum (200 kg na závěsnících a 100 kg v pumovnici). Sériová výroba typu, který byl jeden čas nejpočetnějším letounem Luftwaffe, probíhala i ve firmách Arado, Gotha a Bayerische Flugzeugwerke.\n\nModel He 45 C byl vybaven silnějším motorem BMW VI 7,3 o výkonu 750 k a další kulomet MG 15 ráže 7,92 mm umístěný na lafetě v zadní kabině.\n\nČtveřice letounů He 45 (D-ITIN, D-ITZA, D-IVAZ a D-IZEO) sloužila ke zkouškám motoru Daimler-Benz DB 600. Stroje byly vybaveny novým podvozkem. He 45 (D-IDAQ) zase posloužil ke zkouškám s kapalinou chlazeným motorem BMW 116.\n\nV létě roku 1936 byla výroba typu ukončena.\n\nPrůzkumná jednotka A/88 německé Legie Condor, působící na frankistické straně ve španělské občanské válce, používala od listopadu 1936 šest letounů He 45C pro průzkum. Od ledna 1937 již byla tato jednotka ve Španělsku vybavena celkem 21 He 45. V březnu začaly být stroje předávány frankistickému letectvu a byla jimi vyzbrojena jednotka 1-G-10 pod velením kapitána F. Iglesiase v Leónu. V červnu 1937 byla vytvořena samostatná jednotka 6-G-15 bojující u Brunete. Během bojů byly dva letouny, přezdívané španělskými letci „Pavo“, sestřeleny protiletadlovou obranou. Po převelení He 45 na severní frontu nacionalisté ztratili dalších pět letounů.\n\nV roce 1936 zakoupilo Bulharsko 12 exemplářů He 45 C, které zde obdržely název „Širkel“. Zařazeny byly do výzbroje 3. průzkumné a bombardovací jednotky. Po zakoupení československých strojů Letov Š-328 byly Širkely předány do školy navigátorů.\n\nŠest strojů He 45 maďarského letectva bylo zařazeno do II. strategické průzkumné letky a od roku 1941 pak sloužily v leteckých školách.\nHe 45 byl z Luftwaffe postupně vyřazován a ke dni 31. srpna 1939 jím byla částečně vybavena pouze 4.(H)/21 a v dalších čtyřech letkách 4.(H)/12, 5.(H)/13, 4.(H)/23 a 4.(H)/31 létaly jen jednotlivé tříčlenné roje He 45. V leteckých školách ovšem sloužily až do konce války a od podzimu 1942 byly také bojově nasazeny na ruské frontě v tzv. Störkampfstaffeln.\n\n\n\n\n\n\n"}
{"id": "335866", "url": "https://cs.wikipedia.org/wiki?curid=335866", "title": "Jižní Egeis", "text": "Jižní Egeis\n\nJižní Egeis (řecky \"Νοτίο Αιγαίο\") je řecký kraj. Skládá se z dvou hlavních souostroví, která byla před reformou v roce 2011 zároveň prefekturami – Kyklad a Dodekan. Hlavní město a správní středisko kraje je ve městě Ermupoli na ostrově Syros. Od roku 2011 se kraj dělí na 13 regionálních jednotek, které odpovídají jednotlivým ostrovům nebo jejich skupinám: Andros, Kalimnos (Agathonisi, Astypalaia, Leipsoi, Leros, Patmos), Karpathos (Kasos), Kea-Kythnos, Kós (Nisyros), Milos (Kimolos, Serifos, Sifnos), Mykonos, Naxos (Amorgos, Malé Kyklady), Paros (Antiparos), Rhodos (Chalki, Kastelorizo, Symi, Tilos), Syros, Santorin (Anafis, Folegandros, Ios, Sikinos), Tinos. V roce 2011 zde žilo 308 975 obyvatel.\n\nKraj Jižní Egeis se od 1. ledna 2011 člení na 13 regionálních jednotek.\n\nMěsta s více než 3000 obyvateli jsou v tabulce.\nOstrovy, které náleží ke kraji Jižní Egeis, zachycuje tabulka:\n"}
{"id": "335869", "url": "https://cs.wikipedia.org/wiki?curid=335869", "title": "Pelikán hnědý", "text": "Pelikán hnědý\n\nPelikán hnědý (\"Pelecanus occidentalis\") je velký veslonohý pták z čeledi pelikánovití, nejmenší a zároveň nejrozšířenější pelikán.\n\nNaprosto nezaměnitelný, 105–152 cm dlouhý pták s rozpětím křídel od 203 do 228 cm a hmotností mezi 3,5–8 kg. Stejně jako ostatní pelikáni je silně stavěný, má dlouhý krk, nápadně krátké končetiny a charakteristický silný zobák s hrdelním vakem.\n\nOpeření na těle má šedé, na zadní straně krku a zátylku tmavě hnědé, na hlavě a přední straně krku bílé nebo žlutavé a na obličeji a hrdelním vaku nazelenalé. Obě pohlaví jsou zbarveny stejně, mláďata v prachovém peří jsou celá bílá.\n\nHojně se vyskytuje na pobřeží Severní, Střední i Jižní Ameriky od Washingtonu a Virginie po severní Chile, ústí Amazonky a ostrovy Sant d'Eau a Tobago. Ačkoli žije téměř výhradně na pobřežích, mladí ptáci se občas objevují také na vnitrozemských sladkovodních jezerech. Krátce poté, co skončí hnízdní období se severoameričtí ptáci v početných hejnech vydávají směrem na sever, odkud se směrem na jih vrací až na zimu.\n\nV minulosti byla jeho početnost na jihovýchodě Spojených států, v Kalifornii a na Floridě ohrožována především používáním pesticidů. Až dodnes nebyl zatím přesně odhadnut počet volně žijících jedinců, ale odhaduje se, že žijí na ploše větší jak 2 400 000 km. Dle Červeného seznamu IUCN byl v roce 2006 uznán jako málo dotčený druh.\n\nPelikán hnědý je vysoce společenský pták – hřaduje, migruje a často i loví potravu v hejnech. Jako jediný pelikán se za svou potravou také vrhá střemhlav do vody z výšky 10 m. Loví různé druhy ryb, především sledě, vzácněji i korýše.\n\nHnízdo z větví a rostlinné vegetace si staví většinou na stromech nebo větších keřích rostoucích na ostrovech. Klade 1–2, vzácněji i 3 vejce, na kterých sedí po dobu 39 dní střídavě oba rodiče. Rodiče zpočátku vyvrhují potravu do hnízda a asi po 10 dnech si již mláďata berou potravu ze zobáku sami. Osamostatňují se asi v 9. týdnu života a ve volné přírodě se dožívají průměrně 15–25 let.\n\nV současné době rozeznáváme u pelikána hnědého celkem 5 poddruhů:\n\n\nAž do dnešní doby existují debaty o údajném poddruhu pelikána hnědého pelikánu peruánském (\"P. (o.) thagus\"), který bývá často uváděn jako oddělený druh.\n\nV roce 1998 americký dirigent David Woodard složil hudbu na památku Kalifornského hnědého pelikána.\n\n"}
{"id": "335872", "url": "https://cs.wikipedia.org/wiki?curid=335872", "title": "SK Hanácká Slavia Kroměříž", "text": "SK Hanácká Slavia Kroměříž\n\nSK Hanácká Slavia Kroměříž je český fotbalový klub, který sídlí v moravském městě Kroměříž ve Zlínském kraji. Založen byl v roce 1919. \nDomácím hřištěm bylo nejprve hřiště \"„Rejdiště“\" vybudované ve středu prvního moravského cyklistického velodromu. Od roku 1989 působí na novém stadionu mezi ulicemi Obvodová a Kotojedská. Nejvýše působil ve druhé nejvyšší soutěži, ve které odehrál celkem 14 ročníků (1934/35 – 1942/43, 1945/46 – 1947/48, 2004/05 a 2005/06). V roce 2006 klub druhou ligu opustil z finančních důvodů a licenci na ročník 2006/07 prodal Opavě. Od sezony 2007/08 hraje Moravskoslezskou fotbalovou ligu (3. nejvyšší soutěž, neboli MSFL).\n\nNejslavnějším odchovancem klubu je Josef Silný, o rozvoj kroměřížské kopané se významně zasloužil také Eduard Šabatka.\n\nZdroje: \n\n\nV roce 2011 vyřadil ve čtvrtfinále Ondrášovka Cupu prvoligovou Zbrojovku Brno po vítězstvích 2:1 (ve středu 13. dubna 2011 v Brně) a 1:0 (ve středu 20. dubna 2011 v Kroměříži), v semifinále nicméně vypadl s taktéž prvoligovou Mladou Boleslaví, byť uhrál opět překvapivou remízu 1:1 na hřišti soupeře.\n\n\nZdroj: \n\n\n\nZdroj: \n\nPoznámky:\n\n"}
{"id": "335873", "url": "https://cs.wikipedia.org/wiki?curid=335873", "title": "Severní Egeis", "text": "Severní Egeis\n\nSeverní Egeis (řecky \"Βορείο Αιγαίο\") je řecký kraj. Celkem ke kraji náleží 9 ostrovů, které tvoří 5 regionálních jednotek, které odpovídají ostrovům: Chios (Oinousses, Psara), Lesbos, Lémnos (Agios Efstratios), Ikaria (Fournoi, Thymaina, Agios Minas) a Samos. V roce 2011 zde žilo 199 231 obyvatel. Hlavním městem je přístav Mytilény na ostrově Lesbos.\n\nKraj Severní Egeis se od 1. ledna 2011 člení na 5 regionálních jednotek.\n\nOstrovy, které náleží ke kraji Severní Egeis, zachycuje tabulka:\n"}
{"id": "335874", "url": "https://cs.wikipedia.org/wiki?curid=335874", "title": "Západní Řecko", "text": "Západní Řecko\n\nZápadní Řecko (řecky: \"Δυτική Ελλάδα\") je řecký kraj. K roku 2011 byla populace 679 796 obyvatel. Rozloha kraje je 11 350 km². Správním střediskem kraje je město Pátra. Na severu sousedí s Epirem a Thesálií a na východě se Středním Řeckem. Jižní část kraje se nachází na poloostrově Peloponésu a na jihu hraničí s krajem Peloponés.\n\nKraj Západní Řecko se od 1. ledna 2011 člení na 3 regionální jednotky, které odpovídají dříve zavedeným stejnojmenným prefektrurám.\nNa území kraje Střední Řecko se v antice nacházelo několik historických krajů. Největší z ních byly Achaia, Aitólie, Akarnánie a Élida .\n"}
{"id": "335877", "url": "https://cs.wikipedia.org/wiki?curid=335877", "title": "Pieter Boddaert", "text": "Pieter Boddaert\n\nPieter Boddaert (26. května 1733, Middelburg – 6. května 1795, Utrecht) byl nizozemský lékař a zoolog.\n\nNarodil se jako syn stejnojmenného právníka a básníka Pietera Boddaerta (1674–1760). V roce 1764 promoval na Utrechtské univerzitě, kde později pořádal biologické přednášky, a získal titul lékař. V letech 1768 a 1775 si dopisoval s Carlem Linném a osobně se znal s Albertem Schlosserem. V roce 1783 vydal 50 kopií \"Plaches enluminees\" od Edmé-Louise Daubentona a každý uvedený druh popsal latinským názvem, které se u mnohých druhů používají až dodnes. \n\nPodobně udělal i ve svém nejvýznamnějších díle \"Elenchus Animalium\" z roku 1785, v kterém uvedl u řady savců prvně jejich latinský název, stalo se tak například u Zebry kvagy nebo u Tarpana.\n"}
{"id": "335878", "url": "https://cs.wikipedia.org/wiki?curid=335878", "title": "Karel Sehoř", "text": "Karel Sehoř\n\nKarel Sehoř (* 19. července 1951 Jablonec nad Nisou) je český politik, v letech 1996 až 2009 poslanec Poslanecké sněmovny PČR za ODS, v letech 2009 až 2016 člen kolegia NKÚ.\n\nVystudoval Vysoké učení technické v Brně. V roce 1991 vstoupil do ODS. V roce 1993 působil jako místopředseda oblastního sdružení ODS ve Frýdku-Místku.\n\nV komunálních volbách roku 1994 a komunálních volbách roku 1998 byl zvolen do zastupitelstva města Frýdek-Místek za ODS. Neúspěšně sem kandidoval v komunálních volbách roku 2002. V letech 1995 až 1996 byl zástupcem starosty Frýdku-Místku.\n\nVe volbách v roce 1996 byl zvolen do poslanecké sněmovny za ODS (volební obvod Severomoravský kraj). Mandát obhájil ve volbách v roce 1998, volbách v roce 2002 a volbách v roce 2006. Zasedal ve sněmovním hospodářském výboru (v letech 1998–2002 a 2006–2009 jako jeho místopředseda), v letech 2006–2009 byl navíc členem petičního výboru. Ve sněmovně setrval do září 2009, kdy rezignoval na mandát.\n\nOd roku 2007 byl předsedou dozorčí rady Státního fondu dopravní infrastruktury. Od září 2009 pak byl členem kolegia NKÚ. Mandát člena Kolegia Nejvyššího kontrolního úřadu vykonával až do svých 65. narozenin dne 19. července 2016, kdy mu mandát automaticky zanikl.\n"}
{"id": "335881", "url": "https://cs.wikipedia.org/wiki?curid=335881", "title": "Řád Panny Marie Betlémské", "text": "Řád Panny Marie Betlémské\n\nŘád Panny Marie Betlémské (latinsky \"Ordo Militaris ac Hospitalarius de Sanctae Mariae de Bethlehem\") byl rytířský řád, založený 18. 1. 1459 papežem Piem II. bullou \"Veram semper et solidam\". Spravoval se podle vzoru maltézských rytířů a skládal se z rytířů a duchovních, kteří volili velmistra řádu. Jejich oděv byl bílý s červeným řádovým křížem. Smyslem řádu bylo sjednotit majetek a členy drobných rytířských řádu do boje proti Turkům, což se ovšem ne zcela povedlo a řád měl jenom asi sto členů. \n\nHlavním cílem řádu byla obrana ostrova Lémnos před muslimy, který kardinál Luis, patriarcha Akvilejský dobyl na Mohamedovi II. Řád měl na ostrově i hlavní sídlo a bojoval proti Osmanům v Hellespontu a Egejském moři. Za tímto účelem papež řádu přidělil majetky řádu sv. Lazara, řádu Božího hrobu, řádu Panny Marie z Chateau des Bretons, Svatého Ducha ze Sassie a řádu sv. Jakuba z Altopascia, přičemž tyto řády byly zrušeny. Po opakovaném dobytí ostrova Lémnos Turky byl řád r. 1484 papežem Inocencem VIII. zrušen jako neúčelný a zabavené majetky byly vráceny původním řádům.\n\n"}
{"id": "335883", "url": "https://cs.wikipedia.org/wiki?curid=335883", "title": "Jaroslav Krákora", "text": "Jaroslav Krákora\n\nJaroslav Krákora (* 25. října 1955 Chomutov) je český lékař a politik, v letech 2002 až 2017 poslanec Poslanecké sněmovny PČR za ČSSD. \n\nVětšinu života strávil v Chomutově. Působil jako praktický lékař pro děti a dorost v Chomutově. Před rokem 1989 byl členem KSČ.\n\nV senátních volbách roku 1996 byl kandidátem Strany zelených do horní komory parlamentu za senátní obvod č. 5 - Chomutov. V 1. kole získal 18 % hlasů a nepostoupil do 2. kola. V komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva města Chomutov, v roce 1994 jako bezpartijní za Stranu zelených, v následných volbách již jako člen ČSSD. Profesně se uvádí jako dětský lékař.\n\nVe volbách v roce 2002 byl zvolen do poslanecké sněmovny za ČSSD (volební obvod Ústecký kraj). Byl členem sněmovního výboru pro sociální politiku a zdravotnictví (od roku 2004 jako jeho předseda). Poslanecký mandát obhájil ve volbách v roce 2006. Zasedal ve výboru pro zdravotnictví (v letech 2009-2010 coby jeho předseda). V letech 2006-2010 působil na postu místopředsedy poslaneckého klubu ČSSD. Opětovně byl do sněmovny zvolen ve volbách v roce 2010. Je místopředsedou výboru pro zdravotnictví a místopředsedou poslaneckého klubu ČSSD.\n\nV krajských volbách roku 2000 byl zvolen do Zastupitelstva Ústeckého kraje za ČSSD. Zasedal zde do roku 2004.\n\nVe volbách do Poslanecké sněmovny PČR v roce 2017 obhajoval svůj poslanecký mandát za ČSSD v Ústeckém kraji, ale neuspěl. Ve volbách do Senátu PČR v roce 2018 kandidoval za ČSSD v obvodu č. 5 – Chomutov. Se ziskem 5,16 % hlasů skončil na 6. místě.\n\n"}
{"id": "335885", "url": "https://cs.wikipedia.org/wiki?curid=335885", "title": "Terry Uttley", "text": "Terry Uttley\n\nTerry Uttley (* 9. června 1951 Birkenshaw) je anglický basový kytarista a zpěvák skupiny Smokie. Je jediným současným členem skupiny, který v ní působí již od jejího založení v roce 1965.\n"}
{"id": "335889", "url": "https://cs.wikipedia.org/wiki?curid=335889", "title": "Oldřich Vojíř", "text": "Oldřich Vojíř\n\nOldřich Vojíř (* 13. srpna 1961 Most) je český politik, v 90. letech 20. století a v první dekádě 21. století poslanec Poslanecké sněmovny za ODS.\n\nVystudoval Pedagogickou fakultu v Ústí nad Labem a později ještě Dopravní fakultu Jana Pernera Univerzity Pardubice. Pracoval jako učitel na Střední škole ekonomické v Mostu. V období let 1992-1996 byl ředitelem Středního odborného učiliště Meziboří.\n\nVe volbách v roce 1996 byl zvolen do poslanecké sněmovny za ODS (volební obvod Severočeský kraj). Mandát obhájil ve volbách v roce 1998, volbách v roce 2002 a volbách v roce 2006. Ve sněmovně setrval do voleb v roce 2010. V letech 1996-1998 byl členem sněmovního výboru pro veřejnou správu, regionální rozvoj a životní prostředí, pak v letech 1998-2010 členem hospodářského výboru (v letech 2002-2006 jeho místopředsedou, pak od roku 2006 do roku 2010 předsedou). V období let 2003-2006 rovněž zasedal v organizačním výboru sněmovny. V letech 2000-2002 zastával funkci místopředsedy poslaneckého klubu ODS, v letech 2002-2004 byl 1. místopředsedou a v roce 2006 2. místopředsedou klubu. Ve volbách v roce 2010 již do sněmovny nekandidoval.\n\nV komunálních volbách roku 1994 a komunálních volbách roku 1998 byl zvolen do zastupitelstva města Most za ODS.\n\nV době tzv. opoziční smlouvy se stal v červenci 2000 členem představenstva státní energetické společnosti ČEZ a prostřednictvím sporného opčního programu na nákup akcií vydělal miliony korun.\n\nSpolečně se skupinou poslanců ODS, ČSSD a KSČM podal v roce 2006 návrh novely zákona o ochraně přírody a krajiny, kterou některé nevládní organizace kritizovaly jako pokus vyloučit občanská sdružení z účasti ve správních řízeních. Vojíř návrh obhajoval s tím, že zamezí obstrukcím u některých klíčových staveb dopravní infrastruktury.\n\nV souvislosti s kauzou Polygon Most byl médii obviňován ze střetu zájmů. Kritici totiž poukazovali na výlučné postavení, které legislativa přiřkla mosteckému polygonu při opravných jízdách řidičů.\n\nV prosinci 2007 se stal předsedou dozorčí rady dopravní společnosti ČD Cargo. V roce 2009 s ním ministr dopravy Gustav Slamečka uzavřel dohodu, že Vojíř vrátí všechny peníze, které za členství v dozorční radě ČD Cargo získal. Právní rozbor ministerstva totiž došel k závěru, že jde u poslance o střet zájmů. Vojíř se původně hájil tím, že ČD Cargo není státní firmou. Jako člen a předseda dozorčí rady ČD Cargo skončil v srpnu 2010.\n\nV roce 2013 odešel z ODS, strana podle něj byla nečinná a apatická.\n"}
{"id": "335891", "url": "https://cs.wikipedia.org/wiki?curid=335891", "title": "Garhválština", "text": "Garhválština\n\nGarhválština (garhválsky गढ़वाली, \"gaṛhavālī,\" anglicky \"Garhwali)\" je indoíránský jazyk rozšířený na severu Indie ve spolkových státech Uttarákhand a Himáčalpradéš. Patří do pahárské (severní) podskupiny indoárijských jazyků. Ovládá ho okolo tří milionů lidí, z toho většina žije v regionu Garhvál ve státě Uttarákhand. Téměř všichni mluvčí garhválštiny zároveň ovládají i hindštinu. Nejbližším příbuzným garhválštiny je kumáónština. \n\nV poslední době garhválština ztrácí na oblibě a zastarává. Mnoho vzdělaných lidí žijících ve městě v tomto regionu stěží garhválštině rozumí. Je mnoho případů, kdy rodiče mluví garhválsky, ale jejich děti již ne. Přestože se zápisem garhválštiny není žádný problém (používá se písmo dévanágarí), nenajdeme téměř žádnou dostupnou literaturu psanou v tomto jazyce. V posledních desetiletích se objevilo několik zpěváků, např. Narendra Singh Negi, kteří svými songy a videoklipy zpopularizovali garhválštinu. Průměrně jeden garhválský film se natočí po čtyřech až pěti letech.\n\nZdroj: Devbhumi Uttaranchal\n\n\n\n"}
