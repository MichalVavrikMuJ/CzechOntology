{"id": "240870", "url": "https://cs.wikipedia.org/wiki?curid=240870", "title": "Osvícení (kniha)", "text": "Osvícení (kniha)\n\nOsvícení (anglicky \"The Shining\") je kniha amerického spisovatele Stephena Kinga z roku 1977. Obsadila 4. místo v kategorii „Best Fantasy Novel“ literární ceny Locus za rok 1977.\n\nDo češtiny byla přeložena poprvé roku 1993 Ivanem Němečkem a vydána nakladatelstvím Laser v Plzni.\n\nBývalý alkoholik a profesor přípravky na univerzitu ve Stovingtonu Jack Torrance díky své výbušné povaze napadne studenta George Hatfielda a dostane výpověď. Jeho kamarád a bývalý pijan mu pomůže získat místo zimního správce hotelu Overlook v Coloradu. Chce se tam nastěhovat se svou ženou Wendy a pětiletým synem Dannym. Danny má neviditelného kamaráda Tonyho, který mu ukazuje budoucí události. Danny tuší o hotelu něco zlého. Je osvícený, v hotelu pozná kuchaře Dicka Halloranna, který je na tom podobně, ale je jen slabě osvícený. Ten ví, že v hotelu se stalo moc špatností a chce Dannyho odtud odvést, než hotel na zimu zapadne sněhem až do jara.\n\nV hotelu je starý kotel, který se musí pravidelně kontrolovat, aby nevybouchnul. Jack ve vzteku a opilý zlomil Dannymu ruku. Danny ví, co si lidé myslí. Jack s Alem Shockleym, oba opilí, přejeli kolo v noci, byli v šoku, že někoho mohli zabít a oba přestali pít. Dick řekne Dannymu, že ho může telepaticky zavolat, kdyby se něco dělo. Při prohlídce hotelu uvidí Danny v prezidentském apartmá krev a kousky mozku na zdi. Dick ho varuje, aby nechodil do pokoje 217.\n\nJack Torrance vyrůstal v rodině se sadistickým otcem. Wendy měla blízký vztah s otcem, matka ji nenáviděla a stále ji poučovala. Jack nyní píše divadelní hru.\n\nPři opravě střechy zneškodní vosí hnízdo a dá ho Dannymu, v noci ho roj vos napadne. Danny se učí číst, provází ho děsivé sny. Jack najde nastražený sešit s výstřižky o hotelu a začíná se zajímat o jeho historii. Jeden čas ho měla ve vlastnictví mafie, která se zde postřílela.\n\nJack stále myslí na alkohol, je nervozní, má stejné zvyky jako když pil. U dětského hřiště jsou z keřů vystříhaná zvířata, Jack je stříhá, myslí, že se hýbaly. Danny je přitahován pokojem 217, kde spáchala sebevraždu ve vaně známá herečka. Ta se ho pokusí uškrtit. Jack rozbil satelitní vysílačku a telefon nefunguje. Wendy si myslí, že se Dannyho pokusil uškrtit Jack, ten má halucinace o alkoholu a hotelovém baru. Hotel se snaží ovládnout Jacka, aby zde zůstal a sloužil mu a Jack na jeho pokyn rozbíjí motorové sáně, které představovaly poslední spojení s civilizací.\n\nDannyho napadla vystříhaná zvířata. V noci hotel ožívá, pořádá se zde večírek. Danny se velmi bojí a tak zavolá Dicka, který se k nim snaží dostat co nejrychleji. Jack má halucinace o večírku mafiánů. Jack napadne Wendy, ta ho omráčí a zamkne ve spíži. Hotel otevřel Jackovi spižírnu za slib, že dostane Dannyho. Propuká sněhová bouře a komplikuje Hallorannovi cestu do odlehlého hotelu. Jack mlátí Wendy palicí na rocque. Halloranna napadnou keřová zvířata, on je upálí. Příjezd Halloranna vyruší Jacka a zachrání Wendy. Jack napadne i Dicka. Danny vyláká Jacka na půdu, Jack zapomněl na tu nejdůležitější věc - upouštění kotle. Danny, Dick a Wendy utečou, zatímco hotel začne hořet a exploduje.\n\n"}
{"id": "240875", "url": "https://cs.wikipedia.org/wiki?curid=240875", "title": "Imatrikulace", "text": "Imatrikulace\n\nImatrikulace (také immatrikulace, z lat. \"in-matriculo\", zapisuji do seznamu) je zápis do úředního seznamu. Nejčastěji se používá pro slavnostní přijetí studenta do akademické obce vysoké školy. Studenti se shromáždí v aule, vyslechnou projevy rektora a děkana i znění univerzitního slibu. Pak předstupují před zástupce školy, většinou rektora (či prorektora), děkana (příp. proděkana) a před zástupce učitelského sboru. Ti jsou oblečeni ve slavnostních talárech. Vedoucí funkcionáři mají řetězy s medailemi jako odznak své funkce. Důležitými osobami jsou pedel univerzity a pedel fakulty – ti nesou žezla. Na žezlo fakulty student přikládá dva prsty a slibuje, že bude pilným studentem a bude ctít jméno školy. Tento akademický obřad je však v podstatě dobrovolným (a tradičním) ceremoniálem (podobně jako promoce), nicméně žádné právní důsledky z něj podle vysokoškolského zákona (např. v ČR) nevyplývají, ty vyplývají většinou již z předchozího zápisu studenta ke studiu na dané vysoké škole (v ČR do tzv. registru SIMS neboli \"Sdružené informace matrik studentů\").\n\nJádrem imatrikulační slavnosti je složení slibu. Univerzitní sliby se patrně vyvinuly z podobných, ale mnohem obsáhlejších slibů, které skládali například adepti lékařství, když vstupovali do učení ke zkušenému lékaři a ucházeli se tak o členství v určitém cechu. V novověku se univerzitní obřady i sliby výrazně zjednodušily a v mnoha zemích úplně zrušily. V České republice se tato tradice udržuje a například imatrikulační slib Karlovy univerzity zní takto:\n\n„\"Slibuji, že budu řádně vykonávat práva a plnit povinnosti člena akademické obce Univerzity Karlovy. Slibuji, že uchovám v úctě slavnou humanistickou a demokratickou tradici Univerzity Karlovy, budu dbát jejího dobrého jména a budu studovat tak, aby má činnost přinášela všestranný užitek.\"“\n\n\n"}
{"id": "240878", "url": "https://cs.wikipedia.org/wiki?curid=240878", "title": "Španělská éra", "text": "Španělská éra\n\nŠpanělská éra nebo také Éra císařů (latinsky \"Aera Hispanica\") odkazuje na datovací systém používaný v Hispánii do té doby, než ji ve 14. století vystřídal letopočet Anno Domini. První rok tohoto letopočtu spadá do roku 38 př. n. l., což bylo pravděpodobně datum nově uložené daně Římany na porobené obyvatelstvo Ibérie. Alespoň tak to tvrdil v 7. století ve svém spisu \"Etymologie\" Isidor ze Sevilly. Údajně latinský název tohoto datování souvisí s tím, že císař Augustus vyžadoval tento poplatek v rudě (latinsky \"Aes\", \"aeris\" = ruda). Ale je pravděpodobnější, že slovo „Aera“ souvisí se slovem rok. Přesto přesný původ tohoto datování není přesně znám. Každopádně toto datum znamená začátek Pax Romana v Hispánii.\n\nDatování podle této éry bylo uváděno slovem \"Era\" nebo \"sub era\", případně \"Era de Cesar\", za nímž následoval letopočet.\n\nPro převod data ze španělské éry do křesťanského letopočtu stačí od tohoto data odečíst číslo 38.\n\nŠpanělská éra začal být na Pyrenejském poloostrově používána pravděpodobně ve 3. století. Její používání se také objevilo na jihozápadě Francie a v severní Africe. Důvod její oblíbenosti není znám. Často jsou podle ní datovány nápisy a úřední písemnosti. Např. Alfons X. jako římskoněmecký král podle ní datoval i některé listiny pro německá města. Také v arabských středověkých pramenech, po dobytí Španělska Araby, je tato éra uváděna, a sice pod názvem \"Tarich as-Safar\" (Safar-datum). Také význam slova \"Safar\" je sporný, mohl by znamenat nulu, spíše však zahrnuje doslovný překlad výrazu „Španělská éra“ (\"Aera Hisoanica\"); Španělsko bylo v arabštině známé jako \"Bilad as-Safar\".\n\nOd používání této éry bylo upuštěno v jednotlivých provinciích Pyrenejského poloostrova v různých dobách:\n\n\nKalendářní éry\n\n"}
{"id": "240881", "url": "https://cs.wikipedia.org/wiki?curid=240881", "title": "Ylikiiminki", "text": "Ylikiiminki\n\nYlikiiminki (švédsky \"\") je bývalá obec v provincii Severní Pohjanmaa. Na území o 1 063,9 km² žilo 3500 obyvatel (2008). Hustota zalidnění je 3,36 obyvatel/km². Obec byla jednotně finskojazyčná. 1. ledna 2009 se sloučila s městem Oulu.\n\nAittokylä, Alavuotto, Arkala, Häikiönniemi, Jokela, Jokikokko, Jolos, Juopuli, Karahka, Kirkonkylä, Kääriänperä, Lamu, Murtomaa, Niemikylä, Nuoritta, Rekikylä, Somerovaara, Säävälä, Ukkolanmäki, Ukonkangas, Vesala, Vepsä, Ylivuotto\n"}
{"id": "240886", "url": "https://cs.wikipedia.org/wiki?curid=240886", "title": "Pražská konzervatoř", "text": "Pražská konzervatoř\n\nPražská konzervatoř je jednou z hlavních pražských vzdělávacích institucí pro výuku hudby, zpěvu a herectví. Škola sídlí ve třech různých budovách, hlavní budova je v ulici Na Rejdišti 77/1, na Starém Městě, Praha 1.\n\nPražská konzervatoř byla založena v roce 1808 jako první konzervatoř ve střední Evropě a po pařížské konzervatoři jako druhá vůbec. První školní rok byl zahájen 24. dubna 1811.\n\nKonzervatoř nabízí vzdělání v oborech hry na většinu běžných hudebních nástrojů, klasického zpěvu, skladby, dirigování a herectví. Délka výuky je šest let, z toho čtyři roky představuje maturitní studium a dva roky tzv. absolutorium. Učební plán zahrnuje specializovaná teoretická studia, výuku jevištní řeči a povinné všeobecné hudební vzdělání (hudební harmonie, rytmus, intonace, obligátní klavír ad.).\n\nInstituce také provozuje vlastní symfonický a komorní orchestr, několik komorních hudebních souborů a sborů a jednu činoherní skupinu a operní soubor, složené z posluchačů školy. Ročně se koná přibližně 250 konzertů a 40 divadelních představení.\n\nVe školním roce 2005/06 na škole studovalo přibližně 550 českých a 40 zahraničních studentů.\n\nPražská konzervatoř byla fakticky založena roku 25. dubna 1808 příslušníky pražské hudbymilovné aristokracie a měšťanstva provoláním, které je považováno za zakládací listinu školy. Pod listinou jsou podepsáni František Josef hrabě z Vrtby, František Josef ze Šternberka a Manderscheidu, Jan hrabě Nostic, Kristián Kryštof z Clam-Gallasu, Bedřich hrabě z Nostic, Karel hrabě a pán na Firmianě, Jan Josef Pachta z Rájova, František Josef z Klebelsbergu. Skladatel Bedřich Diviš Weber (1766–1842), budoucí první ředitel konzervatoře, vypracoval plán nového ústavu podle pařížského vzoru (založena 1795) a milánské konzervatoře (založena 1807). Z důvodu tehdy probíhajících koaličních válek byla výuka zahájena až 24. dubna 1811. Výuka probíhala v dominikánském klášteře u svatého Jiljí na Starém Městě a prvním ředitelem byl Bedřich Diviš Weber.\n\nPrvními žáky konzervatoře byly děti do deseti let. Ve vyučovacích hodinách hráli na školní nástroje, které byly k dispozici na konzervatoři (violoncella a kontrabasy). Teprve od roku 1816 byli přijímáni žáci ne mladší deseti let.\n\nPrvní veřejnou akademii posluchačů uspořádala konzervatoř 21. února 1815 v Redutě a příštího roku (15. září 1816) absolvovalo prvních 12 posluchačů, z nichž 7 si zasloužilo pochvalné zmínky, mezi nimi i violoncellista Josef Weidl, rodem z Loučky, dále houslisté J. V. Kalivoda a K. Barták, kontrabasista J. Novák, fagotista L. Vesecký, hornista J. Cvrček a klarinetista F. Blatt. Roku 1822 absolvovalo celkem 22 posluchačů, mezi nimi violoncellisté Josef Hlavatý z Prahy a Jan Matys z Komorního Hrádku u Chocerad (a dále také slavný houslista Josef Slavík).\n\nPozdější koncerty posluchačů konzervatoře dosáhly vysoké úrovně a mezinárodního věhlasu, o kterých se pochvalně zmíňovali tehdejší velcí autoři, například Carl Maria von Weber, Niccolò Paganini, Richard Wagner, Hector Berlioz či Ferenc Liszt.\n\nPrvním učitelem violoncella na pražské konzervatoři byl Bernard Václav Šťastný, syn výtečného hobojisty, působícího v divadelním orchestru v Praze, Jana Šťastného (zemřel 1788). B. V. Šťastný působil na pražské konzervatoři plných 11 let a 30. května 1822 odešel pro vysoký věk na odpočinek. Zemřel v Praze 1835 ve věku 75 let.\n\nRoku 1866 se o místo ředitele konzervatoře neúspěšně ucházel Bedřich Smetana. \n\nRoku 1891 učitelský sbor posílil Antonín Dvořák, jenž se stal vedoucím oddělení skladby a v letech 1901 až 1904 byl ředitelem školy. Mezi Dvořákovy studenty patřili skladatelé Vítězslav Novák, Josef Suk (ten byl později také ředitelem konzervatoře), Rudolf Friml, Oskar Nedbal a Franz Lehár. Mezi profesory, kteří zde vyučovali, patřili také klavírista, autor známé klavírní školy a pozdější ředitel konzervatoře Vilém Kurz mladší.\n\n\nPo vzniku Československa roku 1918 byla zřízena nová oddělení – dramatické a baletní. Na dramatickém oddělení vyučovali v prvních letech např. Marie Laudová-Hořicová, Jaroslav Hurt, Milan Svoboda, Jan Bor a studovali zde například Louisa Voznicová (1924–1927), Otomar Korbelář (1919–1922), Jarmila Horáková (1922–1926), Vlasta Fabianová (1928–1932), František Salzer (1920–1924), Václav Trégl (1920–1924), Jiří Vasmut (1920–1924), Jan Škoda (1920–1923), Josef Gruss (1924–1928), Miroslav Homola (1930–1934) a Antonín Kurš (1930–1933). Mnozí další školu nedokončili a odešli v době studií rovnou do angažmá, např.Lída Baarová, Jiřina Štěpničková, Ladislav Boháč, Hana Vítová a Miloš Nedbal. Později zde studovali také např. Jiří Langmajer, Tatiana Vilhelmová (nedokončila), Filip Blažek či Zuzana Vejvodová.\n\nRovněž baletka Kateřina Zvelebilová započala své klasické vzdělání na konzervatoři, poté nastoupila na Royal Ballet School v Londýně, kde se po svém odchodu z profesionální scény stala členkou uměleckého ansámblu.\n\nMezi absolventy z druhé poloviny 20. století patří\n\nMezi známé absolventy oboru Hudebně dramatické umění z posledních ročníků patří např.:\n\nMezi známé absolventy oboru Populární zpěv / muzikál z posledních ročníků patří např.:\n\nZuzana Navarová, Radůza, Dasha,Petr Ryšavý, Anna Julie Slováčková, Filip Hořejš, Nikola Ďuricová\n\n\nNa Pražské konzervatoři jsou vyučovány následující hlavní obory: skladba, skladba a aranžování, dirigování, klavír, varhany, cembalo housle, viola, violoncello, kontrabas, harfa, flétna, zobcová flétna, barokní příčná flétna, hoboj, fagot, klarinet, trubka, lesní roh, pozoun, tuba, saxofon, akordeon, kytara, bicí nástroje\nklasický zpěv, populární zpěv\nherectví\n\n\n"}
{"id": "240904", "url": "https://cs.wikipedia.org/wiki?curid=240904", "title": "Konzervatoř Jaroslava Ježka", "text": "Konzervatoř Jaroslava Ježka\n\nKonzervatoř Jaroslava Ježka (oficiální název zní \"Konzervatoř a Vyšší odborná škola Jaroslava Ježka v Praze\") je střední umělecká škola se zaměřením hlavně na hudbu populárního, jazzového a muzikálového žánru.\n\nVznikla v roce 1990 transformací školy, nesoucí název \"Lidová škola umění – kurzy pro pracující – specializované účelové studium\", veřejnost ji ale znala spíše pod původním názvem Lidová konzervatoř.\n\nToto vzdělávací zařízení vzniklo v roce 1958 jako součást tehdejšího Městského domu osvěty v Praze a mělo připravovat tzv. lidové hudebníky pro kvalifikační zkoušky, tehdy pro výkon profesionální praxe povinné. Škola poskytovala díky kvalitnímu pedagogickému sboru, který kolem sebe soustředil její zakladatel a první ředitel Vadim Petrov, velmi solidní vzdělání, a proto brzy přerostla rámec osvětového zařízení. Byla proto převedena do působnosti školství a ve čtyřletém studiu nabízela vzdělání v oblasti skladby, aranžování, dirigování, hry na hudební nástroje se zaměřením na jazz, zpěvu, ale i scénického a společenského tance a herectví pro tzv. divadla malých forem.\n\nKonzervatoří se škola stala až v roce 1990, v roce 1991 na ní začali studovat první žáci. Díky souhlasu dědiců Jaroslava Ježka může nést škola v názvu jméno jednoho ze zakladatelů české populární hudby. V roce 1998 se podařilo po mnohaletém úsilí získat pro školu samostatnou budovu v Praze 4, Roškotově 1692/4, která prošla náročnou rekonstrukcí a ve které má nyní škola k dispozici učebny, taneční sály a pro mimopražské studenty i vlastní internát.\n\nV rámci Vyšší odborné školy probíhá tříleté studium oboru hudebně-dramatické umění se zaměřením na tvorbu textu a scénáře a hudebním oboru se zaměřením na jazz.\n\n\n"}
{"id": "240907", "url": "https://cs.wikipedia.org/wiki?curid=240907", "title": "Botanická zahrada", "text": "Botanická zahrada\n\nBotanická zahrada je obvykle uměle vysazená zahrada, která prezentuje veřejnosti ucelené a odborně zpracované sbírky rostlin. Sbírky slouží také pro ekologickou výchovu a vzdělávání, i pro výuku zvláště středních a vysokých škol. Jedním z hlavních úkolů botanických zahrad je ochrana genofondu rostlin. Větší botanické zahrady také plní rekreační funkci městské zeleně. Úkolem zahrad je udržovat živé sbírky a expozice a tím se podílet na \"ex situ\" ochraně planých i kulturních rostlin.\n\n\nBotanické zahrady mají rostliny obvykle viditelně označeny jmenovkami a funkční informační systém popisující expozice. Často pořádají vzdělávací a výchovné programy v oblasti botaniky, dendrologie, zahradnictví, lesnictví nebo ochrany přírody či akce pro veřejnost s podobným zaměřením.\n\nVětšina botanických zahrad vydává pravidelně \"Index Seminum\" v tištěné podobě nebo elektronicky a příležitostně \"Index plantarum\" nebo má seznam pěstovaných rostlin přístupný v databázi.\n\nPro činnosti zahrad je nutný odborně zpracovaný management sbírek a expozic trvalých kultur živých rostlin a zajištění kontinuity botanické zahrady, umožňující soustavné udržování a rozvoj sbírek.\n\n\n\n\n"}
{"id": "240908", "url": "https://cs.wikipedia.org/wiki?curid=240908", "title": "Ostřice šlahounovitá", "text": "Ostřice šlahounovitá\n\nOstřice šlahounovitá (\"Carex chordorrhiza\", syn. \"Vignea chordorrhiza\") neboli tuřice šlahounovitá je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky asi 15-30 cm. Je vytrvalá, a vytváří nápadné dlouhé (až 120 cm) oddenky, ze kterých šikmo vyrůstají jednotlivé lodyhy, nevytváří trsy. Časté jsou také olistěné sterilní výhony. Lodyha je slabě trojhranná, hladká. Listy jsou střídavé, přisedlé, s listovými pochvami. Čepele listu fertilních lodyh jsou asi 0,5-3 mm široké, žlábkovité. Pochvy dolních listů jsou šedohnědé. Ostřice šlahounovitá patří mezi stejnoklasé ostřice, všechny klásky vypadají víceméně stejně a u tohoto druhu jsou klásky oboupohlavné. V dolní části klásku jsou samičí květy, v horní samčí. Celý lichoklas (klas klásků) je asi 0,7-1,5 cm dlouhý a obsahuje cca 3-5 klásků. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je žlutavě až tmavě červenohnědá, asi 3-4,5 mm dlouhá, na vrcholu náhle zúžená v dvouzubý zobánek. Každá mošnička je podepřená plevou, která je bledě až tmavě červenohnědá se světlejším kýlem, na okraji světle lemovaná. Kvete nejčastěji v červnu. Počet chromozómů: 2n=60.\n\nOstřice šlahounovitá je severský druh s cirkumpolárním rozšířením. Roste hlavně v severní Evropě, jižněji většinou jen v horách, dále roste na Sibiři a na Dálném východě. Její areál sahá až do Severní Ameriky, kde roste hlavně v Grónsku, na Aljašce, v Kanadě a v severních státech USA. V jihovýchodní části Asie je rozšířen blízce příbuzný druh \"Carex pseudo-curaica\". Mapka rozšíření viz zde: .\n\nV ČR roste vzácně na Třeboňsku, na Českomoravské vrchovině a v některých horských oblastech, jinde zcela chybí. Je to kriticky ohrožený druh flóry ČR (kategorie C1). Je to druh rašelinišť.\n\n\n\n \n"}
{"id": "240910", "url": "https://cs.wikipedia.org/wiki?curid=240910", "title": "Albertinum Žamberk", "text": "Albertinum Žamberk\n\nAlbertinum Žamberk je odborný léčebný ústav v Žamberku. \n\nKonec 19. století přinesl převratné objevy – mezi nimi i vynález rentgenu a objev původce tuberkulózy. Rozdílné přístupy k léčbě a kontrole nemocných s tuberkulózou vedly na jedné straně k budování tzv. dispenzářů (ambulantní formy péče o nemocné). Na druhé straně po kongresu o tuberkulóze v Berlíně v roce 1899 začala být po celé Evropě zakládána sanatoria, a to především v horských oblastech.\n\nKrátce na to vznikl v Praze Spolek ke zřizování a vydržování léčeben pro nemoci plicní v království Českém, markrabství Moravském a vévodství Slezském. Členy spolku byli lékaři, církevní hodnostáři, řemeslníci, živnostníci, zástupci obcí, obchodníci apod.\n\nV roce 1905 byly již vytvořeny příznivé podmínky a tak v Praze vznikl dispenzář nemocných (později známý pod jménem Masarykova liga).\n\nDne 29. května 1905, po zakoupení pozůstalosti po prof. dr. Eduardu Albertovi v Žamberku Spolkem ke zřizování a vydržování léčeben pro nemoci plicní, bylo zřízeno první Sanatorium pro nemocné skrofulosou a tuberkulózou v českých zemích. Po slavném žamberském rodákovi bylo nazváno ALBERTINUM.\nPrvní rok zde byla pouze letní kolonie pro děti postižené tuberkulózou a skrofulózou, lékařem se stal praktik ze Žamberka, ošetřovatelky byly z Červeného kříže.\nV době od 16. 5. 1906 do 31. 5. 1912 byl prvním ředitelem MUDr. Jan Panocha (19. 1. 1847, Praha – 1930, Praha).\n\nV poměrech rakouského mocnářství vybudoval léčebnu s celoročním provozem o 130 lůžkách. Ošetřovány zde byly hlavně ženy a děti. Zpočátku léčba spočívala na dietním režimu, klidu a pobytu na čerstvém vzduchu. Pacientky sbíraly léčivé byliny, pěstovaly bource morušového, staraly se o velkou zeleninovou zahradu a ovocný sad. Podstupovaly 2× týdně masáže a vodoléčbu. Byli ozařovány horským sluncem, soluxem a Kissovou lampou. Zkoušela se už i medikamentózní, podpůrná léčba. Nakonec jistě svou roli sehrála i izolace nemocného. Tento způsob léčby posiloval imunitu organismu a mohl tak mít efekt hlavně v počátku nemoci, ale ne u rozsáhlých nálezů, které nebyl schopen vyléčit.\n\nV době od 1. 6. 1912 do 5. 12. 1934 byl ředitelem MUDr. Rudolf Lukes (7. 10. 1861, Praha – 5. 12. 1934, Žamberk).\nZa jeho vedení léčebna doznala mohutný stavební rozmach. Sanatorium bylo budováno jen z peněz získaných přímo na ministerstvech. Ředitel býval jedněmi dveřmi vyhozen, druhými se vracel. Budoval sanatorium lidové. \nPostupně byly ve 20. a 30. letech přistavěny zděné léčebné pavilony, prádelna, kuchyně, vodoléčba a další hospodářské budovy a byly zřízeny tzv. lehárny. Zde pacienti lehali na čerstvém vzduchu ve speciálních spacích pytlích i za mrazu. \n\nV roce 1921 byly dány do provozu rentgen a laboratoř. Laboratoř byla budována za osobní pomoci prof. I. Honla, který je považován za zakladatele mikrobiologie v českých zemích. Zasloužil se o dokončení největšího pavilonu s chirurgickým sálem.\n\nV době od 1. 4. 1935 do 31. 12. 1938 byl ředitelem MUDr. Antonín Bukovský (19. 2. 1900, Praha – 11. 4. 1989, Praha). \n\nPodporoval chirurgické řešení léčby některých forem tuberkulózy. V ústavu se provádějí léčebné pneumotoraxy, pneumoperitonea, různé plombáže, torakokaustiky a později torakoplastiky. Řada těchto velmi těžkých zákroků však již mnoha pacientům zachránila život. V období II. světové války jezdil do Albertina tyto zákroky provádět dr. Bedrna – pozdější akademik a přednosta Chirurgické kliniky v Hradci Králové.\n\nV době od 5. 7. 1939 do 15. 10. 1949 byl ředitelem Doc. MUDr. Rudolf Křivinka, CSc. (9. 4. 1904, Brno – 29. 4. 1991, Praha), pozdější ředitel Výzkumného ústavu tuberkulózy v Praze.\n\nZa jeho působení došlo k rozmachu chirurgické léčby, a hlavně ke zvýšení odborné úrovně Albertina. V této době do Žamberka dojížděl operovat dr. Petr – pozdější akademik a přednosta Neurochirurgické kliniky v Hradci Králové a dr. Procházka, pozdější profesor chirurgie a známý kardiochirurg v Hradci Králové. Nemocní se v této době dočkali světového objevu prvního léku na tuberkulózu – streptomycinu.\n\nV době od 16. 10. 1949 do 30. 4. 1967 byl ředitelem Doc. MUDr. František Mydlil (29. 11. 1913, Vrbno u Mělníka – 6. 5. 1967, Žamberk).\nSám se zúčastňoval operací. V roce 1953 provedl v léčebně dr. Procházka první resekci plic a zákroky se začínají doplňovat podáváním nových léků. Ty se začínají podávat i samostatně a později v kombinacích, neboť monoterapie přinášela velice brzo vznik rezistence mykobakterií na léky. V této době je v léčebně maximální počet lůžek v historii: 337.\n\nV roce 1950 jsou v Albertinu již běžným vyšetřením bronchoskopie, spirometrie, bakteriologie, rentgenologie aj. Rozvíjí se úzká spolupráce s prof. dr. Fingerlandem z Patologicko-anatomického ústavu v Hradci Králové, který získává od našich operovaných nemocných a zemřelých bohatý studijní materiál. Poslední chirurgický zákrok byl proveden v roce 1964 a od této chvíle jsou u nás pacienti léčeni pouze konzervativně antituberkulotiky. Pokud je nutná operace (a to většinou již pro jiné nemoci než je tuberkulóza), spolupracujeme úzce s Kardiochirurgickou klinikou v Hradci Králové. Celkem bylo v léčebně provedeno 4425 operací. Později do Žamberka pravidelně dojíždí na konzilia prof. dr. Šváb, který se stará o urologickou tuberkulózu a prof. dr. Vácha jako konziliář pro gynekologickou tuberkulózu.\n\nV 60. letech se pak díky lékům, které výrazně zkrátily délku léčby tuberkulózy, mění postupně i skladba pacientů. K léčbě přicházejí nemocní s dalšími chorobami plic, průdušek, pohrudnice a mezihrudí (nespecifické záněty, nádory, astma) a pacienti s dalšími přidruženými chorobami. \n\nV letech od 1. 5. 1967 do 31. 3. 1980 byl ředitelem MUDr. Květoslav Fiala (25. 3. 1920, Česká Třebová – 30. 7. 1990, Česká Třebová). \n\nV roce 1975 se zkrácením doby léčby tuberkulózy uvolnila lůžková kapacita a tak léčebna začala pečovat o nemocné na 70 lůžkách Léčebny dlouhodobě nemocných. Část lůžek plicního oddělení byla vyčleněna jako detašované akutní nemocniční oddělení TRN (tuberkulózy a respiračních nemocí) při nemocnici v Ústí n/O.\nV letech od 1. 4. 1980 do 30. 6. 1990 byl ředitelem MUDr. Jiří Kroulík (24. 10. 1928, Choceň - 11. 2. 2010).\n\nNový ředitel navázal na předchozí péči o nemocné se všemi plicními chorobami. Neopomíjí se nadále péče o tuberkulózní nemocné, kterých je však oproti jiným nemocem stále méně. \nOd 1. 7. 1990 – 2014 byl ředitelem MUDr. Jiří Jireš (* 15. 3. 1950, Ústí nad Orlicí). V roce 1993 bylo reprofilizováno 36 plicních lůžek v Albertově vile na akutní psychiatrické oddělení. Nástupcem Jiřího Jireše se stal Rudolf Bulíček.\n\nDne 25. září 1900 večer hrál profesor dr. Eduard Albert karty se svými přáteli ve své vile v Žamberku. Ráno ho našli mrtvého. Šlo zřejmě o cévní mozkovou příhodu. Jeho vilu společně s pozemky dědici prodali.\nDne 29. května 1905 byla v Žamberku zakoupena Spolkem veškerá pozůstalost po dr. Albertovi (několik budov a rozsáhlý park se vzácnými dřevinami. Okamžitě tak bylo schopno provozu první Sanatorium pro nemocné skrofulosou a tuberkulózou v českých zemích nazvané na památku pana profesora „Albertinum“. Vila pojala až šedesát pacientů, kuchyň s jídelnou, později i rentgen a laboratoř. V průběhu několika let zde bylo vystavěno sanatorium.\n\nV roce 1912 s nástupem dr. Rudolfa Lukese do funkce ředitele došlo v léčebně k mohutnému stavebnímu rozmachu. Ve 20. a 30. letech byly postupně přistavěny zděné léčebné pavilony, prádelna, kuchyně, vodoléčba a další hospodářské budovy a byly zřízeny tzv. lehárny.\n\nZákladem současného stavu léčebny je to, co vybudoval dr. Lukes do r. 1934. Odborný léčebný ústav Albertinum v Žamberku má plicní oddělení (106 lůžek), psychiatrické oddělení (36 lůžek), léčebnu dlouhodobě nemocných (70 lůžek), ambulance: plicní s kalmetizací, alergologickou, psychiatrickou, praktického lékaře a laboratoře: mikrobiologickou (včetně mykobakteriologické a parazitologické), biochemickou, hematologickou a cytologickou, RTG funkční laboratoř, fyzioterapii, ergoterapii a technickohospodářské zázemí. \n\n"}
{"id": "240932", "url": "https://cs.wikipedia.org/wiki?curid=240932", "title": "Ostřice úzkolistá", "text": "Ostřice úzkolistá\n\nOstřice úzkolistá (\"Carex stenophylla\", syn.: \"Vignea stenophylla\") neboli tuřice úzkolistá je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky asi 10–30 cm. Je vytrvalá, a vytváří dlouhé tenké oddenky, ze jejichž uzlin v malých trsech vyrůstají lodyhy s listy. Sterilní olistěné výhony u tohoto druhu chybí. Lodyha je tupě trojhranná, hladká nebo nahoře trochu drsná. Listy jsou střídavé, přisedlé, s listovými pochvami. Čepele listu jsou asi 0,5–1 mm široké, žlábkovité až svinuté. Pochvy dolních listů jsou světle hnědé, později tmavnou a slabě se vláknitě rozpadají. Ostřice úzkolistá patří mezi stejnoklasé ostřice, všechny klásky vypadají víceméně stejně a obsahují samčí i samičí květy. V dolní části klásku jsou samčí květy, v horní samičí. Celý lichoklas (klas klásků) je asi 0,8–1,5 cm dlouhý a obsahuje cca 5–10 klásků. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je vynikle žilnatá a vně silně vypouklá, tmavě červenohnědá, asi 3–4,5 mm dlouhá, na vrcholu náhle zúžená v krátký dvouzubý zobánek. Každá mošnička je podepřená plevou, která je kaštanově hnědá s žlutavým kýlem a širokým blanitým lemem na okraji. Kvete nejčastěji v březnu až v květnu. Počet chromozómů: 2n=60.\n\nOstřice úzkolistá je rozšířena hlavně v jihovýchodní Evropě, méně zasahuje až do střední Evropy, na východ její rozšíření sahá do Asie.\n\nV ČR roste v současnosti jen v teplých oblastech jižní Moravy. Kdysi rostla i v Čechách, ale zde už vyhynula. Jedná se o kriticky ohrožený druh flóry ČR (kategorie C1) Je to druh suchých stepních trávníků, často na vátých píscích.\n\n\n\n \n"}
{"id": "240938", "url": "https://cs.wikipedia.org/wiki?curid=240938", "title": "Ostřice pískomilná", "text": "Ostřice pískomilná\n\nOstřice pískomilná (\"Carex pseudobrizoides\", syn.: \"Vignea pseudobrizoides\", \"Carex reichenbachii\") neboli tuřice pískomilná je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky asi 30-60 cm. Je vytrvalá, vytváří dlouhé plazivé oddenky. Listy jsou střídavé, přisedlé, s listovými pochvami. Lodyha je nahoře trochu drsná. Čepele listu jsou asi 2-3 mm široké, delší než lodyha. Pochvy dolních listů jsou světle hnědé. Ostřice pískomilná patří mezi stejnoklasé ostřice, všechny klásky vypadají víceméně stejně a obsahují samčí i samičí květy, zřídka mohou být nejvyšší klásky celé samčí nebo zase nejnižší celé samičí. V dolní části klásku jsou samčí květy, v horní samičí. Celý lichoklas (klas klásků) je asi 3-5 cm dlouhý a obsahuje cca 6-12 klásků, dolní bývají trochu oddálené. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je v obrysu kopinatá, zelená, v horních 2/3 výrazně křídlatá, asi 5 mm dlouhá, na vrcholu plynule zúžená v dosti dlouhý dvouzubý zobánek. Každá mošnička je podepřená plevou, která je bledě žlutohnědá. Kvete nejčastěji v květnu. Počet chromozómů není znám.\n\nOstřice pískomilná je rozšířena hlavně v západní Evropě a při pobřeží Baltu.\n\nV ČR roste vzácně v písčitých borech v Polabí a u obce Kunratice ve Šluknovském výběžku. Jedná se o kriticky ohrožený druh flóry ČR (kategorie C1).\n\n\n\n \n"}
{"id": "240944", "url": "https://cs.wikipedia.org/wiki?curid=240944", "title": "Cappuccino", "text": "Cappuccino\n\nCappuccino ( ) je původem italský kávový nápoj, který se skládá z 1/3 espressa (20–30 ml), 1/3 mléka a 1/3 mléčné pěny. Cappuccino se podává v širších porcelánových šálcích.\n\nDo nahřátého šálku na cappuccino je potřeba připravit espresso a v nerezové konvičce našlehat pěnu pomocí trysky horké páry. Pěna, přesněji mikropěna, je vytvořena tak, že do horkého mléka je vypuštěna horká pára pod tlakem vzduchu. Konečná teplota mléka by neměla přesáhnout cca 70 °C. Mléko s mléčnou pěnou se nalije do šálku espressa tak, aby pěna dosahovala po horní okraj šálku (cca 1/3 espressa, 1/3 mléka a 1/3 mléčné pěny). Nalitím mléka lze v kávě kreslit obrázky zvané latte art. Teplota nápoje by měla být taková, aby se cappuccino dalo ihned po přípravě vypít. Cappuccino se nesype skořicí, protože ta přebíjí chuť kávy. Cappuccino z plnotučného mléka je krémovější a chutnější.\n\nDnes se stále častěji můžeme setkat s novým trendem v přípravě cappuccina a tím je 150–180 ml šálek se 30 ml espressa doplněný o mikropěnu. Stírá se tím tedy klasické třetinové dělení (mléko, pěna, espresso).\n\nTechnika latte art je velice populární. Často se ještě zdobí kakaovým sirupem nebo kakaem a obrázky se dotváří pomocí tyčinky nebo špejle. Toto zdobení lze podobně využít i při přípravě jiných nápojů z kávy.\n\nJméno nápoje pochází z hnědého kapucínského obleku (sutany).\n\nStroj používaný k výrobě cappuccina byl vynalezen v Itálii, první patent byl vyroben Luigim Bezzerem v roce 1901.\n\nNápoj byl používán v Itálii od počátku 20. století a stal se populární v době po druhé světové válce, tlakové espresso stroje se staly postupně běžnou výbavou kaváren a restaurací. Cappuccino ve své současné podobě vzniklo kolem roku 1950.\n\n\n"}
{"id": "240945", "url": "https://cs.wikipedia.org/wiki?curid=240945", "title": "Latte art", "text": "Latte art\n\nLatte Art je moderní způsob přípravy kávy (většinou cappucina, latte či jiného nápoje z espressa a mléčné pěny), kdy se naléváním mléčné emulze do espressa na hladině nápoje vytváří různé obrazce a tvary. Obrazce lze také tvořit \"kreslením\" do svrchní vrstvy mléčné pěny, případně lze takto obrazec vzniklý nalitím mléka upravit. Precizní Latte Art je náročné umění. Finální podoba nápoje je dána vlastnostmi espressa i mléka, kvalitou kávovaru a především také schopnostmi a zkušenostmi baristy, který nápoj připravuje. \n\nLatte Art se vyvíjel v různých zemích nezávisle na sobě. Vznikl poté, co bylo vynalezeno espresso a mikropěna (velmi jemně našlehaná mléčná pěna), což tvorbu obrázků umožnilo. Technika údajně jako první vznikla v Itálii.\n\nVe Spojených státech se Latte Art zrodil v Seattlu během osmdesátých a devadesátých let dvacátého století, o jeho popularitu se zasadil zejména David Schomer. Ten také v roce 1986 vynalezl mikropěnu, v roce 1989 vynalezl způsob, jakým na pěnu kreslit motiv srdce, a v roce 1992 vynalezl motiv zvaný \"rosetta\" poté, co jej viděl na fotografii v italské kavárně.\n\nLatte Art je směs dvou koloidů, cremy (crema je emulze kávového oleje a uvařené kávy) a mikropěny (mikropěna je pěna ze vzduchu a mléka). Mléko je samo o sobě emulze máselného tuku a vody, káva je pak směsí kávovin a vody. Ani jeden z těchto koloidů není stabilní – crema se z espressa vytrácí, zatímco mikropěna se rozkládá na sušší formu pěny a tekuté mléko. Jelikož k reakcím dochází ihned, počítáme životnost Latte Art v řádech sekund.\n\nLatte art se může tvořit dvěma způsoby – free pouring (obrázek vzniká naléváním mléčné emulze do espressa) a etching (obrázek se vytvoří až po nalití mléka pomocí předmětu). První technika vyžaduje zručnost, jelikož se mléko musí nalévat přesnými pohyby a v přesných dávkách. Zkušení baristé mohou své dovednosti porovnávat na mistrovství světa. Druhá technika je oproti tomu závislá na pomůckách – ke zdobení se používá například kakaový prášek, topping (sirup nebo poleva různých příchutí), šablony, párátka, míchátka a další pomůcky.\n\nDva nejznámější obrazce, které technikou free pouring vznikají, jsou srdce a rosetta (někdy se jí říká kapradina). Tvar srdce je na výrobu jednodušší a je typičtější pro kávu macchiato, výroba rosetty je komplikovanější a obvykle zdobí povrch kávy latté. \n\nPři vytváření kapradiny technikou \"free pouring\" drží barista šálek s kávou rovně či mírně nahnutý na jednu stranu. Zatímco se přilévá mléko, na jedné straně se díky náklonu začne utvářet vzorek. Poté plní hrnek tak, že se džbánkem mléka či s hrnkem pohybuje ze strany na stranu a nakonec posledním proudem mléka rychle přetne vzniklý obrazec. Tato závěrečná mléčná \"čára\" obrazec přepůlí, ohne bílá \"esíčka\" do tvaru lístků a vytvoří stonek kapradiny.\n\nTvar srdce se vytváří prudším naléváním mléka, bez pohybu šálku do stran. Drobnou úpravou tohoto postupu lze vytvořit tvar jablka. Šálek s espressem se drží nakloněný a z výšky cca 5 cm od něj se lije mléčná emulze (přímo doprostřed). Jakmile je hladina zhruba 1 cm pod okrajem šálku, přiblíží se konvičku k šálku a více nakloní; do šálku se vleje více pěny najednou.\n\nExistují i složitější obrázky, které vyžadují, aby se mléko nalévalo několikrát a různými způsoby. Mezi pokročilé techniky patří tulipán, zvlněné srdce, labuť či štír.\n\nTechnikou zvanou etching lze na povrchu nápoje tvořit jednoduché geometrické tvary i malé malby, například různě stínované květiny, zvířata i podobizny slavných osob. Obrázky se většinou vytváří párátkem či kávovým míchátkem. Jejich životnost je obvykle kratší než u obrázků vzniklých technikou free pouring, jelikož pěna se do kávy rozpouští rychleji.\n\nU cappucchina se často používá železná formička s vykrojeným vzorem (často jde o květinu), přes kterou se na povrch nápoje sype kakaový prášek. Jde o velmi jednoduchý, ale rychlý způsob zdobení. Tuto techniku mnohdy upřednostňují kavárnové řetězce (například kavárny Costa), jelikož rychlost obsluhy během největší špičky hraje klíčovou roli.\n\nKlíčovým předpokladem pro aplikaci techniky Latte Art je espresso s hustou, tmavou cremou na povrchu. Výsledný efekt ovlivňuje tvar a velikost šálku (větší šálek usnadňuje tvorbu detailů). Napěněné mléko by mělo být jemné a krémové konzistence bez bublin. Doporučuje se používat nerezové nebo teflonové konvičky s hubičkou (zejména pro kreslení složitějších obrazců).\n\nS tím, jak obliba Latte Art roste, už velká část milovníků kávy považuje za kontroverzní, když baristé na zdobení nápoje přehnaně lpí. Argumentují tím, že výsledná chuť kávy bude vždy důležitější než její vzhled.\n\nLatte Art vzniká naléváním mikropěny do espressa, ale obrazce lze tvořit i na jiných nápojích. Mikropěnou se může ozdobit přímo uvařená káva, jak tomu je u calé au lait, či čaj. Kávu lze zdobit i bez mléka, a to kreslením do její cremy technikami Espresso Art.\n\n"}
{"id": "240946", "url": "https://cs.wikipedia.org/wiki?curid=240946", "title": "Dornier Do 26", "text": "Dornier Do 26\n\nDornier Do 26 byl celokovový dvoumotorový hornoplošný létající člun. Vyráběn byl před a během druhé světové války německou firmou Dornier Flugzeugwerke. Měl čtyřčlennou posádku a byl konstruován pro přepravu 500 kg pošty nebo 4 cestujících na trase mezi Lisabonem a New Yorkem.\n\nElegantní Do 26, někdy také nazýván jako „nejkrásnější hydroplán všech dob“, byl celokovové konstrukce. Trup měl středový kýl a typický „stupeň“, křídlo lomené do M bylo umístěno nahoře trupu, pod křídly byl vybaven plně zatahovatelnými stabilizačními plováky.\n\nJeho čtyři dieselové motory Junkers Jumo 205C Diesel byly uloženy po dvojicích v tandemu, dva přední motory poháněly tažné vrtule a dva zadní poháněly tlačné vrtule na prodloužených hřídelích. Byly umístěny ve dvojitých gondolách na horní straně křídla. Zadní (tlačné) motory se mohly elektricky vychýlit až o 10° směrem nahoru během startu a přistání, aby tak zabránily kontaktu mezi třílistou vrtulí a vodou odstřikovanou od předních vrtulí.\n\nOcasní plochy byly konvenčního designu s pevným vodorovným stabilizátorem a jednoduchým kýlem se směrovkou.\n\nV roce 1937 si \"Lufthansa\" objednala tři Do 26, které byly navrženy ke vzletu pomocí katapultu ze speciálních zásobovacích lodí. Jejich úkolem měla být doprava pošty přes oceán. První prototyp Do 26 V1 (D-AGNT), pokřtěný \"Seeadler\" (Mořský orel), vzlétl s motory Jumo 205C o výkonu 466 kW (635 k) 21. května 1938 s třílistými stavitelnými vrtulemi Junkers-Hamilton. Pilotem byl kapitán Erich Gundermann.\n\nDruhý prototyp, Do 26 V2 (D-AWDS, \"Seefalke\") (Mořský sokol), se silnějšími motory Jumo 205E o 515 kW (700 k) následoval 23. listopadu 1938. Pilotem byl kapitán Egon Fath. Oba byly dokončeny a předány \"Lufthanse\" před vypuknutím druhé světové války. Díky protestům USA, Lufthansa nemohla provozovat tato letadla na zamýšlené trase mezi Evropou a USA, místo toho byly používány v roce 1939 k přepravě pošty mezi Bathurstem a Natalem v Jižní Africe.\n\nVýznamnou civilní akcí Do 26 V2 \"Seefalke\" byl 14. února 1939 let veterána \"Lufthansy\" kapitána \"Graf Schack von Wittenau\", který se rozhodl pro charitativní let do Chile. Na palubě měl 580 kg zdravotnických potřeb a léků pro oběti zemětřesení. Trasu dlouhou 10 700 km absolvoval za 36 hodin.\n\nTřetí letoun, Do 26 V 3 (D-ASRA, \"Seemöwe\") (Mořský racek), byl dokončen těsně před začátkem druhé světové války a poprvé vzlétl 16. srpna 1939. Zatímco první dva prototypy byly čistě poštovní verzí Do 26A, V3 měl kabinu pro 4 cestující, vrtule VDM a byl označován jako Do 26B. Vzhledem k vypuknutí války ho už přebírala Luftwaffe, která jej nechala provizorně vyzbrojit kulomety MG 15 a nasadila ho jako dálkový průzkumný Do 26C.\n\nDalší tři stroje měly být původně dodány Lufthanse ve verzi pro dopravu jak pošty, tak 8 cestujících. Přebírala je však už Luftwaffe upravené jako dálkové průzkumné Do 26D. Kvůli své zvýšené hmotnosti byly vybaveny výkonnějšími motory Jumo 205D po 647 kW (880 k). Byly zalétány v roce 1940: Do 26 V4 (P5+DF) 25. ledna, Do 26 V5 (P5+DG) 24. dubna a Do 26 V6 (P5+DH) 29. července. Tyto stroje byly vybaveny obrannou výzbrojí, která se skládala z kanónu MG 151 ráže 20 mm v příďovém střelišti a ze tří kulometů MG 15 ráže 7,9 mm instalovaných po jednom ve dvou střelištích na hřbetě trupu a jedním pod trupem.\n\nVšech šest Do 26 bylo zařazeno k 1. Staffel Küstenfliegergruppe 406, později přejmenované na 1.Kü.Fl.Gr.506. Prvních pět strojů se účastnilo německé invaze do Dánska a Norska (operace Weserübung). Při ní byly ztraceny první tři Do 26 (V1, V2 a V3). Nejprve byl 9. května 1940 sestřelen letoun V2 (ex \"Seefalke\") nad Tepkölenfjordem – po nouzovém přistání byli jeho osádka (s pilotem Schack von Wittenau) i deset převážených horských myslivců zajati. Poté byly 28. května potopeny letouny V1 (ex \"Seeadler\") a V3 (ex \"Seemöwe\") na svém kotvišti v Rombaksfjordu poblíž Narviku, když je objevily tři Hurricany Mk.I z 46. perutě RAF vedené novozélandským kapitánem (později plukovníkem) P. G. Jamiesonem, DSO, DFC se stužkou.\n\nV5 byl zničen 16. listopadu 1940 (celá posádka zahynula) při nočním katapultovém startu z lodi \"Friesenland\" v Brestu. Osud čtvrtého a šestého stroje (V4 a V6), které byly v roce 1944 stále přiřazeny ke Zkušební jednotce (\"Erprobungsstelle\") v Travemünde, je nejasný.\n\n\n\nVraky letadel V1 \"Seeadler\" a V3 \"Seemöwe\" byly po válce nalezeny v norských vodách nedaleko Narviku. Vrak \"Seemöwe\" byl vyzvednut, trup a křídla letounu \"Seeadler\" zůstala na místě, jako atrakce pro potápěče. Některé části letounu \"Seeadler\", včetně kokpitu a vrtulí jsou vystaveny ve válečném muzeu v Narviku; jiná vrtule je k vidění v leteckém klubu v norském Bodø.\n\nData podle: \"Němeček\"\n\n\n\n\n"}
{"id": "240947", "url": "https://cs.wikipedia.org/wiki?curid=240947", "title": "Barista", "text": "Barista\n\nBarista je člověk, který se specializuje na přípravu a výrobu kvalitní kávy, obzvláště espressa a nápojů založených na espressu.\n\nSvé schopnosti porovnávají baristé na různých mezinárodních i národních kláních. Vrcholnou akcí je Mistrovství světa baristů (\"World Barista Championship\"), kam postupuje vítěz národního mistrovství každé členské země \"kávové asociace\". V ČR soutěže baristů založili v roce 2003 Roberto Trevisan a Štěpánka Havrlíková.\n\n\n"}
{"id": "240948", "url": "https://cs.wikipedia.org/wiki?curid=240948", "title": "Petra Veselá", "text": "Petra Veselá\n\nPetra Veselá (* 1983) je česká baristka, vyhrála Mistrovství České republiky baristů soutěž Mistr kávy v letech 2005 a 2007, několikrát se umístila na 2. a 3. příčce. Reprezentovala ČR na Mistrovství světa baristů v Curychu a na Šampionátu v latté art v Antverpách.\n\nNarodila se v roce 1983, vystudovala ZŠ Jílové u Prahy, později První obnovené reálné gymnázium. V roce 2004 si otevřela v Jílovém u Prahy kavárnu. V roce 2010 jí vyšla \"Kniha o kávě\".\n\n"}
{"id": "240950", "url": "https://cs.wikipedia.org/wiki?curid=240950", "title": "Ivan Mazepa", "text": "Ivan Mazepa\n\nIvan Stepanovyč Mazepa ( , Ivan Mazepa; 1639 – 22. září 1709) byl ukrajinský hejtman v letech 1687 – 1709. Do dějin vešel především jako účastník Severní války, ve které se po zklamání v imperialistické politice Petra I. přidal na stranu antimoskevské koalice, vedené švédským králem Karlem XII. Po porážce koalice u Poltavy odešel do emigrace do města Bendery, kde zanedlouho zemřel. Je pohřben v Galați.\n\nKulturním odkazem doby Ivana Mazepy je řada především církevních staveb ve stylu tzv. ukrajinského baroka, které Mazepa osobně financoval (jak svědčí rodový erb Mazepy, umístěný na nich). Mazepovi se přisuzuje rovněž autorství několika dochovaných milostných básní.\n\nMazepovy snahy o nezávislost Ukrajiny a jeho dohoda se Švédy nutně musela být vnímána Petrem I. jako zrada. Na osobní rozkaz Petra I. byla proto na Mazepu uvalená církevní kletba, tzv. anathéma, které je Ruskou pravoslavnou církví a Ukrajinskou pravoslavnou církví Moskevského patriarchátu důsledně dodržované dodnes.\n\nOsobnost a život Ivana Mazepy inspiroval řadu umělců, jako např. Lorda Byrona, Victora Hugo, Juliusz Słowackého, Alexandra Sergejeviče Puškina, malíře Théodora Géricaulta nebo Ference Liszta. Operu z jeho života s názvem Mazepa napsal Petr Iljič Čajkovskij.\n\n"}
{"id": "240958", "url": "https://cs.wikipedia.org/wiki?curid=240958", "title": "Herbert von Karajan", "text": "Herbert von Karajan\n\nHerbert von Karajan, (5. dubna 1908, Salzburg – 16. července 1989, Anif, Rakousko) byl rakouský dirigent. Byl jedním z nejznámějších a nejvýznamnějších dirigentů 20. století a byl dominantní postavou v evropské klasické hudbě od roku 1960 až do své smrti. Pracoval s mnoha prestižními symfonickými orchestry – 35 let byl dirigentem Berlínských filharmoniků, působil při významných operních domech a publikoval řadu nahrávek klasické hudby. Aranžoval také hymnu Evropské unie.\n\nKarajanové byli rodem řeckého nebo arumunského původu. Jeho prapradědeček Georg Karajan (Georgios Karajánnis, Γεώργιος Καραγιάννης) se narodil v Kozani, provincii Západní Makedonie, v Řecku (osmanská provincie Rumélie) v roce 1767 přesídlil Vídně a následně do Saské Kamenice (Chemnitzu) v Saském kurfiřtství. On a jeho bratr se podíleli na založení saského textilního průmyslu, a oba byli za své služby Fridrichem Augustem I. dne 1. června 1792 povýšeni do šlechtického stavu. Tak se dostala předpona \"von\" do příjmení. Z příjmení Karajánnis se stal Karajan.\nAčkoli tradiční životopisy připisují srbský nebo jednoduše slovanský původ jeho matky, tak Karajanovi předkové z matčiny strany, přes jeho dědečka, který se narodil ve vesnici Mojstrana v Kraňsku (dnešním Slovinsku), byli Slovinci. Přes tuto linii byl Karajan příbuzný s rakouským skladatelem slovinského původu Hugo Wolfem. Je pravděpodobné, že Karajan trochu hovořil slovinsky.\n\nNarodil se v Salzburku v tehdejším Rakousku-Uhersku jako Heribert rytíř von Karajan. Byl zázračným dítětem ve hře na klavír. Od roku 1916 do 1926 studoval na Mozarteu v Salcburku, kde ho učitel přesvědčil, aby se soustředil na dirigentství.\n\nV roce 1929 dirigoval operu \"Salome\" ve Festspielhausu v Salcburku a v letech 1929–1934 pracoval jako první kapelník v Městském divadle v Ulmu. V roce 1933 Karajan debutoval jako dirigent na festivalu v Salcburku s \"Walpurgisnacht Scene\" v produkci \"Fausta\" Maxe Reinhardta. V témže roce také Karajan vstoupil do nacistické strany. Pro tento čin byl později kritizován.\n\nV roce 1934 v Salcburku Karajan poprvé dirigoval Vídeňskou filharmonii. V letech 1934 až 1941 byl angažován jako dirigent operních a symfonických koncertů v divadle v Cáchách.\n\nPro Karajanovu uměleckou kariéru byl významným mezníkem jeho jmenování nejmladším generálním hudebním ředitelem (\"Generalmusikdirektor\") v Německu v roce 1935. Jako hostující dirigent pak vystupoval v Bukurešti, Bruselu, Stockholmu, Amsterdamu či Paříži. V roce 1937 Karajan debutoval s Berlínskou filharmonií a Berlínskou státní operou, kdy dirigoval Beethovenova \"Fidelia\". Později zažil velký úspěch v německé Státní opeře s Wagnerovou operou \"Tristan a Isolda\". V roce 1938 byl v Berlíně jeho výkon kritiky oceněn jako \"das Wunder Karajan\" (zázrak Karajan). Kritika prohlašovala, že Karajanův \"„úspěch s Wagnerovým náročným dílem Tristan a Isolda jej staví vedle Furtwänglera a Victora de Sabata mezi největší operní dirigenty tehdejšího Německa\".\" Ve stejném roce Karajan podepsal smlouvu s Deutsche Grammophon, kde pak nahrál první z mnoha nahrávek, předehru ke \"Kouzelné flétně\" v čele Staatskapelle Berlin.\n\nDne 26. července 1938 se oženil s operetní zpěvačkou Elmy Holgerloef, s níž se později, v roce 1942, rozvedl.\n\nDne 22. října 1942 se Karajan oženil s Annou Maria „Anitou\" Sauestovou, rozenou Gütermannovou, dcerou známého výrobce přízí pro šicí stroje. Měla židovského dědečka, proto byla považována za \"Vierteljüdin\" (čtvrtinová Židovka). V roce 1944, Karajan podle své vlastní zprávy ztrácí přízeň nacistického vedení, nicméně dirigoval koncerty ve válečném Berlíně ještě 18. února 1945. Krátce nato v závěrečných fázích války uprchl s Anitou do Milána. Přestěhovat jim pomohl Victor de Sabata. (Karajan a Anita se rozvedli v roce 1958.)\n\nKarajan vstoupil do nacistické strany v Salcburku 8. 4. 1933, jeho členské číslo bylo 1 607 525. V červnu 1933 byla rakouskou vládou nacistická strana zakázána. Nicméně Karajanovo členství bylo platné až do roku 1939. V tomto roce, už po připojení Rakouska k Německé říši z roku 1938, byli někdejší rakouští členové ověřeni úřady (německé) nacistické strany. Členství Karajana bylo prohlášeno za neplatné, ale jeho vstup do strany byl zpětně určen ke dni 1. května 1933 v Ulmu s členským číslem 3 430 914.\n\nBritský muzikolog a kritik Richard Osborne k tomu uvádí:\n\nKarajanova výtečnost se zvýšila mezi lety 1933 a 1945, což vedlo ke spekulacím, že vstoupil do nacistické strany výhradně kvůli postupu v hudební kariéře. Kritici jako Jim Svejda poukazují na to, že další významní dirigenti jako Arturo Toscanini, Otto Klemperer, Erich Kleiber a Fritz Busch v té době z fašistické Evropy uprchli. Avšak Richard Osborne poznamenává, že bylo mnoho významných dirigentů, kteří v Německu v průběhu válečných let pokračovali v práci, jako Wilhelm Furtwängler, Ernest Ansermet, Carl Schuricht, Karl Böhm, Hans Knappertsbusch, Clemens Krauss či Karl Elmendorff. Karajan byl jedním z nejmladších, a tedy z toho ve své kariéře měl nejmenší výhodu. Karajanovi bylo umožněno dirigovat různé orchestry a mohl volně cestovat, a to dokonce i do Nizozemska, kde v roce 1943 dirigoval a nahrával s Concertgebouw Orchestra.\n\nKarajan byl dne 18. března 1946 propuštěn rakouskou denacifikační zkušební komisí a krátce poté pokračoval ve své dirigentské kariéře.\nV roce 1946 měl Karajan svůj první poválečný koncert ve Vídni s Vídeňskou filharmonií, avšak dostal zákaz dalšího dirigování sovětskými okupačními úřady kvůli své nacistické stranické příslušnosti. Toho léta se anonymně zúčastnil Salcburského festivalu.\n\nDne 28. října 1947 měl Karajan svůj první veřejný koncert po zrušení zákazu dirigování. S Vídeňskou filharmonií a Gesellschaft der Musikfreunde, ve Vídni pro gramofonou nahrál Brahmsovo \"Německé requiem\".\n\nV roce 1949 se Karajan stal uměleckým ředitelem vídeňské Společnosti přátel hudby (Gesellschaft der Musikfreunde). Také dirigoval v milánské La Scale. Jeho nejvýznamnější aktivitou v této době bylo nahrávání s nově vzniklým souborem \"Philharmonia Orchestra\" v Londýně, pomohl mu stát se jedním z nejlepších světových orchestrů. V tomto roce také začala Karajanova celoživotní účast na Lucernském festivalu.\n\nV roce 1951 a 1952 dirigoval ve Festivalovém divadle v Bayreuthu.\n\nV roce 1955 byl jmenován doživotním hudebním ředitelem Berlínské filharmonie jako nástupce Wilhelma Furtwänglera. V letech 1957 až 1964 byl uměleckým ředitelem Vídeňské státní opery. Karajan byl úzce spojen s Vídeňskou filharmonií a Salcburským festivalem, kde založil velikonoční festival, který měl zůstat svázán s hudebním ředitelem Berlínské filharmonie i po konci jeho funkčního období.\n\nDne 6. října 1958 se oženil se svou třetí ženou, francouzskou modelkou Eliette Mouretovou. Manželé se stali rodiči dvou dcer, Isabely (*1960) a Arabely (*1964).\n\nExistuje široká shoda, že Karajan měl zvláštní dar pro vytěžení krásných zvuků z orchestru. Stanoviska se liší o výši estetického zakončení, na které „Karajanův zvuk“ aplikujeme. Americký kritik Harvey Sachs kritizoval přístup Karajana takto:\n\nZdá se, že Karajan si pro všechny účely vybral všestranný, vysoce rafinovaný, lakovaný, vykalkulovaný smyslný zvuk, který mohl být se stylistickými úpravami, které sám považoval za vhodné, aplikován na Bacha a Pucciniho, Mozarta a Mahlera, Beethovena a Wagnera, Schumanna a Stravinského. .. mnoho z jeho vystoupení mělo prefabrikované, umělé kvality, které Toscanini, Furtwängler a jiní nikdy nedosáhli ... většina Karajanových nahrávek je přehnaně leštěná, jde o jakýsi zvukový protějšek k filmům a fotografiím Leni Riefenstahlové.\n\nKomentátor Jim Svejda a další nicméně argumentují, že Karajan před rokem 1970 nezní tak leštěně, jak má údajně znít v pozdějším období.\n\nDvě recenze z publikace \"Penguin Guide to Compact Discs\" to ilustrují:\n\n\nStejný Penguin Guide přesto vysekl nejvyšší poklonu Karajanovým nahrávkám obou Haydnových oratorií, \"Stvoření světa\" (Die Schöpfung) i \"Roční období\" (Die Jahreszeiten). Americký muzikolog HC Robbins Landon, který se Haydnem zabýval a který psal poznámky pro Karajanovo nahrávání Haydnových 12 londýnských symfonií, uvádí, že Karajanovy nahrávky patří mezi nejlepší, které zná.\n\nKarajan dával z hudebních děl 20. století velkou přednost provádění a nahrávání kompozic vzniklých před rokem 1945 takových skladatelů jako je Mahler, Schönberg, Berg, Webern, Bartók, Sibelius, Richard Strauss, Puccini, Pizzeti, Honegger, Prokofjev, Debussy, Ravel, Hindemith, Hans Werner Henze, Nielsen a Stravinskij. V roce 1959 uvedl s Berlínskou filharmonií Henzovu \"Sonata per Archii\" (1958). Karajan také dvakrát nahrál Šostakovičovu \"Desátou symfonii\" (1953) a v roce 1973 premiéroval s WDR Sinfonieorchester Köln (Rozhlasový symfonický orchestru v Kolíně nad Rýnem) operu \"De temporum fine comoedia\" Carla Orffa. John Rockwell z deníku \"New York Times\" v roce 1989 napsal: „Měl zvláštní dar pro Wagnera a především pro Brucknera, jehož hudbu dirigoval se suverénním vedením a vznešeným citem.“\n\nV rozhovoru s německou televizní společností ZDF Karajan v roce 1983 uvedl, že kdyby byl skladatelem místo dirigentem, tak by jeho hudba zněla podobně jako Šostakovičova, skladatele, se který identifikoval na několika úrovních, a se kterým se potkal během turné s Berlínskou filharmonií, které vrcholilo v Moskvě v květnu 1969.\n\nKarajan pokračoval v dirigování a nahrávání a to až do své smrti v Anifu v roce 1989, a to zejména s Berlínskou filharmonií a Vídeňskými filharmoniky. V pozdějších letech Karajan trpěl srdečními problémy a problémy se zády. Stále více se dostával do konfliktu se svým orchestrem pro své tendence k všekontrolujícímu až diktátorskému stylu dirigování, který už jinde zmizel z praxe. Karajan oficiálně odešel do výslužby z vedení Berlínské filharmonie, ale přitom těsně před smrtí prováděl zkoušky Verdiho \"Maškarního plesu\" pro každoroční Salcburský hudební festival.\n\nZemřel na selhání srdce ve svém domě v Anifu dne 16. července 1989 ve věku 81 let a byl pohřben na tamním hřbitově.\n\nPraktikující zenový buddhista Karajan silně věřil v reinkarnaci a řekl, že by chtěl být znovuzrozen jako orel, aby mohl stoupat nad své milované Alpy.\n\nKarajan byl příjemcem mnoha vyznamenání a ocenění. Dne 17. května 1960 se stal velkodůstojníkem Řádu zásluh o Italskou republiku a v roce 1961 získal rakouský čestný odznak Za vědu a umění . Získal také velký záslužný kříž \"(Grosses Bundesverdienstkreuz)\" Řádu za zásluhy Spolkové republiky Německo.\n\nV roce 1977 mu byla udělena hudební cena Ernsta Siemense. Dne 21. června 1978 obdržel čestný titul Doctor of Music na Oxfordské univerzitě . Byl poctěn \"Medaille de Vermeil\" na Académie française v Paříži, zlatou medaili Královské filharmonické společnosti v Londýně, olympijskou cenou Onassisovy nadace v Aténách a Mezinárodní hudební cenou od UNESCO. Získal dvě Gramophone Award za nahrávky Mahlerovy Deváté symfonie a kompletní nahrávku Parsifala v roce 1981. V roce 1984 přijal čestný prsten od německé nadace Eduard-Rhein-Stiftung. V roce 2002 byla na jeho počest založena Hudební cena Herberta von Karajana. V roce 2003 se stala prvním držitelkou tohoto ocenění stala německá houslistka Anne-Sophie Mutter, která debutovala s Karajanem v roce 1977. Byl zvolen do Gramofonové Síně slávy v roce 2012. Od UNESCO získal Picassovu medaili.\n\nOd roku 1997 se na jeho počest v Baden-Badenském festivalovém divadle koná \"Herbert von Karajanův svatodušní festival\".\n\nKarajan je čestným občanem Salcburku (1968), Berlína (1973) a Vídně (1978).\n\n\n"}
{"id": "240967", "url": "https://cs.wikipedia.org/wiki?curid=240967", "title": "Britská heraldika", "text": "Britská heraldika\n\nBritská heraldika je jedna z nejrozšířenějších a nejvyspělejších heraldik na světě a do značné míry je ovlivněna francouzskou heraldikou. Je rozšířená na celých Britských ostrovech a v bývalých Britských koloniích.\n\nBritská heraldika se dělí na:\n\nFrancouzská nadvláda od roku 1066 ovlivnila anglickou heraldiku natolik, že francouzština v ní zůstala hlavním jazykem až dodnes. Kolem roku 1400 byla sice snaha udělat hlavním jazykem angličtinu, ale ten ztroskotal.\n\nVe Skotské heraldice je daleko přísnější a složitější systém než v Anglii. Lord Lyon King of Arms má velké pravomoci a není nikomu podřízen.\n\nZa anglické nadvlády nad Irskem spadala Irská heraldika pod anglického herolda a tak se od anglické skoro neliší.\n"}
{"id": "240969", "url": "https://cs.wikipedia.org/wiki?curid=240969", "title": "Tři kříže", "text": "Tři kříže\n\nTři kříže je název několika míst\n\n"}
{"id": "240971", "url": "https://cs.wikipedia.org/wiki?curid=240971", "title": "Rudolf Křesťan", "text": "Rudolf Křesťan\n\nRudolf Křesťan (* 14. března 1943 Praha) je český redaktor a spisovatel známý svými fejetony.\n\nMládí prožil v obci Stará Role (dnes součást Karlových Varů) a ve svých pracích na toto místo často vzpomíná. Navštěvoval gymnázium v Karlových Varech. Když složil maturitní zkoušku, přihlásil se ke studiu na novinářské fakultě Univerzity Karlovy v Praze. I tuto školu zvládl úspěšně. V letech 1964 až 1992 byl redaktorem časopisu \"Mladý svět\", poté byl deset let zaměstnán v časopisu \"Týdeník Televize\". Podílel se na tvorbě televizního pořadu \"Nedělní ráno\". V současné době je na volné noze a spolupracuje např. s Literárními novinami a Českým rozhlasem. Jeho knihy vyšly v celkovém nákladu přes čtvrt milionu výtisků.\n\nJeho manželkou je akademická malířka Magdalena Křesťanová, jejíž kresby můžeme najít v třinácti Křesťanových sbírkách fejetonů.\n\nDo konce roku 2018 vydal 20 knih:\n\n"}
{"id": "240985", "url": "https://cs.wikipedia.org/wiki?curid=240985", "title": "Československá hokejová liga 1958/1959", "text": "Československá hokejová liga 1958/1959\n\n16. ročník československé hokejové ligy 1958/59 se hrál pod názvem I. liga.\n\n12 účastníků hrálo v jedné skupině dvoukolově systémem každý s každým. Poslední dvě mužstva TJ Slavoj České Budějovice a TJ Spartak GZ Královo Pole sestoupila.\n\n\nVladimír Nadrchal (17/3,35),\nKarel Ševčík (5/1,60),\nZdeněk Trávníček (1/2,00) –\nJan Kasper (20/3/6/-),\nFrantišek Mašlaň (22/5/3/-),\nLadislav Olejník (21/1/3/-),\nRudolf Potsch (17/2//-),\nMilan Richter (9/0/0/0) –\nSlavomír Bartoň (22/13/4/-),\nVlastimil Bubník (-/-/-/-),\nJosef Černý (22/13/4/-),\nBronislav Danda (22/16/14/-),\nZdeněk Návrat (12/2/0/-),\nVáclav Pantůček (21/15/7/-),\nJaroslav Pavlů (12/0/0/0),\nRudolf Scheuer (22/12/12/-),\nKarel Skopal (11/1/2/-),\nKarel Šůna (22/3/4/-),\nFrantišek Vaněk (22/8/16/-),\nIvo Winkler (-/-/-/-) –\ntrenér Eduard Farda\n\nVítězové obou skupin 2. ligy – TJ Jiskra SZ Litvínov a TJ Slezan Opava postoupili do nejvyšší soutěže.\n\n\n\n"}
{"id": "240987", "url": "https://cs.wikipedia.org/wiki?curid=240987", "title": "Kuzov", "text": "Kuzov\n\nKuzov je přírodní památka v katastrálním území Dřemčice v okrese Litoměřice v Ústeckém kraji v nadmořské výšce 331 až 415 m. Ochrana byla vyhlášena 3. listopadu 1949, k úpravám došlo 1. listopadu 1990 v podobě změny výměry na současných 7,12 ha. Předmětem ochrany je průnik dvou žil leucitického tefritu vzniklých v období třetihorní vulkanické činnosti, jejichž okolí je tvořeno turonskými usazeninami. V blízkosti vrcholových skalisek jsou turonské vrstvy kryty balvanitými sutěmi.\n\nJedná se o částečně zalesněný skalnatý vrch nad mělkým údolím potoka Granátka v západní části CHKO České středohoří, asi 0,5 km západně od Dřemčic a přibližně 2 km severně od obce Třebívlice; porost zde tvoří geograficky nepůvodní borovice černá. Nižšímu ze dvou skalních hřebenů obyvatelé pro jeho tvar přezdívají \"Lví hlava.\" Přírodní památka Kuzov představuje útočiště pro chráněné teplomilné rostliny, především ve vrcholové partii. Roste zde, mimo jiné, např. tařice skalní, koniklec luční český, kavyl Ivanův, bělozářka liliovitá či česnek tuhý. Fauna je zastoupena v podobě lišky obecné, káněte lesního či zmije obecné.\n\nZ geologického hlediska je skalní suk tvořený dvěma vypreparovanými žilami z olivinického nefelinitu a nefelinického bazanitu. Místy se vyskytují porcelanity, které vznikly přeměnou křídových slínovců v místech kontaktu s vulkanickými horninami. Na jižním svahu se zvedá 15–20 metrů vysoká stupňovitá stěna mrazového srubu.\n\nPodél jižního okraje chráněného území vede žlutě značená turistická cesta, která je zhruba dva kilometry dlouhou spojnicí mezí vesnicemi Leská, Staré a Dřemčice.\n\n\n"}
{"id": "240988", "url": "https://cs.wikipedia.org/wiki?curid=240988", "title": "Matthew Emmons", "text": "Matthew Emmons\n\nMatthew Emmons (* 5. dubna 1981) je americký sportovní střelec, juniorský světový rekordman ve střelbě z malorážky na 50 metrů ze tří poloh a olympijský vítěz z Athén ve střelbě z malorážky na 50 m vleže.\n\nO zlatou medaili v polohovce jej v Athénách připravil poslední výstřel, když omylem zamířil na sousední terč a připsal si tak 0 bodů. To znamenalo pád z průběžného prvního místa na osmé, tedy poslední v rámci finálové skupiny.\n\nV roce 2008 na olympijských hrách v Pekingu vybojoval stříbrnou medaili ve střelbě z malorážky vleže. Ve svém druhém vystoupení v libovolné malorážce na 3×40 ran zopakoval kolaps z minulé olympiády. Před posledním výstřelem vedl o 3,3 bodu a k vítězství mu stačilo trefit 6,7. Emmons však spoušť zmáčkl příliš brzy a trefil pouze 4,4 bodu, což ho posunulo na celkové čtvrté místo.\n\nDne 30. června 2007 uzavřel sňatek s českou střelkyní Kateřinou Kůrkovou.\n\n"}
{"id": "240989", "url": "https://cs.wikipedia.org/wiki?curid=240989", "title": "Humenský vrch", "text": "Humenský vrch\n\nHumenský vrch (dříve \"Humberk\" nebo německy \"Hahnberg\") je 246 m n. m. vysoký vrch v okrese Litoměřice Ústeckého kraje. Leží asi 1 km zsz od obce Keblice na jejím katastrálním území.\n\nJe to výrazný izolovaný neovulkanický suk tvaru nesouměrné kupy (s příkřejšími východními svahy), elipsovitě protažené ve směru SV–JZ, podmíněné vypreparováním výplně diatremy složené ze subvulkanické brekcie s žílou leucitického bazanitu. Zvedá se při hraně okrajového svahu. Strmé východní svahy jsou částečně zalesněné, jinde jsou pole a travnaté porosty s teplomilnými druhy, na jižním svahu stepního rázu (roste zde kavyl, rohatec růžkatý). Při vrcholu stojí stožár.\n\nVrch leží pod svahy Českého středohoří v blízkosti dálnice D8 z Prahy do Drážďan. Jedná se o místo s kruhovým výhledem na panorama centrální části Českého středohoří, dále též na zříceninu hradu Hazmburk na jihozápadě, Říp na jihovýchodě a Terezín na jihu. Nedaleko odsud se ve vzdálenosti asi 350 metrů jižním směrem za dálnicí D8 nachází zajímavý objekt zříceniny letohrádku Windsor.\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Klapská tabule a podokrsku Chotěšovská tabule.\n\nRoku 1854 se zde zastavil arcivévoda Maxmilián (pozdější císař Maxmilián I. Mexický).\n\n"}
{"id": "240990", "url": "https://cs.wikipedia.org/wiki?curid=240990", "title": "Tunelový komplex Blanka", "text": "Tunelový komplex Blanka\n\nTunelový komplex Blanka (ve zkratce TKB) je součást Městského okruhu v Praze mezi MÚK Malovanka a MÚK Pelc-Tyrolka. Tvoří jej na sebe navazující Brusnický tunel, Dejvický tunel a Bubenečský tunel, jejichž celková délka je 5 502 metrů, což v součtu činí z komplexu Blanky nejdelší silniční tunel v České republice a nejdelší městský tunel v Evropě.\n\nSmlouva na stavební část tunelů Blanka byla podepsaná 30. října 2006 Pavlem Bémem z ODS a předpokládala sumu 17,2 miliardy korun za stavební část, stavba měla být hotova v roce 2011. Ovšem termín dokončení stavby byl několikrát prodloužen a celková suma, kterou Praha za Blanku zaplatila přesahovala částku 43 miliard korun. Je to největší a nejdražší projekt v dějinách Prahy. Celý komplex byl uveden do zkušebního provozu 19. září 2015. Kvůli nesplnění podmínky stavebního povolení (dokončení severozápadní části vnitřního okruhu Prahy) nemohla být stavba zkolaudována a formálně byla ve zkušebním provozu. Ke kolaudaci došlo až v říjnu 2019 poté, co byla původní podmínka ze stavebního povolení vypuštěna. \n\nKomplex se skládá ze tří základních částí:\n\nMimoúrovňová křižovatka Malovanka na severním předportálí Strahovského tunelu nahradila provizorní úrovňovou křižovatku s Patočkovou ulicí a umožnila zároveň napojení Břevnovské radiály a tunelu Blanka. Od Malovanky vede Městský okruh tunelem pod Střešovicemi, další mimoúrovňové křížení je u Prašného mostu (ulice Svatovítská směrem k Vítěznému náměstí). Dále tunel pokračuje pod rozhraním Dejvic a Hradčan až na Letnou.\n\nMimoúrovňová křižovatka Letná se nachází poblíž ulice U Vorlíků. Dále Blanka pokračuje pod Stromovkou a pod Vltavou. U vyústění tunelu na mimoúrovňové křižovatce Pelc-Tyrolka se okruh kříží s novým Trojským mostem, který nahradil starý trojský tramvajový most.\n\nVedení městského okruhu mezi Špejcharem a Argentinskou ulicí bylo od konce 70. let připravováno v koridoru železnice po okraji Stromovky. Již tehdy bylo proti tomuto řešení mnoho námitek. Po roce 1989 byla tato varianta opuštěna a hledáno nové řešení. Jako nevyhovující byla zavržena varianta úpravy stávajících komunikací. V roce 1993 byla ustanovena komise, která po roce doporučila k dalšímu posuzování a dopracování 3 varianty, nazvané podle katastru, jímž měly procházet:\n\nKomise doporučila zapracovat do územního plánu variantu Dana a rezervu pro variantu Hana. Po dopracování byla však Dana zavrhnuta, mj. kvůli vedení podél Vltavy a tím složitou ochranou před velkou vodou. Varianty Blanka a Hana byly dále dopracovány a v roce 1996 definitivně vybrána varianta Blanka. V roce 1997 bylo započato s projektovou přípravou. V roce 2003 bylo vydáno územní rozhodnutí. O rok později se začala razit průzkumná štola.\n\nVýstavba tunelu začala v roce 2007 (několikrát byla odložena z důvodu odvolání mnoha občanských sdružení) a vyžádala si velká dopravní omezení v některých částech Prahy 6 a Prahy 7. Celý úsek je financován rozpočtem hlavního města Prahy. Tunel měl být zprovozněn koncem roku 2012. Primátor Bohuslav Svoboda však vzhledem k problémům s financováním stavby posunul odhad termínu otevření na jaro 2014. Odhady skutečných nákladu ze září 2011 už dosahovaly 37,9 miliardy a ve spojitosti s výsledky auditu mezinárodní auditorské firmy White & Case se o tunelu Blanka hovořilo jako o ukázkovém případu propojení politiky a byznysu.\n\n28. září 2010 uspořádal Metrostav na stavbě den otevřených dveří se třemi prohlídkovými trasami, návštěvníci mohli projít 3,5 km dlouhý úsek tunelu z Letné až do Troji. Metrostav napočítal přes 16 tisíc návštěvníků. Další den otevřených dveří se konal v sobotu 15. října 2011, kdy prohlídková trasa vedla severní tunelovou troubou z Letné přes Prašný most ke staveništi Myslbekova a zpět ke křižovatce Prašný most. Akci navštívilo téměř 20 tisíc lidí. 28. září 2012 byla pro veřejnost otevřena pětikilometrová trasa od křižovatky Prašný most do Troji a pak přes Trojský most, akci navštívilo přes 21 tisíc lidí.\n\n2. dubna 2013 bylo oznámeno, že rada hlavního města Prahy schválila pro tři tunely, které jsou součástí komplexu, oficiální názvy Bubenečský tunel, Dejvický tunel a Brusnický tunel. Současně rozhodla i o pojmenování Trojského mostu.\n\n20. listopadu 2013 Metrostav oznámil, že k 7. prosinci 2013 kvůli dlouhodobému neplacení prací (dluh dosáhl 2,1 miliardy) a neschválení navržených změn ve stavební dokumentaci přerušil výstavbu; odvolán byl i tradiční den otevřených dveří, který byl plánován na 30. listopadu 2013. Nový pražský primátor Tomáš Hudeček několik hodin po tomto oznámení na mimořádném zasedání rady města na základě stanoviska magistrátního odboru kontroly prohlásil, že smlouva Prahy se společností Metrostav je nejspíše od počátku neplatná, protože smlouvu v roce 2006 údajně neprojednala a neschválila rada ani zastupitelstvo města. Neplatnost smlouvy primátor uvedl jako nový důvod neplacení pohledávek městem. Tento závěr mu prý potvrdily i dvě nejmenované „renomované advokátní kanceláře“. Záznam jednání rady města z 26. září 2006 zmiňuje, že rada pod vedením primátora Béma rozhodla o přidělení zakázky Metrostavu a zároveň nařídila investičnímu odboru, aby s ním uzavřel smlouvu. Primátor Bohuslav Svoboda přiznal, že již on nechal vypracovat analýzu smluv a politici o poznatcích kontrolního odboru věděli již několik měsíců.\n\nMěsto údajně přestalo z práce platit proto, že českobudějovická expozitura Útvaru pro odhalování organizovaného zločinu se ve vztahu k usnesení rady města o takzvané kategorizaci faktur z prosince 2012 zabývala podezřením ze spáchání trestného činu porušení pravidel hospodářské soutěže a trestného činu porušení povinnosti při správě cizího majetku. V únoru 2014 začal Útvar pro odhalování korupce a finanční kriminality na základě trestního oznámení vyšetřovat naopak podzimní zastavení prací. Vzhledem k situaci, že dva policejní útvary zastávaly naprosto odlišné právní interpretace, požádal primátor Tomáš Hudeček ministryni spravedlnosti o jednání s Nejvyšším státním zastupitelstvím.\n\nPrávní posudky na smlouvě s ČKD Praha DIZ z roku 2007 neshledaly zásadní závady, a proto práce na technologické části tunelu pokračovaly dál. Rozdíl oproti smlouvě s Metrostavem spočíval v tom, že smlouva nezavazuje město k převzetí nemovitostí a proto nepodléhá souhlasu zastupitelstva.\nArbitráž mezi Metrostavem a Prahou byla zahájena 10. ledna 2014. Rozhodčímu senátu předsedala Alena Bányaiová, Metrostav v něm zastupoval Ladislav Vostárek, město Bohuslav Pavlík. Gabriel Talaga z advokátní kanceláře Vilímková, Dudák & Partners pro iHNed.cz 16. prosince 2013 tvrdil, že předběžné opatření, kterým by rozhodčí soud nařídil Metrostavu povinnost pokračovat ve stavbě, je v dané situaci krajně nepravděpodobné, až vyloučené. 24. ledna 2014 však rozhodčí soud nařídil Metrostavu do 60 dnů obnovit práce a městu povinnost za tyto nové práce (o objemu asi 50 miliónů Kč) zaplatit a zároveň vyjádřil, že předběžně považuje smlouvy za platné, ale bude je dále zkoumat. O dosavadním dluhu zatím nerozhodl. Primátor Hudeček vyjádřil nad rozhodnutím uspokojení, protože Praha podle něj chtěla Metrostavu zaplatit dluhy, ale neměla to jak legálně udělat a rozhodnutí arbitráže k tomu otevírá cestu. Na jednání 10. března 2014 si rozhodčí soud vyslechl důkazy předkládané oběma stranami, v čemž mají pokračovat na dalším jednání 1. dubna 2014. Na jednání 10. března strany zatím nepředložily vzájemný návrh. 17. dubna 2014 rozhodčí soud uznal smlouvy za platné, nařídil společnosti Metrostav dokončit do pěti měsíců stavbu tunelového komplexu Blanka a hlavnímu městu nařídil povinnost uhradit více než čtyři miliardy korun, z toho 2,7 miliardy do tří dnů od doručení rozsudku, dalších 1,34 miliardy v závislosti na postupu stavby. Metrostav zároveň rozšířil žalobu o další miliardu Kč, zahrnující platbu za budování Trojského mostu, o čemž má soud jednat 4. června 2014. Zastavení prací navýšilo náklady o více než půl miliardy Kč, vychází-li se z částky kolem 4 milionů za den prostoje. Primátor Hudeček v reakci na rozhodnutí soudu uvedl, že se ukázalo, že arbitráž je správnou cestou, protože ostatní varianty by znamenaly miliardové ztráty a otevření tunelu v nedohlednu.\n\nSprávce stavby, Inženýring dopravních staveb, v lednu 2014 žaloval město o dlužných 145 milionů Kč. Město mu již několik měsíců neplatilo, protože prý IDS chce víc, než bylo v původní smlouvě, a protože se práce na stavbě protahují, čímž narůstají náklady. Mediální zástupce IDS Pavel Kočiš uvedl, že IDS pracuje již druhým rokem de fakto zadarmo a pokud se věc v řádu několika týdnů nerozhodne, může se stát, že odstoupí od smlouvy. IDS působí na stavbě jako stavební dozor a mimo jiné schvalovala některé problematické faktury Metrostavu a údajně zadávala některé vícepráce bez vědomí města. Náměstek primátora Jiří Nouza 24. dubna 2014 uvedl, že následující týden má rada města jednat o tom, zda vyvolá i o tomto dluhu rozhodčí řízení. Podle Nouzy byla arbitráž nejrychlejším způsobem, jak problémy vyřešit. Podle analýzy, kterou pro město provedla společnost White&Case, smlouva firmu IDS dostatečně nemotivovala, aby dohlížela na udržení ceny a na včasné dokončení díla, protože IDS dostávala odměny podle ceny stavby.\n\nStavební firma Metrostav od Prahy nedostala více než 2,1 miliardy korun za stavbu tunelového komplexu Blanka. Rozhodla se, že proto stavbu 7. prosince přeruší. Jenomže magistrát vzápětí přišel s tím, že celá smlouva, podle které se komplex tří silničních tunelů staví, je od počátku neplatná, podle primátora Tomáše Hudečka (TOP 09) ji neprojednala rada ani zastupitelstvo. Stavba podle něj nemůže pokračovat, ale město za ni také nemůže platit. Což se po roce ukázalo jako nepravda, protože soud vyhověl ve všech bodech Metrostavu. Smlouva tedy platná byla, město muselo zaplatit dlužnou částku a Metrostav musel dokončit stavební práce. Celý spor vyvolaný městem prodloužil otevření Blanky minimálně o rok.\n\nBlanka se začala stavět v roce 2007 po více než dvanácti letech příprav a podle uzavřených smluv se měla otevřít ke konci roku 2011. První skluz ve výstavbě vznikl při složitém procesu získávání stavebních povolení a výkup pozemků. Dalším důvodem skluzu byla ekonomická krize v roce 2009, která způsobila to, že město neplatilo za odvedené práce dohodnuté částky a Metrostav tedy stavěl pomaleji. Firma IDS tehdy prodloužila plán výstavby o 13 měsíců, do prosince 2012.\n\nNejdelší skluz ve stavbě vznikl v listopadu 2013 prohlášením téměř dokončené Blanky „za černou stavbu“ primátorem Tomášem Hudečkem z TOP 09 a následné čekání na verdikt rozhodčího soudu. Ten v roce 2014 rozhodl, že smlouvy o stavbě tunelového komplexu jsou platné a nařídil společnosti Metrostav dokončit Blanku do pěti měsíců, tedy do konce září 2014, zatímco Praze nařídil této stavební firmě zaplatit dlužnou částku (čtyři miliardy korun). Z administrativních, ekonomických a právních důvodů se však výstavba nadále zpožďovala. 30. září 2014 náměstek primátora Jiří Nouza oznámil, že se Blanka otevře 2. prosince 2014. V listopadu 2014 mluvila kandidátka na primátorku Adriana Krnáčová z hnutí Ano o otevření Blanky v březnu 2015, ale podle Metrostavu se počítalo s dubnem 2015.\n\nK oznámení o dalším zpoždění otevření Blanky došlo v únoru 2015, když se zjistilo, že z důvodu přívalových děštů a dřívějších povodní musí dojít k výměně kabelů, které instalovala společnost ČKD Praha DIZ. Tím se otevření Blanky posunulo na 20. září 2015. V září 2015 pak náměstek primátorky Petr Dolínek oznámil, že bude Blanka otevřena o den dříve, a to v sobotu 19. září 2015 ve 14:00, což se také stalo.\n\nVe stavebním povolení vydaném cca v roce 2004 za primátora Pavla Béma byla uvedena podmínka, že tunelový komplex může být v plném provozu až po dokončení severozápadní část obchvatu, které však podle odhadů z roku 2015 bylo dosažitelné až po dalších nejméně deseti letech. Proto tunelový komplex nemohl být a nebyl zkolaudován. Město se rozhodlo podmínku obejít tím, že provoz je formálně „zkušební“. Exnáměstek primátora Jiří Nouza (TOP 09) se vyjádřil, že by bylo „zbytečné a zhýralé kvůli tomu tunel neotvírat“. V Česku již byly dopravní stavby, které několik let fungovaly ve „zkušebním provozu“. Poradce náměstka Petra Dolínka Petr Secký ohledně převzetí nezkolaudované stavby uvedl, že jde čistě o administrativní věc a pro běžný provoz aut by to nemělo nic znamenat. První rok zkušebního provozu obnášel nejrůznější zkoušky a testy nejen bezpečnostních technologií, jako jsou třeba čidla kouře, ale i toho, kolik emisí v komplexu vzniká. Komise měla výsledky zhruba dvakrát do měsíce vyhodnocovat a podle získaných údajů měly být systémy v tunelu upravovány. Po zbývající léta zkušebního provozu „již tak přísné kontroly nebudou nutné“. I po čtyřech letech od otevření byl provoz stále formálně zkušební a stavba nezkolaudovaná. \n\nJiž od počátku výstavby bylo zvažováno také vedení autobusové linky tunelem Blanka.\n\nPodle článku z listopadu 2013 radní pro dopravu Jiří Pařízek uvedl, že ihned s otevřením tunelu by jím mohla začít jezdit autobusová linka 180, která by tak vedla ze Zličína do Kbel, čímž by se dojezdová vzdálenost z Prahy 8 a 9 do Prahy 6 snížila o 20 minut (resp. na polovinu) a bylo by sníženo zatížení přestupní stanice Muzeum. Podle tehdejšího tvrzení Pavla Procházky, pověřeného řízením organizace ROPID, by měl být z taktických důvodů autobus zaveden ihned po zprovoznění tunelu\n\nPřed otevřením tunelu ROPID uvedl, že zavedení autobusové linky bude možné až po ukončení zhruba 4–5 měsíčního zkušebního provozu tunelu. Konkrétní návrhy linkového vedení nebyly v roce 2014 ještě připravovány, uvažovalo se o tangenciální lince, která by ze zastávky Vozovna Střešovice pokračovala přes stanici Hradčanská do Bubenečského tunelu a po výjezdu u Pelc-Tyrolky by pokračovala do severovýchodní části města.\n\nV září 2015 mluvčí ROPIDu uvedl, že uvažovanou linku město zavede zřejmě až v průběhu příštího roku. Zavedení linky podporovala Strana zelených i sdružení Auto*mat. Diskutovalo se, zda tunelem vést některou ze stávajících autobusových linek, například prodlouženou linku 180, nebo zda zavést novou alternativní linku. Již tehdy Vratislav Filler ze spolku Auto*Mat uvedl, že proti autobusu v Blance paradoxně mluví to, že by se linka stala velmi atraktivní, a tudíž velmi drahou, protože by město muselo navyšovat kapacity, stejně jako tomu bylo v případě linky 125, která jezdí po Jižní spojce.\n\n27. dubna 2016 vydal ROPID tiskovou zprávu, že se zabývá záměrem na vedení autobusů veřejné dopravy tunelovým komplexem Blanka a také sousedním Strahovským tunelem, ale že v současné době má tento záměr několik úskalí, které prozatím neumožňují jeho realizaci. Prvním uvedeným faktorem měla být obtížnost ukončení linky v oblasti Prahy 6, zejména v oblasti Vítězného náměstí, kde je největší zdroj a cíl cest. Druhým faktorem měl být vysoký nárůst intenzit dopravy ve Strahovském tunelu, přičemž nutná omezení na vjezdech by zejména ve špičkách způsobovala nepravidelnosti linek. Posledním faktorem by byla nutnost vynaložení dodatečných finančních prostředků o cca 75 milionů korun ročně (přičemž celkově měl být příspěvek města na pražskou MHD snížen z cca 18 miliard Kč v roce 2015 cca cca 14 miliard Kč v roce 2016 a dalších letech, zatímco tržby byly něco přes 4 miliardy Kč). Tím ROPID zdůvodnil, že v současné době zavedení autobusových linek tunely Městského okruhu neplánuje. Idnes.cz a po ní i další média téhož dne zprávu interpretovaly tak, že „hlavní příčinou se zdá paradoxně skutečnost, že by tunelová linka byla příliš oblíbená“, resp. že důvodem nezavedení nové linky je její potenciální oblíbenost.\n\nPodle zprávy z prosince 2016 ROPID předložil dopravnímu výboru městského zastupitelstva dokument, kde posuzoval čtyři varianty zavedení autobusové linky a všechny vyhodnotil jako nereálné. Dvěma variantám (ze Smíchova na Vítězné náměstí a z Vítězného náměstí do Letňan) brání zásadní odpor Prahy 6 proti zavedení dalších autobusových linek na Vítězné náměstí, třetí variantě nepřipravenost komunikací. Uvažovaná linka z konečné Na Knížecí Strahovským tunelem přes Kajetánku a Dědinu na letiště by měla na Kajetánce problém odbočit do Radimovy ulice a vůbec jí projet. Čtvrtá uvažovaná linka, ze Smíchova na Prosek a do Letňan, která by vedla Strahovským tunelem a Blankou se zastávkou na Hradčanské, by byla příliš dlouhá, takže by hrozilo její časté zpožďování, a byla by nekonkurenceschopná vůči metru. Podle závěru studie tedy neexistuje možnost vedení autobusové linky tunely Městského okruhu, která by splňovala kritéria účelnosti a efektivity. Zvažovaných 70 milionů tak město může použít na posílení v jiných částech města. 17. ledna 2017 se k názoru ROPIDu přiklonil i dopravní výbor pražského zastupitelstva. Rozhodnutí na jednání výboru kritizoval opoziční zastupitel Mikuláš Ferjenčík ze strany Pirátů a označil je za velký neúspěch. Náměstek primátorky Petr Dolínek uvedl, že máme ekologičtější spojení, a navíc v tunelech je riziko nehody, uzávěr nebo změn provozu.\n\nNávrh na zavedení autobusové linky tunelem od 25. listopadu 2017 do 16. února 2018, v testovací formě pouze mezi 8. a 20. hodinou, s intervalem 10 minut ráno a 15 minut dopoledne, se dostal na jednání rady města v úterý 31. října 2017. Zkušební provoz má být částečnou náhradou za přerušený provoz tramvají mezi Újezdem a Malostranskou plánovaný na stejné období. V návrhu byly podle Blesku obsaženy čtyři varianty tras: kromě cesty ze Smíchova na Hradčanskou také na Suchdol, Špejchar nebo na Petřiny. Podle Blesku se ROPID k návrhu vyjádřil negativně s námitkou, že nebude dostatek řidičů, pokud by zároveň nebyl o příslušný objem zredukován provoz na jiných linkách v Praze. Podle iDnes.cz naopak rada města jednala o návrhu ROPIDu a ten měl obsahovat tři varianty trasy, první by byla linka 126 z Knížecí na Dejvickou, druhá linka 126 z Knížecí na Hradčanskou, třetí varianta prodloužení linky 147 od Výhledů z Vítězného náměstí na Knížecí. Jednání rady města 31. října 2017 bylo přerušeno, protože politické kluby chtěly ještě před finálním rozhodnutím mezi sebou projednat jednotlivé trasy.\n\nStromovka je od roku 1988 chráněnou přírodní památkou. Občanská sdružení, ekologičtí aktivisté a Strana zelených projekt Městského okruhu v této části města kritizovali, protože podle nich přivede do centra města další tisíce automobilů a zhorší tak kvalitu života. Stavba nikdy neprošla expertním posouzením podle vlivu na životní prostředí.\n\n23. května 2008 upozornily Lidové noviny, že firma Metrostav postavila bez povolení v Letenských sadech komunikaci, která slouží k objíždění staveniště a nahrazuje tak ulici Milady Horákové.\n\nPodle informací portálu Aktuálně.cz vyplývá z dokumentů, které si pražský magistrát nechal vypracovat, že tunel Blanka v Praze mírně zhorší ovzduší. Magistrát přitom tvrdil opak.\n\nV květnu 2009 zrušil Městský soud v Praze stavební povolení na část inženýrských sítí stavby. V březnu 2010 Nejvyšší správní soud toto rozhodnutí potvrdil, stavební firma Metrostav ovšem tvrdila, že ji investor neinformoval, a část nepovolené stavby již realizovala. Soud rozhodnutí zdůvodnil tím, že úřady při povolování stavby neprovedly dostatečnou analýzu dopadů stavby na životní prostředí.\n\nOproti zpočátku očekávaným nákladům na výstavbu ve výši 21 miliard Kč má konečná cena dosáhnout výše cca 43 miliard korun (bez napojení na Strahovský tunel 37 miliard korun). Roční provozní náklady komplexu se v době otevření odhadovaly na výši tři sta milionů korun ročně.\n\nPůvodní cena za stavební práce činila 17,2 mld. Kč bez DPH. Po propadech ve Stromovce byl nařízen bezpečnější, ale i dražší postup ražby. S dalšími požadavky na rozvoj města, například na opravu Letenského náměstí, změnu projektu Trojského mostu či protipovodňová opatření, vzrostla cena stavebních prací o 4 mld. Konečná částka za stavební práce je 26,3 mld Kč. Ta obsahuje upravenou cenu stavby a DPH, které se během stavby dvakrát zvýšilo. \n\nCena za Blanku činila podle Tomáše Hudečka 36,7 miliardy korun. Na první pohled je tedy téměř o šestnáct miliard dražší, než být měla. To však dnes již pražští politici odmítají. „Už v roce 2006, kdy to zadávali, bylo jasné, že stavba bude stát 31 miliard korun. To znamená, že prodražení není z 21 na 37, ale je z 31 na 37,“ upozornil Tomáš Hudeček ve speciálním vysílání ČT z tunelu Blanka. Hudeček je přesvědčen, že exprimátor Bém kalkuloval pouze s cenou za hrubou stavbu bez technologií či valorizace, „aby tunel Blanka protlačil zastupitelstvem“.\n\nV únoru 2015 se zjistilo, že kabely, položené v tunelu o dva roky dříve, navlhly a bylo nutné je vyměnit. Pražská primátorka Adriana Krnáčová uvedla, že to projektoval „asi nějaký debil“. Později sdělila, že těch „debilů“ bylo nejspíš mnohem více a serveru Blesk.cz pak poslala při dotazu na svá ostrá slova obálku knihy „Spiknutí kokotů“ a v nadsázce ji označila za „příručku k orientaci v pražské politice“.\n\nTechnologické kabely v tunelu Blanka ukládaly pro ČKD minimálně čtyři různé firmy. Ty je nakupovaly od několika dodavatelů a jejich vlastnosti byly logicky odlišné. Podle znaleckého posudku, který si objednalo hlavní město Praha, se některé kabely pro použití ve vlhkém a mokrém tunelu ani nehodily. Analýza upozorňuje také na to, že nová kontrola izolačních vlastností kabelů začala na konci roku 2014. \n\nČKD však od roku 2013 upozorňovala na pronikání vody do technických prostor, ačkoliv byl tunel projektován (SATRA a.s.) jako suchý s minimální definovanou přítomností vody včetně použité technologie . Pronikání vody bylo odstraněno stavbou (METROSTAV a.s.) vždy jen v úsecích budování technologie. Po každé pokládce bylo provedeno měření a vystavena revizní zpráva. Ale pak po uvedení kabelů do provozního stavu se tam voda po určitém čase vracela a stále vrací. Tímto stále nastávají komplikace s kabely, které nejsou projektované na stálou přítomnost vody i se sedimenty. Pronikání vody do chrániček je proto stále odstraňováno stavbou.\n\nV únoru 2010 získala Česká televize tajnou zprávu supervizora, ze které vyplývá, že stavba nemá dostatečný technický dozor.\n\nV květnu 2008 bylo během výstavby rozhodnuto o přeřazení stavby do složitější kategorie a zkrácení délky záběru z 1,5 m na 1m z důvodů nadvýlomů. V úterý 20. května 2008 kolem 4. hodiny ranní došlo poprvé během ražby k mimořádně velkému nadvýlomu (blok o velikosti 2m). Padající blok zdemoloval část ostění. Přes veškerou snahu se nadvýlom zvětšoval, až do něj pronikly zvodněné sedimenty. Kolem 6:30 vznikl nad tunelem Blanka v parku Stromovka, kráter o průměru 20 a hloubce přes 15 metrů. Při události nedošlo k žádnému zranění.\n\nMetrostav a magistrát se bránily tím, že při takto složitých projektech jsou sesuvy půdy zapříčiněné vydatnými srážkami možným rizikem. Ředitel odboru městského investora Jiří Toman podle novinářů řekl: \"„Hodně pršelo. (…) Zemina se propadla do tunelu. Je to věc, která se stává.“\" Koncem května 2008 podalo občanské sdružení Arnika „trestní oznámení na neznámého pachatele s podezřením na spáchání trestného činu obecného ohrožení“. Kritici stavby upozornili na fakt, že v den nehody podepsala Praha memorandum pěti evropských měst o parkové péči.\n\nPolicie trestní oznámení po prověření odložila, její postup prověřilo a potvrdilo i obvodní státní zastupitelství pro Prahu 7 a městské státní zastupitelství. Obvodní báňský úřad v Kladně událost vyšetřil a neshledal pochybení ani jednoho z účastníků výstavby.\n\nPo události došlo k úpravě technologického postupu i výstroje výrubu, které měly za následek mj. zdražení stavby o cca 100 tis. Kč na metr délky tunelu. Také bylo vždy na povrchu nad místem ražby instalováno ochranné oplocení.\n\nV neděli 12. října 2008 před desátou hodinou dopolední došlo poblíž k dalšímu propadu podobného rozsahu, o průměru 25 metrů a hloubce 16 metrů, nad místem, kde stavební firma rozšiřovala již vyraženou část tunelu. Hned po začátku propadu v podzemí začal zhotovitel zajišťovat místo na povrchu, takže ani tentokrát nebyl zraněn nikdo z procházejících ani z dělníků. Primátor Pavel Bém podle médií na místě těsně po události řekl: \"„Když se to stalo poprvé v květnu, řekl jsem dobře, může se to stát. Ale podruhé? Podám trestní oznámení na neznámého pachatele za obecné ohrožení. Chci znát jméno viníka.“\"\n\nExpertiza ukázala, že v tomto místě bylo o 2 metry nižší skalní nadloží, než okolo. Svou roli mohlo sehrát i zemětřesení v západních Čechách (4,1 r.s.), nejsilnější za posledních 23 let. Po této události došlo k dalším opatřením na stavbě. Celkem opatření po obou mimořádných událostech zdražila stavbu v kritickém úseku (179 m) o cca 100 mil. Kč. Kdyby se však aplikovala na celý úsek pod Stromovkou, byly by vícenáklady větší o dalších 300 mil. Kč.\n\nTřetí propad půdy se udál 5. července 2010 přibližně půl hodiny před půlnocí, – některá média dokonce uváděla, že na dvou místech zároveň.\n\nV tunelu pod křížením Patočkovy a Myslbekovy ulice byl zavalen bagrista i se svým strojem. Vyproštěn byl následujícího dne, tj. 6. července, po šesté hodině ranní bez viditelných zranění, přesto byl odvezen do nemocnice a posléze propuštěn do domácího léčení.\n\nV areálu Ministerstva kultury v ulici Milady Horákové se propadla část parkoviště a zahrady. Vzniklý kráter měl průměr asi 15 metrů. Museli být evakuováni pracovníci ostrahy ministerstva a byla též omezena rychlost tramvají na blízké trati. Policie slíbila, že celý případ prošetří.\n\nŠkody způsobené propadem jsou odhadovány na desítky milionů Kč, 12. října 2010 se psalo o celkových hmotných i nehmotných škodách 6,5 milionu, 15. října 2010 byly zatím vyčísleny na výši minimálně 14 milionů Kč.\n\nPodle prvotního vyšetřování bylo zjištěno, že se pod parkovištěm, kterému chybělo odvodnění a které nikdy nebylo zkolaudováno, nacházely zbytky středověkého bastionu. V tomto místě nebyla povolena průzkumná sonda. Spodní voda v kombinaci se sutí způsobila nestabilní prostředí, ve kterém došlo k propadu. Obvodní báňský úřad v Kladně na začátku října 2010 uložil společnosti Metrostav pokutu milion korun za pochybení spočívající v tom, že bylo příliš rychlé odstraňováno ostění v tunelu, což společně s nestabilním nadložím způsobilo prolomení primární výztuže a následně propad tunelu. Běžně se ražba provádí v maximálním záběru 2 až 2,5 metru, zde se prováděla po 5 metrech. Další příčinou byl dutý prostor mezi provizorní a definitivní výztuží, příčinou bylo nedostatečné dostříkání míst spojů. Metrostav se vzdal odvolání proti rozhodnutí a pokutě, i když mluvčí Metrostavu zdůraznil, že pochybení nebylo samotnou příčinou závalu; v případě odvolání a dalších průtahů by také Metrostavu hrozilo od města penále blížící se k 1 miliardě Kč. Hlavnímu městu zaplatil Metrostav 6,5 milionu Kč za nezávislé posudky propadu, které si město vyžádalo. Město požadovalo též 3 miliony Kč za poškození dobré pověsti města, tuto částku však Metrostav uhradit odmítl a Národohospodářská fakulta VŠE ve svém posudku vyčíslila, že poškození pověsti města se pohybuje jen v řádu statisíců Kč. Policie ČR v listopadu 2010 případ odložila s tím, že nebyla naplněna skutková podstata trestného činu.\n\n\n"}
{"id": "240993", "url": "https://cs.wikipedia.org/wiki?curid=240993", "title": "Papujsko-guinejská kina", "text": "Papujsko-guinejská kina\n\nPapujsko-guinejská kina je zákonným platidlem ostrovního státu Papua-Nová Guinea. Její ISO 4217 je PGK. Jedna setina kiny se nazývá \"toea\". V oběhu je od roku 1975.\n\nMince jsou vydávány v nominálních hodnotách 5, 10, 20, 50 toea a 1 kina. \nBankovky mají hodnoty 2, 5, 10, 20, 50 a 100 kin.\n\n"}
{"id": "241001", "url": "https://cs.wikipedia.org/wiki?curid=241001", "title": "Humberk", "text": "Humberk\n\nNázev Humberk nese více vrcholů:\n\n"}
{"id": "241005", "url": "https://cs.wikipedia.org/wiki?curid=241005", "title": "Ladislav Mráz (operní pěvec)", "text": "Ladislav Mráz (operní pěvec)\n\nLadislav Mráz (25. září 1923 Strakonice – 7. května 1962 Praha) byl český basbarytonista.\n\nMaturoval v Praze na reálném gymnaziu v roce 1942. Na pražské konzervatoři začal studovat až ve svých 19 letech u legendárního Hilberta Vávry a E. Fierlingerové. Již o rok později mu bylo nabídnuto angažmá v Jihočeském divadle v Táboře(1943/1944) a poté v Městském divadle v Plzni (1944/1945). V roce 1946 se stal sólistou opery Divadla 5. května (pozdější Smetanovo divadlo, dnes Státní opera). V letech 1948–50 a 1955–62 byl sólistou opery Národního divadla v Praze.. \n\nV roce 1956 se stal absolutním vítězem mezinárodní pěvecké soutěže v holandském Hertogenboschi. Do Holandska byl pak každoročně zván k účasti na významných projektech (např. Bachovy Matoušovy a Janovy pašije, Beethovenova Devátá symfonie s Concertgebow a Georgem Széllem, oratoria, písňové recitály). Natáčel také pro holandský rozhlas a televizi, v Berlíně, se jako protagonista hlavní role podílel na nahrávce Verdiho Falstaffa. Byl stálým hostem lipské opery, koncertoval v Paříži a Vídni, kde vystupoval stejně úspěšně i jako operní pěvec. V letech 1948–61 Ladislav Mráz pravidelně vystupoval na Pražském jaru.\n\nV jeho velmi obsáhlém operním repertoáru byli např. Mozart, Weber, Rossini, Wagner, Verdi, Smetana, Berg. Obdivuhodný byl svou šíří a obtížností i jeho písňový, oratorní a kantátový repertoár: Brahms, Schumann, Dvořák (Rekviem, Stabat Mater, Biblické písně), Janáček (Glagolská mše), Martinů (Kytice), Stravinskij (Oidipus Rex), Musorgskij (Písně a tance smrti), soudobá česká hudba (Hlobil, Hurník).\n\nJeho reflexivní intelekt a brilantní technika mu ale především umožnily stát se vynikajícím (a často i prvním českým) interpretem duchovní předklasické a klasické hudby (např. Bachovo Magnificat, Matoušovy a Janovy pašije, duchovní kantáty a árie, Händelův Samson a Mesiáš, Haydnovo Stvoření).\n\nSpolupracoval s významnými zahraničními tělesy, Českou filharmonií a Českým pěveckým sborem, v komorní oblasti s Novými pěvci madrigalů Miroslava Venhody (na nahrávce \"Nejstarší památky české hudby\") a zejména se souborem Ars rediviva na prvním československém provedení cyklu árií z Bachových duchovních kantát, pašijí a oratorií. Skladby byly postupně uváděny v pražském bachovském cyklu Ars rediviva v padesátých až šedesátých letech. Po smrti Ladislava Mráze spolupracovala Ars rediviva na realizaci tohoto projektu se švýcarským basbarytonistou Otto Peterem a sólistou Národního divadla v Praze Karlem Bermanem. Pohřben je v Praze na vyšehradském hřbitově.\n\nJeho manželkou byla zpěvačka Národního divadla Jaroslava Vymazalová.\n\n\n\n"}
{"id": "241007", "url": "https://cs.wikipedia.org/wiki?curid=241007", "title": "Shire", "text": "Shire\n\nShire ( , ) je řeka ve Východní Africe na území Malawi a Mosambiku. Je 400 km dlouhá. Povodí má rozlohu 32 000 km².\n\nOdtéká z jezera Malawi. Protéká jezerem Malombe. V místě, kde opouští planinu a vtéká do doliny řeky Zambezi vytváří peřeje a vodopády, mezi nimiž jsou nejznámější Kapichira. Je levým přítokem Zambezi.\n\nNejvyšších vodních stavů dosahuje od listopadu do dubna.\n\nVodní doprava je možná k vodopádům. Na řece byly vybudovány vodní elektrárny Nkula (1966, 24 MW) a Tedzani (1973, 16 MW).\n"}
{"id": "241011", "url": "https://cs.wikipedia.org/wiki?curid=241011", "title": "Bohumír Váchal", "text": "Bohumír Váchal\n\nBohumír Váchal je český skladatel, klavírista a korepetitor. Od roku 1983 působí jako stálý korepetitor v Národním divadle, kde nastudoval desítky operních a baletních inscenací. Je též osobním korepetitorem světové sopranistky Evy Urbanové, A. L. Bogzy a dalších. Učil na Pěvecké konzervatoři Praha. \n\nKromě korepetice a nastudování oper, účinkoval v některých představeních Národního divadla:\n\nJe autorem dětských oper \"Ejemovic Rézinka\" a \"Podivné věno\".\n"}
{"id": "241012", "url": "https://cs.wikipedia.org/wiki?curid=241012", "title": "Centrální atom", "text": "Centrální atom\n\nCentrální atom je částice (atom nebo iont), která má volné orbitaly (lze jej také označit jako Lewisova kyselina). Tyto orbitaly dokáže poskytovat jiným částicím (atomům, iontům nebo molekulám), které mu do nich dodávají elektronové páry. Tím vzniká z centrálního atomu a této částice (ligandu) koordinační sloučenina, která obsahuje koordinační vazbu. Obor chemie, který studuje komplexní sloučeniny se nazývá koordinační chemie.\n\n\"Názvosloví centrálních atomů je v článku o Názvosloví koordinačních sloučenin.\"\n\nStrukturu kovových komplexů popsal Alfred Werner. Werner položil základy moderní koordinační chemie. Koordinační sloučeniny většinou obsahují komplexní kationty nebo anionty, ale existují i elektroneutrální komplexní částice. Centrální atomy jsou nejčastěji d-prvky a f-prvky (přechodné prvky a vnitřně přechodné prvky), existují i komplexy s s-prvky a p-prvky (např. Na[AlF], Li[BH], [Be(OH)], …). Tvar komplexů s-prvků a p-prvků se řídí teorií VSEPR. Tvar běžných komplexů d-prvků a f-prvků není vždy stejný a je závislý na koordinačním čísle. Běžné komplexy obsahují pouze jeden centrální atom (jsou tzv. jednojaderné), ale existují i komplexy s více centrálními atomy (dvoujaderné, polyjaderné). V takovýchto vícejaderných komplexech mohou být centrální atomy vázány spolu buď prostřednictvím ligandu (tzv. můstkový ligand) nebo přímo vazbou kov – kov. Komplexy, které obsahují tři nebo více centrálních atomů vázaných přímo vazbou kov – kov, se nazývají klastry (z angličtiny cluster=hnízdo).\n\n\n\n"}
{"id": "241013", "url": "https://cs.wikipedia.org/wiki?curid=241013", "title": "Sovice (České středohoří)", "text": "Sovice (České středohoří)\n\nSovice (), nazývaná též Sovický vrch či Kočičí hrad nebo Kočka (271 m n. m.), je výrazný skalní suk (nezalesněná skalní vyvýšenina) nacházející se 1,2 km severovýchodně od Litoměřic v katastrálním území obce Žitenice (Ústecký kraj) v Českém středohoří. Čedičový vrcholek této skály z dálky připomíná ležící kočku či sovu. Odtud pak pochází její pojmenování.\n\nVrch Sovice se skálou Kočka patří do podcelku Verneřické středohoří v rámci geomorfologického celku České středohoří. Původní tvar vrcholové skály byl zcela odlišný, její nynější podoba je výsledkem posledního odstřelu ve zdejším lomu v roce 1901.\n\nZ geologického hlediska byl skalní suk Kočka vytvořen třetihorními intruzemi čedičového složení do okolních svrchnokřídových slínovců až prachovitých slínovců středního turonu. Čedič, vyznačující se sloupcovou odlučností, je místy brekciovaný a obsahuje kontaktně metamorfované šedozelené xenolity křídových sedimentů.\n\nV dutinách čediče se vyskytují minerály ze skupiny zeolitů: analcim, natrolit, thomsonit, heulandit, phillipsit, apofylit, chabazit. Spolu s nimi zde byly nalezeny také karbonáty kalcit a aragonit, vzácněji ve formě povlaků také pyrit či hyalit. Jako doprovodný minerál zeolitů se zde vyskytuje sanidin ze skupiny alkalických živců.Ten zde tvoří perimorfózy po krystalech kalcitu nebo drůzové povlaky na phillipsitu a kalcitu.\n\nV minulosti se na vrchu Kočka těžil čedič na štěrk, celé návrší je tedy mírně narušeno předchozí těžbou kamene.\n\nOd litoměřického horního nádraží na železniční trati ČD 087 vede do Žitenic přes Mostnou horu a kolem vrchu Kočka modře značená turistická cesta. Po této cestě je odbočka na vrchol Kočky od uvedeného nádraží vzdálena asi dva kilometry. Z Litoměřic do Žitenic existuje též spojení místními autobusovými linkami. Od silnice Litoměřice–Žitenice je vrch Kočka vzdálen asi 500 m. Z vrcholku skály je pěkný kruhový rozhled, včetně výhledu na blízké město Litoměřice a jeho okolí.\n\n\n"}
{"id": "241021", "url": "https://cs.wikipedia.org/wiki?curid=241021", "title": "Reykjanes", "text": "Reykjanes\n\nReykjanes (nebo Reykjanesskagi) je poloostrov na jihozápadě Islandu, nedaleko od Reykjavíku. Ze severu ho omývají vody zálivu Faxaflói,\nna západě a jihu Atlantský oceán. Je 50 km dlouhý a 20 km široký. Se svou rozlohou okolo 1000 km² zabírá 1 % plochy země.\n\nNa poloostrově se nachází několik rybářských městeček (viz níže), největším městem je Keflavík, u nějž se nachází mezinárodní letiště Keflavík a bývalá americká letecká základna.\n\nReykjanes je jen řídce porostlý vegetací, což je způsobeno silnou vulkanickou činností. Zvláště na jižní polovině Reykjanesu, u jezera Kleifarvatn a v geotermální oblasti Krýsuvík, se nachází velké množství horkých pramenů, solfatar a lávových polí.\n\nV oblasti Svartsengi je vybudována geotermální elektrárna. Z kalových nádrží elektrárny vede potrubí do blízkých minerálních lázní Modrá laguna (anglicky \"Blue Lagoon\", islandsky \"Bláa Lónið\"). Teplo z elektrárny je vedeno až do Reykjavíku, kde se používá mj. na vyhřívání silnic a chodníků.\n\nPoblíž Grindavíku se přes údolí Álfagjá klene most Leifa Šťastného (postaven roku 2002), který byl pojmenován po slavném mořeplavci Leifu Eiríkssonovi. Údolí od sebe odděluje evropskou a americkou kontinentální desku.\n\n\n"}
{"id": "241022", "url": "https://cs.wikipedia.org/wiki?curid=241022", "title": "Martin Machovec", "text": "Martin Machovec\n\nMartin Machovec (* 30. listopadu 1956, Praha) je český editor, redaktor, literární kritik a překladatel. Syn filosofa Milana Machovce.\n\nSoustavně se věnuje zpřístupňování samizdatových undergroundových textů, zejména Egona Bondyho. Překládá z angličtiny a ruštiny. Je autorem mnoha doslovů a řady studií z dějin angloamerické a ruské literatury.\n\n"}
{"id": "241028", "url": "https://cs.wikipedia.org/wiki?curid=241028", "title": "Štěpánovská hora", "text": "Štěpánovská hora\n\nŠtěpánovská hora je zalesněná nefelinitová hora v CHKO České středohoří severně od vesnice Štěpánov a asi 4 km západně od Milešova. Hora vysoká 651 m n. m. je významným bodem geomorfologického okrsku Kostomlatské středohoří. Tvoří ji poměrně rozložitý, západovýchodně protáhlý hřbet na pozůstatku lávového příkrovu se zvlněnou plošinou na vrcholové části. Z jižních a západních svahů vystupují v prudkých částech skalky a drobné hřbety s mrazovými sruby. Na západním úbočí se nachází kamenné moře. Na jihovýchodním výběžku masivu se dochovaly pozůstatky pravěkého hradiště z doby bronzové.\n\nVětšinu hory pokrývají listnaté a smíšené lesy, ve kterých roste dub pýřitý, habr, buk, dřín, smrk a borovice. Na jihozápadním úbočí hory se nachází stejnojmenná přírodní památka s teplomilnou skalní a stepní flórou.\n\n\n"}
{"id": "241029", "url": "https://cs.wikipedia.org/wiki?curid=241029", "title": "Grave New World", "text": "Grave New World\n\nGrave New World (1972) je album od britské rockové skupiny Strawbs.\n\n\nRemasterované CD od A&M vydané v roce 1998 obsahuje navíc:\n\n\n\nZáznam byl pořízen v Morgan Studios v Londýně, s následnými úpravami v Island Studios a Lansdowne Studios.\n\n\n"}
{"id": "241030", "url": "https://cs.wikipedia.org/wiki?curid=241030", "title": "Hrdinný kapitán Korkorán (kniha)", "text": "Hrdinný kapitán Korkorán (kniha)\n\nPodivuhodná, nicméně zcela pravdivá dobrodružství kapitána Korkorána, zkráceně \"Hrdinný kapitán Korkorán\", (1867, Aventures merveilleuses mais authentiques du capitaine Corcoran) je dvoudílný a nejznámější dobrodružný román francouzského spisovatele Alfreda Assollanta.\n\nPříběh románu se odehrává v letech 1856 – 1860 a začíná v \"Lyonské akademii věd\", která hledá vhodného muže, jenž by v Indii našel vzácnou posvátnou knihu \"Gurukaramtu\". Přihlásí se námořní kapitán René Korkorán, potomek prostých bretaňských rybářů. Ten je všude provázen věrnou tygřicí Jiskrou, kterou kdysi zachránil před krokodýlem, což mezi akademiky vyvolá velké pozdvižení.\n\nV Indii se Korkorán při své cestě za knihou připlete do konfliktu mezi Angličany a jedním maráthským knížectvím. Bez váhání se postaví na stranu utlačovaných Maráthů, hájících svou vlast proti kolonizátorům. Osvobodí knížecí dceru Sítu z britského zajetí, zamiluje se do ní, ožení se s ní a má s ní syna Rámu. Po smrti jejího otce, který je těžce raněn v bitvě, se sám stane knížetem a po vítězných krvavých bitvách vyžene Angličany ze země. Dokonce se mu podaří najít i tu vzácnou knihu, pro kterou původně do Indie přijel. Během všech těchto dobrodružství mu tygřice Jiskra několikrát zachrání život.\n\nRomán má až absurdně přehnaný děj, ve kterém se nezranitelnému Korkoránovi vše daři a britští důstojníci se projevují jako neschopní hlupáci, kteří spoléhají jen na vojenskou přesilu a naletí na každou Korkoránovu lest. Je však napsán svižně a obsahuje i důležité mravní poselství, neboť v postavě Korkorána Assollant vytvořil typ statečného a čestného člověka, který nepodléhá rasové nadřazenosti a neváhá nasadit život za právo a spravedlnost.\n\nKniha \"Hrdinný kapitán Korkorán\" nemá kromě názvu nic společného s českým filmem Hrdinný kapitán Korkorán z roku 1934, což je komedie s Vlastou Burianem v hlavní roli kapitána vltavského parníku.\n\n\n\n"}
{"id": "241032", "url": "https://cs.wikipedia.org/wiki?curid=241032", "title": "Phil Lynott", "text": "Phil Lynott\n\nPhilip Parris Lynott (20. srpna 1949, West Bromwich – 4. ledna 1986, Salisbury) byl irský zpěvák, instrumentalista, skladatel a člen rockové skupiny Thin Lizzy. Jeho otec byl černý Guayanec a matka Irka.\n\nV roce 1969 v Dublinu založil skupinu Thin Lizzy. Phil ve skupině působil jako zpěvák a basák. První velký hit skupiny byl tradicional „\"Whiskey In The Jar\"“. Mezinárodní úspěch měla i skladba „\"The Boys Are Back In Town\"“.\n\nPhil byl ovlivněn muzikanty jako Jimi Hendrix, Led Zeppelin, či Van Morrison.\n\nNa štědrý den 1985, během velké oslavy ve svém domě v Richmondu, upadl po předávkovaní heroinem do bezvědomí a po převozu na jednotku intenzivní péče dopoledne 4. ledna 1986 zemřel ve věku 36 let na selhání srdce, ledvin a zápal plic. Bývalí Philovi spoluhráči na jeho počest uspořádali 17. května 1986 v Dublinu koncert, kde Philovy party zpíval Bob Geldof.\n\nPhil je pochován na hřbitově Howthe Cemetery v Dublinu.\n\n19. srpna 2005 odhalili Philovi na jeho oblíbené ulici Grafton Street v Dublinu sochu. O den později se uskutečnil koncert, na kterém krom jiných vystoupil i jeho někdejší spoluhráč Gary Moore.\n\n"}
{"id": "241033", "url": "https://cs.wikipedia.org/wiki?curid=241033", "title": "Soví vrch", "text": "Soví vrch\n\nSoví vrch může být:\n\n"}
{"id": "241038", "url": "https://cs.wikipedia.org/wiki?curid=241038", "title": "Mount Shasta", "text": "Mount Shasta\n\nShasta je v současnosti neaktivní sopka ležící v Kalifornii, USA. Druhá nejvyšší hora Kaskádového pohoří (4317 m) a sedmá nejvyšší hora Kalifornie. Hora je významným duchovním místem původních obyvatel Ameriky, jako i poutním místem novějších náboženství (Hnutí Já jsem).\n\nStáří sopky se odhaduje na 600 000 roků. Přibližně před 300 000 lety došlo k obrovské erupci a destrukci celé severní strany hory, pozůstatkem této katastrofy je údolí Shasta Valley. Zbytky původní stavby vulkánu se nacházejí na jižní straně hory – silně erodované andezitové a dacitové lávy z kráteru Sargeants Ridge.\n\nBěhem posledních 10 000 let se erupce objevovaly s přestávkami 800 roků s postupným zkracováním intervalů (600 roků). Poslední erupce byla zaznamenaná v roce 1786. Na sopce se stále vyskytují aktivní fumaroly a horké prameny, proto ji nemůžeme považovat za úplně vyhaslou, ale jen za spící, s rizikem možné erupce.\n\n"}
{"id": "241039", "url": "https://cs.wikipedia.org/wiki?curid=241039", "title": "Grigorij Perelman", "text": "Grigorij Perelman\n\nGrigorij Jakovlevič Perelman (rusky Григорий Яковлевич Перельман; narozen 13. června 1966 v Leningradu, SSSR – nyní Petrohrad, Rusko), též znám jako Griša Perelman, je ruský matematik. Zabývá se řešením matematických problémů nejvyšší úrovně a   v tomto oboru dosáhl velkého úspěchu.\n\nV roce 2002 vyřešil jednak jeden z nejobtížnějších a jednak jeden z nejslavnějších matematických problémů historie. Jedná se o tzv. Poincarého hypotézu. V roce 2006 byl za svůj výkon, který ani po čtyřech letech nedokázal nikdo zpochybnit, odměněn prestižní Fieldsovou medailí, matematickou obdobou Nobelovy ceny. Vědec však cenu odmítl. V roce 2010 odmítl rovněž převzetí finanční prémie ve výši 1 000 000 USD za vyřešení jednoho ze sedmi matematických problémů tisíciletí. Jako důvod uvedl svůj nesouhlas s názory organizované matematické komunity.\n\nVede odloučený život, ignoruje novináře, což je způsobeno jeho asketickými názory.\n\nGrigory Perelman se narodil 13. června 1966 v Leningradu do židovské rodiny. Jeho otec Jacob byl elektrotechnik a v roce 1993 emigroval do Izraele. Matka Lyubov Leybovna Steingolts zůstala v Petrohradě, pracovala jako učitelka matematiky na odborné škole. Gregory Perelman má mladší sestru Elenu (nar. 1976), také matematičku, absolventku Petrohradské univerzity (1998), která v roce 2003 obhájila doktorskou práci na Weizmannově institutu v Rehovotu (Izrael); od roku 2007 pracuje jako programátorka ve Stockholmu.\n\nAž do devaté třidy Perelman navštěvoval střední školu na okraji Leningradu, a pak přešel do 239. matematické školy. Hrál stolní tenis, navštěvoval hudební školu. Zlatou medaili nedostal jen kvůli tělesné výchově, kde neprošel standardy GTO. Od 1. ročníku střední školy Grigory studoval v Matematickém centru pod vedením docenta ruské státní pedagogické univerzity Sergeje Rukshina, jehož studenti získali řadu ocenění na matematických soutěžích. V roce 1982, jako člen týmu sovětských školáků, získal zlatou medaili na Mezinárodní matematické olympiádě v Budapešti, kde získal plné skóre za dokonalé řešení všech úloh.\n\nByl zapsán na Matematicko-mechanickou fakultu Leningradské státní univerzity bez zkoušek. Během celého studia měl pouze „výborné“ ze všech předmětů. Díky úspěchu ve škole získal Leninovo stipendium. Po absolvování univerzity vstoupil do aspirantury (školitel – A. D. Alexandrov) na Leningradské pobočce Matematického ústavu V. A. Steklové. Poté, v roce 1990, obhájil diplomovou práci na téma „Sedlové povrchy v euklidovských prostorech“, pracoval v ústavu jako vedoucí vědecký pracovník.\n\nV devadesátých létech Perelman přišel do Spojených států, kde pracoval jako vědecký asistent u různých univerzit. Překvapil své kolegy asketicismem života (nejoblíbenějším jídlem Perelmana bylo mléko, chléb a sýr). V roce 1996 se vrátil do Petrohradu a pokračoval v práci na univerzitě, kde sám pracoval na důkazu hypotézy Poincaré.\n\nV letech 2002–2003 publikoval Grigory Perelman tři články na internetu:\n\n\nV nich Perelman stručně popsal původní metodu dokazování hypotézy Poincaré.\n\nV roce 2006 dostal Gregory Perelman mezinárodní cenu – Fieldsovu medaili – za řešení hypotézy Poincaré (oficiální formulace ceny: „Za přínos pro geometrii a revoluční myšlenky ve studiu geometrické a analytické struktury toku Ricci“).\n\nV březnu 2010 mu Clayův matematický ústav udělil cenu a odměnu jeden milión amerických dolarů za prokázání hypotezy Poincaré. Perelman ale ignoroval matematickou konferenci v Paříži, kde měla být cena tisíciletí udělena. Pak 1. července 2010 veřejně oznámil své odmítnutí, a vysvětlil to následovně: \"„Odmítl jsem. Měl jsem mnoho důvodů jak pro, tak proti tomu. Proto jsem se tak dlouho rozhodoval. Hlavním důvodem je nesouhlas s organizovanou matematickou komunitou. Nesouhlasím s jejich rozhodnutím, považuji je za nespravedlivé. Věřím, že příspěvek amerického matematika Hamiltona k řešení tohoto problému není o nic menší než můj“.\"\n\nPodle Perelmana byl Hamiltonův výzkum výrazně zpomalen kvůli nepřekonatelným technickým obtížím.\n\nV září 2011 zřídil Clayův matematický ústav společně s Institutem Henriho Poincaré (Paříž) pozici pro mladé matematiky, jimž bude vyplácena cena, kterou Gregory Perelman nepřijal.\n\nV roce 2011 získali Richard Hamilton a Demetrios Christodoulus tzv. Shao matematickou cenu $1 000 000. Richard Hamilton byl vyznamenán za vytvoření matematické teorie, kterou pak Gregory Perelman použil ve své práci na důkazu Poincaré. Je známo, že Hamilton tuto cenu přijal.\n\nV prosinci 2005 odstoupil Grigory Perelman ze svého postu vedoucího výzkumného pracovníka v laboratoři matematické fyziky, přestal pracovat na POMI (Matematický ústav. V. A. Steklovа POMI RAS) a téměř úplně přerušil kontakty s kolegy.\n\nV září 2011 matematik odmítl přijmout nabídku stát se členem Ruské akademie věd.\n\nVede osamocený život, ignoruje tisk. Žije v Petrohradu v Kupchinu se svou matkou. V tisku se objevily zprávy, že od roku 2014 žije Gregory ve Švédsku, ale později se ukázalo, že tam jen občas jezdí.\n\n"}
{"id": "241041", "url": "https://cs.wikipedia.org/wiki?curid=241041", "title": "Křížová hora (České středohoří)", "text": "Křížová hora (České středohoří)\n\nKřížová hora (590 m n. m.) nebo také Křížový vrch (německy \"Kreutzberg\") je kopec ležící v CHKO České středohoří a je jižním výběžkem mnohem většího masivu Dlouhého vrchu. Jedná se o masivní lesnatý tefritový vrch, který se nachází asi 3 až 4 kilometry od Litoměřic v Ústeckém kraji. Přes vrchol probíhá hranice katastrů Lbín (západní svahy) a Pohořany (východní polovina).\n\nKřížová hora se nachází na území Verneřického středohoří, které je geomorfologickým podcelkem Českého středohoří. V jihovýchodní části masivu se nachází subvrchol Krkavčí neboli Kavčí vrch (500 m n. m.), z něhož je výhled na Labe od Radobýlu až k Mělníku. Nejvýraznějšími viditelnými vrcholy ve vzdálenějším okolí jsou Říp na jihovýchodě, zřícenina hradu Hazmburk na jihu, v centrální části Českého středohoří pak za Bídnicí je vrch Lovoš a dále i Milešovka. Spolu s blízkým Radobýlem, Bídnicí a Hradištěm dotváří tato hora pomyslný horský věnec nacházející se v bezprostředním okolí města Litoměřice. Na úpatí kopce se nachází obec Žitenice a vrch Sovice, známý též jako Kočka, nedaleko směrem na východ leží obec Ploskovice s barokním zámkem. O něco dále na východě se pak tyčí mohutná a vysoká hora Sedlo (726 m n. m.).\n\nTefritový vrch má tvar kužele, který vybíhá z většího hřbetu zvaného Panenský kámen. Na svazích se vyskytují jevy mrazového zvětrávání jako mrazové sruby a skalní stěny, na kterých je možné pozorovat deskovitě odlučnou horninu.\n\nNa vrchol vede odbočka z modře značené turistické trasy z Žitenic k Varhošti.\n\nV oblasti Krkavčího vrchu, někdy zvaného též Kavčí vrch, se na jeho jihovýchodních až jihozápadních okrajích nacházejí až 30 metrů vysoké skalky s typickou sloupcovitou odlučností sopečných hornin. V okolí jsou některé další skalní výchozy, jako například Panenská skála. Jedná se o perspektivní skalní oblast, která již od konce šedesátých let 20. století sloužila litoměřickým lezcům jako cvičná lokalita. Celkem je zde popsáno více než pět desítek lezeckých cest o obtížnosti od 2. stupně až po stupeň 7.\n\n"}
{"id": "241042", "url": "https://cs.wikipedia.org/wiki?curid=241042", "title": "Indusi", "text": "Indusi\n\nIndusi - \"Induktive Zugsicherung (induktivní vlakové zabezpečení)\" - a další vývojové stupně tohoto zařízení označované zkratkou PZB - \"Punktförmige Zugbeeinflussung (bodové ovlivňování vlaku)\" je vlakové zabezpečovací zařízení, u kterého dochází k přenosu návěstí na vozidlo v čele vlaku v jednotlivých bodech, jejichž poloha je obvykle vázána na polohu návěstidel. K přenosu využívá rezonančních obvodů. Tento zabezpečovač se používá v Německu, Rakousku, Rumunsku a na jedné trati v Kanadě.\n\nNa vozidle se nachází vysílač složený ze tří rezonančních obvodů s frekvencemi - 500, 1000 a 2000 Hz. V koleji se nacházejí jednotlivé body tvořené pasivními rezonančními obvody složenými z cívky, kondenzátoru a zkratovacího vypínače vázaného na polohu návěstidla. Jsou umístěny vně koleje u pravé kolejnice ve směru jízdy. V případě omezující návěsti je zkratovací vypínač rozepnut, při přiblížení vozidlové části dojde k rezonanci a tím i k poklesu napětí v příslušném rezonančním obvodu. Tím je na vozidlo přenesena informace o omezení jízdy, pokud jej strojvůdce nerespektuje, nepřizpůsobí rychlost vlaku a neobslouží zařízení předepsaným způsobem, dojde k nouzovému zabrzdění. \n\nVýznam jednotlivých frekvencí je tento:\n\n1000 Hz - stůj nebo omezení rychlosti následuje po cca 1000 m. Používá se zejména u předvěstí, před trvalými omezeními rychlosti a před přejezdníky. Vypnuto (zkratováno), pokud cílová rychlost je větší, než 100 km/h, respektive pokud je přejezdové zařízení v činnosti.\n\n500 Hz - stůj nebo omezení rychlosti následuje po cca 250 m. Umisťuje se 250 m před hlavním návěstidlem nebo začátkem pomalé jízdy. Vypnuto, je-li cílová rychlost vyšší, než 30 km/h\n\n2000 Hz - stůj. Umisťuje se v úrovni hlavních návěstidel. Při projetí následuje nouzové brzdění. \n\nNe vždy se používají všechny uvedené frekvence. Někde jsou instalovány pouze 1000 Hz magnety u předvěstí. V Rakousku nepoužívají 500 Hz magnety.\n\nDeutsche Reichsbahn (Německé říšské dráhy) vyzkoušely ve 20. letech 20. století několik systémů zabezpečení jízdy vlaků. Ze zkoušek vyšel jako nejlepší zabezpečovač založený na přenosu pomocí elektromagnetické indukce - Indusi. Již tehdy byly použity tři pracovní frekvence, které se používají dosud. Přestože základní princip přenosu zůstává stejný, vozidlová část prošla vývojem, který dal vzniknout následujícím typům:\n\nPrvní standardní provedení tohoto zabezpečovače vzniklo v roce 1954 u Deutsche Bundesbahn (železnice Německé spolkové republiky) jako typ I 54. Zařízení pracuje tak, že po průjezdu nad 1000 Hz magnetem musí do 4 s strojvedoucí obsloužit tlačítko bdělosti, jinak dojde k zaúčinkování brzdy. Zároveň se spustí odpočítávání času, během kterého musí vlak snížit rychlost pod stanovenou hodnotu podle druhu vlaku. Pokud se tak nestane, dojde opět k nouzovému zabrzdění. 500 Hz magnet představuje další bod kontroly rychlosti. Opět, je-li překročena rychlost 30 km/h, dojde k nouzovému brzdění. Projetí přes 2000 Hz magnet je možné při obsloužení tlačítka \"Befehl\", t.j. \"rozkaz\", což znamená, že strojvůdce obdržel rozkaz k projetí návěstidla v poloze \"stůj\". Přitom nesmí rychlost překročit 40 km/h a je spuštěna akustická výstraha. \n\nDalší verze tohoto zařízení nesla označení I 60.\n\nJelikož funkce zařízení I 54 a I 60 byla časem v některých ohledech shledána nedostatečnou, proto byla vyvinuta další verze, která zároveň znamenala vstup mikroprocesorové techniky do železničního zabezpečovacího zařízení. V této verzi již bylo snižování rychlosti kontrolováno průběžně podle tzv. brzdné křivky. Při jejím překročení došlo k nouzovému zabrzdění. Další funkcí byla kontrola maximální rychlosti podle zadaného druhu vlaku, brzdících procent a způsobu brzdění - 165, 125 nebo 105 km/h. Při jejím překročení došlo k aktivaci brzdy, při poklesu rychlosti pod danou mez došlo k samočinnému odbrzdění.\n\nU Deutsche Reichsbahn (železnice v Německé demokratické republice) byl v 80. letech vyvinut vlastní bodový zabezpečovač. Proti původnímu Indusi obsahoval některé další funkce - v režimu posunu při rychlosti do 40 km/h nereagoval na traťové magnety, nejvyšší rychlost vlaku bylo možno volit po krocích 10 km/h; nouzové brzdění zasáhlo při překročení této rychlosti o 6 km/h, po poklesu rychlosti došlo k odbrzdění. Kontrola rychlosti po minutí 1000 Hz magnetu se odvíjela od brzdné křivky. Dále byl implementován permisivní mód, který umožňoval projet návěst stůj omezenou rychlostí a pokračovat v jízdě podle rozhledu.\n\nPo složitém vývoji byl v 90. letech dokončen nový systém PZB90. Cílem bylo zvýšení bezpečnosti a sjednocení obsluhy východo- a západoněmeckých zabezpečovačů. Zabezpečovače PZ 80 a I 60R mohou být softwarovou úpravou povýšeny na PZB90. Do starších zabezpečovačů I 60 bez mikroprocesoru je zabudována nová elektronická záznamová jednotka ER24, která přejímá i sledování brzdné křivky. \n\nNový je u PZB90 takzvaný restriktivní mód, který vznikl jako reakce na nehody v Rüsselsheimu a Garmisch-Partenkirchenu, kdy strojvedoucí po zastavení u nástupiště zapomněl na postavení návěstidla a projel tak návěst \"stůj\". Nyní je možné po projetí 1000 Hz magnetu po 200 nebo 250 m, případně po projetí 500 Hz magnetu okamžitě tlačítkem \"PZB frei\" (frei = volno) zrušit omezení jízdy, samozřejmě jen pokud strojvedoucí nepochybně zaregistruje návěst povolující jízdu. Kritici tvrdí, že toto opatření přináší více škody (zdržení jízdy) než užitku (zabránění nehodám). V každém případě se nyní 500 Hz magnety umísťují až za místo pravidelného zastavení vlaku, i když jsou pak blíže k návěstidlu, než je předepsáno.\n\nOd verze software 1.6 pro PZB90 se lehce změnily brzdné křivky - jde o kompromis mezi bezpečnostními požadavky a požadavky na plynulost dopravy.\n\nDalší možností použití zabezpečovače tohoto typu je kontrola rychlosti v daném úseku\n\nKontrola rychlosti se používá především v rozsahu vyšších rychlostí. Projíždějící vlak prostřednictvím snímače (magnetu, na kterém se indukuje napětí při průjezdu vysílače Indusi na vozidle) spustí časový spínač, který po nastaveném čase zkratuje 2000 Hz magnet, který se nachází v určité vzdálenosti od tohoto spínače. Pokud vlak přijede nad magnet dříve, spustí se nouzové brzdění.\n\nKontrolní úsek se nachází za návěstidlem. Princip je stejný, pouze místo 2000 Hz magnetu je použit 1000 Hz. Pokud dojde k překročení rychlosti, musí strojvedoucí zpomalit podle brzdné křivky. Pokud neobslouží tlačítko bdělosti, je vlak samočinně zabrzděn.\n\nV Německu musí být všechny tratě pro rychlost nad 100 km/h vybaveny traťovou částí vlakového zabezpečovače. Bodový zabezpečovač je přípustný do rychlosti 160 km/h, tratě pro vyšší rychlosti musí být vybaveny liniovým zabezpečovacím zařízením, anebo ETCS úrovně 2. \nVozidla pro rychlost vyšší, než 100 km/h musí být taktéž vybavena vlakovým zabezpečovačem. Tím musí být vybavena i vozidla s nižší konstrukční rychlostí, pokud jezdí převážně po tratích vybavených vlakovým zabezpečovačem, s výjimkou malých lokomotiv. Pokud selže vozidlová část, může jet vozidlo maximální rychlostí 100 km/h. \n\n"}
{"id": "241043", "url": "https://cs.wikipedia.org/wiki?curid=241043", "title": "Šakva", "text": "Šakva\n\nŠakva nebo také Šakovka ( nebo ) je řeka v Permském kraji v Rusku. Je 167 km dlouhá. Povodí má rozlohu 1 580 km².\n\nPramení na výběžcích Středního Uralu. Je to pravý přítok řeky Sylvy (povodí Kamy) na 26 říčním kilometru.\n\nZdroj vody je převážně sněhový.\n\nNedaleko ústí leží město Kungur.\n"}
{"id": "241044", "url": "https://cs.wikipedia.org/wiki?curid=241044", "title": "Koprologie", "text": "Koprologie\n\nKoprologie je soubor metod používaných v parazitologii k diagnostice parazitárních infekcí z trusu zvířete či ze stolice člověka. Jedná se o základní, jednoduchou, časově a finančně nenáročnou formu diagnostiky, jež se používá jak v humánní tak ve veterinární medicíně. Principem je detekce vajíček červů, jejich larev či dospělých červů; dále pak detekce oocyst nebo sporocyst parazitárních prvoků ze vzorku trusu nebo stolice. Celou řadu parazitů, jejichž alespoň část vývojového cyklus neprobíhá v trávicím traktu (např. krevní parazité – Plasmodium – původce malárie), nelze pomocí koprologie detekovat.\n\n\n\n"}
{"id": "241047", "url": "https://cs.wikipedia.org/wiki?curid=241047", "title": "Golden Axe", "text": "Golden Axe\n\nGolden Axe je počítačová hra – arkáda vydaná v roce 1989 firmou Sega. Byla to první hra této série. Makoto Učida byl hlavní vývojář této hry a nesl rovněž odpovědnost za vytvoření Altered Beast. Golden Axe byla nejdůležitější arkáda roku 1989. Bylo vytvořeno mnoho portací této hry a to nejčastěji pro Mega Drive/Genesis a Sega Master System.\n\nV roce 2012 vyšla hra Sonic & All-Stars Racing Transformed, kde se objevila mapa, která byla inspirována touto hrou.\n\n"}
{"id": "241049", "url": "https://cs.wikipedia.org/wiki?curid=241049", "title": "Cosmo's Factory", "text": "Cosmo's Factory\n\nCosmo's Factory je páté album od americké skupiny Creedence Clearwater Revival, vydané v roce 1970 (viz 1970 v hudbě).\n\n\"Cosmo's Factory\" bylo pátým albem CCR v průběhu dvou let. Mělo největší komerční úspěch, když dosáhlo pozice číslo 1 v Billboard Pop Albums chart a obsadilo i ne méně než šesti singlových žebříčcích. Překvapivě dosáhlo i 11 pozice v žebříčku Billboard Soul Albums, třebaže byli téměř neznámou bílou pop-rockovou skupinou.\n\nSkupina chodila zkoušet do velkoskladu v Berkeley a vedoucí skupiny John Fogerty vyžadoval, aby se cvičilo téměř každý den, takže bubeník Doug \"Cosmo\" Clifford začal tomu místu říkat \"the factory\" - továrna. Podle toho vznikl i název alba - Cosmova továrna.\n\n\"Up Around the Bend\" byla později předělána finskou rockovou skupinou Hanoi Rocks.\n\n\n\n\n"}
{"id": "241053", "url": "https://cs.wikipedia.org/wiki?curid=241053", "title": "Alicante", "text": "Alicante\n\nAlicante ( ) je přístavní město ve Španělsku, sídlo provincie Alicante, nejjižnější části autonomního společenství Valencie. Ve městě v současnosti (2008) podle odhadů žije 331 750 obyvatel, v celé metropolitní oblasti (s městem Elche a dalšími sídly) pak 757 443 obyvatel. Více než pětinu obyvatel tvoří cizinci, přistěhovalí v mohutné vlně imigrace na počátku 21. století; Alicante je tak jedním z nejrychleji rostoucích měst v zemi. Zdejší ekonomika je založená především na turistickém ruchu.\n\nMěsto založili Římané a pojmenovali ho \"Lucentum\" (Město světla). Ve druhé pol. 8 st. Alicante ovládli Arabové, v roce 1246 je dobyl zpět Alfonso X. pro Kastilskou korunu. V roce 1308 se město stalo součástí Valencijského království. Dnes je součástí regionu Valencie.\n\nStaré Město se rozkládá na pobřeží Středozemního moře pod vrchem \"Monte Benacantil\" (169 m). Na vrchu Benacantil je hrad \"Santa Bárbara\", založený již 200 let před K., současné opevnění je částečně z 9 st. K nejvýznamnějším stavbám na Starém Městě náleží katedrála \"San Nicolas\" ze 17. st. Ještě staršího data, ze 14. až 16. st., je bazilika \"Santa María\", kterou lze nalézt na náměstí Plaza Santa María (Calle Mayor, Villavieja). Trojici významných staveb na Starém Městě doplňuje budova alicantské \"radnice\" se dvěma věžemi na náměstí Ayuntamiento de Alicante (Radniční nám.), barokní stavba z 18. st. Západně od Starého Města leží čtvrť Centro. Jednu z dominant čtvrti tvoří výšková budova \"Gran Sol\" (hotel, výška 97 m, 1970). Velká část zástavby ve čtvrti Centro je ze 70. a 80. let min. st., nicméně i zde je několik historických staveb, kostel \"Nuestra Seňora de Gracie\" či alicantské divadlo \"Teatro Principal\". Severně od čtvrti Centro leží na vrchu Tossal pevnost \"San Fernando\".\n\nZ centrálního hlavového nádraží Alacant Terminal odjíždějí rychlovlaky \"Euromed\" (směr Valencia – Barcelona), \"AVE\" (směr Madrid), \"Alvia\" (směr severozápad země) a hrstka regionálních spojů. Příměstské vlaky \"cercanías\" jezdí na linkách do Murcie a Sant Vicent del Raspeig.\n\nZ města pravidelně vyplouvají trajekty na Baleárské ostrovy a do Alžírska. Hromadnou dopravu ve městě zajišťuje především rychle se rozrůstající tramvajová síť, která postupně spojuje Alicante s dalšími městy aglomerace; v polovině roku 2008 např. dorazila do obřího letoviska Benidorm.\n\nMěsto má k dispozici mezinárodní letiště Alicante-Elche, které se nachází asi 9 km od centra. Na letišti se nachází dvě poměrně velká parkoviště a celá řada autopůjčoven (například Avis, Europcar či Hertz). Místní hotely zajišťují kyvadlovou dopravu pro své ubytované.\n\n\n"}
{"id": "241058", "url": "https://cs.wikipedia.org/wiki?curid=241058", "title": "Radek Seidl", "text": "Radek Seidl\n\nRadek Seidl je český zpěvák (bas, basbaryton), a hudebník, spoluzakladatel hudební skupiny Krless (zal. 1994), která provozuje zejména historickou hudbu, především gotického a renesančního období. Je také člen skupiny Bakchus. \n\nKlasického hudebního vzdělání se mu dostalo na Pěvecké konzervatoři Praha, kde studoval obor klasický zpěv u prof. Dr. Čestmíra Kráčmara a na Akademii staré hudby při FF MU v Brně.\n\nÚčinkoval v divadle v divadle Semafor (Galakoncert a jiné ptákoviny, Pokušení sv. Antonína, Lysistrata), Vinohradském divadle (Cyrano, Cyrano, Cyrano!), vystupuje Hudebním divadle Karlín a ve Studiu Dva. Zpívá především v muzikálech (Cats, Addams Family, Lucie, Sestra v akci, Legenda jménem Holmes, Carmen, Oidipus Tyrannus, Vražda za Oponou, Evita, Vánoční koleda, Děvčátko, Funny Girl, Jesus Christ Superstar a dalších).\n\nV roce 1994 stál u zrodu skupiny středověké hudby Krless, kde zpíval a hrál na staré strunné a dechové nástroje. Od roku 2002 hraje a zpívá středověkou hudbu sólově a také spolupracuje s některými českými a německými skupinami: Jagabab (člen od 2006), Musica Vagantium, Kurzweyl, Tippel Klimper, Cormalen, Holba, Peregrin a v mnoha projektech i s dalšími hudebníky. Od roku 2009 je kmenovým členem skupiny Bakchus.\n\nRoku 2005 spoluzaložil mužský soubor vokální polyfonie \"Polyphonion\", zabývající se především českou a evropskou renesanční i středověkou polyfonní tvorbou a interpretací gregoriánského chorálu. Jako host pak vystupuje i s dalšími soubory (např. Affetto ad.).\n\nZtvárnil operní role Pistofola v opeře Giovanniho Paisiella Krásná mlynářka (divadlo Solidarita 1997), Ztracené existence v soudobé opeře P. K. Soudka Šedá myší opera (Stavovské divadlo 2005) a vystupoval také v barokní opeře Claudia Monteverdiho Orfeo (Stavovské divadlo 2007-2008).\n\nJako středověký hudebník vystupoval v mnoha českých i zahraničních historických filmech, seriálech a dokumentech (např. Joan of Arc, Ophelia, Die Pilgerin, Cyril a Metoděj, Borgia, Knightfall a další..). Pro dabing jako sólový zpěvák ztvárnil mnoho rolí v českých verzích zahraničních filmů, především pohádek, např. Meč v kameni (The Sword In The Stone, Disney, dab. 2004), Co nového ve Šnekově (Snailsbury Tales, Maverick Ent. 2004), Šípková Růženka (Sleeping Beauty, G-G 1987, dab. 2003), Sněhurka (Snow White, G-G 1987, dab. 2002) a další.\n\nNahrával hudbu do počítačové hry Kingdom Come: Deliverance. Pro rozhlas nazpíval role v různých hrách (např. Královna Margot 2007), je autorem hudby pro pro rozhlasovou hru Pokušení sv. Vojtěcha.\n\nJako učitel zpěvu působí na Mezinárodní konzervatoři v Praze a také soukromě.\n\nKoncertuje v Německu, Francii, Španělsku, Rakousku, Polsku, Bělorusku, Maďarsku, Dánsku, Japonsku… Výběr z diskografie: Krless Hudci písní nejstarších, Krless Hoyetoe, Bakchus Quid facis peccator, muzikál Vánoční koleda, muzikál Děvčátko, G. F. Händel: Mesiáš, muzikál Malý princ a další. \n\nKromě toho se aktivně zabýval paraglidingem, je členem předsednictva Českého svazu paraglidingu a Letecké amatérské asociace (LAA).\n"}
{"id": "241059", "url": "https://cs.wikipedia.org/wiki?curid=241059", "title": "Jiří Ježek", "text": "Jiří Ježek\n\nJméno Jiří Ježek má více nositelů:\n\n"}
{"id": "241062", "url": "https://cs.wikipedia.org/wiki?curid=241062", "title": "Revolution (píseň, Nevada Tan)", "text": "Revolution (píseň, Nevada Tan)\n\nRevolution je singl německé skupiny Nevada Tan, který vyšel 30. března roku 2007. Píseň pochází z jejich debutového alba Niemand hört dich.\n\nVideoklip ke singlu byl natáčen 1. února 2007 a režie se ujal J. Heitmann. Za kameru se postavil D. Diemannsberger.\nByly uveřejněny 6 verzí každá se jiným členem skupiny.\n\n"}
{"id": "241063", "url": "https://cs.wikipedia.org/wiki?curid=241063", "title": "Christchurch", "text": "Christchurch\n\nChristchurch (maorsky \"Ōtautahi\") je největší město na Jižním ostrově na Novém Zélandu. Ve městě žije 359 900 obyvatel.\n\nNedaleko města leží hlavní přístav Jižního ostrova v přístavním městečku Lyttelton.\n\nMírné oceánské. Protože je Christchurch na jižní polokouli, tak má léto od prosince do února a zimu od června do srpna. Mráz bývá jen v zimních měsících a sníh se vyskytuje ale většinou nevydrží ve městě více jak jeden týden. Kvůli své poloze je Christchurch v zimě náchylnější k smogu. Smog je sice mnohem slabší než v jiných velkých městech na zeměkouli, ale v porovnání s ostatními městy Nového Zélandu je tu smog častější.\n\nV roce 1974 se ve městě konaly hry Commonwealthu.\n\nDne 4. září 2010 bylo město postiženo zemětřesením a 22. února 2011 následovalo další, ničivější.\n\nV březnu 2019 pravicový extremista zabil desítky lidí ve dvou mešitách.\n\n\n"}
{"id": "241065", "url": "https://cs.wikipedia.org/wiki?curid=241065", "title": "Niemand hört dich", "text": "Niemand hört dich\n\nNiemand Hört Dich je debutové album německé skupiny Nevada Tan. Hudební nosič vyšel dne 20. dubna 2007 a pochází z něho prozatím 3 singly.\n\n\n\n"}
{"id": "241066", "url": "https://cs.wikipedia.org/wiki?curid=241066", "title": "FC WIT Georgia", "text": "FC WIT Georgia\n\nFC WIT Georgia je klub gruzínské první ligy, sídlící ve městě Tbilisi. FC WIT Georgia patří k předním klubům Gruzie. Klub byl založen roku 1968. Hřištěm klubu je stadion s názvem Stadion Shevardeni s kapacitou 4 000 diváků.\n\n"}
{"id": "241069", "url": "https://cs.wikipedia.org/wiki?curid=241069", "title": "Christina Mrázková-Kluge", "text": "Christina Mrázková-Kluge\n\nChristina Mrázková-Kluge je česko-německá sopranistka (* 26. prosince 1963, Halle an der Saale). \n\nVe svém rodném městě Halle an der Saale (NDR), studovala na Konzervatoři G. F. Händela obory zpěv, kytara a klavír. Sólový zpěv studovala na Vysoké hudební škole F. Mendelssohna–Bartholdyho v Lipsku u komorní pěvkyně prof. Elisabet Breul. Po úspěšné obhajobě své rigorózní práce získala titul PaedDr. (doktor pedagogiky). \n\nÚčastnila se také mezinárodních pěveckých seminářů ve Výmaru u prof. P. G. Lisiziana.\n\nJiž jako studentka hostovala v Operním divadle v Lipsku, první angažmá přijala v Městském divadle v Chotěbuzi. \n\nPo přesídlení do Čech následují angažmá a pohostinská vystoupení ve Státní opeře Praha, v Hudebním divadle Karlín, v Národním divadle v Brně, v Komorní opeře v Praze, ve Státním divadle v Ústí nad Labem aj., kde ztvárnila mimo jiné role Violetty ve Verdiho opeře La traviata, Liù v Pucciniho opeře Turandot, Zuzanku v Mozartově Figarově svatbě,Pamina(Kouzelná flétna), Marzelinu v Beethovenově Fideliu, Terinku z Dvořákovy opery Jakobín, ale také Adélu ze Straussova Netopýra či Arsenu z Cikánského barona. S Arsenou hostovala v roce 1998 v Izraeli (Tel Aviv, Jeruzalém aj.). \n\nRozsáhlá je její koncertní činnost v oblasti písňové i oratorní. \n\nÚčastní se na Rozhlasových, televizních a CD nahrávkách – naposledy natočila v roce 2002 CD s významným českým varhaníkem prof. Jaroslavem Vodrážkou.\n\nVyučovala několik let na Pěvecké konzervatoři Praha obor klasický zpěv. Nyní vyučuje sólový zpěv na Hudební škole Hlavního města Prahy. Jako hlasový pedagog působí pravidelně na mezinárodních pěveckých seminářích a operních dílnách (Německo, Polsko, Litva) a je často zvána do porot mezinárodních pěveckých soutěží.\n"}
{"id": "241074", "url": "https://cs.wikipedia.org/wiki?curid=241074", "title": "Sutomský vrch", "text": "Sutomský vrch\n\nSutomský vrch či Sutomská hora () je vrch s nadmořskou výškou 505 m v Českém středohoří. Spolu se sousedními kopci Ovčín, Borečský vrch a hřbetem Jezerka obklopuje Borečskou kotlinu v centrální části Českého středohoří. Z geomorfologického hlediska se jedná o neovulkanický suk tvořený vypreparovaným žilným tělesem olivinického bazaltu. Na vrcholku kopce byl několikrát pozorován v menším měřítku podobný geologický jev, ke kterému dochází na sousedním vrchu Boreč. Jde se o tzv. mikroexhalace, jev spočívající v ohřívání vzduchu v puklinových systémech vrchu a následný výstup takto ohřátého vzduchu ve vrcholových partiích ze zemních otvorů (ventarol).\n\nV roce 1844, kdy na kopec vystoupil Alexander von Humboldt, to ještě bylo místo dalekého rozhledu; nyní je beznadějně zarostlý, jen místní hovoří o tzv. Humboldtově dubu. Výhledy jsou možné například ze sousedního Holého vrchu (458 m), odkud je výhled například na blízkou horu Milešovku a další kopce Českého středohoří.\n\n"}
{"id": "241076", "url": "https://cs.wikipedia.org/wiki?curid=241076", "title": "Mjasiščev M-50", "text": "Mjasiščev M-50\n\nMjasiščev M-50 (v kódu NATO „Bounder“) byl prototyp sovětského nadzvukového (supersonického) strategického bombardéru. Prototyp poprvé vzlétl 27. října 1959, sériová výroba však nebyla uskutečněna . Druhý letoun M-50 byl označen M-52 a poháněly ho motory Zubec 16-17. Uložení motorů bylo upraveno a na kýlovou plochu letounu byly přidány další vodorovné ocasní plochy. Letoun byl sice dokončen, ale letu se nikdy nedočkal. Jako většina ostatních projektů sovětských supersonických strategických bombardérů z 60. let 20. století byl i tento ukončen. Prioritou se staly mezikontinentální balistické rakety a vesmírný program.\n\n\n\n\n\n\n"}
{"id": "241079", "url": "https://cs.wikipedia.org/wiki?curid=241079", "title": "Šapkina", "text": "Šapkina\n\nŠapkina nebo také Pilvorjaga ( nebo ) je řeka v Republice Komi a v Archangelské oblasti v Rusku. Je 499 km dlouhá. Povodí má rozlohu 6570 km².\n\nProtéká přes Bolšezemelskou tundru. Je to pravý přítok řeky Pečory.\n\nZdroj vody je převážně sněhový. Nejvyšších vodních stavů dosahuje v květnu a červnu. Průměrný roční průtok vody ve vzdálenosti 82 km od ústí činí 582 m³/s.\n"}
{"id": "241081", "url": "https://cs.wikipedia.org/wiki?curid=241081", "title": "Virginia (planetka)", "text": "Virginia (planetka)\n\n(50) Virginia je velká, hodně tmavá planetka hlavního pásu. Objevil ji 4. října 1857 James Ferguson. Původ jména pro planetku je nejasný. Je možné, že je pojmenována po americkém státu Virginie.\n\n\n"}
{"id": "241082", "url": "https://cs.wikipedia.org/wiki?curid=241082", "title": "Jezerka (České středohoří)", "text": "Jezerka (České středohoří)\n\nJezerka (487 m) je vrch v Českém středohoří. Jedná se o rozměrnou bazanitovou kupu nacházející se severně od zříceniny hradu Košťálova. Na příkřejších jižních a jihozápadních svazích se vyskytují drobné skalky, balvanové sutě a sesuvy, které narušují úpatní soliflukční plášť. Spolu se sousedními Sutomským vrchem, vrchem Ovčín a Borečským vrchem (Národní přírodní památka Boreč) obklopuje Borečskou kotlinu v centrální části Českého středohoří.\n\nNa vrchol Jezerky nevede žádná turisticky značená trasa. Po západním úbočí a přes sedlo mezi Jezerkou a Holým vrchem vede žlutě značená trasa z Košťálova do Borče, po úbočí jihovýchodním pak prochází zelená trasa od Košťálova do Vchynic.\n\n"}
{"id": "241083", "url": "https://cs.wikipedia.org/wiki?curid=241083", "title": "Kalavryta", "text": "Kalavryta\n\nKalavryta ( ) je řecké město a obec v regionální jednotce Achaia v Západním Řecku na severu Peloponéského poloostrova. Nachází se v horském údolí nad Korintským zálivem v povodí řeky Vouraikos s nejnižším bodem v nadmořské výšce 740 m. Na západě je ohraničena Erymanthem, jež dosahuje nadmořské výšky 2221 m a na východě Aroaniou, jež dosahuje nadmořské výšky 2338 m. K roku 2011 žilo v obci Kalavryta 11 045 obyvatel, což při hustotě zalidnění 10,37 obyvatel na km² z ní dělá nejřidčeji obydlenou obec regionální jednotky Achaia.\n\nObec Kalavryta od roku 2011 zahrnuje 4 obecní jednotky. Více než polovina obyvatel žije v obecní jednotce Kalavryta. V závorkách je uveden počet obyvatel obecních jednotek a komunit.\n\n\nDo historie se město zapsalo dvěma událostmi:\n\n"}
{"id": "241086", "url": "https://cs.wikipedia.org/wiki?curid=241086", "title": "Jezerka", "text": "Jezerka\n\nNázev Jezerka má více míst:\n\n\n"}
{"id": "241088", "url": "https://cs.wikipedia.org/wiki?curid=241088", "title": "Giuseppe Piazzi", "text": "Giuseppe Piazzi\n\nGiuseppe Piazzi (7. července 1746 - 22. července 1826 Neapol) byl italský řeholník theatin, matematik a astronom. Založil observatoř v Palermu, dnes Osservatorio Astronomico di Palermo „Giuseppe S. Vaiana“. Piazzi objevil 1. ledna 1801 trpasličí planetku Ceres, což je vůbec první objevená planetka. Na jeho počest byla v pořadí tisící objevená planetka pojmenována Piazzia.\n"}
{"id": "241089", "url": "https://cs.wikipedia.org/wiki?curid=241089", "title": "Mjasiščev VM-T", "text": "Mjasiščev VM-T\n\nMjasiščev VM-T \"Atlant\" (\"Мясищев ВМ-Т «Атлант»\") je sovětský, resp. ruský supertěžký dopravní letoun, který vznikl modernizací bombardéru Mjasiščev M-4. Letoun poprvé vzlétl v roce 1981, o rok později byl využíván pro dopravní účely. Účastnil se sovětských vesmírných programů Buran a Eněrgija, když převážel jak raketoplán Buran, tak komponenty rakety Eněrgija.\n\n\n"}
{"id": "241091", "url": "https://cs.wikipedia.org/wiki?curid=241091", "title": "Petropavl", "text": "Petropavl\n\nPetropavl, též Petropavlovsk (, ) je město v severním Kazachstánu na řece Išim. Nachází se blízko hranic Kazachstánu s Ruskem, přibližně 350 km západně od Omsku. V roce 2011 žilo v Petropavlu 203 162 obyvatel.\n\nPetropavl leží na Transsibiřské magistrále a je hlavním městem Severokazašské oblasti. Město bylo založeno roku 1752 jako ruská pevnost. Práva města získalo v roce 1807.\n\n"}
{"id": "241094", "url": "https://cs.wikipedia.org/wiki?curid=241094", "title": "Panna (České středohoří)", "text": "Panna (České středohoří)\n\nPanna (594 m n. m.) je vrch v okrese Litoměřice Ústeckého kraje. Leží asi 0,5 km severozápadně od vesnice Řepčice na jejím katastrálním území.\n\nJe to zalesněný protažený kuželovitý suk s příkrými svahy na vypreparované augititové žíle s četnými tvary mrazového zvětrávání jako jsou vrcholové skalky, mrazové sruby, balvanové haldy, proudy a osypy. Na úpatí se nachází soliflukční suťový plášť a roste smrkový les, který přechází ve smíšené porosty s lípou. Na vrcholu se nacházejí drobné zbytky hradu Panna.\n\nGeomorfologicky vrch náleží do celku České středohoří, podcelku Verneřické středohoří a okrsku Litoměřické středohoří, dříve Třebušínské středohoří.\n"}
{"id": "241097", "url": "https://cs.wikipedia.org/wiki?curid=241097", "title": "Jiří Ježek (primátor)", "text": "Jiří Ježek (primátor)\n\nIng. Jiří Ježek (* 31. ledna 1963 Jablonec nad Nisou) je podnikatel a bývalý český politik a člen Občanské demokratické strany, který byl v letech 1998–1999 primátorem města Liberce.\n\nNarodil se v Jablonci nad Nisou, dětství prožil v Hradci Králové, kde jeho otec pracoval jako letecký mechanik. V letech 1978–1982 absolvoval na liberecké průmyslové škole obor \"Měřící a automatizační technika\", po kterém následovalo studium průmyslové elektroenergetiky na Elektrotechnické fakultě ČVUT v Praze, ukončené úspěšně roku 1987. Po absolvování povinné vojenské služby pracoval v letech 1988–1990 v \"Chemické úpravně uranového průmyslu\" jako mistr elektroúdržby. Poté rok působil na Středním odborném učilišti Na Bojišti a pak v letech 1991–1996 jako městský energetik Liberce. Poté, do roku 1998, vykonával funkci zástupce vedoucího odboru hospodářského rozvoje města a manažera rozvojových projektů.\n\nPo svém odvolání z primátorského křesla se stal obchodním ředitelem společnosti \"Feronastav\" a později jednatelem společnosti \"Nescar\", působí také jako soukromý podnikatel.\n\nPři komunálních volbách v roce 1998 jako člen ODS vystřídal ve funkci primátora města Liberce Jiřího Drdu, který se stal poslancem parlamentu ČR. Na této pozici však vydržel pouze rok, na podzim roku 1999 předložili opoziční zastupitelé návrh na jeho odvolání, který zdůvodnili tím, že se od svého zvolení chová arogantně a úřad vede neprofesionálně. Pro jeho odvolání však nakonec hlasovali i zástupci vládnoucí ODS. Ještě před svým odvoláním Jiří Ježek z ODS vystoupil. Údajná arogance byla podle něj jen záminkou, své odvolání komentoval: „Zřejmě tam potřebovali někoho, kdo by jim prostě šel na ruku. Myslet si o tom můžu ledacos, ale tyhle věci člověk nikomu neprokáže.“ Ve funkci jej nahradil Jiří Kittner. Později pro časopis Respekt komentoval korupční prostředí ve městě.\n"}
{"id": "241099", "url": "https://cs.wikipedia.org/wiki?curid=241099", "title": "Phlegra Montes", "text": "Phlegra Montes\n\nPhlegra Montes je pohoří na povrchu Marsu, které se nachází na severní polokouli severozápadním směrem od sopky Elysium Mons. Pohoří se táhne převážně od jihu k severu do délky okolo 1352 km. Pohoří vzniklo v důsledku impaktů a tektonických projevů v oblasti, které jsou vidět na zlomu táhnoucím se pohořím.\n\nPojmenována byla v roce 1973.\n\n\n"}
{"id": "241102", "url": "https://cs.wikipedia.org/wiki?curid=241102", "title": "Levandule lékařská", "text": "Levandule lékařská\n\nLevandule lékařská (\"Lavandula angustifolia\") je aromatická a léčivá rostlina z čeledi hluchavkovitých (\"Lamiaceae\"). Lidově se levandule nazývá také jako \"dulenka\", \"devandule\", \"špikanard\" nebo \"špikrnát\".\n\nPodle biolib.cz je pro rostlinu s označením \"Lavandula angustifolia\" používáno více rozdílných názvů, například \"Lavandula officinalis\", \"Lavandula vera\" nebo \"Lavandula spica\". Jednoznačný EPPO kód druh identifikuje označením LAVAN\n\nPodle biolib.cz je pro rostlinu s označením levandule lékařská používáno více rozdílných českých odborných názvů, například levandule klasnatá nebo levandule úzkolistá.\n\nLevandule je silně vonný, 60-120 cm vysoký, bohatě větvený, vytrvalý polokeř.\n\nLodyhy na dřevnaté bázi jsou hustě bělavě chlupaté. Chlupy hvězdicovitého tvaru jsou výše čtyřhranné. Listy má vstřícné s podvinutým okrajem, 2-6 cm dlouhé, čárkovitě kopinaté až podlouhle kopinaté, na rubu žláznatě tečkované. Jsou zelené, v mládí šedoplstnaté, později olysávají.\n\nLichopřesleny květů má uspořádány vrcholově na dlouze stopkatých přerušovaných klasech. Podkvětní listeny jsou 3-4 mm dlouhé, kosočtverečné až obvejčité, výrazně žilnaté, hnědofialově zabarvené.\nKvěty jsou souměrné, krátce stopkaté s podlouhle trubkovitým, třináctižilným, 4,5-7 mm dlouhým kalichem.\nUšty jsou nestejné, horní s obsrdčitým chlupatým hustě kadeřavě fialovým přívěskem.\nDvoupyská koruna s dvou až trojzubým horním pyskem je 8-12 mm dlouhá, souměrná, modrá až fialová.\nTyčinky jsou v květu 4, dvě mnohem kratší (dvoumocné), nitkami přirostlé ke koruně.\nSemeník je svrchní a 4dílný. Tvrdky leskle hnědé.\nDoba kvetení je především v červnu, červenci až srpnu.\n\nNejvětší význam má jako tradiční léčivá a aromatická rostlina. Drogou je květ, který obsahuje třísloviny a silice s několika terpeny, působící fytoncidně. V České republice lze tento druh volně pěstovat, droga má však slabší účinky. Za relativně silný anxiolytický efekt, indukovatený inhalací aromatických sloučenin uvolňovaných hlavně z čisté silice je zodpovědný terpenový alkohol linalool, jehož mechanizmus účinku není zatím dobře zmapován, ale hovoří se o efektu na GABA receptory. Potence této substance po inhalaci je porovnatelná s konvenčními benzodiazepiny. \n\nTato rostlina se vyskytuje na vysluněných svazích, ojediněle vystupuje až k hranici lesa a často je pěstovaná v kultivarech. Původně se vyskytovala pouze v západním Středozemí, ale kulturou se rozšířila po celém Středozemí. Tradiční oblastí pěstování je jihovýchodní Francie v Provence, ale pěstuje se i v mnoha dalších zemích jižní Evropy, v Alžírsku aj.\n\nLevanduli vyhovují hlinitopísčité půdy. Nemá ráda přemokření. Dobře snáší sucho. Při pěstování můžeme substrát nechat téměř vyschnout. Při pěstování v květináči, musí být květináč, pro správný vývoj rostliny, alespoň dvojnásobné šířky.\n\nSemena se předpěstovávají v pařeništi, vyklíčí zhruba do 5 týdnů. Asi 10centimetrové rostlinky se přemístí na záhon o sponu 50 cm. Levanduli stačí zalévat zřídka.\n\nVegetativně se druh množí řízkováním. Vegetativní rozmnožování umožňuje zachování znaků kultivaru, má velký význam v zahradnické velkovýrobě.\n\nBylo vyšlechtěno mnoho kultivarů s různými vlastnostmi. Na plantážích se pěstuje mnoho různých kříženců a jejich rozšíření odpovídá na proměnlivé požadavky trhu během času. Kultivary se ve velkovýrobě množí vegetativně, řízkováním.\n\nNálev z květu levandule se přidává do koupele – již v antickém Římě ji přidávali do koupele (latinské \"lavare\" znamená mýt, umývat se).\nLevandule se také vkládá mezi oblečení v šatníku, které krásně provoní a zároveň odpuzuje šatní moly. Uplatní se v kosmetickém průmyslu (vonné oleje, parfémy). Používá se i v kuchyni, hlavně ve Francii, Španělsku, Itálii, je jednou ze součástí provensálského koření.\nKvět levandule je pro své zklidňující účinky přidáván do směsí bylinek užívaných při bolestech hlavy, nespavosti, nervozitě a závratích. Mírně snižuje krevní tlak. Masáže oleji z levandule pomáhají při revmatických bolestech a mají povzbuzující účinek.\n\n\n\n"}
{"id": "241103", "url": "https://cs.wikipedia.org/wiki?curid=241103", "title": "Hryhorij Kvitka-Osnovjanenko", "text": "Hryhorij Kvitka-Osnovjanenko\n\nHryhorij Fedorovyč Kvitka-Osnovjanenko ( , 29. listopadu 1778 Osnova – 20. srpna 1843 Charkov) byl ukrajinský prozaik, dramatik, novinář, literární kritik, kulturně-společenský aktivista. Byl zakladatelem umělecké prózy a žánru komedie v klasické ukrajinské literatuře. Podílel se na založení divadla v Charkově (1812) a vydávaní prvního časopisu na Ukrajině \"Ukrajinskij věstnik\" (1816–1818, vycházel rusky).\n\nNarodil se ve vesnici Osnova u Charkova (odtud i jeho pseudonym – Osnovjanenko), na Slobodské Ukrajině, v rodině nižšího šlechtice, potomka starého kozáckého rodu. Tady a v Charkově strávil svůj poklidný život. Vzdělání získal v klášterní škole. Díky svému nadání, neustalému sebevzdělávaní a neutuchající kulturní a spisovatelské činnosti dosáhl poměrně kvalitního vzdělání. Stal se členem Akademie věd při Charkovské univerzitě, členem rady Institutu počestných slečen (Інститут благородних дівиць) a evropská vědecká obec jej zvolila mezi členy prestižní královské Společnosti antikvářů Severa v Kodani.\n\nTvorba Hryhorije Kvitky vyznačuje se bohatstvím etnografických detailů, zájmem o život „prostého“ lidu a afektovaným, místy vyumělkovaným sentimentalistickým stylem.\n\n\n\n"}
{"id": "241105", "url": "https://cs.wikipedia.org/wiki?curid=241105", "title": "Magnetické vlastnosti koordinačních sloučenin", "text": "Magnetické vlastnosti koordinačních sloučenin\n\nMěření efektivního magnetického momentu μ, může být využito k určení počtu nepárových elektronů n, které obsahují paramagnetické látky, a tím v souladu s představami teorie valenčních vazeb (VB) a teorie krystalového pole (CF), k určení typu vazby, oxidačního stavu a stereochemie komplexu. V nejjednodušším případě to znamená vycházet z tzv. čistě spinového vzorce :\n\nformula_1 (v tzv. Bohrových magnetonech BM)\n\n\"Tabulka zobrazuje orbitalové příspěvky (OP) oktaedricky a tetraedricky uspořádaných iontů d.\"\nVzorec určuje pouze spinový moment hybnosti („rotace“ elektronu kolem osy) k celkovému magnetickému momentu. Zjištěné hodnoty jsou vesměs o něco vyšší, obsahují i orbitální moment hybnosti (pohyb elektronu kolem jádra). Tyto „odchylky“ se daří vysvětlit pouze teorii CF, což je jedna z jejích vlastností oproti teorii VB.\n\nOrbitální moment hybnosti vzniká, pokud jsou alespoň dva degenerované orbitaly téhož typu obsazeny rozdílným způsobem. Elektron je pak schopen se otáčet okolo určité osy vzájemnou přeměnou degenerovaných orbitalů, což jsou přesně tytéž okolnosti, které vedou k základnímu termu T, zatímco základní termy A a E přicházejí v úvahu pouze tehdy, je-li naopak orbitální příspěvek vyloučen. Jelikož je štěpení oktaedrických a tetraedrických termů CF opačné, vede u každého iontu d jedna z těchto stereochemií k základnímu termu T a druhá k základnímu termu A nebo B. Pokud se dá orbitální příspěvek určit, dají se od sebe obě stereochemie odlišit. V praxi se využívá měření závislosti efektivního magnetického momentu na teplotě. Spin-orbitalní interakce, příčina jemné struktury absorpčních spekter, způsobuje, že velikost štěpení termů T je u prvků první přechodné řady řádově stejná jako tepelná energie. Tepelné rozdělení elektronové populace mezi těmito úrovněmi komponent termu T vede ke vzniku teplotně závislého magnetického momentu a tato závislost je nejlepším ukazatelem orbitálního příspěvku k magnetickému momentu látky.\n\n\n"}
{"id": "241107", "url": "https://cs.wikipedia.org/wiki?curid=241107", "title": "Modřec", "text": "Modřec\n\nModřec je obcí, místní částí nebo osadou spadající pod obec s pověřeným obecním úřadem Polička, jejíž je i součástí. Dřívější německý název je Riegersdorf. V obci se nachází kostel Nejsvětější Trojice. Obec byla až do roku 1945 převážně německá. Nedaleko Modřece se nachází poutní místo Balda s dříve známými lázněmi Goldbrunn.\n\n"}
{"id": "241108", "url": "https://cs.wikipedia.org/wiki?curid=241108", "title": "Centauri Montes", "text": "Centauri Montes\n\nCentauri Montes je hora na povrchu Marsu, která se nachází na jižní polokouli ve východní části planiny Hellas Planitia. Velikost základny dosahuje 270 km. Pojmenována byla roku 1991.\n\nOblast byla dvakrát po sobě fotografována (v roce 1999 a 2001) a toto opakované snímkování oblasti přineslo velmi zajímavý objev. Na fotografiích se objevily nové útvary, které připomínají únik kapalné vody na stěně bezejmenného kráteru a následný vznik sedimentárních struktur. V současnosti panují předpoklady, že se jedná o projev tekoucí vody na povrchu Marsu v nedávné době.\n\n\n"}
{"id": "241109", "url": "https://cs.wikipedia.org/wiki?curid=241109", "title": "Pyhäjoki (obec)", "text": "Pyhäjoki (obec)\n\nPyhäjoki je obec v provincii Severní Pohjanmaa ve Finsku. Na rozloze 541,2 km² (i s vodními plochami má však obec rozlohu 1 365,29 km²) žilo k 30. září 2014 3 302 obyvatel. Hustota zalidnění je 6,54 obyvatel/km². Obec je finskojazyčná.\n\nEtelänkylä, Kirkonkylä, Keskikylä, Limingoja, Parhalahti, Pirttikoski, Pohjankylä, Viirre, Yppäri.\n"}
{"id": "241117", "url": "https://cs.wikipedia.org/wiki?curid=241117", "title": "Berijev Be-6", "text": "Berijev Be-6\n\nBerijev Be-6 byl sovětský bombardovací a průzkumný létající člun, který byl vyvinut krátce po ukončení druhé světové války. První prototyp vzlétl roku 1947, sériová výroba se rozeběhla v roce 1949. Stroj sloužil do počátku 60. let, kdy byl nahrazen novým typem Berijev Be-12.\n\n\n\n\n"}
{"id": "241122", "url": "https://cs.wikipedia.org/wiki?curid=241122", "title": "Raahe", "text": "Raahe\n\nRaahe () je město a obec v provincii Severní Pohjanmaa ve Finsku při severozápadním pobřeží Botnického zálivu. V roce 2015 tu žilo 25 165 obyvatel. Celková rozloha města je 1399,12 km², avšak jen 518,9 km² z rozlohy je země. Většinu tvoří moře a malou část vnitrozemské vodní plochy. Hustota zalidnění je 43,31 obyvatel/km².\n\nMěsto bylo založeno roku 1649 generálním guvernérem hrabětem Perem Brahem mladším. Raahe je jedním z deseti zbylých finských měst s dřevěným centrem města. Po zničujícím ohni roku 1810 bylo město přestavěno tak, aby minimalizovalo možnost dalšího velkého požáru. Raahe bylo založeno jako švédsko a finskojazyčné město, ale v současnosti se zde mluví pouze finsky.\n\n\n"}
{"id": "241125", "url": "https://cs.wikipedia.org/wiki?curid=241125", "title": "Kantoři (hudební skupina)", "text": "Kantoři (hudební skupina)\n\nČeská folková skupina Kantoři existuje již od roku 1970 a patří tak k nejdéle nepřetržitě působícím hudebním formacím v ČR. Zpravidla hraje v kvartetu nebo triu zpěváků a muzikantů. Zaměřuje se především na lidové (popř.zlidovělé) písně z celého světa s příklonem ke keltskému folku, ve velké míře jsou samozřejmě zastoupeny české a moravské lidové písničky.\nLidové a folkové písničky Kantoři nejen \"dováží\" ze světa do České republiky, ale mnohokrát svůj um už i naopak vyvezli do zahraničí - např. do Německa, Polska, Maďarska, Ruska, na Ukrajinu, do Řecko, na Maltu, do Španělska, Portugalska, Francie, Dánska, na Kubu, Kypr, do Vietnamu, Švýcarska, Itálie... Vedle četných živých koncertů nabídla skupina své písničky posluchačům a divákům i prostřednictvím desítek rozhlasových nahrávek, televizních vystoupení i řady vydaných hudebních alb.\n\n\n\n\n\n\n"}
{"id": "241129", "url": "https://cs.wikipedia.org/wiki?curid=241129", "title": "Berijev Be-8", "text": "Berijev Be-8\n\nBerijev Be-8 byl prototyp sovětského lehkého dopravního a spojovacího obojživelného létajícího člunu, který byl vyvinut krátce po ukončení druhé světové války. První prototyp vzlétl 3. prosince 1947, k sériové výrobě ale nedošlo.\n\nData podle: \"Němeček\"\n\n"}
{"id": "241140", "url": "https://cs.wikipedia.org/wiki?curid=241140", "title": "Berijev Be-12", "text": "Berijev Be-12\n\nBerijev Be-12 Čajka (\"Racek\", v kódu NATO \"Mail\") je sovětský, resp. ruský protiponorkový a hlídkový bombardovací obojživelný létající člun, který od roku 1960 nahrazoval zastaralé stroje Berijev Be-6. Prototyp stroje vzlétl v říjnu 1960 a v tomtéž roce se začal sériově vyrábět. Stroj je vybaven radarem a moderními přístroji na odhalování nepřátelských ponorek. Je využíván nejen ve vojenské, ale i v civilní oblasti. Byl nasazován při pátracích a záchranných akcích.\n\n\n\n\n\n"}
{"id": "241142", "url": "https://cs.wikipedia.org/wiki?curid=241142", "title": "Lechtalské Alpy", "text": "Lechtalské Alpy\n\nLechtalské Alpy jsou pohořím v západním Rakousku ve spolkových zemích Tyrolsko a Vorarlbersko. Díky svému nejvyššímu vrcholu Parseierspitze (3 036 m), který je jedinou třítisícovkou Severních vápencových Alp, jsou Lechtalské Alpy nejvyšším pohořím tohoto horského systému. Příroda je zde jen minimálně poznamenaná člověkem. Nejsou zde gigantická lyžařská střediska, množství vleků a lanovek, obří horské hotely apod. Lechtalské Alpy vynikají hlubokými dolinami a strmými, působivě formovanými štíty, mnohdy porostlými travou do značné výšky. Následkem toho se zde neprodukuje zemědělství v takové míře jako je tomu v jiných regionech Alp. V údolí Lechtal se nachází přírodní park \"Naturpark Tiroler Lech\".\n\nLechtalské Alpy jsou od severu odděleny od Algavských Alp 50 km dlouhým údolím Lechtal. Tok potoka Zürs a důležité silniční sedlo Arlbergpass (1793 m) ohraničují pohoří od západu. Jižní hranice je vymezena říčkou Rosanna a veletokem Inn. Na východě a severovýchodě by se dala hranice vytyčit spojnicí měst Reutte - Ehrwald - Nassareith.\n\nZákladním stavebním kamenem je dolomit, a tak se zde najde mnoho typických jevů jako propasti, soutěsky atd. Geologicky zde můžete najít celou řadu různých druhů skalních masivů. Vrcholy jsou většinou tvořené křehkým dolomitem. Několik druhů (vysoké kvality) vápence tvoří menší množství dalších hřebenů či vrcholů. V některých částech pohoří se dají dokonce nalézt i jíl, pískovec či vyvřeliny.\n\nNejzápadnějším masivem pohoří je osamocená skupina Valluga, vypínající se nad známým horským střediskem Sankt Anton am Arlberg. Až po sedlo Hahntennjoch běží severovýchodním směrem hlavní hřeben Hauptkamm, který se dělí na mnoho jednotlivých skupin (většinou vrcholy s blízkým okolím). Uprostřed tohoto hřebene leží nejvyšší vrchol Parseierspitze. Za sedlem Hahtennjoch leží pár menších horských celků - např. Heiterwand, Fellerschein a další.\n\nV Lechtalských Alpách se nachází na 40 vrcholů vyšších 2 700 m.\n\nV Lechtalských Alpách převažují chaty ve vlastnictví horského spolku Alpenverein (rakouské a německé sekce):\n\nHorské chaty jsou obvykle otevřeny od začátku července doprostřed září. Většina chat poskytuje také ubytování. Je vhodné se před návštěvou chaty, kde počítáme s noclehem, informovat o plnosti a objednat se.\n\n\n"}
{"id": "241154", "url": "https://cs.wikipedia.org/wiki?curid=241154", "title": "Ofěra", "text": "Ofěra\n\nOfěra (lat. , obětování) jsou dary, jimiž věřící přispívají na církevní účely.\n\nTypickým příkladem ofěry jsou nedělní peněžní sbírky v kostelích.\nRozeznávají se\n\nSbírky \"řádné\" se konají ve prospěch farního kostela či kostelů filiálních.\nPeníze se od věřících shromažďují pomocí stálých pokladniček (zpravidla u vchodu do kostela, často s nápisem na způsob „na opravy kostela“) a sbírkou přímo mezi věřícími pomocí přenosných pokladniček nebo ošatek, pytlíčků.\nMezi řádné sbírky se počítají i pravidelné sbírky \"svatopetrského haléře\", sbírky na misie, sbírky na Boží hrob v Jeruzalémě, sbírky na bohoslovce a další sbírky z rozhodnutí diecézního biskupa.\n\nSbírky \"mimořádné\" se konají v souvislostech s většími investičními akcemi farnosti.\n\nOfěra se v kostele provádí tak, že jednotliví věřící se při obětování ve mši sv. nebo pobožnosti, např. po křížové cestě o pouti a pod. odeberou v průvodu za oltář z evangelní strany, kde je umístěna pokladnička na dary peněžní a prochází dále k epištolní straně kde vychází. Tam se jim zpravidla dávají uctívat políbením sv. ostatky, nebo marijánská socha, či obraz daného poutního místa. Během procházení se projevuje úcta oltáři hlazením jeho zadní stěny. Při ofěře se mohou dávat i nepeněžní dary, jako např. svíce, které se pokládají na oltář. \n\nTzv. \"zvonek\" je sbírka prováděná do vyšívaného pytlíku v liturgické barvě, na dřevěné delší tyči, opatřeného zvonkem na jeho spodní části, který má diskretně věřícího upozornit, že se k němu blíží osoba pověřená vybíráním.\n\n\n"}
{"id": "241159", "url": "https://cs.wikipedia.org/wiki?curid=241159", "title": "Ostřice třeslicovitá", "text": "Ostřice třeslicovitá\n\nOstřice třeslicovitá (\"Carex brizoides\", syn. \"Vignea brizoides\"), neboli tuřice třeslicovitá, je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky asi 20-70 cm. Je vytrvalá, vytváří dlouhé plazivé oddenky, ze kterých vyrůstají jednotlivé lodyhy, tvoří tak často rozsáhlé porosty, je tedy netrsnatá. Listy jsou střídavé, přisedlé, s listovými pochvami. Lodyha je ostře trojhranná, v době květu výrazně kratší než listy sterilních výhonů, v době plodu chabá a obloukem poléhavá. Čepele listu jsou asi 2-2,5 mm široké, často vytváří listnaté sterilní výhony. Pochvy dolních listů jsou bledě červenohnědé. Ostřice třeslicovitá patří mezi stejnoklasé ostřice, všechny klásky vypadají víceméně stejně a obsahují samčí i samičí květy. V dolní části klásku jsou samčí květy, v horní samičí. Celý lichoklas (klas klásků) je asi 2-3 cm dlouhý a obsahuje cca 5-8 klásků, horní bývají sblížené, dolní zase zakřivené. Osinkatá rozšířená pleva u dolního klásku chybí (na rozdíl od příbuzných druhů ostřice časná a ostřice křivoklasá). Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je v obrysu kopinatá až úzce kopinatá, delší než plevy, zelená, křídlatá a drsná, asi 3-4 mm dlouhá, na vrcholu plynule zúžená v dosti dlouhý dvouzubý zobánek. Každá mošnička je podepřená plevou, která je za květu bělavá až žlutavá, nikdy tmavě hnědá jako u ostřice časné. Kvete nejčastěji v květnu až v červnu. Počet chromozómů: 2n=58.\n\nOstřice třeslicovitá je rozšířena hlavně v západní a střední Evropě, ve Skandinávii chybí, do Asie její přirozený výskyt nezasahuje.\n\nV ČR na většině území hojný až velmi hojný druh. Je to významná expanzívní rostlina na nekosených vlhkých loukách občas vytváří rozsáhlé porosty, kde snadno dosahuje pokryvnosti až 100%. Podobné porosty také vytváří v některých typech luhů. Při takovéto expanzi jsou většinou omezeny až zcela eliminovány jiné druhy rostlin, proto se nadměrná přítomnost ostřice třeslicovité ve společenstvu většinou považuje za degradaci. V hodně teplých a suchých krajích ČR může být vzácná nebo i chybět, lokálně chybí i jinde. Dnes však projevuje spíše tendenci k šíření, než že by ustupovala a šíří se i v krajích, kde dříve chyběla.\n\nV ČR rostou ještě 2 příbuzné druhy. Je to ostřice časná (\"Carex praecox\"), která se však od ostřice třeslicovité svým vzhledem dosti liší. Podobnější je ostřice křivoklasá (\"Carex curvata\"), některými autory považovaná za poddruh ostřice třeslicovité (\"Carex brizoides\" subsp. \"intermedia\"). Tento druh někteří botanici v minulosti ( někdy i v současnosti) od obou příbuzných druhů neodlišovali nebo ho odlišovali špatně.\n\nOstřice byly v lesích sečeny v rámci tzv. přidružené lesní těžby. Po usušení bylo toto \"seno\" pod názvem \"čalounická tráva\" používáno jako tradiční vycpávkový materiál k výrobě čalouněného nábytku .\n\n\n\n \n"}
{"id": "241163", "url": "https://cs.wikipedia.org/wiki?curid=241163", "title": "Berijev Be-30", "text": "Berijev Be-30\n\nBerijev Be-30 (kód NATO \"Cuff\") je sovětský dvoumotorový malokapacitní celokovový hornoplošník s kapacitou 14 cestujících z druhé poloviny šedesátých let 20. století. \n\nPrvní prototyp Be-30 (SSSR-30167) vzlétl 3. března 1967. Pohon zajišťovaly dva pístové sedmiválcové hvězdicové motory Švecov AŠ-21 o výkonu po 544 kW, protože turbovrtulové pohonné jednotky Glušenkov TVD-10 po 544 kW nebyly včas připraveny. S těmito motory, které poháněly třílisté vrtule, byl Be-30 představen v červenci 1967 během letecké výstavy na letišti Moskva-Domodědovo. Na aerosalónu v Paříži předváděla obchodní organizace Aeroexport Be-30 se čtyřlistými vrtulemi vybavenými pro reverzní chod. Do roku 1976 bylo vyrobeno pouze 8 kusů.\n\n\n"}
{"id": "241164", "url": "https://cs.wikipedia.org/wiki?curid=241164", "title": "Berijev Be-32", "text": "Berijev Be-32\n\nBerijev Be-32 je sovětský, resp. ruský malokapacitní dopravní letoun z druhé poloviny šedesátých let 20. století. Svým způsobem se jedná o obměnu stroje Berijev Be-30. Letoun, který vzlétl v roce 1969, byl postupně modernizován, verze od roku 1993 dostala nové motory a avioniku.\n\n\n"}
{"id": "241165", "url": "https://cs.wikipedia.org/wiki?curid=241165", "title": "Glory of the Roman Empire", "text": "Glory of the Roman Empire\n\nGlory of the Roman Empire je budovatelská strategie z římských časů. Hráč začíná jako guvernér, který má jen pole a musí vybudovat prosperující město s fungujícími objekty a nulovými problémy. Plní se různorodé úkoly a snaží se co nejvíce prosperovat a uspokojovat všechny obyvatele. Hráč dostává od hlavních Římanů hodnocení od 0 do 100.\n\nVe hře se střídá den a noc a mění se počasí (prší nebo svítí slunce). Hra je ve 3D a dá se přiblížit až na detail člověka.\n\nV Glory of the Roman Empire funguje systém čím více obytných budov, tím více obyvatel. Více obyvatel znamená více starostí, ale naopak také větší prosperity a růst města. Při kliknutí na každého obyvatele se zobrazí informace a návrhy na zlepšení. Všichni lidé žijí svůj vlastní život, pracují na farmách, sklízejí vinné révy apod.\n\nExistují různé typy objektů. Některé zvyšují prosperitu okolních objektů (tak se dá dostat ze základních domů až po vily) jiné jsou jen pro okrasu. Těchto objektů je relativně hodně. Existují zde akademie, tréninkové prostory pro vojáky, vinárny, rybárny. Objekty, kde musí být někdo k obsluhovaní, sklízení (např. vinárna nebo farma), potřebují pracovní sílu, pro kterou se musí stavět domy.\n\nKromě tradiční kampaně jsou k dispozici ještě další módy, jako například Free Build, kde se volně a bez limitů staví města a útočí na barbarské osady.\n\n"}
{"id": "241166", "url": "https://cs.wikipedia.org/wiki?curid=241166", "title": "Machnín", "text": "Machnín\n\nMachnín (něm. \"Machendorf\") je XXXIII. místní částí města Liberce. Katastrální území Machnín zahrnuje kromě ní ještě místní části XXXIV-Bedřichovka a XXXV-Karlov pod Ještědem a osadu Hamrštejn (německy \"Hammerstein\"). Severozápadní část Machnína (tj. na sever od řeky v okolí kostela a hřbitova) se označuje jako \"Nová čtvrť\". Machnín sousedí s libereckými částmi Bedřichovka, Horní Suchá a Karlov pod Ještědem a s částmi Stráže nad Nisou, Kryštofova Údolí a Chrastavy. Machnínem protéká Lužická Nisa.\n\nObec byla patrně založena někdy ve 14. století pány z Donína. Nazvána pak byla podle manželky purkrabího Viléma z Donína, která se jmenovala Machna. Původní název vsi byl tak Machnadorf, uváděn je ale také jako Mochendorf, Machndorf a Mochendorff. Poprvé je zmíněna roku 1428 v záznamech o bitvě mezi Janem Kralovcem a Lužičany. Osud vsi je odpočátku poznamenán její polohou na rozhraní grabštejnského a frýdlantského panství a blízkostí hradu Hamrštejna. Ves tak časem přecházela z vlastnictví jednoho panství na druhé a zpět, jak se měnily hraniční poměry okolí. Patrně kvůli tomu byla v okolí vystavěna další tzv. Haléřová tvrz.\n\nV okolí obce, na \"Ovčí hoře\", se těžily různé kovové rudy. Šlo olovnaté a mědené rudy – chalkopyrit – a také limonit. Později byla objevena ložiska stříbra u Panenské Hůrky. Těžba se sice přerušila za třicetileté války, definitivně se zastavila v polovině 18. století. Vykutané železo se zpracovávalo v hamru na břehu Nisy (ostatně hrad Hamrštejn byl podle něj pojmenován). I když tento hamr patrně existoval již před samotným hradem a je tak údajně jedním z nejstarších na českém území, písemně je doložen až v půli 16. století.\n\nObyvatelé Machnína se převážně živili jako zemědělci, pracující kolem panského dvora – pozdějšího statku. Vzhledem ke své poloze na hlavní trase směrem na Žitavu, nebyl Machnín ušetřen snad žádnému blízkému vojenskému tažení od bitvy pod Hamrštejnem roku 1428 do prusko-rakouské války 1866. Na druhou stranu tato poloha přinesla do Machnína v 19. století rozvoj dopravy – nejprve se ke Staré ulici přidala státní silnice do Chrastavy (1845), pak do Kryštofova Údolí (1858) a o rok později také železniční trať Liberec – Žitava, který překonává Nisu 700 m dlouhým mostem.\n\nRoku 1850 byly k Machnínu přičleněny okolní obce Bedřichovka a Karlov. V roce 1885 byl založen obecní hřbitov s malou kaplí. Roku 1902 bylo v Machníně 28 zemědělských, 60 průmyslových podniků a 15 domácích živností. Od téhož roku byly zdejší prameny hlavním zdrojem vody pro liberecký vodovod, v obci samotné byl vodovod zřízen až roku 1934 po provedení nových vrtů. Do konce první světové války byl Machnín ryze německou obcí s bohatou spolkovou činností. V letech 1926–1931 byl Machnín rozšířen o Novou čtvrť postavením třiceti nových domů na pozemcích kolem hřbitova. Zároveň byl v této lokalitě postaven nový pseudogotický kostel Nejsvětějšího Srdce Ježíšova (Božského srdce Páně). V obci byly dvě školy – česká jednotřídka a německá trojtřídní obecná, jedenáct hostinců, prodejnu spotřebního družstva a spořitelní a záložní spolek.\n\nI když od vzniku Československa tvořili obecní zastupitelstvo zástupci Svazu zemědělců, KSČ a Československé národně socialistické strany, nakonec se vývoj přiklonil k dominanci henleinovců. Koncem druhé světové války sloužila machnínská škola jako útočiště pro uprchlíky ze Slezska, v obci byl dočasně ubytován maďarský dobrovolnický sbor a jednotka Vlasovců. Počátkem roku 1945 měl Machnín ve 213 domech 1717 obyvatel (1566 Němců), po hlavní fázi odsunu zůstalo jen 230 Němců a roku 1948 žilo v obci jen 100 Němců a 1141 Čechů. Někdejší statek, který býval ještě v 19. století poplužním dvorem grabštejnského panství a v roce 1926 se stal majetkem města Liberce, a ostatní zemědělské usedlosti byly kolektivizovány a od roku 1953 spadaly pod Státní statek Liberec. Dne 1. 7. 1980 byl Machnín připojen k Liberci jako 33. čtvrť a téhož roku sem byla prodloužena linka č. 16 MHD, která sem jezdí dodnes. Roku 1991 měl Machnín 926 obyvatel.\n\n\n\nMachnínem prochází železniční trať 089 z Liberce přes německou Žitavu do Rybniště. Nachází se zde dvě železniční zastávky – \"Machnín\" a \"Machnín hrad\". V Machníně zastavují příměstské autobusové linky z Liberce do Chrastavy a Frýdlantu, dopravce ČSAD Liberec, i linka 16 liberecké městské dopravy jezdící z terminálu Fügnerova v centru města až na Novinu, kterou provozuje Dopravní podnik měst Liberce a Jablonce nad Nisou. Linka byla v bezpečnostním průzkumu mezi cestujícími vyhodnocena jako nejnebezpečnější městskou linkou v Liberci. Problémová je zejména kvůli nepřizpůsobivým občanům z machnínské ubytovny, v autobusech údajně dochází i k fyzickým konfliktům, dopravní podnik se rozhodl do vozů nainstalovat bezpečnostní kamery. První autobus s nainstalovanou kamerou do Machnína vyjel počátkem roku 2013.\n\nPřes Lužickou Nisu je mezi Machnínem a chrastavskou částí Andělská Hora místo mostu, zničeného při povodni v roce 2010, zprovozněn unikátní transbordér.\n"}
{"id": "241167", "url": "https://cs.wikipedia.org/wiki?curid=241167", "title": "Anseris Mons", "text": "Anseris Mons\n\nAnseris Mons je hora na povrchu Marsu, která se nachází na jižní polokouli v severo-východní oblasti Hellas Planitia na jejím okraji. Velikost základny dosahuje 58 km.\n\nPojmenována byla v roce 1991 po hvězdě Anseris.\n\n\n"}
{"id": "241170", "url": "https://cs.wikipedia.org/wiki?curid=241170", "title": "Pisonovo spiknutí", "text": "Pisonovo spiknutí\n\nPisonovo spiknutí z roku 65, v jehož čele stál Gaius Calpurnius Piso z římské rodiny Calpurniů, bylo namířeno proti římskému císaři Neronovi. Spiknutí bylo vyzrazeno a jeho vůdci byli popraveni nebo přinuceni spáchat sebevraždu.\n\nMezi nejvyšší vrstvou římských obyvatel panovala silná nespokojenost s Neronovým způsobem vládnutí. Ke spiknutí přispěla skutečnost, že Seneca a Gaius Calpurnius Piso byli donašečem obviněni, že organizují spiknutí s cílem svrhnout císaře. Toto obvinění se neprokázalo, snad i proto, že Nero nechtěl po zapuzení své manželky Octavie vyvolávat novou vlnu pobouření odsouzením dvou tak známých osobností.\n\nPoté se Seneca stáhl do ústraní, Piso se, na rozdíl od něho, zaměřil na hledání spojenců. Aby se ale vyhnul podezření, pobýval často ve své vile v Baiae, kde i přes napjatý vztah býval Nero častým hostem. Se svými spojenci komunikoval prostřednictvím spojek. Plán neměl konkrétnější obrysy, ale když hrozilo že bude odhalen, spiklenců se zmocnila panika a vznikl plán zavraždit Nerona přímo v Pisonově vile v Baiae. Proti tomu se postavil Piso, tvrdě, že něco takového jako hostitel nemůže připustit. Přestože pravděpodobným důvodem byla jeho obava z toho, kdo by se po Neronově smrti mohl chopit moci v Římě, byl schválen plán, že císař bude zabit v Římě při hrách.\n\nPlán však vyzradil Scaevinův propuštěnec Milichus a jeho manželka, kteří dalšího účastníka spiknutí, Flavia Scaevina, udali. Milichus vypověděl, že dostal od Scaevina příkaz nabrousit dýku, připravit obvazy na rány a prostředky na zastavení krve, a že Scaevinus pořídil závěť, vystrojil hostinu a oblíbené otroky propustil na svobodu. Nic konkrétního však nevěděl a Scaevinovi se zpočátku dařilo podezření lehce odrážet. Protože však vypovídal odlišně od dalšího spiklence, kterého Milichova manželku udala – Antonnia Natala, byli oba podrobeni mučení. Natalis přiznal, že spiknutí se účastnili Piso a Seneca. Scaevinus přidal udání básníka Lucana, Quintiana a další jména. Na základě těchto výpovědí byli mnozí účastníci spiknutí popraveni, jiní přinuceni spáchat sebevraždu. Lateranovi sťali hlavu, Piso si podřezal žíly. Natalis, který na Pisonovu žádost navštívil Senecu, při mučení vypověděl, že Seneca se přímo nezapojil, ale prohlásil, že jeho život je spjat s Pisonovým zdarem. To císaři stačilo a ačkoli Seneca ve skutečnosti ke spiklencům nepatřil, musel na císařův rozkaz spáchat sebevraždu. Zabil se i básník Lucanus. Zprávu o neúspěchu Pisonova pokusu skoncovat s Neronovým režimem přijaly urozené vrstvy s pocitem zklamání i strachu z dalších represí.\n\n"}
{"id": "241172", "url": "https://cs.wikipedia.org/wiki?curid=241172", "title": "Apollinaris Tholus", "text": "Apollinaris Tholus\n\nApollinaris Tholus je malá sopka na povrchu Marsu, která se nachází na severní polokouli západo-jižním směrem od štítové sopky Olympus Mons. Velikost základny dosahuje 35 km. Oblast leží jižním směrem od kráteru Gusev, který byl prozkoumáván automatickým vozítkem Spirit.\n\nPojmenována byla v roce 1997.\n\n\n"}
{"id": "241173", "url": "https://cs.wikipedia.org/wiki?curid=241173", "title": "Fórum dárců", "text": "Fórum dárců\n\nFórum dárců (Czech Donors Forum) je občanské sdružení, které svojí činností již od roku 1997 podporuje rozvoj filantropie v České republice. Členy Fóra dárců jsou významné nadace a nadační fondy a firemní dárci. Fórum dárců mj. provozuje systém dárcovských SMS (tzv. DMS). Poskytuje poradenské a konzultační služby v oblasti firemní filantropie (strategie, výběr vhodného veřejně prospěšného projektu) či legislativních otázek spojených s filantropickými aktivitami (jak založit nadaci, nadační fond, právní a daňové povinnosti).\n\nStěžejními okruhy zájmu Fóra dárců jsou posílení nadací a nadačních fondů, vytváření podmínek firemního dárcovství jako nedílné součásti společenské odpovědnosti firem a zlepšování legislativního prostředí pro filantropii.\n\n"}
{"id": "241174", "url": "https://cs.wikipedia.org/wiki?curid=241174", "title": "Curling na Zimních olympijských hrách 1924", "text": "Curling na Zimních olympijských hrách 1924\n\nSoutěž v curlingu na olympiádě v Chamonix byla vypsána pouze pro muže. Jednalo se o první soutěž v curlingu v historii olympijských her.\n\nV únoru roku 2006, několik dní před zahájením zimních olympijských her 2006, Mezinárodní olympijský výbor rozhodl, že curling v roce 1924 byl oficiálním sportem zimní olympiády a ne sportem ukázkovým, jak tvrdilo mnoho autorizovaných zdrojů (ačkoli MOV tak nikdy neučinil). Toto úřední potvrzení bylo vyvrcholením investigativní kampaně, kterou začaly glasgowské noviny The Herald ve jménu rodin osmi Skotů, kteří vyhráli prvé zlaté medaile v historii olympijského curlingu. Vítězný tým byl vybrán Royal Caledonian Curling Club, Perth, mateřským klubem curlingu.\n\nCurling byl v době olympiády ve Francii málo známý a to bylo také jedním z důvodů, proč závody měly tak málo početnou diváckou obec. Ta byla ale nakonec tímto sportem nadšená, snad pro jeho podobnost s ve Francii tak populárním pétanquem.\n\nZvláštností soutěže bylo, že hráč za Velkou Británii, major D. J. Astley, hrál za Švédy, když v rozhodujícím zápase přemohli Francii. Záznamy MOV vypovídají, že Astley přijal jak stříbrnou medaili za švédský tým, tak zlatou za vítězný tým Velké Británie. Pokud tedy záznamy nelžou, pak je Astley jedinou osobou, která přijala zlatou a stříbrnou medaili v jednom olympijském závodě a jedna z mála osob, které vybojovaly medaile pro různé národy.\n\nSoutěže v curlingu se účastnily pouze Francie, Velká Británie a Švédsko (2 týmy), ačkoli je jako přihlášený uveden i švýcarský tým, ve výsledkové listině je uveden jako „nezúčastnivší se“.\n\nKaždý ze zápasů se hrál na 18 endů.\n\n\nPoznámka: R. Cousin z Velké Británie je v oficiální zprávě uveden jako „nezúčastnivší se“ a tak není známo, zdali obdržel medaili, protože je například známo, že podobný zápis má i skip William Jackson přestože se zápasu účastnil a obdržel i medaili.\n"}
{"id": "241179", "url": "https://cs.wikipedia.org/wiki?curid=241179", "title": "Ausonia Montes", "text": "Ausonia Montes\n\nAusonia Montes je pohoří na povrchu Marsu, které se nachází na jižní polokouli na severovýchodním okraji oblasti Hellas Planitia. Pohoří leží na východním okraji 46 kilometrového impaktního kráteru Torup Crater. Táhne se do délky 158 km. Jedná se o starší útvar vzhledem k okolním tělesům vzniklý nejspíše v období noachian.\n\nAusonia Montes bylo pojmenováno v roce 1991.\n\n\n"}
{"id": "241181", "url": "https://cs.wikipedia.org/wiki?curid=241181", "title": "Steve Yzerman", "text": "Steve Yzerman\n\nSteve Yzerman (* 9. května 1965, Cranbrook, Britská Kolumbie, Kanada) je bývalý kanadský profesionální hokejista, jedna z největších osobností kanadského hokeje. V současnosti zastává funkci generálního manažera týmu Detroit Red Wings. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nSteve Yzerman již jako velmi mladý prokazoval svůj hokejový talent a tak byl roku 1983 draftován týmem NHL Detroit Red Wings.\n\nV té době skomírající Rudá křídla neváhala a hned v následující sezoně jeho služeb využila. Yzerman, ač mladý se rychle adaptoval a hned v první sezoně zaznamenal 87 bodů za 39 gólů a 48 asistencí v osmdesáti zápasech a umístil se na 2. místě v hlasování o nejlepšího nováčka NHL.\n\nI v následujících letech „StevieY“ svůj talent nadále rozvíjel a tak již roku 1986 byl jmenován kapitánem, nejmladším v týmové historii. Začal se tak kolem něho utvářet nový tým. A skutečně, po letech temna se Red Wings opět pravidelně začali účastnit play-off. Zároveň se dařilo i Yzermanovi, který v sezoně 1988/89 dokázal nasbírat 155 bodů za 65 gólů a 90 asistencí, což mu vyneslo Lester B. Pearson Award pro nejlepšího hráče NHL v hlasování ostatních hokejistů. I tak ale stále něco scházelo k tomu, aby detroitští mohli pomýšlet na zisk Stanley Cupu.\n\nTím něčím byl veleúspěšný trenér Scotty Bowman, který tým převzal v roce 1993. Yzerman jím byl donucen potlačit své ofenzivní choutky ve prospěch mužstva, což mělo za následek proměnu Steva v komplexního hráče, který byl schopen dovést tým k vítězství ve Stanley Cupu. V roce 1995 se Red Wings konečně probojovali do finále Stanley Cupu, kde ale podlehli New Jersey Devils. Dva roky nato ale již byli Red Wings úspěšnější, a tak se poprvé po dvaačtyřiceti letech dočkali v Detroitu Stanley Cupu. O rok později se partě okolo Yzermana podařilo triumf zopakovat, Yzerman navíc obdržel Conn Smythe Trophy pro nejužitečnějšího hráče Play-off. V hokejovém Detroitu se Steve Yzerman stal modlou, panem nedotknutelným.\n\nPo čtyřech letech kralování základní části NHL, avšak neúspěchů v Play-off, se Rudým křídlům znovu podařilo roku 2002 dosáhnout na Stanley Cup, znovu s vydatnou pomocí svého dlouholetého kapitána, který navíc v roce 2000 získal Frank J. Selke Trophy pro nejlépe bránícího útočníka v lize - důkaz jeho všestrannosti.\n\nI po zbytek své kariéry zůstal Steve Yzerman věrný Detroitu a jako nejdéle sloužící kapitán v NHL ukončil po sezoně 2005/2006 svou velkolepou kariéru.\n\nKromě výše zmíněných tří získaných Stanley Cupů také mnohokrát reprezentoval Kanadu, se kterou si největší úspěch připsal na Olympijských hrách v Salt Lake City v roce 2002, kde Kanada získala zlaté medaile i s vydatnou pomocí Yzermana.\n\nSteve Yzerman strávil v Detroitu celou svou kariéru, čítající 22 sezón, celkově nastoupil v NHL k 1514 zápasům, ve kterých vstřelil 692 gólů, připsal si 1063 asistencí, což celkově čítá 1755 bodů, což jej řadí na 6. místo v historickém kanadském bodování celé NHL.\n\nI po ukončení aktivní kariéry zůstal Steve věrný „svému“ Detroitu a pracoval zde v pozici viceprezidenta.\n\nNavíc se ujal role generálního manažera kanadské hokejové reprezentace, má tedy na starosti výběr trenérů a je zodpovědný i za výběr hráčů do kanadského národního týmu.\n\n25. května 2010 se stal generálním manažerem klubu Tampa Bay Lightning. V září 2018 z funkce odstoupil a v dubnu 2019 byl jmenován generálním manažerem týmu Detroit Red Wings. \n\n\n"}
{"id": "241186", "url": "https://cs.wikipedia.org/wiki?curid=241186", "title": "Boeing 767", "text": "Boeing 767\n\nBoeing 767 je středně velký dvoumotorový proudový širokotrupý dopravní letoun pro střední až velké vzdálenosti vyvinutý a vyráběný společností Boeing Commercial Airplanes. Byl to první dvoumotorový širokotrupý letoun firmy Boeing a první dopravní letadlo se skleněným kokpitem a dvoučlennou posádkou. Stroj má dva dvouproudové motory, konvenční ocasní plochy a pro snížený aerodynamický odpor superkritický design křídla.\nNavržený byl jako menší širokotrupé letadlo, ve srovnání s dřívějším typem Boeing 747, s kapacitou 181 až 375 cestujících a doletem 3 850 až 6 385 námořních mil (4 431 až 7 340 mil; 7 130 až 11 825 km) v závislosti na variantě. Vývoj 767 probíhal v tandemu s úzkotrupým dvoumotorovým typem Boeing 757, čímž oba typy sdílely konstrukční rysy, které dovolily posádkám získat běžnou typovou kvalifikaci pro provoz obou modelů.\n\nBoeing 767 se vyrábí ve třech délkách trupu. Původní model 767-200 vstoupil do služby v roce 1982, v roce 1986 následoval model 767-300 a varianta 767-400ER s prodlouženým doletem v roce 2000. Modely 767-200ER a 767-300ER s prodlouženým doletem vstoupily do služby v letech 1984 a 1988, zatímco v roce 1995 debutovala nákladní verze 767-300F. V rámci různých programů byly přestavěny i osobní modely řady 767-200 a 767-300 na nákladní verze, zatímco vojenské varianty zahrnují průzkumný letoun E-767, tankovací letouny KC-767 a KC-46 a VIP letouny. Mezi motory používané na modelu 767 patří General Electric CF6, Pratt & Whitney JT9D a PW4000 nebo Rolls-Royce RB211.\n\nPrototyp letounu Boeing 767-200 (N767BA, výr. č. 22233/1) vzlétl 26. září 1981 z Paine Field se zkušební osádkou kapitána Toma Edmundse. \nDo komerčního provozu byl model 767 uveden společností United Airlines, která ho převzala 19. srpna 1982 a 8. září jej nasadila na lince Chicago–Denver. Letoun byl zpočátku provozován na domácích a mezikontinentálních trasách, během nichž prokazoval spolehlivost dvoumotorové konstrukce. Model 767 se také v roce 1985 stal prvním dvoumotorovým dopravním letounem, který byl použit na prodloužených zámořských letech. Poté se dostal do nepřetržité služby na středních až dálkových mezikontinentálních trasách. V roce 1986 zahájil Boeing studie ohledně větší kapacity modelu 767, což nakonec vedlo k vývoji typu Boeing 777. V 90. letech se stal typ 767 nejčastěji používaným dopravním letadlem pro transatlantické lety mezi Severní Amerikou a Evropou.\n\nDále je Boeing 767 prvním dvoumotorovým širokotrupým typem, který dosáhl 1 000 kusů dodaných letadel. Do května 2019 přijal Boeing 1 248 objednávek na model 767 od 74 zákazníků s 1 151 doručenými letouny. V červenci 2018 bylo celkem 742 těchto letadel v provozu. Nejoblíbenější variantou je 767-300ER s 583 dodanými kusy. Největším operátorem je se 77 letouny Delta Air Lines. Mezi konkurenty stroje patří Airbus A300, A310 a A330-200. Varianty 767, které nejsou určeny k přepravě cestujících, zůstanou v roce 2019 ve výrobě, zatímco nástupce pro osobní dopravu - Boeing 787 - do služby vstoupil v roce 2011.\n\n767-200 je první model z rodiny Boeing 767. Výroba tohoto modelu začala 6. července 1979 a používal se v letech 1981 až 1994. Tento model nemá přímého nástupce, měl být nahrazen modelem Boeing 787-3. Ten se ale nakonec pro malý zájem zrušil.\n\n767-200ER je verze Boeingu 767-200 s delším doletem (Extended Range) zalétaná 6. března 1984. Do provozu byl uveden 27. března 1984 leteckou společností El Al. Stal se prvním modelem Boeingu 767, který zaletěl non-stop transatlantický let (El Al, 4X-EAC, Seattle-Tel Aviv). Během své existence překonal několik dálkových letů pro dvoumotorová letadla. Tato verze byla nahrazena modelem Boeing 787-8.\n\n767-300 je prodloužená verze Boeingu 767-200 o 6,43 m vyrobená pro Japan Airlines. Konstrukce centroplánu a přistávací zařízení byly zesíleny. První let absolvoval 30. ledna 1986 v Everettu (N767S), JAL B767-300 na své linky uvedla 20. října 1986 (JA8234).\n\n767-300ER je verze modelu 767-300 s prodlouženým doletem a vyšší vzletovou hmotností. První vzlet proběhl 19. prosince 1986 v Everettu (N767GE), do provozu poprvé vstoupil u společnosti American Airlines 3. března 1988. V roce 1995 Boeing 767-300ER absolvoval jako první Boeing 767 transpacifický let.\n\n767-300F je nákladní verze modelu Boeing 767-300ER vyrobená pro United Parcel Service. B767-300F má zesílený podvozek, konstrukci křídla, centroplán a podlahu, do níž byl nově vestavěn systém automatické manipulace s nákladem. Z trupu byla odstraněna okna a veškeré vybavení hlavní kabiny. První let nákladní verze absolvovala 20. června 1995 (N301UP), do provozu byl uveden 16. října 1995 společností UPS.\n\n767-400ER je prodloužená verze modelu 767-300ER, která vyplnila mezeru na trhu a ve společnostech Delta Air Lines a Continental Airlines nahradila flotilu letounů Lockheed L-1011 a McDonnell Douglas MD-11. Křídlo s větším rozpětím bylo zakončeno zalomenými horizontálními winglety. B767-400ER poprvé vzlétl 9. října 1999 (N76400), do provozu vstoupil 15. září 2000 u dopravce Continental Airlines na lice Newark-Orlando.\n\nBoeing 767AST (N767BA, výr. č. 22233/1) je letoun určený k monitorování drah balistických raket. Vznikl přestavbou prvního prototypu B767-200, který stál po vyřazení odstavený ve výrobním závodě v Seattlu. V červnu 1984 byl předán firmě Space and Communications, která byla pověřena vývojem. Ve výrobním závodě v Everettu byl stroj podroben celkové přestavbě, během které byla na horní část trupu instalována nástavba s elektronikou Hughes Aircraft Electro-O.D.S. dlouhá 26,2 m, která je schopná detekovat přilétající balistické rakety na vzdálenost 1852 km. Poslední modernizace palubního vybavení proběhlo v roce 1991 v rámci úkolů letounu během války v Perském zálivu. Osádku tvoří dva piloti, palubní technik a 14 operátorů-specialistů. Základnou B767AST je Military Flight Center v Seattlu.\n\nBoeing E-767 AWACS je letoun včasné výstrahy vycházející z B767-200ER, jehož čtyři exempláře (č. 501 až 504) převzaly v letech 1998 a 1999 Japonské vzdušné síly sebeobrany. Od 25. března 1999 stroje vykonávají službu u 2. letky 601. AEW Group. Letouny pohání dvojice proudových motorů General Electric GE CF6-80C2, které jsou osazeny generátory Telephonics pro posílení palubní letecké sítě. Základním vybavením je vyhledávací radar Northrop Grumman AN/APY-2 s otočnou anténou o průměru 9,14 m, umístěnou na dvou pylonech nad zadní částí trupu. Osádku tvoří dva piloti a 19 operátorů-specialistů.\n\nKC-767 Tanker Transport je model Boeing 767 určený na doplňování a přepravu paliva ve vzduchu. Tento model používají japonské síly sebeobrany a italské letectvo.\n\nLetadlo čínského prezidenta – v roce 2000 koupila čínská vláda letoun Boeing 767-300ER jako letadlo pro prezidenta. Původně bylo vyrobeno pro americkou společnost Delta Air Lines, později ho koupila společnost China United Airlines. Po dodávce pro vládu bylo letadlo v San Antoniu v Texasu přestavěno pro potřeby prezidenta.\n\nLetadla Boeing 767 měla během existence 6 nehod s 568 oběťmi a dvě bez obětí. Stala se také pětkrát obětí únosu s 282 oběťmi. S typem Boeing 767 byly spáchány teroristické útoky na 11. září 2001. Let č. 11 společnosti American Airlines, Boeing 767-223ER (N334AA) havaroval do severní věže, let č. 175 společnosti United Airlines, Boeing 767-222 (N612UA) havaroval do jižní věže WTC – Světového obchodního centra. 767-260ER společnosti Ethiopian Airlines byl unesen, během letu do Austrálie mu došlo palivo a piloti museli nouzově přistát na hladinu Indického oceánu u Komorských ostrovů. Přistání se nepovedlo a konstrukce letounu se zhroutila. Ze 175 lidí na palubě přežilo 50. Velkou pozornost vzbudila nehoda letu Lauda Air 004; Boeingu 767-3Z9ER (OE-LAV; Wolfgang Amadeus Mozart) se po startu z letiště v Bangkoku samovolně vysunul obraceč tahu. Letoun přešel do pádu a vinou přetížení se konstrukce letounu roztrhla ještě ve vzduchu. Všech 223 lidí zahynulo.\n\nJediná letecká společnost, která na českém území provozovala tento letoun byla společnost Travel Service. Typ Boeing 767-300ER registrace TF-FIB (výrobní číslo 25365) byl pronajat na zimní sezóny 2008/2009 a 2010/2011 od islandské společnosti Icelandair. \n\nAmerická společnost Delta Air Lines obsluhuje Boeingy 767-400 linku z Letiště JFK v New Yorku na Letiště Václava Havla Praha. \n\n"}
{"id": "241193", "url": "https://cs.wikipedia.org/wiki?curid=241193", "title": "Cydonia", "text": "Cydonia\n\nVýraz Cydonia má více významů:\n"}
{"id": "241194", "url": "https://cs.wikipedia.org/wiki?curid=241194", "title": "Acidalia Planitia", "text": "Acidalia Planitia\n\nAcidalia Planitia je planina na povrchu Marsu, která se nachází na severní polokouli východním směrem od oblasti Tharsis, na západ od Arabia Terra a severně od Valles Marineris. Planina se rozkládá na území rozkládající se na 2300 km. Na planině se nachází i známá oblast Cydonia, na které byl pozorován útvar známý pod názvem „tvář na Marsu“, který jak se později ukázalo není nic jiného než přírodní útvar.\n\nPojmenována byla v roce 1973. V dnešní době existuje geologická mapa oblasti s rozlišením 1:1 000 000.\n\n\n"}
{"id": "241204", "url": "https://cs.wikipedia.org/wiki?curid=241204", "title": "Francouzská obrana", "text": "Francouzská obrana\n\nFrancouzská obrana je šachové zahájení charakterizované tahy 1.e4 e6 (ECO C10-C19)\n\nPoprvé se o něm již zmiňuje Lucena v roce 1497.\nZahájení bylo pojmenováno podle korespondenční partie Londýn-Paříž, 1834. Téhož roku se také objevilo v zápase McDonnell-La Bourdonnais.\n\nFrancouzská obrana je typická tím, že bělopolný střelec černého je často uzavřený. Tento fakt vedl kdysi některé teoretiky k názoru, že zahájení je slabší. Časem se však ukázalo, že francouzská obrana je zahájením plnohodnotným, neboť černý získává dostatečnou protihru na dámském křídle.\n\nČasto zde dochází k pro francouzskou obranu typickému zablokování středu, kdy má bílý pěšce na d4, e5 a černý na e6, d5. Tento střed pak černý napadá tahem c7-c5, díky čemuž získává protihru.\n\nDnes je v partiích mistrů francouzská obrana po sicilské obraně a španělské hře třetím nejčastějším zahájením vyskytujícím se po 1.e4.\n\nBěžně se objevuje i v partiích světové špičky. Hrávají ji Alexandr Morozevič, Vasilij Ivančuk, Viswanathan Anand, Jevgenij Barejev, Artur Jusupov, Alexandr Chalifman a další.\n\n1. e4 e6 2. d3 (ECO C00)\n\nVzniká i po 2. De2 s pozdějším d3\n\n2. De2 hrával již M.Čigorin a tah 2. d3 oživil R.Fischer.\n\nMimo hlavní linii je varianta s d3 nejlepší alternativou.\nFianchettuje-li bílý bělopolného střelce, tak tato varianta je často podobná královské indické s obrácenými barvami. Vede ke složité hře.\n\n1. e4 e6 2. d4 d5 3. exd5 exd5 (ECO C01)\n\nPozice má symetrický charakter a je vyrovnaná.\n\n1. e4 e6 2. d4 d5 3. e5 (ECO CO2)\n\nBílý blokuje střed a získává prostorovou převahu, za to má ale černý protihru umožněnou napadáním středového pěšce d4.\n\n1. e4 e6 2. d4 d5 3. Jd2 (ECO C03-C09)\n\nBílý si zde nechce znehodnotit pěšcovou strukturu.\n\n\n1. e4 e6 2. d4 d5 3. Jc3 (ECO C10-C19)\n\nJe nejčastější odpovědí bílého.\n\n1. e4 e6 2. d4 d5 3. Jc3 dxe4 4. Jxe4 (ECO C10)\n\ntéž Otevřená varianta; černý uvolňuje napětí v centru a výměnami se snaží vyrovnat hru\n\n1. e4 e6 2. d4 d5 3. Jc3 Jf6\n\n4. e5 Jfd7 (ECO C11)\n\n1. e4 e6 2. d4 d5 3. Jc3 Jf6 4. Sg5 Sb4 (ECO C12)\n\nčerný se pokouší o protiakci a po nejčastějším 5. e5 h6 6. Sd2! Sxc3 7. bxc3 Je4 8. Dg4 vzniká pozice s iniciativou bílého, bez rošády, černý tu má protišance\n\n\n1. e4 e6 2. d4 d5 3. Jc3 Jf6 4. Sg5 dxe4 (ECO C13)\n\n4. Jxe4 Se7 (4… Jbd7 by vedlo k Rubinsteinově variantě)\n\nnyní po nejlepším 5. Sxf6! má černý dvě možnosti\n\n1. e4 e6 2. d4 d5 3. Jc3 Sb4 (ECO C15-C19)\n4. e5\n\nhlavní pokračování; jiné možnosti jsou:\n4… c5\nprincipiální pokračování; černý může zvolit i jiné tahy s cílem vyměnit bělopolné střelce, bílý má však prostorovou převahu\n5. a3\n\nvzácně se dnes objeví i 5. Sd2\n5… Sxc3+\n\nna tomto místě je možný méně častý ústup 5… Sa5 na což nejlépe bílý reaguje 6. b4! cxd4 7. Jb5! Sc7 8. f4 s prostorovou převahou\n6. bxc3 Je7\n\nVýchozí pozice varianty. Bílý má prostorovou převahu a dvojici střelců, má ale také dvojpěšce a černý může aktivně rozvíjet protihru.\n\nmožný je i tah 6… Dc7 který často přechází do varianty \"Je7 \"\n7. Dg4\n\nnejenergičtější a nejčastější, na tomto místě má ale bílý i řadu jiných alternativ\n7… Dc7\n\nagresivní odpověď, černý obětuje pěšce za protihru\n\nplnohodnotnou alternativou je zde\n8. Dxg7 Vg8 9. Dxh7 cxd4 10. Je2 (možné je i 10. Kd1) 10… Jbc6 11. f4 Sd7 12. Dd3 dxc3 zde se varianta dále větví, hra je nejasná\n\n"}
{"id": "241206", "url": "https://cs.wikipedia.org/wiki?curid=241206", "title": "Klaksvík", "text": "Klaksvík\n\nKlaksvík (dánsky: \"Klaksvig\", islandsky: \"Klakksvík\") je druhé největší město na Faerských ostrovech a také je hlavním městem severních ostrovů. Leží na ostrově Borðoy. Ve městě je rozvinutý rybářský průmysl, roku 2007 zde žilo 4 666 obyvatel. Klaksvík byl vytvořen spojením čtyř vesnic. V roce 2006 byl postaven podmořský tunel, který spojuje Klaksvík a Leirvík.\n\nÚzemí, kde dnes Klaksvík leží bylo osídleno již v době Vikingů, jak dokazují výzkumy. Také zde byl místní veřejný soud, tzv. várting. První záznamy pocházejí z roku 1584. Původně zde stály čtyři statky, kolem kterých se vytvořily vesnice:\nTyto vesnice se nakonec roku 1938 spojily do jediného města – Klaksvíku. Díky velkému rozvoji města zde vznikl centrální sklad pro všechny ostrovy v okolí. Roku 1960 byl Klaksvík nejdůležitější rybářský přístav Faerských ostrovů. V dubnu roku 2006 byl otevřen podmořský tunel Norðoyatunnilin, který město spojuje s Leirvíkem na ostrově Eysturoy.\n\nKlaksvík leží na ostrově Borðoy, největším z faerských severních ostrovů. Město se nachází v údolí u malého fjordu mezi horami Myrkjanoyrarfjall (689 m), Háafjall (647 m), Hálgafelli (503 m) a Klakkur (414 m), které Klaksvík vděčí za své jméno. Klakkur je vrchol hory a vík je záliv.\n\nVedle rybářského průmyslu poskytuje obživu obyvatel Klaksvíku také pivovarnictví, ve městě sídlí firma Föroya Bjór. Druhá pivovarnická firma, Restorffs Bryggjarí, sídlí v Tórshavnu.\n\nZ Klaksvíku se do hlavního města Tórshavnu na ostrově Streymoy dostanete po cestě přes ostrov Eysturoy, mezi Borðoy a Eysturoy je podmořský tunel Norðoyatunnilin, mezi Eysturoy a Streymoy je most. Mezi Klaksvíkem a Leirvíkem na ostrově Eysturoy funguje také námořní doprava. Jízda autobusem do Tórshavnu trvá cca 1,5 hodiny.\n\nJednou z nejznámějších památek Klaksvíku je Christianskirkjan z roku 1963 s volně stojící zvonicí. Kostel má cca 4000 let starou křtitelnici. Nedaleko kostela se nachází muzeum Norðoya Fornminnissavn umístěné ve starém obchodním domě z roku 1838.\n\nV ulici Skúlavegur je škola s velkým bronzovým reliéfem Børn og bátur (Děti a loď). Rozměry reliéfu jsou 1,7 × 4,6 metrů a roku 1976 ho vytvořil faerský umělec Fridtjof Joensen (narozen roku 1920).\n\nVzdálenější zajímavostí Klaksvíku je les Viðarlundin úti í Grøv, nacházející se na jihovýchodě města. Založen byl roku 1980 a pokrývá plochu 3,3 ha. Na kraji lesa teče potok, u kterého se smí grilovat. Nedaleko něj jsou na louce zbytky základů oválné stavby z doby Vikingů. V lednu 2006 byl les značně rozšířen směrem na severovýchod. Les nyní zasahuje až k vodopádu, kde se můžete koupat.\n\nKlaksvík má od roku 1915 vlastní regionální noviny – Norðlýsið.\n\nNa hudební festival Summarfestivalur přichází ročně tisíce návštěvníků.\n\nVe městě sídlí fotbalový tým KÍ Klaksvík, také zde se zde nachází šachový tým Klaksvíkar Talvfelag (KTF).\n\n"}
{"id": "241211", "url": "https://cs.wikipedia.org/wiki?curid=241211", "title": "Welwitschie podivná", "text": "Welwitschie podivná\n\nWelwitschie podivná (\"Welwitschia mirabilis\") (také velvičie) je vytrvalá stálezelená rostlina. Je jediným žijícím zástupcem rodu welwitschie i čeledi welwitschiovité. Čeleď přísluší do fylogeneticky velmi prastarého řádu liánovcotvaré, kterému jsou nejblíže příbuzné jehličnany z řádu borovicotvarých.\n\nWelwitschia je pojmenovaná po svém objeviteli, jímž byl průzkumník, botanik, cestovatel a lékař jménem Friedrich Welwitsch (1806 - 1872), který ji nalezl v roce 1859 při svých výzkumných cestách pro portugalskou vládu po jižní Angole. Welwitsch, vlastním jménem Friderik Velbič, byl příslušníkem tv. korutanských Slovinců (slov. Koróški Slovénci, něm. Kärntner Slowenen) žijících po dlouhá léta v rakouských Korutanech.\n\nJe to endemit Namibské pouště na západním Atlantickém pobřeží Namibie a Angoly v jižní Africe. Rostlina roste výhradně v extrémním pouštním ekosystému. K moři přiléhající část této oblasti se také nazývá pobřeží Koster (Skeleton Coast). Nejvíce jsou welwitschie rozšířené v oblasti Cabo Negro mezi 15 až 16 ° jižní šířky v Angole, rozptýlená populace roste mezi 20 až 24 ° jižní šířky v Namibii. Většina exemplářů není od pobřeží Atlantského oceánu vzdálená více než 80 km. Rostou ve vyschlých řečištích, otevřených pláních i ve svazích a na kopcích, kde je plný sluneční svit po 300 dnů v roce.\n\nPodnebí v těchto opuštěných končinách je vskutku nehostinné. V některých létech neprší vůbec, dlouhodobý roční průměr spadu dešťových srážek je zde od 20 mm na pobřeží až po 120 mm ve vnitrozemí (v Praze 550 mm), denní teplota vzduchu zde dosahuje až 50 °C a v noci klesá jen na 7 °C. Nedostatkovou vodu rostliny získávají svými listy z pravidelných mlh, které se cca 300 dnů v roce táhnou v ranních hodinách od pobřeží asi 130 km do vnitrozemí. Vznik těchto mlh a bezdeštného počasí je způsobován střetem studeného vzduchu přicházejícího od oceánu a teplého z pouště, teplá vrstva se drží nahoře a vlhká chladná zasahuje do vnitrozemí. Předpokládá se, že takto si welwitschie snižují deficit dešťových srážek o 50 mm za rok.\n\nWelwitschie jsou dvoudomé jednopohlavné vytrvalé rostliny s krátkým stonkem, dlouhým kořenem a se dvěma stále dorůstajícími listy. Při pohledu z dálky mají vzhled nevzhledné, neuspořádané hromádky odpadků.\n\nDřevnatý stonek bývá běžně vysoký maximálně do 50 cm, nahoře má vegetační vrchol, který dorůstá do tvaru konkávního disku s vlnitými okraji o průměru výjimečně i přes 1 metr. Vyrůstají z něho brachyblasty nesoucí rozmnožovací orgány uspořádané do šištic. Stonek přirůstá velice pomalu, cca 1 mm za rok, je to ovlivněno místními podmínkami. Někdy je jeho vrchol v úrovni terénu.\n\nStonek vychází z hluboko sahajícího mohutného kůlovitého kořene, který za silných větrů ukotvuje rostlinu v nestabilní písčité zemině a pomáhá získávat podzemní vodu z hloubky až 18 metrů. Podle Chrise Bornmana však kořen dosahuje jen do hloubky, která se zhruba rovná rozpětí živých listů od špičky po špičku. Kořen může mít u starých exemplářů v průměru i přes 1 metr, vespod je zakončen tenkým, až 3 m dlouhým vlasem. Těsně pod povrchem má kořen široce rozvětvené kořenové vlásečnice, které absorbují vodu listy nashromážděnou z rosy a svedenou do půdy. Horní část kořene slouží jako rezervoár vody.\n\nListy welwitschie jsou nejdelší z celé rostlinné říše. Po vyklíčení zajišťují dva děložní lísky fotosyntézu po dobu asi 1,5 roku. Až dosáhnou délky 25 až 35 cm, začnou vyrůstat z bazálních meristémů dva pravé listy. Ty na bázi neustále dorůstají a na svých koncích se vlivem přírodního prostředí neustále třepí a odumírají, mnohdy se dělí do několika pruhů a vypadá to, že je listů více. Vypadají jako dvě tenké pokroucené stuhy, jsou ale silně sklerenchymatizované a spíše připomínají dřevo. Svým nahloučením okolo středu rostliny zavlažují kořen zkondenzovanou vodou z rosy, zastiňují půdu v nejbližším okolí, udržují ji vlhkou a chrání ji před větrnou erozí, která je na otevřených pláních obzvláště silná. Uvnitř listů jsou četné, podélně vedené cévy které se různě napojují nebo končí slepě v mezofylu. Povrch listů je opatřen mnoha dýchacími průduchy, až 22 000 na 1 cm². Na rozdíl od většiny pouštních rostlin které mají průduchy pro snížení výparu vody jen na spodní straně odvrácené od slunce, mají je welwitschie na obou stranách. Průduchy zajišťují nejen dýchání (O a CO), ale také pro rostlinu získávají životodárnou vláhu z mlh. Průduchy se při vlhkém vzduchu otvírají a při suchém zavírají, rostliny dýchají jen v noci.\n\nNejdelší nalezené listy jsou dlouhé 6,2 m (živá i odumřelá část) a široké 1,8 m. Nejvyšší rostlina je vysoká 1,8 m, jiná je zase široká 7,8 m. List roste při dobrých klimatických podmínkách rychlostí 8 až 15 cm za rok, z toho se odvozuje nejdelší věk od 500 do 1000 let. Datování radiouhlíkovou metodou C stanovilo max. stáří na 500 až 600 let. Mnohdy uváděná stáří 1500 nebo 2000 let nemají vědecká zdůvodnění.\n\nProtože welwitschie patří k nahosemenným rostlinám, je jasné, že nemají květ, ten je výsadou krytosemenných. Vajíčka samičích rostlin nejsou zcela holá, bez ochrany, jsou kryta obalem připomínajícím listen (proto této skupině rostlin říkáme také obalosemenné). Pro zjednodušení budeme zde nepřesně nazývat její reprodukční orgány květem a proces vedoucí k oplodnění kvetením. Vlastní kvetení je závislé na teplotě, je aktivováno až při teplotě 38 °C. Nutno připomenout, že jsou to rostliny dvoudomé, jedna welwitschie má samčí a některá jiná samičí květy.\n\nMenší samčí i větší samičí květy jsou tvořeny šišticemi lotosové až zelenomodré barvy a obsahují dostatek sladkého nektaru který obsahuje z 50 % cukry. Samčí šištice má čtyři řady semenných šupin, v jejichž paždí je 6 tyčinek nitkami srostlými k sobě, každá nese na vrcholu tři prašníky. Samčí květy obsahují poměrně málo pylu.\n\nSamičí šištice má také čtyři řady šupin, v paždí každé je po jednom vajíčku se dvěma obaly, z nichž jeden je trubičkovitě protažen a připomíná čnělku v květu krytosemenných rostlin. V době uvolňování pylu se vytváří polinační kapka, která zrychluje vniknutí pylového zrna do vajíčka. Zárodečníky se v gametofytu nevytvářejí. Opylování, tj. přenesení pylu ze samčí rostlin na samičí, zajišťují převážně ploštice (\"Probergrothius (= Odontopus) sexpunctalis\") z čeledi ruměnicovitých a různé vosy, brouci, mouchy i motýli. Takto mohou být navzájem opyleny i rostliny hodně od sebe vzdálené. Květy ve velkém navštěvují mravenci, ti se ale na opylení nepodílejí. Hmyzosnubné opylování je zde zvláštnosti, protože nahosemenné rostliny bývají převážně opylovány větrem.\n\nPři dozrání semen se šištice mění v plodovou semennou šišku. Semena, jen s malým množstvím endospermu, dozrávají ve třech obdobích: v červenci/srpnu, prosinci a květnu/dubnu. Velké welwitschie vytvářejí 60 nebo 100 samičích šištic a mohou vyprodukovat i 10 000 semen, přitom úspěšnost opylení je asi 50 %. Semena jsou zralá asi za 9 měsíců po opylení. Plodová šiška se rozpadá a semena s blanitými křídly, dosahující velikosti 35 x 25 mm, jsou roznášena větrem. Zůstávají životaschopná po mnoho let, vyklíčí jen po déletrvajících deštích. Protože v tamních podmínkách intenzivní déšť přichází někdy i v intervalech desítek let, je v některých oblastech hodně rostlin stejně starých. Mnoho semen, odhaduje se více než 80 %, je během čekání na vyklíčení zničeno rozšířenou plísní kropidlák černý (\"Aspergillus niger\").\n\nSemena welwitschie jsou tvořena vlastním semenem a blanitou slupkou skládající se z okřídlených segmentů. Tento tvar semene umožňuje intenzivním poryvům větru vanoucích touto oblastí rozšiřovat je do širokého okolí. Většina semen má malou šanci na vzklíčení, asi jen 50 % je schopno vyklíčit a asi 80 % bývá infikováno houbovými chorobami, semena také konzumuje hmyz a drobná pouštní zvířata. Předpokládá se, že v přírodě jen 1 % semen vyklíčí a vyvine se z něj zralá rostlina, která má už minimum nepřátel.\n\nPřestože žije a rozmnožuje se welwitschie tak zvláštním způsobem, není příliš náročné ji vypěstovat v domácích podmínkách, semena se nabízejí ke koupi na internetu. Semena zasazena po důkladném navlhčení v propustného substrátu, s velikosti zrn 2 až 5 mm, vypustí děložní lístky již po týdnu. Při dalším pěstování je nutno při zálivce dodržet dvě zásady: zemina nesmí přeschnout (rostlina nemá k dispozici mlhu) a zemina nesmí být přemokřena (rostlina přemokření v poušti nezažívá). Můžeme ji v bytě pěstovat na parapetu okna orientovaného k jihu, vyžaduje co nejvíce slunce. I v ideálním prostředí welwitschie roste velice pomalu, pěstitelské úspěchy jsou málo zřetelné.\n\nPřímý užitek z této rostliny mají pouze cestovní kanceláře, hlavně jihoafrické, které k největším exemplářům pořádají nejrůznější druhy zájezdů. Domorodci dříve v době nedostatku potravy pekli v horkém popelu středy samičích rostlin, říkali jim pouštní cibule (herero onyanga). Antilopy a nosorožci při nedostatku vody žvýkají listy a tvrdá vlákna vyplivují.\n\nPřestože ekonomický přínos welwitschie je minimální, zaslouží si tento prastarý raritní endemit, jako každý jiný druh, zůstat zachován na Zemi i pro další lidská pokolení.\n\nRoste sice velice pomalu a jen na ohraničeném území, není tam ale vzácná. Nic nenasvědčuje tomu, že welwitschie je ohrožená nebo je dokonce před vyhynutím. Přesto je v Angole i v Namibii chráněna zákonem.\n\nWelwitschia je jedním ze zázraků evoluce. Původně šlo pravděpodobně o strom rostoucí v pralese. Před miliony lety prales ustoupil a kvůli klimatickým změnám se z této oblasti stala poušť. Welwitschie byla jedinou rostlinou onoho pralesa, která byla schopna se natolik změnit a přizpůsobit, aby novým drsným podmínkám odolala.\n\nNěkteří odborníci rozlišují dva poddruhy Welwitschie:\n\n"}
{"id": "241220", "url": "https://cs.wikipedia.org/wiki?curid=241220", "title": "Koordinační číslo", "text": "Koordinační číslo\n\nPro určení struktury koordinační sloučeniny je důležitá znalost koordinačního čísla, což je počet σ vazeb mezi centrálním atomem a ligandy. Toto číslo odpovídá počtu ligandů pouze v případě jednovazných (\"monodentátních\") ligandů. Hodnota koordinačního čísla běžných komplexů se pohybuje mezi dvěma a devíti, ale např. u lanthanoidů můžeme pozorovat i vyšší koordinační čísla.\n\nZakladatel oboru koordinační chemie je Alfred Werner, který roku 1893 vypracoval novou koncepci o chemických vazbách. Hlavní vazba (oxidační číslo) je vyrovnávána anionty a vedlejší vazba (dnes koordinační číslo), ve které mohou být jak anionty tak elektroneutrální částice a ve velmi vzácných případech i kationty. Jelikož v této době neexistovala rentgenostrukturní analýza, musela se stereochemie komplexů studovat výhradně chemickými metodami. Při studijních se vycházelo zejména z přípravy izomerů koordinačních sloučenin. Během dvaceti let bylo připraveno velké množství komplexů od nejrůznějších kovů a pomocí nich se určovalo, jaké prostorové uspořádání komplexy mají.\n\n\n\n\n\"Některé ligandy mají vžité zkratky, které se ve vzorcích používají, jejich význam je uveden na stránce o Názvosloví koordinačních sloučenin.\"\n\nToto číslo je známo pouze u komplexů Cu, Ag, Au a Hg, které mají plně zaplněné d-orbitaly. Struktura těchto komplexů je lineární. Typickým příkladem je kation diamminostříbrný [Ag(NH)], který je na obrázku.\nToto koordinační číslo je velmi vzácné. Tvar komplexu je rovnostranný trojúhelník. Je známé jen u některých komplexů s objemnými ligandy jako je například [Cu{SC(NH)}]. Z komplexů s jednoduššími ligandy je toto koordinační číslo známo pouze u trijodidortuťnatého aniontu [HgI] (na obrázku) v kombinaci s vhodným kationtem - SMe[HgI] má tvar rovnostranného trojúhelníku, ale NMe[MeI] polymeruje na koordinační číslo 4. Dalším příkladem koordinačního čísla 3 jsou komplexy s prostorově náročnými ligandy, které si toto koordinační číslo vynucují - [Fe{N(SiMe)}], [Cu{SC(NH)}] a [Cu(SPPH)]ClO. U některých komplexů je toto koordinační číslo pouze zdánlivé - například [CuCl] je ve skutečnosti polymerní koordinační číslo 4.\n\nToto koordinační číslo je druhé nejběžnější a odpovídá mu tetraedrické a čtvercové uspořádání koordinační sféry. Výběr mezi oběma geometriemi závisí do určité míry na elektronové konfiguraci centrálního atomu. \n\nJestliže jde o atom se sféricky symetrickou elektronovou konfigurací (elektrony jsou pravidelně uspořádány kolem jádra), pak se budou ligandy snažit uspořádat tak, aby byly co nejdále od sebe. Tomu odpovídá tetraedrické uspořádání. Tato situace nastává u komplexů s a p-prvků (např. [BF]) a u těch d-prvků, které buď dosáhly skupinového oxidačního čísla (všechny orbitaly prázdné, např. Mn - MnO), nebo mají konfiguraci d příp. d (symetrické konfigurace, např. Fe, Cu - [Cu(py)], Ni - [Ni(CO)]).\n\nCentrální atomy s jinou konfigurací budou preferovat čtvercové uspořádání komplexů. Platí to především pro konfiguraci d (Pd, Pt), která ve většině případů vede ke čtvercovému uspořádání (výjimku tvoří Ni, který tvoří běžně také tetraedrické komplexy). Čtvercové uspořádání ovšem vyžaduje alespoň jeden volný d orbital pro hybridizaci dsp.\n\nJsou-li rozdíly v energii mezi čtvercovým a tetraedrickým uspořádáním malé (např. u\nněkterých komplexů Ni nebo Cu), mohou existovat komplexy v obou geometriích nebo může mezi oběma docházet k vzájemné přeměně - (NH)[CuCl] je čtvercový a Cs[CuBr] je přibližně tetraedrický. Čtverec a tetraedr jsou pak spíše extrémními možnostmi uspořádání ligandů a skutečný tvar leží někde mezi nimi. Tento jev se nazývá konformační izomerií a je o něm pojednáno níže.\n\nKomplexy s koordinačním číslem 4 mají historický význam, protože se jich v počátcích koordinační chemie využívalo k důkazům stereochemie komplexů, založených na shodě v počtu předpovězených a experimentálně získaných izomerů. Komplex [Mab] (\"a\" a \"b\" jsou různé jednovazné ligandy) má ve čtvercovém uspořádání izomery \"cis\" a \"trans\", ale tetraedrické uspořádání žádné izomery nemá. Například komplex [Pt(NH)Cl] byl připraven v podobě dvou izomerů, a proto se předpokládalo, že jde o čtvercové uspořádání. Co když ovšem nejde o izomerii \"cis\" a \"trans\". Existuje i jiná izomerie a totiž konformační - jeden izomer by mohl být tetraedrický a druhý čtvercový. Dnes se již ovšem ví, že komplex [Pt(NH)Cl] je čtvercový a jeho izomery jsou skutečně \"cis\" a \"trans\".\n\nKoordinační číslo 5 bylo dříve považovalo za vzácné. Dnes jsou známy komplexy s tímto koordinačním číslem od všech centrálních atomů s konfigurací od d do d. Tomuto koordinačnímu číslu odpovídají dvě mezní struktury – čtvercová pyramida ([VO(acac)]) a trigonální bipyramida. Jelikož energie přeměny jedné limitní struktury v druhou je často malá, má většina komplexů strukturu odpovídající přechodu mezi oběma geometriemi. Mnohé sloučeniny s pětivazným centrálním atomem se chovají způsobem, který označujeme jako fluxionální. To znamená, že existují ve dvou nebo více chemicky ekvivalentních strukturách, které přecházejí jedna v druhou takovou rychlostí, že je nelze vzájemně rozlišit fyzikálním měřením. Často je závislé uspořádání ligandů na mřížkových silách - např. v komplexu [Cr(tn)][Ni(CN)] má aniont penta(kyanido)nikelnatý tvar čtvercové pyramidy a v komplexu [Cr(en)][Ni(CN)] tvar deformované trigonální bipyramidy. Obecně však platí, že podle teorie VSEPR jsou komplexy p-prvků trigonálně bipyramidní, až na malé výjimky. \n\nUrčitou výjimkou u tohoto koordinačního čísla jsou komplexy (především Ni a Co) s tzv. „tripod“ ligandy, např. PCHCHPR), které si svou strukturou vynucují jednoznačně tvar trigonální bipyramidy.\nToto koordinační číslo je nejběžnější a odpovídá mu oktaedrické a trigonálně prizmatické uspořádání koordinační sféry. Komplexy jsou výhradně oktaedrické. Právě na těchto komplexech Alfred Werner obhajoval svou teorii o koordinačních sloučeninách a za rozštěpení komplexu [Co(Co(NH)(OH))] na optické antipody v roce 1914 získal Nobelovu cenu, protože tím naprosto jednoznačně dokázal pravdivost své teorie. Teprve roku 1923 byl popsán první případ trigonálně prizmatických komplexů - MoS a WS, které mají polymerní strukturu - a roku 1965 se začaly objevovat i další trigonálně prizmatické komplexy jako např. [Re(SCPh)]. \n\nV reálných komplexech je oktaedr vždy nějakým způsobem deformován. I pokud se jedná o komplex s homogenní koordinační sférou (např. šest stejných ligandů), dochází k deformacím vlivem tzv. Jahn – Tellerova efektu. Ten je způsoben nerovnoměrným rozložením elektronů centrálního atomu. \n\nExistují v podstatě tři typy deformací pravidelného oktaedru: protažení nebo stlačení ve směru dvou protilehlých vrcholů, protažení nebo stlačení ve směru dvou protilehlých stěn a vzájemná rotace dvou protilehlých stěn. Poslední deformace vede v krajním případě až k tvaru trigonální prizma.\nTomuto koordinačnímu číslu odpovídají tři základní prostorová uspořádání : pentagonální bipyramida ([ZrF] a [HfF]) a očepičkované trigonální prizma ([NbF] a [TaF]) a očepičkovaný oktaedr ([NbFO]) (sedmý ligand je umístěn nad některou ze stěn trigonálního prizmatu a oktaedru).\n\nPodobně jako u všech dalších vyšších koordinačních čísel je rozdíl energií mezi těmito uspořádáními velmi malý a o konkrétním tvaru rozhodují především sterické požadavky ligandů.\nNejpravidelnějším uspořádáním pro koordinační číslo 8 je krychle, přesto se s tímto tvarem u komplexů prakticky nesetkáme. Díky vzájemnému odpuzování ligandů dochází k deformacím krychle, které vedou na tvar dodekaedru ([ZrF] a [Mo(CN)]) nebo čtvercového antiprizmatu ([TaF] a [ReF]) (krychle s horní stěnou pootočenou o 45°). Rozdíl energií mezi těmito uspořádáními je velmi malý a o konkrétním tvaru rozhodují především sterické požadavky ligandů.\nVětšina komplexů s tímto koordinačním číslem má tvar trojbokého hranolu (trigonálního prizmatu), kde nad každou ze tří svislých stěn je umístěn další ligand (na obrázku) ([ReH]) (jde v podstatě o trigonální prizma, které má nad každou ze svých stěn ještě jeden ligand). Ke komplexům s tímto koordinačním číslem patří hydráty solí lanthanoidů ([M(HO)]). Další uspořádání, které bylo zjištěno má tvar čtvercového prizmatu s devátým ligandem umístěným ned jednu z jeho stěn - např. [{La(HO)Cl}]. Existují i jiná uspořádání, ale mnohá z nich jsou velmi nepravidelná.\n\nTato koordinační čísla nejsou běžná a vyskytují se především u lehčích lanthanoidů a aktinoidů. Tedy u atomů s dostatečně velkým atomovým poloměrem. Navíc je nutné soudit, že k dosažení takto vysokých koordinačních čísel jsou nutné f-orbitaly. Jelikož je navíc v těchto komplexech převážně iontová vazba, je nutné, aby centrální atom měl dostatečně velký náboj pro přitažení tak velkého množství ligandů. Pro koordinační číslo 10 existuje komplex [La(HO)edta] a K[Th(HO)(OCCO)].2 HO, pro koordinační číslo 11 [La(dapbah)(NO)], pro koordinační číslo 12 [Ce(NO)]. Vyšší koordinační čísla již nejsou ani mezi lanthanoidy a aktinoidy častá, ale vyskytují až do koordinačního čísla 16 zvláště mezi organokovovými sloučeninami a hydroboráty.\n\n\n"}
{"id": "241222", "url": "https://cs.wikipedia.org/wiki?curid=241222", "title": "Šiška", "text": "Šiška\n\nŠiška (odborně šištice, latinsky \"strobilus\", plurál \"strobili\") je orgán nahosemenných rostlin, který jim slouží k rozmnožování. Samičí šištice vytvářejí vajíčka, samčí vytvářejí pyl. Jedná se o evolučně původnější orgán sloužící k rozmnožování než květ. Druhů rostlin tvořících šištice je menší množství než druhů krytosemenných (kvetoucích) rostlin. Šištice mají mnohé běžné dřeviny (jehličnany) či cykasy.\n\nŠištice u jehličnanů jsou jednopohlavné, a tedy dvojíː samčí (mikrostrobily) a samičí (megastrobily). Jsou tvořeny vřetenem, kolem něhož spirálovitě vyrůstají sterilní (podpůrné) a semenné šupiny. Samčí šištice obsahují tyčinky (mikrosporofyly), se dvěma prašnými pouzdry, které produkují pylová zrna. Po jejich vyprášení zasychají a opadávají. Samičí šištice obsahují ploché semenné šupiny, které vyrůstají v úžlabí podpůrných šupin a nesou dvě vajíčka. Ta se po opylení dále vyvíjejí v semena, zatímco šištice zrají a dřevnatějí v šišky. Po dozrání semen se šupiny šišek díky vysychání rozevírají a semena vypadávají ven. Prázdné šišky pak ze stromů opadávají (většina dřevin), rozpadají se už na stromě (jedle) nebo vytrvávají několik dalších let na větvích (modřín). \n\nU některých jehličnanů nejsou zralé šupiny dřevnaté, ale zdužnatělé, např. u jalovce (\"Juniperus\"), tisu (\"Taxus\") nebo zeravce (\"Platycladus\") z čeledi cypřišovitých. \n\nU cykasů jsou v šišticích uspořádány vždy samčí výtrusné listy, u některých rodů též samičí. Mají jednodušší strukturu než složitě stavěné šišky jehličnanů. Bývají často velmi živě zbarveny, například červenooranžové šištice druhu \"Encephalartos ferox\". Samčí i samičí šištice vytváří též pouštní rostlina welwitschie podivná, samčí šištice podobné jehnědám nalézáme u jinanu.\n\nÚtvary podobné šišticím najdeme u přesliček (výtrusnicové klasy – strobily, které však slouží jen k produkci výtrusů, nikoli k dozrávání semen, která přesličky netvoří). Naopak \"šištice\" chmele nejsou z botanického hlediska šiškami, ale plodenstvím nažek s vyčnívajícími listeny. Stejně tak zdánlivé šištice olše jsou květenství (samičí jehnědy), u nichž po opylení zdřevnatěly podpůrné listeny a listence. \n\n\n\n"}
{"id": "241223", "url": "https://cs.wikipedia.org/wiki?curid=241223", "title": "ÜberSoldier", "text": "ÜberSoldier\n\nÜberSoldier je ruské akční sci-fi FPS. ÜberSoldier je ve hře projekt šíleného vědce a funguje tak, že se vzkřísí mrtvý a po vzkříšení dostane speciální schopnosti. První vzkříšený je hlavní hrdina hry.\n\nPo vzkříšení leží hrdina v posteli a vedle něj si povídají dva doktoři. Pak tam vtrhne Eva, která je oba zabije, ale hrdinu nechá žít. Tady začíná jeho cesta za pomstou.\n\nV jednotlivých úrovních se hráč dostane do netradičních prostředí, jako je například průmyslový komplex v Československu nebo začáteční psychiatrická léčebna. Design odpovídá roku 2004-2005.\n\nUberSoldier poskytuje celou řadu zbraní. Od tradiční Kar 98k k plamenometům, samopalům, odstřelovacím puškám, RPG a podobně. Hrdina na sobě může mít celkem jednu primární zbraň (například samopal), pistoli a druhou zbraň (například odstřelovací pušku nebo kulomet těžkého kalibru) a k tomu granáty.\n\nPo boku hráče ve hře často bojují i další vojáci, ale s malou umělou inteligencí. Několikrát se hrdina ocitne i vedle hlavních příběhových postav, jako například vůdce opozice. Tyto postavy jsou nesmrtelné.\n\nVe hře funguje systém emocí. Například když hráč zabije třikrát za sebou střelou do hlavy nebo nožem, tak se mu vylepší nějaká vlastnost. Je zde tedy zakomponován jakýsi velmi jednoduchý RPG systém.\n\n"}
{"id": "241232", "url": "https://cs.wikipedia.org/wiki?curid=241232", "title": "Reyðarfjörður", "text": "Reyðarfjörður\n\nReyðarfjörður je město na východě Islandu, v obci Fjarðabyggð. Nachází se 32 km jižně od města Egilsstaðir. Žije zde 2.238 obyvatel. Zeměpisné souřadnice jsou 65°02' severní šířky a 14°13' západní délky.\n"}
{"id": "241236", "url": "https://cs.wikipedia.org/wiki?curid=241236", "title": "Pavol Staňo", "text": "Pavol Staňo\n\nPavol Staňo (* 29. září 1977, Čadca, Československo) je slovenský fotbalový obránce. Mimo Slovensko působil na klubové úrovni v Polsku.\n\n"}
{"id": "241237", "url": "https://cs.wikipedia.org/wiki?curid=241237", "title": "Divoká pole", "text": "Divoká pole\n\nDivoká pole (ukrajinský \"Дике поле\") je označení jihoruských a ukrajinských stepí mezi Donem, horní Okou a levými přítoky Dněpru a Desny. Někteří autoři pokládají za východní hranici Divokých polí Kaspické moře.\n\nV 9. - 13. století byla Divoká pole osídlena kočovnými kmeny Kumánů a Pečeněhů, poté území obsadili Mongolové a oblast patřila pod sféru vlivu tatarských států (Krymského chanátu, Nogajské hordy, atd). Od 16. století do Divokých polí začali přicházet ruští a ukrajinští zběhové, kteří se přidávali ke kozákům (Záporoží). Do 19. století bylo území málo osídleno, protože to neumožňovaly stálé nájezdy jak Krymských Tatarů, tak i kozáků (viz Muravská cesta). Po porážce Krymského chanátu na konci 18. století název Divoká pole vyšel z užívání. Část tohoto historického území od té doby nese název Nové Rusko.\n"}
{"id": "241242", "url": "https://cs.wikipedia.org/wiki?curid=241242", "title": "Arado Ar 232", "text": "Arado Ar 232\n\nArado Ar 232 Tausendfüssler (: \"Stonožka\") byl první skutečně moderní transportní letoun navržený a vyrobený v malé sérii německou firmou Arado během druhé světové války.\n\nPrvní prototyp Ar 232 V1 (VD+YA) se dvěma motory BMW 801 MA o vzletovém výkonu 1176 kW absolvoval první zkušební lety v červnu 1941. Letoun byl řešen jako celokovový hornoplošník s objemným trupem, na který navazoval nosník dvojitých ocasních ploch. Klasický zatahovací příďový podvozek byl doplněn 22 pevnými koly o malém průměru umístěnými pod trupem, která umožňovala vzlet i přistání v těžkém terénu.\n\nDruhý prototyp Ar 232 V2 (VD+YB) již nesl jeden kulomet MG 131 ráže 13 mm v prosklené přední části trupu, identická zbraň se nacházela ve střelišti pod nosníkem ocasních ploch a hlavňovou výzbroj doplňoval kanón MG 151/20 ráže 20 mm v otočné hřbetní střelecké věži.\nTřetí prototyp Ar 232 V3 (VD+YC) absolvoval svůj první let v květnu 1942 již jako čtyřmotorový se zabudovanými hvězdicovými devítiválcovými vzduchem chlazenými pohonnými jednotkami BMW Bramo 233 R-2 Fafnir. Letoun měl o 1,7 m zvětšené rozpětí a jen 20 pevných pomocných kol. Stal se prototypem sériové verze B.\n\nSériová výroba byla zahájena variantou Ar 232 B-0, jejíž první exemplář byl rovněž považován za prototyp, proto byl také označován jako Ar 232 B-01, nebo Ar 232 V4.\nV květnu 1943 zalétaný pátý sériový letoun Ar 232 B-05 (také označovaný Ar 232 V8) obdržel čtyři francouzské motory Gnôme-Rhône 14M po 515 kW a přídavné palivové nádrže. Létal jako meteorologický ze základny Banak v severním Norsku.\n\nV Norsku byl pokusně nasazen také Ar 232 B-08 (Ar 232 V11), který měl hlavní podvozek nahrazený pevnými lyžemi.\n\nDesign letounu byl navržen se skoro všemi konstrukčními prvky, které jsou dnes považovány za standardní u moderních transportních letadel, včetně nízko položeného krabicovitého trupu, zadní nákladové rampy, vysoko umístěné ocasní části pro snadný přístup k nákladu a podvozku pro operace na nezpevněných letištích. I když měla Luftwaffe zájem o náhradu či alespoň doplnění svých zastaralých Junkersů Ju 52/3 m, měly vzhledem k válečným událostem transportní letouny jen nízkou prioritu a Luftwaffe si jich objednala jen malé množství.\n\nKoncem roku 1942 převzala jedna z letek začleněných do Ergänzungstransportgeschwader pod velením Oberstleutnanta Fabiunkeho první dva prototypy spolu se čtyřmi Ar 232 B-0. Letka Ar 232, jejímž velitelem byl major Pelz, zásobovala obklíčenou 6. armádu u Stalingradu až do momentu její kapitulace 2. února 1943. Prvním ztraceným strojem Ar 232 se stal krátce po stalingradské porážce první prototyp, který havaroval při přeletu nad Německem.\n\nV březnu 1944 posílily Ar 232 v Oděse umístěný útvar I./TG 5, které velel Major Günther Mauss. Koncem roku pak byla doplňovací letka Majora Pelze rozpuštěna a letouny byly převeleny k Transportstaffel 5 pod velením Hauptmanna Wasserkrafta. TSt. 5 často vzájemně spolupracovala s jednotkou I./KG 200, která rovněž používala „Tausendfüsslery“. V průběhu jedné společné akce 5. září 1944 byl u Moskvy zničen nárazem do stromů s následným požárem jeden Ar 232 B-0, který převážel sabotéry.\n\nV březnu 1945 byla TSt. 5 přeznačena na 14./TG 4, která disponovala mimo jiné čtyřmi Ar 232 B-0 a prvním prototypem Ar 232 V1. Brzy však byla rozpuštěna a její stroje převzala I./KG 200. 8. května 1945 byly všechny Ar 232, kromě jednoho kusu, zničeny vlastními osádkami.\n\nPoslední přeživší Ar 232 přeletěl Feldwebel Funk do Velké Británie, kde byl v říjnu a listopadu vystaven ve Farnborough spolu s dalšími ukořistěnými letouny.\n\n\"Data podle:\" enwiki\n\n\n"}
{"id": "241243", "url": "https://cs.wikipedia.org/wiki?curid=241243", "title": "Metropolis Pt. 2: Scenes from a Memory", "text": "Metropolis Pt. 2: Scenes from a Memory\n\nMetropolis Pt. 2: Scenes from a Memory je pátým studiovým albem skupiny Dream Theater a bylo vydáno v roce 1999. Jedná se o koncepční album, která pojednává o příběhu Nicolase, objevujícího svůj minulý život v těle Viktorie Pageové a s ním i lásku, vraždu a nevěru.\n\nJak již sám název napovídá, \"Metropolis Pt. 2: Scenes From A Memory\" je pokračováním; následuje po \"\", skladbě z druhého a komerčně nejúspěšnějšího alba skupiny, které nese název \"Images and Words\". Cílem skupiny však při vymýšlení názvu pro tuto skladbu nebylo vytvořit dvoudílný výpravný kus - jednalo se o vtip a pouze po neustávajících prosbách od fanoušků začala skupina pracovat na druhé části.\n\nI přesto měla být původně namísto celého alba \"Part 2\" pouze jedinou písní. Její podoba se začala utvářet v průběhu nahrávání alba \"Falling Into Infinity\" na přelomu let 1996 a 1997. Skladba však nebyla nikdy dokončena a to převážně kvůli nechuti tehdejší nahrávací společnosti vydat dvojalbum, což by bylo nezbytné, aby skladbu bylo možné zařadit.\n\nSkupina nakonec nahrála 23 minut dlouhé demo s Derekem Sherinianem za klávesami, aby se k němu později vrátila. Pouze 12 minut z něj je veřejně dostupných přes internet a i přesto Mike Portnoy, zakladatel YtseJam Records, která prodává oficiální bootlegy Dream Theater, trval na tom, aby jej fanoušci nesdíleli. Při práci na svém pátém albu se k demu skupina skutečně vrátila a toto album vzniklo z něj.\n\nNa doprovodném turné k této desce jej Dream Theater hráli jako celek. V roce 2000 na závěrečném koncertě ze severoamerické části turné bylo natočeno DVD, později vydané pod názvem \"\", na kterém členové skupiny také probírají koncept \"Scenes from a Memory\".\nAlbum se umístilo na 95. místě v žebříčku 100 nejlepších kytarových alb všech dob, zveřejněného v říjnovém vydání magazínu Guitar World v roce 2006. Toto album je zároveň prvním albem, kde za klávesami stál Jordan Rudess.\n\nNa grafice bookletu najdeme obrázek novinového článku a sebevrahova dopisu (\"suicide note\"), který známe z textů na albu. Na pozadí je kopie knihy \"The Plumed Serpent\" od D. H. Lawrence. Tato kniha pojednává o období Aztéků a jejich boha Quetzalcoatla, který představoval, krom jiného, také převtělování a reinkarnaci. To koresponduje s motivem alba. Mimo to je \"\"The Plumed Serpent\"\" o milostném trojúhelníku mezi ženou a dvěma muži - ani tento motiv albu není cizí.\n\n\nHudbu složila kapela Dream Theater, pokud není uvedeno jinak.\nBillboard 200:\n\nBillboard Top Internet Albums:\n\nUK Album Chart:\n\n\n\n\n\n\nScene One: Regression – Album začíná hlasem Hypnoterapeuta, který uvádí Nicholase do hypnotického spánku za účelem regresní terapie.\n\nScene Two: I. Overture 1928 – Nicholas, nyní v hypnóze, se noří do surreálného klidu a pohodlí. Hlouběji a hlouběji v tomto stavu se začíná soustředit na příčiny své terapie, dívku jménem Victoria a její život, tak podobný tomu jeho.\n\nScene Two: II. Strange Déjà Vu – Slyšíme více o předchozích snech, které Nicholase zavedly až na tuto terapii, a zároveň se v hypnóze dostáváme ještě hlouběji. Dozvídáme se, že kdykoliv Nicholas zavře oči, dostává se do velmi živého a opakujícího se snu o jiném životě, který je však zcela mimo dosah vědomého porozumění. Zjišťujeme, že právě to bylo důvodem pro návštěvu Hypnoterapeuta.\n\nVe snu vidí cestu k domu, uvnitř v patře toho domu v zrcadle spatřuje odraz dívky. To vše mu přijde velmi povědomé, ačkoliv logicky by nemělo. V tomto snu, nejspíše proto že je hypnotický, se některé věci znají jasnějšími než dříve. Vidí tvář té dívky a může se jí i zeptat \"Young child, won't you tell me why I'm here?\" (\"Dítě, nemůžeš mi říci, proč jsem zde?\") Cítí, že se s ním chce o něco podělit a že má důvod, proč jej sem zavedla, možná příběh k vyprávění, a ten je tak děsivý, že jí rve duši (\"tearing at her soul\").\n\nVictoria nyní dává první vodítko, proč Nicholase pronásleduje – snažila se najít cestu, jak zjevit pravdu o své smrti. Vyjevuje také velký stesk (\"tears my heart into two\"). Ten, spolu s dalším veršem \"Nejsem ta, kterou si Spáč myslel, že zná\" (\"I'm not the one the Sleeper though he knew\"), je jejím pocitem viny, že se \"Julian Baynes\" (v příběhu také nazývaný Spáč, \"The Sleeper\") nikdy nedozvěděl o jejím vztahu s jeho bratrem, senátorem \"Edwardem Baynesem\" (nazývaným Zázrak, \"The Miracle\"), o kterém se ale dozvíme mnohem později. Cítí se vinna za to, co Julianovi provedla.\n\nNicholas se vrací z terapie do skutečného života. I přesto, že je vzhůru, myšlenky a události jeho předchozího života začínají stále častěji vstupovat do jeho současného a znamenají začátek jeho posedlosti přijít celé věci na kloub. Zoufale chce vědět, proč se ty věci dějí, a rád by vědomě přešel do toho druhého světa, jen kdyby věděl jak. Nic ze současnosti pro něj není důležité, jen dozvědět se něco nového o své posedlosti. Právě zde se prvně začíná přiklánět k myšlence, že možná opravdu žil ve světě, o kterém sní. Uvědomuje si, že ta snová země drží klíč k jeho klidu a nespočine, dokud jím ty dveře neodemkne.\n\nScene Three: I. Through My Words – Nicholas si uvědomuje spojení mezi jím a Viktorií. Již ví, proč je k ní a jejímu světu přitahován, jako by sdíleli jedinou duši.\n\nScene Three: II. Fatal Tragedy – Začíná, když je Nicholas v noci sám (\"alone at night\"). Sice již o Victorii ví, ale netuší, proč je tak zraněná ani jak je v tom zapleten. O něco později odchází navštívit Starého muže, o kterém nám příběh říká, že je také osamělý (\"alone\"). O jaký se jedná dům a kdo je Starým mužem, to však příběh neprozradí. Význam staříka spočívá v tom, že ví něco málo o dávné vraždě a podělí se o to s Nicholasem. Dozvídáme se, že kdysi dávno zde byla zavražděna dívka a že byla velmi mladá. Nicholas sedí a naslouchá příběhu Starého muže (\"the older man\") a shledává, že je dodnes opředen tajemstvím.\n\nPozději si Nicholas uvědomuje, že dokud neodhalí pravdu o tom, co se stalo s Viktorií, nebude schopen žít svůj současný život. Zůstává uzamčen ve své posedlosti a nemůže se z ní vymanit. Dozvídáme se, že si Nicholas uvědomuje, že bez víry a naděje nemůže dojít klidu mysli (\"there can be no peace of mind\") a snaží se najít víru v to, že odhalí pravdu - bez ní totiž nikdy nespočine. Skladba končí slovy Hypnoterapeuta. V příštím sezení se Nicholas vrací do okamžiku Victoriiny vraždy.\n\nScene Four: Beyond This Life – Z novinového článku se dozvídáme, co se stalo v roce 1928. Edward Baynes, svědek zločinu, slyšel strašlivý zvuk (\"a horrifying sound\") a poté, co dorazil k jeho zdroji, nalezl zastřelenou dívku a střelce, rozkročeného nad ní. Snaží se pomoci, střelec páchá sebevraždu a jeho bezvládné tělo se svalí přes dívčino. Článek hovoří o smutném konci nešťastného románku (\"a sad close to a broken affair\"), což naznačuje, že oběť a její vrah mohli být milenci.\n\nNoviny dále vysvětlují, že Victoria a Julian se nedávno pro Julianův dekadentní způsob života rozešli. Existuje mnoho možností, čím se mohl Julian provinit, nicméně DVD naznačuje, že se mohlo jednat o vášnivé hráčství či závislost na drogách. Z příběhu je možné vytušit, že kdyby se napravil, Victoria by mu dala další šanci – článek nicméně poznamenává, že se jednalo o vraždu předem připravenou.\n\nDozvídáme se také popis místa činu, které nese pozůstatky zápasu ('a violent struggle') a kde byl nalezen vyskakovací nůž. To vyvolává otázky, protože u běžné mladé dívky třicátých let dvacátého století byste jej rozhodně nečekali – pokud se samozřejmě nechtěla bránit. Ve vrahově kapse byl také nalezen ručně psaný dopis, ve kterém píše, že by se raději zabil než aby žil bez Victorie, ale o tom, že by jí chtěl ublížit, v něm není ani zmínka.\n\nV závěru skladby se opakuje pasáž z \"Beyond This Life.\" To se právě Nicholas utvrzuje v tom, že s Victorií sdílí stejnou duši, a také naznačuje, že duše se nejen reinkarnují, ale také s sebou věčně nesou stejnou osobnost a její skutky.\n\nScene Five: Through Her Eyes – Nicholas opět bdí. Zjistil, že Victoria (on?) byl(a) v roce 1928 brutálně zavražděn(a) a cítí nutkání navštívit její hrob. Vyjadřuje lítost, kterou cítí za ni, za její bezbrannost a její nevinnost. Jak se učí dívat se na svět jejíma očima, uvědomuje si, že se to stalo také JEMU, a nespravedlnost celé věci ho začíná trápit.\n\nU jejího hrobu jej smutek přemůže. Dokonce i slova na jejím náhrobním kameni říkají, že se jednalo o sladkou nevinnou dívku, jež byla brutálně připravena o život ve velmi nízkém věku. Je překvapen, jak moc její smrt cítí jako svou vlastní, a srovnává ji se ztrátou někoho, koho milujete. Zatímco se utápí ve smutku, nechává svou hlavou putovat představy o ní. Přemýšlí, o kolik více toho zažil a prožil a nespravedlnost její smrti na něj opět doléhá. Jak se skladba blíží ke konci, Nicholas si uvědomuje, že svým vyjádřením smutku a lítosti nad touto tragédií se mu ulevilo a že může pokračovat dál se svým životem. Období bolesti bylo nezbytné, aby se smířil se svou smrtí (byť v předchozím životě) a plně docenil život současný.\n\nScene Six: Home – Julian hovoří o svých závislostech a o tom, jak žije jako v nějaké frašce. Následně, jak jsme se již dozvěděli, jej Victoria opouští a z textu \"Lines take me higher\" je možné odtušit, že je to kvůli jeho závislosti na kokainu. Ze zvuku mincí v průběhu následující instrumentální pasáže můžeme soudit, že jeho problémem bylo vášnivé hráčství. Hovoří také Edward a popisuje, jak se mu Victoria kvůli rozchodu vyplakávala na rameni. Uvědomuje si, že se do ní zamiloval, a poprvé cítí vinu, že podvedl svou vlastní krev. Jeho posedlost Victorií ale roste a tak využívá její zranitelnosti k tomu, aby ji svedl.\n\nNakonec slyšíme i Nicholase, zpět v současnosti a bdícího. Dosud ví pouze to, co mu řekl Starý muž a to, co se dozvěděl z novinového článku při svém posledním terapeutickém sezení. Je mu jasné, že v tomto příběhu musí být něco víc, a je posedlý touhou celou záhadu vyřešit. Touží po návratu do minulosti a nemůže se dočkat dalšího sezení, aby se mohl k příběhu vrátit.\n\nV textu této skladby je mnoho podobností se skladbou \"Metropolis Pt. 1\", např. odkazy na \"the city's cold blood\", \"lake of fire\" a \"I was told there's a new love that's born for each one that has died.\" \"Home\" také obsahuje slova \"Victoria watches and thoughtfully smiles / she's taken me to my home\", zatímco v \"Metropolis\" se zpívá \"Metropolis watches and thoughtfully smiles / she's taken you to your home.\"\n\nScene Seven: I. The Dance of Eternity – Poslední slova v \"Metropolis Pt. 1\" říkají: \"Love is the Dance of Eternity\" (\"Láska je tancem věčnosti\"). To představuje Victoriin a Edwardův milostný románek. \"Tanec\" pro pohyby milenců a \"věčnost\" pro věčnou památku na ten okamžik.\n\nScene Seven: II. One Last Time – Na začátku skladby si Nicholas vše prochází v hlavě a na základě důkazů, které zatím získal, dochází k závěru, že novinový článek neměl úplně pravdu. Také se zdá, že slyšel nějaké klepy o Victoriině vztahu s Edem. Zranila snad Victoria Eda a rozešla se s ním? Slyšíme také Victorii, opět v minulosti, říkat \"One last time, we'll lay down today\" (\"Dnes naposledy spolu spočineme\"). To se asi loučí s Edem na jejich poslední schůzce.\n\nNicholas navštěvuje Edwardův dům, ve kterém s Victorií prožil svůj románek. Zdá se, že ten dům nese mnoho stop a Nicholas si myslí, že se konečně začínají potvrzovat jeho domněnky. Ačkoliv je právě vzhůru, se vstupem do ložnice zažívá svého druhu odhalení, jako by právě na okamžik vyklouzl z vědomí. Chlad, známý z dřívějších snů, se vrací a on se najednou ocitá venku, slyšíc ženský křik a muže, prosícího o odpuštění. Je možné, že Nicholas již tuší, že Edward a Victoria spolu něco měli – k tomu podezření vede v domě více věcí. Ve svém stavu dvojího vědomí vidí Victoriiny vzpomínky na osudovou schůzku, ale nedostává dostatek informací a scéna zmizí do prázdna.\n\nScene Eight: The Spirit Carries On – Nicholas je opět v hypnóze, upevňujíc své přesvědčení, že jeho duše je nesmrtelná a že se tedy není třeba smrti bát. Věří, že Edward byl do vraždy zapleten, a chystá se vyjevit pravdu o zločinu, který se stal před 70 lety. Objevuje se Victoria, nyní v současnosti, a sděluje Nicholasovi, že by se přes to měl přenést. Že mu odhalila pravdu a že by na ni nikdy neměl zapomenout. Nicholas cítí, že si Victorii udobřil a že se pomalu zbavuje své posedlosti. Cítí, že ten hlavní důvod, proč se to stalo, je poselství, že smrtí nic nekončí a že se jedná jen o přechod, jak již Hypnoterapeut řekl.\n\nScene Nine: Finally Free – Poslední obraz nese informaci, kterou Nicholas netuší, neboť jej Hypnoterapeut vyvádí z poslední hypnózy a my jej slyšíme nastupovat do auta a odjíždět. Dozvídáme se, že Victoria a Julian se náhodou setkali a rozhodli se později tajně sejít, aby si mohli promluvit. Ona je rozrušená, protože Julian je tím jediným, koho vždy milovala, a chystá se s Edwardem rozejít. Již není rozpolcena mezi Edwardem a Julianem a ví, s kým chce být. Ale uvědomuje si, že by Edward svého bratra zabil, kdyby jen tušil (\"he'd kill his own brother if he only knew\") o jejich vztahu.\n\nA tak se potkávají v ústraní. Edward se však přesto objevuje, zápasí s Julianem, který odhazuje lahev alkoholu z kapsy kabátu, a vytahuje nůž. Ed Julina zastřelí, Victoria křičí, Edward říká \"Open your eyes, Victoria\" (\"Otevři oči, Victorie\") a zabíjí ji též. Julian se k ní doplazí, zhroutí se na ni a vyřkne svá poslední slova (\"One last time…\"). Edward mu dává do kapsy sebevražedný dopis, zavolá pomoc a sehraje svou roli svědka.\n\nVracíme se k Nicholasovi. Je na cestě domů, osvobozen od svého trápení. Dozvěděl se o svém životě i o tom, že i po smrti bude pokračovat. Přijíždí domů, dá si sklenku, relaxuje. Slyšíme ale i další vůz a se slovy \"Open your eyes, Nicholas\" do místnosti vstupuje Hypnoterapeut. Gramofon se zastaví a my slyšíme jen odeznívající šum. Hypnoterapeut, Edwardova reinkarnace, Nicholase právě zabil.\n"}
{"id": "241244", "url": "https://cs.wikipedia.org/wiki?curid=241244", "title": "Privatizace", "text": "Privatizace\n\nPrivatizace označuje změnu veřejného (státního) na soukromé; zpravidla se tohoto pojmu používá pro převod veřejného majetku do soukromého vlastnictví. Opačným procesem je výkup soukromého majetku státem nebo jeho znárodnění.\n\nNejznámější příklady privatizace jsou\n\n\nV postkomunistických zemích je tento pojem používán pro překotné změny ve vlastnictví majetku po rozpadu Sovětského svazu a jeho satelitů na přelomu 80. a 90. let minulého století – přerozdělování „socialistického vlastnictví“ do soukromých rukou.\n\nTyto změny probíhaly bez dostatečných právních podkladů a získání majetků v rámci privatizace tudíž bylo možné na základě mocenského postavení a/nebo využití právního vakua.\n\nV Československu začala privatizace krátce po pádu komunistického režimu v roce 1989. Z té doby pocházejí pojmy malá privatizace a velká privatizace. Poté byla uskutečněna ve dvou vlnách kuponová privatizace. V jejím rámci si mohl každý občan za 1 000 Kčs koupit takzvanou kuponovou knížku, jejíž pomocí si mohl v několika kolech objednávat akcie privatizovaných firem. Za jednoho z autorů kuponové privatizace je považován Václav Klaus. Při kuponové privatizaci se proslavil Viktor Kožený „jistotou desetinásobku“. Kdo investoval své body z kuponové knížky do jeho Harvardských investičních fondů, měl přislíbeno, že za ně obdrží 10 000 Kč. Tím zřetelně zvýšil účast občanů, značná část si totiž kuponovou knížku vůbec nepořídila. Mnozí z těch, kteří si ji pořídili, investovala tak, že od té doby nedostala žádné nebo jen zanedbatelné dividendy a jejich akcie pozbyly ceny. O hodnocení kuponové privatizace se dodnes vedou spory, některé postkomunistické země (například Gruzie) se jí však inspirovaly.\n\n"}
{"id": "241246", "url": "https://cs.wikipedia.org/wiki?curid=241246", "title": "Amon Düül", "text": "Amon Düül\n\nAmon Düül, byla německá rocková skupina, která se formovala během studentského hnutí v 60. letech a všeobecně je považována za zakladatele německé rockové scény a hudebního stylu krautrock (obdoba acid rocku).\n\nAmon Düül vznikli v Mnichově v roce 1967 jako radikálně politicko-umělecké společenství - komuna. Pojmenovali se jednak podle egyptského boha slunce, kterým byl Amon, druhá část názvu — Düül — byla převzata z turečtiny.\n\nKomuna brzy získala kultovní status pro své improvizace, obvykle prováděné formou happeningu a demonstrace zpolitizovaného mládežnického hnutí. Příslušnost ke komuně byla vyjadřována vysoce liberálním postojem k umělecké svobodě, který oceňoval spíše nadšení a postoj než samotné umělecké schopnosti; členství bylo spíše tušené, a tak každý kdo byl částí komuny, byl i částí skupiny. Uvnitř komuny však byla frakce, která byla více ambiciozní, obecně i hudebně více odlišená, což vedlo k nevyhnutelnému rozdělení v roce 1969 na dvě skupiny \"Amon Düül I\" a \"Amon Düül II\".\n\n\n\n"}
{"id": "241251", "url": "https://cs.wikipedia.org/wiki?curid=241251", "title": "Mistrovství světa v ragby 2007", "text": "Mistrovství světa v ragby 2007\n\nMistrovství světa v ragby 2007 (\"Rugby World Cup 2007\") se konal ve dnech 7. září až 20. října 2007 ve Francii, některé zápasy hostil i Millennium Stadium v Walském Cardiffu a stadión Murrayfield v Edinburghu.\n\nV turnaji se střetlo 20 týmů, které byly rozděleny do čtyř skupin po pěti. Z každé skupiny postoupily dva týmy do vyřazovací části. Přímou účast mělo zajištěnou osm čtvrtfinalistů z předešlého mistrovství (2003), ostatní týmy si musely účast vybojovat v kvalifikaci, které se zúčastnilo celkem 86 reprezetací.\n\n\n\n\n\n\n"}
{"id": "241252", "url": "https://cs.wikipedia.org/wiki?curid=241252", "title": "Venezuelské námořnictvo", "text": "Venezuelské námořnictvo\n\nVenezuelské námořnictvo je částí venezuelských ozbrojených sil. Oficiální název je Bolivárovo venezuelské námořnictvo (španělsky: \"Armada Bolivariana de Venezuela\").\n\nV době skončení druhé světové války bylo venezuelské námořnictvo velice slabé – vlastnilo pouze dva dělové čluny s výtlakem 615 tun. V 50. letech pak prodělalo bouřlivý rozvoj, přičemž získalo tři velké torpédoborce třídy \"Nueva Esparta\" a šest fregat třídy \"Almirante Clemente\". Generační obměna výzbroje nastala od 70. let, kdy si Venezuela pořídila dvě moderní německé dieselelektrické ponorky \"typu 209\" a šest italských fregat třídy \"Lupo\". V současnosti probíhá stavba oceánských hlídkových lodí typu POVZEE a Venezuela si chce též pořídit tři nové dieselelektrické ponorky ruské třídy \"Kilo\".\n\n\n\n\n\n\n\n\n\n"}
{"id": "241253", "url": "https://cs.wikipedia.org/wiki?curid=241253", "title": "Senta Čermáková", "text": "Senta Čermáková\n\nSenta Čermáková (* 31. května 1968 Praha) je česká manažerka, která se věnuje inovacím v poradenské firmě \"Deloitte\". V minulosti působila ve společnosti Hewlett-Packard jako ředitelka globálních zákaznických programů. 1. ledna 2017 po 25leté kariéře z této společnosti odešla.\n\nKariéru začala ve společnosti Digital Equipment s.r.o. K roku 2014 působila ve funkci Global Customer Referencing COE Director ve společnosti Hewlett-Packard. V minulosti zastávala pozice \"Brand Evangelist\", \"Change Agent\" a \"Project Manager\" v oborech sales, marketingu a fúzích a akvizicích. Následně pracovala jako \"Technology Services and Industries Analyst\" a \"Public Relations Director\". \n\nV dubnu 2011 byla jako první žena zvolena Manažerem roku 2010.\n\nVystudovala Fakultu elektrotechnickou ČVUT, specializace biokybernetika. Obdržela sommelierskou certifikaci. Zabývá se také mentoringem. Ročně se věnuje až 8 mentees, například z programu Odyssey nebo z mentoringového programu ČVUT. Manželem je novinář Miloš Čermák, publicista a media expert. Mají dvě děti, Vavřince (1994) a Jolanu (1996).\n\n"}
{"id": "241258", "url": "https://cs.wikipedia.org/wiki?curid=241258", "title": "Petr Halberstadt", "text": "Petr Halberstadt\n\nPetr Halberstadt (* 28. září 1970, Liberec) je český herec. Vystudoval Divadelní fakultu na brněnské JAMU. Od roku 1993 je členem činohry Národního divadla v Brně. V roce 2006 je podle něj pojmenován nový druh hmyzu Apophylia halberstadti.\n\n\n\n\n"}
{"id": "241259", "url": "https://cs.wikipedia.org/wiki?curid=241259", "title": "Přehled československých medailí na mistrovství světa v atletice", "text": "Přehled československých medailí na mistrovství světa v atletice\n\nPřehled československých medailí na mistrovství světa v atletice (na dráze) a na Halové mistrovství světa v atletice\n\n"}
{"id": "241261", "url": "https://cs.wikipedia.org/wiki?curid=241261", "title": "Rallye Nový Zéland", "text": "Rallye Nový Zéland\n\nRally Nový Zéland (\"Rally of New Zealand\") je nejstarší podnik rallyového mistrovství světa pořádaný na jižní polokouli. S výjimkou roku 1974, kdy se neuskutečnil z důvodu celosvětové ropné krize, se koná každoročně již od roku 1969.\n\nhttp://www.rallylife.cz/clanky?tag=Rally%20New%20Zealand\n"}
{"id": "241262", "url": "https://cs.wikipedia.org/wiki?curid=241262", "title": "Židovský hřbitov v Lomnici", "text": "Židovský hřbitov v Lomnici\n\nŽidovský hřbitov v Lomnici je kulturní památka České republiky. Nachází se na severu městyse Lomnice.\n\nJde o svahový hřbitov ve tvaru lichoběžníku založený asi v 1. čtvrtině 18. století, který má v současnosti rozlohu 3 550 m², a je obehnán zdí z lomového kamenne. Kamenné náhrobky, jichž je tu asi 1000, jsou rozmístěny na celé ploše a směřují k východu. Starší jsou z bílého mramoru a pískovce, novější z černé a světlé žuly. Podle Jiřího Fiedlera pochází nejstarší čitelný náhrobek z roku 1716. Nicméně Jan Heřman uvádí, že \"nejstarší zachovalé náhrobky jsou datovány od roku 1686\". O nich Fiedler tvrdí, že byly zdokumentovány před válkou a že jsou dnes již \"pravděpodobně neidentifikovatelné\". Mohly prý být \"převezeny z předpokládaného, ale nedoloženého staršího hřb. v Lysicích\".\nNa hřbitově se pohřbívalo do 2. světové války. Zdejší židovská komunita přestala existovat v roce 1940.\n\n\n\n"}
{"id": "241263", "url": "https://cs.wikipedia.org/wiki?curid=241263", "title": "Československo na Mistrovství Evropy v atletice", "text": "Československo na Mistrovství Evropy v atletice\n\nPřehled československých medailí na mistrovství Evropy v atletice (na dráze) a na Halové mistrovství Evropy v atletice\n\n"}
{"id": "241265", "url": "https://cs.wikipedia.org/wiki?curid=241265", "title": "Lenka Karfíková", "text": "Lenka Karfíková\n\nLenka Karfíková (* 11. února 1963 Praha) je česká katolická teoložka, filosofka, překladatelka (Anselm z Canterbury, Hugo ze Svatého Viktora) a editorka (pro nakladatelství Oikúmené řady Fontes Latini Bohemorum, Knihovna středověké tradice, Knihovna raně křesťanské tradice). Zabývá se především středověkou teologií a filosofií.\n\nAbsolvovala gymnázium v Praze (1977–1981), Komenského evangelickou teologickou fakultu v Praze (1981–1986), postgraduální studium teologie na Katolické univerzitě v Eichstättu (Bavorsko) (1989–1991), École Pratique des Hautes Études v Paříži (1991–1992) a doktorské studium na Katolické univerzitě v Eichstättu (1992–96).\n\nHabilitovala se na Cyrilometodějské teologické fakultě Univerzity Palackého v Olomouci prací \"Nekonečný Bůh a lidský život jako cesta bez konce\" a profesorkou byla jmenována na Evangelické teologické fakultě Univerzity Karlovy v Praze. \n\nZa svého působení na teologické fakultě Univerzity Palackého v Olomouci založila Centrum pro práci s patristickými, středověkými a renesančními texty a v letech 2000–2004 byla jeho ředitelkou.\n\nMonografie:\nSborníky studií:\n\n"}
{"id": "241266", "url": "https://cs.wikipedia.org/wiki?curid=241266", "title": "Stangerie plstnatá", "text": "Stangerie plstnatá\n\nStangerie plstnatá (\"Stangeria eriopus\") je druh cykasotvarých rostlin z čeledi stangeriovitých (\"Stangeriaceae\") ve třídě cykasy (\"Cycadopsida\"). Stangerie plstnatá je endemický cykas z jižní Afriky. Druh je nejblíže příbuzný australskému rodu bowenie (\"Bowenia\"), se kterým tvoří čeleď stangeriovité. Je považován za prehistorickou rostlinu, z jehož předka se vyvinula celá řada dalších cykasů (bowenie (\"Bowenia\"), čigua (\"Chigua\"), keják (\"Zamia\") a pravděpodobně i další kejákovité (\"Zamiaceae\")). O stangérii se botanici v 19. století domnívali, že se jedná o kapradinu. Až náhle vyrašená šiška v londýnské botanické zahradě Chelsea překvapivě změnila jeho zařazení.\n\nRodové jméno rostliny pochází od Dr. Maxe Stangera, který zmíněnou rostlinu do Chelsea z Jižní Afriky zaslal. Druhové jméno vychází z vědeckého jména, označující plstnaté pokrytí kořene řapíku (v překladu „plstnatá noha“). Starší a již nepoužívané vědecké jméno je \"Stangeria paradoxa\".\n\nKmeny jsou zcela podzemní a kořen má tvar řepy, s korálovitými kořeny typickými pro cykasy. Kmen se může větvit do řady růstových bodů a má zavalité, takřka hlízovité kořeny.\n\nMladé listy vyrůstají složené přímo nahoru, pokryté jemným chmýřím. Zralé listy jsou dlouhé 0,3-2 m, podobné kapradinám. Řapík je 10-80cm dlouhý, u kmene široký a pokrytý vlasy, které této rostlině daly jméno. Poslední lístky na listu často srostlé a zubaté.\n\nStangerie plstnatá dospívá v 5-7 letech, kdy z ní vyrostou samčí a samičí šišky, typické pro cykasy.\n\nStangerie roste na východním pobřeží Jižní Afriky a jižního Mosambiku. Roste v úzkém 50km pásu u moře, ale nikdy blíže než 2-3 km. Tento druh žije v rozmanitém prostředí od lesa po travnatou step, nicméně je stále více ohrožen změnami v prostředí a využíváním v tradičním lékařství.\n\nJediné dvě rostliny jsou známy z botanické zahrady Brno a ze zahrady UK v Praze na Slupi. Na Slupi ovšem tato nová rostlina roste mezi ostatními cykasy neoznačena.\n\nStangerie je dle některých odhadů živým chybějícím článkem mezi cykasy. Dle R. Buckleye se předek stangerií postupně vyvinul i v rody bowenie a čigua a z předků čigua poté do Zamií a dalších rostlin. Africká stangerie se pravděpodobně vyvinula z cykasu, který žil na celém někdejším kontinentu Pangea, jak napovídá i existence jejích předchůdců po celém světě, například \"Eostangeria ruzinciniana\" v Bulharsku, \"Eostangeria saxonica\" v Německu a \"Eostangeria pseudopteris\" v Oregonu.\n\n\n"}
{"id": "241271", "url": "https://cs.wikipedia.org/wiki?curid=241271", "title": "Program Mariner", "text": "Program Mariner\n\nProgram Mariner byl program řízený americkou vesmírnou agenturou NASA, jehož účelem byl průzkum nejbližších planet (Merkuru, Venuše a Marsu) automatickými sondami.\n\nPrůzkum pomocí nepilotovaných sond měl být prováděn při průletu, případně z oběžné dráhy planet. Vyšší technická úroveň oproti dřívějším programům je umožňovala lépe stabilizovat v prostoru a díky vývoji stále silnějších nosných raket zvyšovat jejich hmotnost a tedy i přístrojové vybavení.\n\nProgram uskutečněný v období roku 1962 až 1973 byl splněn dobře. Z deseti vyslaných sond osm dosáhlo cíle a poskytlo Zemi cenné fotografie a další údaje ze všech tří cílových planet. Na získané zkušenosti pak navázaly další sondy Viking a Voyager.\n\n"}
{"id": "241274", "url": "https://cs.wikipedia.org/wiki?curid=241274", "title": "Armáda spásy", "text": "Armáda spásy\n\nArmáda spásy (zkratka AS, anglicky \"Salvation Army\") je křesťanská církev s kvazivojenskou strukturou a zároveň charitativní organizace, kterou tato církev provozuje a která je známa především péčí o bezdomovce. Byla založena v Anglii roku 1865. Působí v mnoha státech světa, celkem udává 1,5 milionu členů označovaných jako vojáci, důstojníci, souhrnně \"salutisté\". Učení Armády spásy se také označuje jako \"salutismus\".\n\nArmádu spásy založil metodistický kazatel William Booth (1829–1912) v roce 1865, i když jeho původním úmyslem nebylo zahájit nové náboženské hnutí. Od chvíle, kdy se jako dospívající chlapec obrátil ke křesťanství, měl Booth velký zájem o chudé a nevěřící lidi ve svém městě Nottinghamu v Anglii. V roce 1865 se setkal se skupinkou křesťanů, kteří pořádali setkání ve Východním Londýně, což byla jedna z nejchudších čtvrtí města. Booth se stal vedoucím této skupiny a doufal, že víra promění životy lidí, kteří se pak přidají k místním církvím. Avšak ti, kteří se pod jeho vlivem obrátili, chtěli zůstat s ním a připojit se k jeho službě – a tak začala práce, která byla napřed známa jako „Misie Východního Londýna“ a později jako „Křesťanská misie“. V roce 1878 změnila tato organizace název na Armádu spásy. Během desetiletí se hnutí rozšířilo mimo Británii. Dobře se zavedlo hlavně v Severní Americe.\n\nArmáda spásy zahájila svoji činnost v Československu v roce 1919, registrována byla v roce 1921.\n\nPřečkala obtížnou dobu okupace (1939 až 1945). Komunistický režim však její existenci v tehdejším Československu zcela ukončil. Početná skupina jejích členů byla dokonce uvězněna. Krátce po „Sametové revoluci“ v listopadu (1989), požádala skupina křesťanů Armádu spásy, aby zvážila obnovení práce. Tehdejší federální československá vláda měla také velký zájem o odborné a praktické zkušenosti Armády s řešením problémů lidí bez domova. Prezident Václav Havel se setkal s generálkou Evou Burrowsovou a byly navázány přímé kontakty s Ministerstvem práce a sociálních věcí.\nArmáda spásy v České republice byla registrována MV ČR dne 17. května 1990 jako občanské sdružení.\n\nArmáda spásy v ČR má sídlo v Praze. V jejím čele stojí velící důstojník pro Českou republiku – v současné době, s účinností od 1. května 2008, tuto funkci zastává major Michael R. Stannett ze Spojeného království Velké Británie a Severního Irska. Národní Ústředí zajišťuje styk s Ústředními orgány ČR, koordinuje práci v celé republice, udržuje kontakt s mezi­národní Armádou spásy a vede centrální Účetnictví pro veškerá zařízení Armády spásy v ČR.\n\nKonkrétní práce v jednotlivých městech, kde Armáda spásy působí (tedy Praha, Brno, Ostrava, Havířov, Karlovy Vary, Krnov, Opava, Přerov a Šumperk), zahrnuje oblast duchovní i sociální.\nDuchovní práce je soustředěna do tzv. sborů, v jejichž čele stojí důstojníci Armády spásy. V současné době je v každém městě působení jeden sbor Armády spásy. Jednotlivá sociální zařízení jsou vedena zahraničními i českými odborníky.\nSociální práce zahrnuje např. péči o bezdomovce, staré a nemocné občany, matky s dětmi, děti a mládež, ale i další formy pomoci podle aktuálních potřeb.\nSpeciální projekty jsou Domovy Přístav v Ostravě – pobytové zařízení se zvláštním režimem pro lidi bez domova v seniorském věku a služby následné péče v Havířově – nabízejí možnost těm, kteří se rozhodli bojovat se závislostmi na alkoholu a gamblingu a potřebují podporu na cestě k trvalé abstinenci.\nDne 25. září 2013 se Armáda spásy stala oficiální registrovanou církví v České republice. Občanské sdružení tímto automaticky nezaniklo.\n\nV současné době působí Armáda spásy ve 127 zemích na světě. Její mezinárodní ústředí vede v Londýně generál André Cox. Přes 1 100 000 vojáků a 100 000 zaměstnanců pracuje v rozvojových komunitních programech, azylových zařízeních pro bezdomovce, dětských domovech, rehabilitačních centrech, centrech pro děti a mládež, domovech pro seniory, nemocnicích a projektech pro služby vojenským složkám, vězňům a vyhledávání pohřešovaných osob.\n\n\n"}
{"id": "241284", "url": "https://cs.wikipedia.org/wiki?curid=241284", "title": "Ozubený řemen", "text": "Ozubený řemen\n\nOzubený řemen je hnací řemen se zuby na vnitřním obvodu, které zabírají do řemenic. Pracuje bez předpětí. Tažná síla se přenáší na ocelová nebo kevlarová lanka v jeho kordu. To umožňuje přenos vysokých výkonů.\n\nOzubené řemeny jsou využívány pro širokou škálu pohonů, např. rozvodový řemen v automobilovém průmyslu, dále pro seřizování, polohování a transport. K transportní účelům se vyrábí speciální řemeny s venkovním profilem, unášeči. Další variantou jsou nespojené ozubené řemeny, jejichž konce jsou upevněny k jiným částem zařízení. Používají se k manipulaci s výrobky v automatické výrobě, pohybu souřadnicových stolů obráběcích center, pro průmyslové výtahy apod.\n\nOzubené řemeny jsou vyráběny z termostálého polyuretanu, polyamidu, neoprénu aj. U silně namáhaných řemenů je třeba vyztužení. Podobně, jako při výrobě pneumatik, se používá kord, většinou ocelový nebo kevlarový. Pro speciální účely se vyrábí řemeny s nerezovými kordy, nebo řemeny se skelným vláknem. Pro nižší hlučnost, menší koeficient tření a větší ochranu polyuretanové části lze na řemeny nanést nylonový povlak.\n\n"}
{"id": "241285", "url": "https://cs.wikipedia.org/wiki?curid=241285", "title": "Obecně prospěšná společnost", "text": "Obecně prospěšná společnost\n\nObecně prospěšná společnost (zkratka o. p. s.) je spolu se spolky, ústavy, nadacemi a nadačními fondy a evidovanými právnickými osobami církví a náboženských společností jednou z právních forem nestátních neziskových organizací v České republice. Činnost obecně prospěšných společností byla upravena zákonem o obecně prospěšných společnostech č. 248/1995 Sb., který byl k 1. lednu 2014 zrušen novým občanským zákoníkem. Pokud ale u nějaké obecně prospěšné společnosti nedojde k transformaci na ústav, nadaci nebo nadační fond, řídí se tímto zákonem i nadále.\n\nÚčelem obecně prospěšné společnosti je poskytování obecně prospěšných služeb uvedených v zakládací listině. Obecně prospěšná společnost vznikala dnem zápisu do \"rejstříku obecně prospěšných společností\" vedeným příslušným soudem, zakladateli o. p. s. mohly být fyzické i právnické osoby. Obecně prospěšná společnost může vlastním jménem podnikat v rámci tzv. doplňkové činnosti, případný zisk musí být použit na poskytování obecně prospěšných služeb, pro které byla obecně prospěšná společnost založena. V červnu 2010 bylo v České republice registrováno 1 888 obecně prospěšných společností.\n\nNový občanský zákoník z roku 2012, účinný od 1. ledna 2014, zavedl jako nový typ právnické osoby ústav. Název ústavu musí obsahovat dodatek „zapsaný ústav“ či zkratku „z. ú.“ Jeho právní úprava připomíná o. p. s., a to zejména tím, že může být založen jen za účelem provozování společensky nebo hospodářsky užitečné činnosti. \n\nNový občanský zákoník také v § 146–150 zavedl nový institut „veřejné prospěšnosti“, který je nezávislý na právní formě organizace, tj. tento status může deklarovat i například spolek a podle některých výkladů i obchodní společnost, pokud splňuje zákonem stanovené podmínky (dosahování obecného blaha, bezúhonnost rozhodujících osob, nabytí majetku z poctivých zdrojů a jeho hospodárné využívání k veřejně prospěšnému účelu), avšak z žádné právní formy (ani o. p. s. ani ústavu) neplyne automaticky. Občanský zákoník ani jiný zákon však dosud neupravuje, jaké výhody by měly z tohoto statusu plynout. Komentář Sagitu předpokládal, že by to mělo být například daňové zvýhodnění darů pro takovou organizaci. Podmínky pro zápis tohoto atributu do příslušných rejstříků právnických osob měl upravit zvláštní zákon o statusu veřejné prospěšnosti, jehož návrh mělo ministerstvo spravedlnosti připravený ještě před účinností nového občanského zákoníku a občanský zákoník se na něj odvolává, avšak po schválení vládou i sněmovnou jej senát 12. září 2013 zamítl. \n\nZákon č. 68/2013 Sb., o změně právní formy občanského sdružení na obecně prospěšnou společnost, nabyl účinnosti již dne 1. 4. 2013 a umožnil tak občanským sdružením uniknout před novým občanským zákoníkem do této právní formy, o níž se předem předpokládalo, že zůstane právně zakonzervována, tedy že od roku 2014 již nebude možné s ní spojená práva omezit. Tato změna právní formy pro občanská sdružení byla doporučována pod vlivem výkladu, že spolky, v něž se jinak občanská sdružení automaticky změnila, mají oproti občanským sdružením omezené možnosti poskytovat služby veřejnosti, tedy svým nečlenům.\n\nObecně prospěšné společnosti jako samostatná právní forma už nemohou od 1. ledna 2014 nově vznikat. \n\nObčanský zákoník v § 3050 umožňuje obecně prospěšné společnosti transformovat na ústav, nadaci nebo nadační fond, avšak nestanoví pro tuto přeměnu žádnou lhůtu ani nestanoví žádné sankce pro obecně prospěšné společnosti, které se netransformují. Občanský zákoník v § 3050 stanoví, že „práva a povinnosti obecně prospěšných společností se i nadále řídí dosavadními právními předpisy“, ale zároveň v závěrečných ustanoveních (§ 3080 body 163 a 164) ruší zákon č. 248/1995 Sb., o obecně prospěšných společnostech. Tato situace, kdy zákon pro určitou skupinu subjektů výslovně stanovuje závaznost jinak neplatného zákona, znamená, že obecně prospěšné společnosti „budou fungovat i nadále a budou se řídit posledním stavem zákona o obecně prospěšných společnostech z roku 2011“, přičemž tento zrušený zákon se ale již nedá novelizovat. Toto intertemporální ustanovení se týká jen obecně prospěšných společností, které byly založeny a zároveň registrovány do konce roku 2013, nové už tedy zakládány být nemohou. Kromě zákona o obecně prospěšných společnostech se poměry takových společností i nadále řídí zrušeným občanským nebo obchodním zákoníkem, ale jejich vztahy navenek vůči odlišným subjektům (např. uzavírání smluv) se řídí už novým občanským zákoníkem.\n\n\n"}
{"id": "241286", "url": "https://cs.wikipedia.org/wiki?curid=241286", "title": "Radiometr", "text": "Radiometr\n\nRadiometr je název několika druhů přístrojů užívaných v technických vědách k různým typům měření.\n\n\n"}
{"id": "241287", "url": "https://cs.wikipedia.org/wiki?curid=241287", "title": "Seznam řek v Česku", "text": "Seznam řek v Česku\n\nSeznam řek v Česku podle jejich délky na území České republiky.\n\nTabulka uvádí seznam největších řek v Česku a jejich vybrané charakteristiky. Prvnímu stu nejdelších řek (myšlena délka toku na území Česka) je přiděleno pořadové číslo. Dále tabulka zahrnuje několik dalších řek, jejichž délka je řadí na začátek druhé stovky českých nejdelších řek. \nMezi další řeky s délkou v rozmezí 40 a 30 km patří např. Malé Labe, Svitávka, Hloučela či Hvozdnice. Další řeky, které by délkou patřily mezi nejdelší řeky, ale na české území zasahují jen malou částí toku, jsou např. Bílý Halštrov, Bobr, Dračice, Freiberská Mulda (Moldavský potok), Myjava, Odrava, Reslava, Řezná, Spréva, Svatava, Flája, Černá (přítok Zwickauer Mulde), Černá (přítok Flájského potoka), Přísečnice, Mohelnice (přítok Labe), Divoká Bystřice, Kouba, Mandava a Křinice .\n\n\n\n\n"}
{"id": "241290", "url": "https://cs.wikipedia.org/wiki?curid=241290", "title": "Skok mohutnosti", "text": "Skok mohutnosti\n\nSkok mohutnosti je jedna z disciplín anglické jízdy v jezdectví. Kůň s jezdcem musí překonat jeden velmi vysoký skok; rekord činí 2,56 metru. Jde o velmi obtížnou soutěž, koná se většinou jako doprovodný program prestižních závodů, kde chtějí jezdci předvést svoje umění, zkušenosti a odvahu. Začíná se obvykle na nízko (několik desítek cm) postavené překážce a v dalších kolech se pak zvyšuje.\n"}
{"id": "241297", "url": "https://cs.wikipedia.org/wiki?curid=241297", "title": "Nikolajev", "text": "Nikolajev\n\nNikolajev (, v ženské podobě ) je příjmení ruského původu. Jeho nositeli jsou:\n\n\n\n"}
{"id": "241302", "url": "https://cs.wikipedia.org/wiki?curid=241302", "title": "Lomonosovský prospekt", "text": "Lomonosovský prospekt\n\nLomonosovský prospekt () je jedním z moskevských prospektů. Nachází se v jihozápadní části města, zasahuje do jižního a jihozápadního okruhu, je 4,3 km dlouhý. Kříží Leninský prospekt, Prospekt Vernadského, Mičurinský prospekt, náměstí Džaváharlála Néhrú a Indíry Gándhíové. Svůj název získal v roce 1956 podle nedaleké univerzity (Moskevská státní univerzita), v té době rovněž pojmenované po Lomonosovovi.\n\nZ dopravního hlediska se jedná o vytíženou tepnu; vede tudy mnoho linek tramvají (od roku 1955), trolejbusů (od roku 1957) i autobusů. Nachází se tu také stanice metra Universitet (od roku 1959). Mezi lety 2003 a 2005 byla část prospektu zrekonstruována.\n"}
{"id": "241303", "url": "https://cs.wikipedia.org/wiki?curid=241303", "title": "Carl Osburn", "text": "Carl Osburn\n\nCarl Townsend Osburn, (5. května 1884, Jacksontown, Ohio – 28. prosince 1966, St. Helena , Kalifornie) byl americký sportovní střelec, držitel pěti zlatých, čtyř stříbrných a dvou bronzových medailí z olympijských her 1912, 1920 a 1924. K roku 2004 byl v žebříčku nejúspěšnějších olympioniků na 11. místě.\n\nCarl Osburn se narodil ve městě Jacksontown v Ohiu. 1. srpna 1903 byl přijal jako praktikant do Americké námořní akademie, kterou absolvoval v roce 1907. Na moři začal sloužit na lodi \"Rhode Island\" v říjnu 1906 a pobyl na ní do června 1908. V této době se začal zajímat o sportovní střelbu. Brzy začal usilovat o místo v americkém národním týmu. Osburn pak sloužil na dělovém člunu \"Castine\" a později na lodi \"Mississippi\", které se pohybovaly na východním pobřeží Atlantiku.\n\nV roce 1912 byl povýšen do hodnosti poručíka a z \"Mississippi\" byl uvolněn k účasti na olympijských hrách ve Stockholmu. Po olympiádě nastoupil na vojenskou loď \"Des Moines\", která operovala v Karibiku a monitorovala tamější situaci. V létě 1913 se vrátil Osburn ke sportovní střelbě v národním týmu USA. V letech 1913 – 1915 sloužil na souši v Námořní akademii, pak se vrátil na moře, do roku 1920 sloužil na prezidentské jachtě \"Mayflower\", kde byl od roku 1917 velícím poručíkem a v září 1918 se stal velitelem. Na této lodi byl svědkem významných událostí během 1. světové války, kdy loď plula mezi americkými a evropskými břehy s významnými osobnostmi. Osburn za války získal několik vyznamenání, mj. Belgický královský řád.\n\nOd roku 1919 se stal Osburn opět členem národního střeleckého týmu USA a o rok později je jedním z nejúspěšnějších účastníků olympiády v Antverpách. V letech 1920 – 1922 sloužil Osburn na lodích \"Schenck\" a \"Relief\". V prosinci 1922 byl jmenován námořním zbrojním inspektorem společnosti \"Bausch & Lomb Optical Company\" v Rochesteru ve státě New York. Zůstal zde do roku 1925. Tato léta přinesla Osburnovi řadu mezinárodních sportovních úspěchů včetně poslední olympijské medaile z Paříže.\n\nV letech 1925 – 1927 sloužil Osburn na lodi \"Dallas\" křižující v oblasti atlantského pobřeží a Karibiku. Své vojenské vzdělání si doplňuje v letech 1927 – 1929 na Námořní válečné koleji (\"Naval War College\") v Providence, stát Rhode Island a na Vojenské válečné koleji ((\"Army War College\") v Carlisle v Pensylvánii. Po krátké službě na souši velel do r. 1936 na lodích \"Concord\" a \"Henderson\". V roce 1936 se vrátil k práci na souši do San Francisca. Stal se zde ředitelem 12. okrsku námořních záloh. V roce 1939 odešel do výslužby a se svou manželkou Mary se usadil v Napa Valley ve St. Heleně v Kalifornii, kde také v roce 1966 zemřel.\n\nV této disciplíně startovalo 84 závodníků z 9 zemí, zvítězil Paul Colas z Francie před Larsem Jörgenem Madsenem z Dánska a jeho krajanem Nielsem H. D. Larsenem, Osburnovi se nedařilo a skončil na 17. místě.\n\nStartovalo 91 střelců z 12 zemí. Zvítězil Maďar Sándor Prokopp s 95 body, druhý byl Carl Osburn, třetí Embret Skogen (Norsko), oba s 95 body.\n\nStartovalo 85 závodníků z 12 zemí, zvítězil Francouz Paul Colas před Carlem Osburnem (oba shodně 94 b.), třetí byl další Američan Joseph Jackson o bod zpět.\n\nDeset šestičlenných družstev se postavilo na start této soutěže. Zvítězily USA ve složení Charles Burdette, Allan Briggs, Harry Adams, Joseph Jackson, Carl Osburn a Warren Sprout se ziskem 1687 b. před Velkou Británií (1602 b.) a Švédskem (1570 b.).\n\nK malorážce se postavilo 41 jednotlivců z 9 zemí. Carl Osburn skončil na 13. místě, když zvítězil Frederick Hird z USA, druhý byl William Millne (USA), třetí Harry Burt (Velká Británie).\n\nK soutěži nastoupilo šest čtyřčlenných družstev. Zvítězila Velká Británie (762 b.), druhé bylo Švédsko (748 b.), třetí USA (744 b.) ve složení Warren Sprout, William Leushner, Frederick Hird a Carl Osburn.\n\nNastoupilo 36 střelců z 8 zemí, zvítězil Vilhelm Carlberg před Johanem Hübnerem von Holstem a Gustafem Ericssonem, všichni Švédové. Carl Osburn obsadil 34. místo (třetí od konce).\n\nMezi 70 závodníky ze 14 zemí byl Carl Osburn čtvrtý. Zvítězil jehio krajan Morris Fisher před Nielsem Hansenem Ditlevem Larsenem z Dánska a Norem Östenem Östensenem.\n\nZávodilo 70 střelců ze 14 zemí. Soutěž byla nejlepší pro střelce USA (4876 b.) ve složení Morris Fisher, Carl Osburn, Dennis Fenton, Lloyd Spooner a Willis Lee. Druhé skončilo Norsko (4741 b.), třetí Švýcarsko (4698 b.).\n\nSoutěžilo 48 závodníků z 12 zemí. Carl Osburn získal s 56 body olympijský titul, za ním skončil Dán Lars Jörgen Madsen (55 b.), třetí byl další Američan Lawrence Adam Nuesslein s 54 b.\n\nCelkem 15 družstev se 75 závodníky bylo sestaveno pro tuto soutěž. Zvítězilo Dánsko (266 b.), před USA (255 b.), které střílely ve složení Carl Osburn, Lawrence Nuesslein, Lloyd Spooner, Willis Lee a Thomas Brown, třetí skončil tým Švédska.\n\nI v této soutěži střílelo 75 závodníků z 15 zemí. Zvítězily USA (289 b.) ve složení Carl Osburn, Lloyd Spooner, Morris Fisher, Willis Lee a Joseph Jackson. Druhá byla Francie, třetí Finsko.\n\nStartovalo 14 družstev, tj. 70 závodníků. Zvítězily opět USA (573 b.) ve složení Joseph Jackson, Willis Lee, Gunnery Ollie Schriver, Carl Osburn a Lloyd Spooner. Druhé skončilo Norsko (565 b.), třetí Švýcarsko.\n\nV této soutěži, kde startovalo 22 závodníků ze čtyř zemí, byl Carl Osburn neúspěšný, historie jeho umístění neuvádí. Zvítězil Otto M. Olsen z Norska před Alfredem Swahnem ze Švédska a dalším Norem Haraldem Natvigem.\n\nZávodilo 20 střelců ze 4 zemí. Zvítězilo Norsko (178 b.) před Finskem (159 b.), třetí byly USA (158 b.) ve složení Thomas Brown, Lawrence Nuesslein, Lloyd Spooner, Carl Osburn a Willis Lee.\n\nÚčastnilo se 23 závodníků ze čtyř zemí. Zvítězil Ole Andreas Lilloe-Olsen (Norsko), druhý byl Frederik Landelius (Švédsko), třetí Einar Liberg (Norsko). Umístění Carla Osburna není známo.\n\nSoutěže se zúčastnilo 20 závodníků ze 4 zemí, Američané Thomas Brown, Willis Lee, Lawrence Nuesslein, Carl Osburn a Lloyd Spooner obsadili 4. místo, zvítězilo Norsko před Švédskem a Finskem.\n\nStartovalo 73 závodníků z 19 zemí. Zvítězil Morris Fisher z USA (95 b.), druhý byl Carl Osburn (také 95 b.), třetí Dán Niels Hansen Larsen (93 b.). V soutěži družstev Osburn tým USA již nereprezentoval.\n\n\n"}
{"id": "241304", "url": "https://cs.wikipedia.org/wiki?curid=241304", "title": "Sargon II.", "text": "Sargon II.\n\nSargon II. Asyrský byl asyrský král, který vládl v letech 722 – 705 př. n. l.\n\nO jeho původu nic nevíme, trůnu se zmocnil v roce 722 př. n. l. a sám o sobě píše jako o \"legitimním králi\" a o svých předchůdcích jako o \"vládcích, jež kráčeli přede mnou\". První dva roky po uchvácení asyrského trůnu byl plně zaměstnán upevňováním své pozice v samotné Asýrii a teprve na jaře 720 př. n. l. se vydal na jih, aby porazil Elamity a zmocnil se Babylónu. Porazit elamsko-babylonské síly se mu ale ani tehdy, ani v následujících deseti letech, nepodařilo.\n\nPoté Sargon II. zaměřil svou expanzi na západ proti Damašku a Samaří, které se postavily proti Asýrii při tažení na Babylón. Dobyl Samaří, porazil izraelské království, odkud deportoval na 30 tisíc zajatců a vtrhnul do Egypta. Když si podrobením nepřátel na západě uvolnil ruce, vtrhnul roku 716 př. n. l. do Urartu a Médie, které si podrobil v následujících dvou letech.\n\nV roce 710 př. n. l. konečně vytáhl na Babylon, který padl do jeho rukou o rok později, donutil uprchnout babylonského krále Marduka-apla-iddina II. a prohlásil se babylonským králem. Z Babylonie poté deportoval přes 100 tisíc Aramejců a Chaldejců, aby tak předešel případným povstáním proti asyrské nadvládě.\n\nAby Sargon II. mohl spravovat tak rozsáhlou říši, byl nucen vybudovat dobře fungující systém silnic a poslů. Na hlavních cestách nechal v rozmezí jednodenních pochodů vybudovat poštovní stanice, určené k výměně mul a vozů pro spěšné posly. Asyrský systém se stal vzorem pro tolik obdivovaný systém komunikace perských králů.\n\nSargon II. se rozhodl vybudovat nové hlavní město – Chorsábád, jehož základy položil v roce 717 př. n. l.. O jedenáct let později – roku 706 př. n. l. bylo město slavnostně otevřeno. Rok po slavnostním otevření nové residence padl král Sargon II. při svém tažení na sever, kdesi v pohoří Taurus při bitce s Kimmerii. Jeho tělo nebylo nikdy nalezeno, což bylo přičítáno hněvu bohů za to, že přesunul své sídlo z posvátného Aššuru.\n"}
{"id": "241315", "url": "https://cs.wikipedia.org/wiki?curid=241315", "title": "Krum", "text": "Krum\n\nKrum († 13. dubna 814) byl bulharský chán v letech 803–814 za První bulharské říše.\n\nChán Krum se narodil v Panonii. Byl schopný panovník a diplomat a svou vládou zanechal nesmazatelný otisk v bulharských dějinách. Zápisy jej popisují jako energického, smělého a tvrdého vládce, a pokud bylo třeba, i nemilosrdného. Ve státních záležitostech (např. dobývaní nových území) byl neoblomný.\n\nPo nástupu na trůn se nejprve vypořádal s Avary, kteří žili na severní hranici Bulharska. Tak své teritorium rozšířil až k Dunaji a Karpatům a připojil k nim i nové slovanské kmeny. Byzantští kronikáři tento jev popisovali jako \"„Dunajské Bulharsko“\". Společná hranice byla ustanovená v dohodě s Karlem Velikým. Bulharsko se v té době stalo největší zemí na Balkánském poloostrově a také bylo největší zemí v tomto období vůbec. Cílem chána Kruma bylo spojení všech zemí, které byly obývané Slovany, do jeho státu.\n\nNa přelomu let 808 a 809 ve svém první boji bojoval s Byzantinci u řeky Struma. Po tomto vítězství si otevřel cestu k městu Serdika (Sofie), které se později stalo hlavním městem Bulharska, a dále do Makedonie.\n\nV roce 811, během chánova pochodu do Makedonie, ho napadl císař Nikeforos I. Využil chvíle, kdy chán nebyl na svém území a obsadil jeho palác v hlavním městě Pliska. Bylo už pozdě, když se to Krum dozvěděl, poslal císaři zprávu: \"„Vyhrál jsi, porazil jsi mě, vezmi si, co chceš, a odejdi v pokoji“.\" Ale Nikeforos zprávu roztrhal. Poté přišel čas odplaty. V noci 25. července roku 811 v další bitvě mezi Bulhary a Byzantinci chán znovu svého nepřítele brutálně porazil. Byzantská říše takovou porážku nepamatovala. Císař Nikeforos i se svými sluhy padli.\n\nPoslední bitva za Krumovy vlády se mezi těmito věčnými nepřáteli uskutečnila 22. června roku 813. U města Versinikia, blízko Adrianopole, byli Byzantinci znova poraženi a o město přišli. Bulharům ani toto nestačilo, a tak pokračovali ve svém tažení dál na východ až ke Konstantinopoli. Za sebou nenechali nic stát a všechno zpustošili. Chán Krum byl od této chvíle nazvaný „Hrozný“. V Konstantinopoli si Krum chtěl postavit svůj vlastní palác, ale jeho brzká smrt mu zabránila splnit jeho velký sen – vejít do paláce jako vítěz. Chán zemřel 13. dubna 814.\n\nBitvy s Byzantinci nebyly pro Kruma tím nevýznamnějším a zřejmě je chápal jako plnění svých povinnosti vůči zemi a rozšiřování území. Jeho význam spočíval především v tvorbě prvních zákonů bulharského státu.\n\nZákony trestaly jakoukoliv krádež, vztahovaly se na každého Bulhara a zabezpečovaly ochranu chudých. Prostřednictvím těchto zákonů se mu podařilo spojit Bulhary a Slovany do jednoho silného státu a získat si jméno velkodušného panovníka. Nikomu před ním se v Bulharsku nepodařilo dosáhnout takových úspěchů.\n\nJeho následovníkem byl syn Omurtag, který na trůn nastoupil v roce 814.\n"}
{"id": "241316", "url": "https://cs.wikipedia.org/wiki?curid=241316", "title": "Next", "text": "Next\n\nNext je film z roku 2007 volně inspirován science fiction povídkou „The Golden Man“ od Philipa K. Dicka. Film režíroval Lee Tamahori a hrají v něm Nicolas Cage, Julianne Moore a Jessica Biel. Film měl premiéru 27. dubna 2007 a byl přijat celkem negativně ve srovnání s jinými adaptacemi Philipa K. Dicka \"Blade Runner\" a \"Minority Report\".\n\nCris Johnson (Nicolas Cage) se živí v lasvegaském hotelu jako kouzelník v místní show – vystupuje pod pseudonymem „Frank Cadillac“. Byla mu dána do vínku schopnost předvídat budoucnost (pouze tu týkající se jeho osoby) 2 minuty dopředu.\n\nPříběh začíná, když po své show prochází kasinem a uvidí muže, u kterého pozná, že se během následujících 2 minut pokusí vyloupit pokladnu a přitom jednoho člověka zabije. Předejde tedy této skutečnosti tím, že muže sám napadne a zpacifikuje, čímž na sebe ovšem přivolá ochranku a policii.\n\nPřestože z kasina se mu ještě podaří utéct, později se setkává s policistkou, která mu nabídne zproštění obvinění z napadení, kterého se v kasinu dopustil, za spolupráci s ní a jejím týmem. Nejedná se o nic menšího než zneškodnění psychopata, jenž má v úmyslu instalovat v jistém místě západního pobřeží bombu a vyhodit celé okolí do povětří…\n\n"}
{"id": "241317", "url": "https://cs.wikipedia.org/wiki?curid=241317", "title": "Agateánská říše", "text": "Agateánská říše\n\nÚspěšná a extrémně bohatá Agateánská říše (někdy se setkáme s názvem Achátová říše nebo Aurient), která na Úžasné Zeměploše Terryho Pratchetta zastává místo starověké Číny.\n\nRozkládá se na Vyvažovacím kontinentě na němž je takové množství zlata a dalších drahých kovů, že pro původní obyvatele skoro nemá cenu. Prý proto, aby vyvážil tíhu Hlavního kontinentu a tak měli čtyři sloni na zádech vždy stejnou tíhu.\n\nHlavním městem je Visovis. Nejdůležitějším a také jediným přístavem je Bes Pelargic, domovské město prvního turisty na Zeměploše Dvoukvítka. Počet obyvatel Agateánské říše je 50 000 000. Kolem celé říše je postavena asi šest metrů vysoká zeď, která je na vnitřní straně kolmá. Ne však proto, aby se do říše nedostal někdo nepovolaný, ale aby nemohli obyvatelé zjistit, že okolní státy nejsou jen země duchů a nezmizeli do nich.\n\nKdysi Agateánské říši vládl Sluneční císař. V knize \"Zajímavé časy\" se však stal panovníkem Barbar Cohen. Později ho to však přestalo bavit a na nějaký čas zmizel. Kdo dnes vládne Aurientu se neví. S největší pravděpodobností je to právě Dvoukvítek, který za časů vlády Barbara Cohena zastával úřad velkovezíra.\n"}
{"id": "241318", "url": "https://cs.wikipedia.org/wiki?curid=241318", "title": "Swakopmund", "text": "Swakopmund\n\nSwakopmund (v hererštině \"Otjozondjii\", namašsky \"Tsoakhaub\", v překladu z němčiny název znamená \"ústí řeky Swakop\") je přístavní město v západní Namibii při pobřeží Atlantského oceánu, správní středisko regionu Erongo. Swakopmund se nachází na okraji národního parku Namib-Naukluft, 378 kilometrů od hlavního města Windhoek a 40 kilometrů severně od přístavu Walvis Bay.\n\nMěsto bylo založeno 4. srpna 1892 kapitánem Curt von François, jako hlavní přístav v jihozápadní Africe. Swakopmund byl založen o dva roky později, než Windhoek.\n\nSwakopmund má následující městské části a předměstí: Zentral, Waterfront, Vogelstrand, Vineta, Tamariskia, Mondesa a Meile 4. Většina obyvatel Swakopmundu bydli ve čtvrtích mimo hlavní centrum města. Ve čtvrti Vineta žijí vesměs dobře situovaní běloši a Afričané, zatímco Tamariskii obývají původní Namibijci. Mondesa vznikla v době apartheidu - byla založena v roce 1960 jako zvláštní rezervace pro domorodé obyvatelstvo.\n\n\nSwakopmund je jedno z mála míst v Africe, kde se mluví německy. Další jazyky, kterými se ve městě mluví jsou angličtina a afrikánština.\n\nKlima je kvůli studenému proudu z Atlantiku chladnější a sušší oproti zbytku Namibie. Průměrná teplota v lednu je 25 °C, a v červenci 15 °C, chladnější podnebí způsobuje Benguelský proud z Atlantiku. Roční srážkové úhrny jsou do 15 mm.\n\nV okolí jsou nádherné písčité pláže. Městem projíždí silnice i železnice, vedoucí z měst Windhoek a Walvis Bay. Je zde i letiště.\n\nVe městě je muzeum, galerie a golfové hřiště. Ve městě ústí řeka Swakop. Jsou zde velké zásoby vody. Asi 65 km východně od města na území Namibské pouště se nachází uranový důl Rössing, provozovaný těžařskou společností Rio Tinto. Časové pásmo je stejné, jako v ostatních částech Namibie, (UTC +1).\n\nV tomto článku byly požity některé základní informace z článku \"Swakopmund\" na německé Wikipedii.\n\n"}
{"id": "241320", "url": "https://cs.wikipedia.org/wiki?curid=241320", "title": "Mariner 2", "text": "Mariner 2\n\nMariner 2 byla sonda vesmírného programu Mariner americké agentury NASA zkonstruována pro výzkum planety Venuše. Její mise, označená v katalogu COSPAR 1962-041A byla úspěšná.\n\nAmerická agentura NASA v rámci programu Mariner připravila dvojice sond stejné konstrukce i se stejným programem. První sonda tohoto programu Mariner-Venus 62 byla neúspěšná, byla zničena s raketou krátce po startu ze Země. Úkolem obou Marinerů bylo provést vědecké měření údajů o planetě Venuši.\n\nKonstrukce obou Marinerů byla shodná. Byl to hranol z hořčíkové slitiny. Na něm byly připevněny panely slunečních baterií, anténový systém, plošina s vědeckými přístroji a elektronikou, Mariner měl také korekční motor.\n\nNa svou meziplanetární dráhu byl vypuštěn s pomocí dvoustupňové rakety Atlas-Agena B.\n\nStart se uskutečnil 27. srpna z kosmodromu USA na Floridě. Na oběžnou dráhu se dostala s rychlostí 7,8 km/sec, z ní následoval restart na meziplanetární dráhu rychlostí 11,53 km/sec. Během letu byla 4. září 1962 ve vzdálenosti 2,3 mil.km od Země provedena korekce dráhy.\n\nDne 14. prosince 1962 proletěla kolem planety Venuše (34 752 km od povrchu). Dvacet minut vysílala zjištěné údaje (obsah CO, HO, absence magnetického pole atd.) o planetě.\n\nNejvětším překvapením prvních vědeckých měření bylo zjištění nelidských podmínek (tlak, teplota, složení) panujících pod oblačnou přikrývkou Venuše. Měření v bezprostřední blízkosti vyvrátilo do té doby panující iluze o Venuši jako mladší sestře Země s podmínkami podobnými pozemským druhohorám\n\nSonda byla ovšem aktivní i v meziplanetárním prostoru, odkud vysílala údaje o kosmickém záření, četnosti meteoroidů atd.\n\nPo průletu kolem planety ve svém letu pokračovala letem sluneční soustavou. Nejvíce se k Slunci přiblížila 27. prosince 1962 na 105 milionů km. Spojení s ní bylo udržováno 130 dní, tedy až do 4. ledna 1963, kdy byla od Země vzdálena 87,5 mil.km.\n\n"}
{"id": "241321", "url": "https://cs.wikipedia.org/wiki?curid=241321", "title": "Elefter Luarsabovič Andronikašvili", "text": "Elefter Luarsabovič Andronikašvili\n\nElefter Luarsabovič Andronikašvili (, ; 25. prosince 1910 Petrohrad – 9. září 1989 Tbilisi) byl sovětský experimentální fyzik gruzínské národnosti, akademik Gruzínské akademie věd, který přispěl k výzkumu supratekutého hélia II.\n\nE. L. Andronikašvili absolvoval v roce 1932 leningradskou polytechniku, v letech 1935 – 1940 přednášel na tbiliské univerzitě. Poté do roku 1948 pracoval v moskevském Ústavu fyzikálních problémů u Pjotra Kapicy, kde v roce 1948 obhájil doktorskou disertaci. Od roku 1948 pracoval opět v Tbilisi, nejdříve jako profesor na tbiliské univerzitě, od roku 1951 byl ředitelem Fyzikálního ústavu Gruzínské akademie věd. V roce 1952 obdržel Stalinovu cenu. Od roku 1955 byl plným členem Gruzínské akademie věd. V roce 1978 byl vyznamenán Státní cenou SSSR.\n\nPracoval ve fyzice nízkých teplot, kosmického záření, v jaderné technice a biofyzice. Jeho práce v oboru kvantové hydrodynamiky patří k základním. V Ústavu fyzikálních problémů se začal zabývat experimenty se supratekutým héliem II. Provedl tzv. Andronikašviliho experiment, který potvrdil správnost dvousložkového modelu supratekutosti. Předmětem experimentu bylo měření periody a útlumu torzních kmitů soustavy disků v kapalném héliu. Disky byly vyrobeny z hliníkové fólie a navlečené na tyčku v malých vzdálenostech od sebe. Perioda kmitů byla pod teplotou přechodu od hélia I k supratekutému héliu II teplotně závislá. S klesající teplotou se perioda prodlužovala, až se v blízkosti absolutní nuly blížila teoretické periodě ve vakuu. To odpovídalo přibývání supratekuté složky na úkor normální.\n"}
{"id": "241325", "url": "https://cs.wikipedia.org/wiki?curid=241325", "title": "Československo na zimních olympijských hrách", "text": "Československo na zimních olympijských hrách\n\nČeskoslovensko se v průběhu své historie zúčastnilo celkem 16 zimních olympijských her, tj. všech od roku 1924, kdy se konaly poprvé, až do svého zániku v roce 1992. Největší zastoupení mělo na svých posledních hrách roku 1992 v Albertville, kterých se účastnilo 74 československých reprezentantů. Nejmenší zastoupení mělo roku 1932 v Lake Placid se 6 reprezentanty.\n\nPrvní medaili na Zimních olympijských hrách Československo získalo roku 1928 v St. Moritz zásluhou skokana na lyžích Rudolfa Burkerta, který získal bronz na velkém můstku. Prvním československým olympijským vítězem byl skokan Jiří Raška, který roku 1968 v Grenoblu vyhrál závod na středním můstku. Druhým a současně posledním zlatým medailistou byl krasobruslař Ondrej Nepela, který zvítězil roku 1972 v Sapporu.\n\nCelkem se Zimních olympijských her zúčastnilo 594 československých sportovců, z toho 495 mužů a 99 žen, kteří získali 2 zlaté, 8 stříbrných a 15 bronzových medailí. Početně nejúspěšnější byli roku 1984 v Sarajevu, kde získali celkem 6 medailí, z toho 2 stříbrné a 4 bronzové. Bez medaile skončili na 5 hrách, naposledy roku 1956 v Cortina d'Ampezzo.\n\n"}
{"id": "241326", "url": "https://cs.wikipedia.org/wiki?curid=241326", "title": "Diverzifikace", "text": "Diverzifikace\n\nDiverzifikace (z lat. \"diversus\", rozmanitý a \"facere\", činit) znamená rozrůzňování, strategii podnikání, která se snaží snižovat rizika tím, že se nespoléhá na jediný produkt, nýbrž rozděluje své aktivity do různých oblastí, svá aktiva do různých firem, měn a podobně - rozložení například investic, (investičních či výrobních) aktivit apod.\n\nPříkladem diverzifikace byla rada drobným investorům v kupónové privatizaci: „Nenoste všechna vajíčka v jednom koši.” Obecně se v konsolidovaných a právně stabilních poměrech pro uložení finančních prostředků na důchod, pro potomky, různé nadace a fondy diverzifikuje držením cenných papírů různého druhu, výnosnosti a tím i rizikovosti a vytváří se tak portfolio. V ekonomice je dokázáno předními ekonomy, že vhodná diverzifikace portfolia snižuje riziko celkové ztráty, i když někdy za cenu nižší výnosnosti. Ať už se jedná o správce velkého fondu nebo drobného investora, všichni by měli rozložit své finanční prostředky do cenných papírů různých druhů, firem či zemí.\n\nDiverzifikace se vyskytuje ve všech lidských činnostech, (v zemědělství, v průmyslu, ve službách), hlavně však v ekonomice. V zemědělství se například jedná o pěstování několika druhů plodin. V případě, že by jeden druh neuspěl, druhý částečně pokryje ztráty, které jsou nižší a díky zisku z druhé plodiny i únosnější.\n\nDiverzifikace v marketingu znamená rozšiřování podnikatelských aktivit do podobných či úplně odlišných oborů. Příkladem prvého může být, když mlékárna rozšíří výrobu o čokoládové výrobky nebo přikoupí sodovkárnu (Nestlé), anebo když letecká továrna (SAAB) nebo zbrojovka (Zbrojovka) začne vyrábět i automobily či automobilka (Rolls-Royce) letecké motory. Příkladem druhého může být, když elektrostrojírenská firma založí kapitálovou divizi (GE) nebo když firma pro výrobu elektronických spotřebičů koupí filmové studio a hudební vydavatelství (Sony) či výrobce letadel a zbraní založí softwarovou divizi (Dassault).\n\nV investičním sektoru se diverzifikuje dle:\n\n\n"}
{"id": "241327", "url": "https://cs.wikipedia.org/wiki?curid=241327", "title": "Storno", "text": "Storno\n\nStorno je termín používaný v obchodním styku pro zrušení objednávky. Mezi jeho odvozeniny patří:\n\n"}
{"id": "241331", "url": "https://cs.wikipedia.org/wiki?curid=241331", "title": "Marcus Grönholm", "text": "Marcus Grönholm\n\nMarcus „Bosse“ Grönholm (* 5. února 1968 Kauniainen) je finský rallyeový jezdec, dvojnásobný mistr světa v kategorii WRC.\n\nSvoji kariéru začal v motokrosu. S automobilam startoval až v 19 letech. Jeho prvním vozem byl Ford Escort. V roce 1987 se stal juniorským mistrem Finska. První soutěží mistrovství světa byla Finská rallye 1988. Ve stejném roce se stal Skandinávským mistrem a Mistrem Finska ve skupině N. Následovně začal startovat s vozem Toyota Celica GT-4. Prvnbím výrazným úspěchem bylo druhé místo ve Finsku v roce 1995. Od roku 1999 se stal jezdcem týmu Peugeot Sport. Směl ale startovat i s jinými vozy. Ve Švédsku startoval s vozem Seat Cordoba WRC a v Portugalsku s vozem Mitsubishi Lancer EVO VI. Na Rallye Velké Británie 1999 držel druhou pozici, ale ze soutěže odstoupil. V sezoně mistrovství světa v rallye 2000 zvítězil na několika soutěžích. Byla to Švédská rallye 2000, Rallye Nový Zéland 2000, Finská rallye 2000 a Australská rallye 2000. Stal se tak Mistrem světa a k titulu dopomohl i týmu Peugeot Sport. V sezoně mistrovství světa v rallye 2001 však vozy Peugeot 206 WRC nestačili konkurenci. V sezoně mistrovství světa v rallye 2002 se jeho týmovým kolegou stal Richard Burns. Grönholm pětkrát zvítězil. V sezoně mistrovstvi světa v rallye 2003 ho trápily technické problémy a od následujícího roku přešel tým na vozy Peugeot 307 CC WRC. Od sezony mistrovství světa v rallye 2006 se stal jezdcem týmu Ford M-Sport. Po sezoně Mistrovství světa v rallye 2007 svou kariéru ukončil\n\n\n"}
{"id": "241342", "url": "https://cs.wikipedia.org/wiki?curid=241342", "title": "Na špačka", "text": "Na špačka\n\nNa špačka nebo jen špaček je stará hra, při které se tzv. \"tlučou špačci\". Na Slovácku se špačci označují slovem kyčkyle. Pravidla nejsou nikým napevno určena, existuje více variací, existuje ovšem recesistická \"Federation International de CHPAchek\", která od roku 1975 každoročně pořádá Špačkovou ligu u rybníka Přibyl poblíž obce Smrk u Třebíče. \n\nJde o dřevěnou hračku, se kterou si děti hrály ještě cca v první polovině dvacátého století. Hračka má dvě části. První část má zhruba tvar dvou rotačních kuželů spojených podstavami. Uprostřed mezi podstavami může být válcová část. Průměr podstavy může být 3 cm a celková délka např. 13 cm. Druhou část tvoří klacík nebo laťka přiměřené délky, což může být cca 50 až 60 cm. K hraní je ideální rovný tvrdý podklad. Špaček se položí na zem. Latí se shora udeří do toho zúženého konce špačka, který neleží na podložce. Tím se špaček vymrští do vzduchu a hráč má za úkol druhým úderem, tentokrát vodorovným, trefit špačka ve vzduchu tak, aby odletěl co nejdále. Další variantou hry může být trefování cíle. Vítězí ten, kdo se cíli nejvíce přiblíží.\n\nHřiště tvoří dvacet metrů široká a více než 100 metrů dlouhá, na desetimetrové úseky rozdělená plocha s výsečí o průměru 4 metry a vnitřním úhlu 90°, kde je vytvořen pět centimetrů hluboký důlek na \"vyšprtávání\" o rozměrech 5 cm x 10 cm.\n\n"}
{"id": "241348", "url": "https://cs.wikipedia.org/wiki?curid=241348", "title": "Politechničeskaja (stanice metra v Petrohradu)", "text": "Politechničeskaja (stanice metra v Petrohradu)\n\nPolitechničeskaja () je stanice petrohradského metra. Nachází se na Kirovsko-Vyborské lince, v její severní části. Pojmenována je podle nedaleké budovy polytechnického institutu.\n\nPolitechničeskaja je podzemní, ražená stanice hlubokého založení (65 m pod povrchem). Protože byla budována v první polovině 70. let (otevřena 31. prosince 1975), jedná se o jednu z prvních stanic tohoto typu. Z nástupiště vede jeden výstup (tříramenné hlubinné eskalátory) do velkého povrchového vestibulu, který je umístěn na Polytechnické ulici nedaleko od pokrovského kostela. Současný vzhled vestibulu v původních projektech však nebyl; ještě před otevřením stanice totiž byla stavba upravena. V současné době se uvažuje o výstavbě obchodního centra, které by starý vestibul nahradilo.\n\n"}
{"id": "241354", "url": "https://cs.wikipedia.org/wiki?curid=241354", "title": "Trolejbusová doprava ve Vysokých Tatrách", "text": "Trolejbusová doprava ve Vysokých Tatrách\n\nTrolejbusová doprava ve Vysokých Tatrách existovala mezi lety 1904 a 1906.\n\nPrávě na začátku 20. století se začaly Vysoké Tatry turisticky rozvíjet, omezením se ale stala neexistence veřejné dopravy. První tatranský hromadný dopravní prostředek byl vlak který začal na trati Studený Potok – Tatranská Lomnica jezdit od roku 1895. Od roku 1898 se k němu připojila parní ozubnicová železnice Štrba - Štrbské Pleso.\n\n„Srdce Tater“ Starý Smokovec bylo ale od dopravy stále odříznuto. S tím se ale nesmířili podnikatelé Viliam Krieger a Vincent Matejka, kteří 2. srpna 1904 spustili trolejbusový provoz (tehdy pod názvem „elektrobus“) na lince Poprad – Veľký Slavkov – Starý Smokovec. Trať měřila 13,8 km a její součástí byla jediná měnírna ve Starém Smokovci, kterou napájel vodní elektrický mlýn v obci Veľká. V té době se jednalo o unikát, neboť vůbec první trolejbusová trať pro pravidelnou dopravu na světě (nepočítaje zkušební úseky) byla zprovozněna jen o 4 roky dříve. Trať, vedená náročným terénem, se příliš neosvědčila hlavně za špatného počasí v prudkém stoupání u Dolního Smokovce. Dalším problémem byla příliš úzká trať, pokud se trolejbus vyhýbal protijedoucímu širokému fiakru. Vyskytlo se proto několik kolizí s povozy taženými koňmi. V roce 1905 vykonali inspektoři revizi a konstatovali, že jsou trolejbusy i po kolizích provozuschopné. Ale v srpnu 1906 byl trolejbusový provoz náhle ukončen. Později vyšlo najevo, že z důvodu, že koně rakouské arcikněžny Izabely byli na trolejbus „alergičtí“ a při jednom takovém střetnutí s elektrickou „mašinou“ se splašili a kočár se i s Její Výsostí převrátil do příkopu.\n\nPo celou dobu provozu (2 roky) sloužily 3 trolejbusy typu Daimler-Stoll, které mohly přepravit až 20 osob.\n\nProtože se trolejbusy neosvědčily, byl v roce 1906 schválen projekt stejných podnikatelů na výstavbu železniční tratě o rozchodu 1000 mm v trase Poprad – Starý Smokovec. Se stavbou se začalo na konci roku 1907 a v roce 1908 byl zahájen provoz „úzkokolejky“. Dnes je v Tatrách v provozu kromě normálněrozchodné trati do Tatranské Lomnice také tato úzkorozchodná dráha, která byla prodloužena na Štrbské pleso s odbočkou do Tatranské Lomnice.\n\n"}
{"id": "241359", "url": "https://cs.wikipedia.org/wiki?curid=241359", "title": "Ernest Henry Shackleton", "text": "Ernest Henry Shackleton\n\nSir Ernest Henry Shackleton (15. února 1874 – 5. ledna 1922) byl polární badatel irského původu. Za zásluhy při vedení Britské antarktické expedice v letech 1907–1909 byl povýšen do šlechtického stavu. Jeho nejznámější expedicí byla však Královská transantarktická expedice, která proběhla v letech 1914–1916 na lodi Endurance, obecně známá jako Shackletonova expedice.\n\nKdyž Shackleton vyplul na svou polární výpravu s lodí Nimrod v roce 1908, vezl na své lodi i 24 000 poštovních známek a 2000 dopisů. Byly to jednopennyové známky Nového Zélandu opatřené roku 1907 přetiskem KING EDWARD VII. LAND. Svého cíle známky a výzkumníci nedosáhli, tehdy jim v tom zabránilo nepříznivé počasí.\n\n"}
{"id": "241360", "url": "https://cs.wikipedia.org/wiki?curid=241360", "title": "Augustin Kratochvíl", "text": "Augustin Kratochvíl\n\nAugustin Kratochvíl (29. srpna 1865, Bučovice – 18. srpna 1946, Bučovice) byl český římskokatolický duchovní a historik.\n\nSpoluredigoval Vlastivědu moravskou, počin \"Muzejní a vlastivědné společnosti v Brně\".\nByl od roku 1930 členem České královské společnosti nauk v Praze.\n\nAugustin Kratochvíl se narodil do tkalcovské rodiny. Gymnázium absolvoval ve Vysokém Mýtě v roce 1888. Na kněze byl vysvěcen v roce 1892. Jeho prvním působištěm byla Kamenice na Moravě, poté sloužil na mnoha místech západní Moravy. Roku 1915 se stal farářem v Budišově u Třebíče a tam zůstal až do roku 1945. Zemřel v Bučovicích. Roku 1928 se stal konsistorním radou, roku 1931 biskupským radou a nakonec roku 1938 mu byl přiznán titul Monsignore.\n\nVedle svého povolání se Augustin Kratochvíl věnoval vlastivědné činnosti a je autorem nebo spoluautorem mnoha prací, z nichž lze uvést:\n\n"}
{"id": "241361", "url": "https://cs.wikipedia.org/wiki?curid=241361", "title": "František Lützow", "text": "František Lützow\n\nFrantišek Lützow (21. března 1849 Hamburk – 13. ledna 1916 Montreux) byl rakouský šlechtic, diplomat, historik, spisovatel a politik z Čech, v 2. polovině 19. století poslanec Říšské rady.\n\nPocházel ze starobylého hraběcího rodu severoitalského původu. Narodil se v Hamburku jako syn tamního rakouského vyslanceFrantiška Josefa Jana Nepomuka Gottfrieda, hraběte von Lützow (* 1815) a jeho anglické manželky, lady Henriette Seymour. V letech 1867–1871 studoval práva na Vídeňské univerzitě a Innsbrucké univerzitě.\n\nV letech 1873–1881 působil jako rakousko-uherský diplomat v Nizozemsku, Římě a Londýně. Od roku 1884 střídavě pobýval na zámku v Žampachu a na zimním sídle v Anglii, společně s manželkou Annou Gustavou Lützow (rozená baronesa von Bornemann). Manželství bylo bezdětné. Jeho strýc Karel byl statkářem na Moravě a poslancem moravského zemského sněmu. Jeho bratr Heinrich Lützow byl členem Panské sněmovny (horní komora Říšské rady). a jeho osobou rod vymřel.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Čechách. Rezignaci oznámil dopisem 6. února 1889. Ve volebním období 1885–1891 se uvádí jako hrabě Franz Lützow, c. k. komoří, vyslanecký tajemník a statkář, bytem Žampach. Profiloval se jako stoupenec českého státního práva, na Říšské radě se připojil k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance. Důvodem k rezignaci na mandát měly být názorové rozpory s radikálními elementy v parlamentním Českém klubu.\n\nPoté, co se vzdal mandátu, se věnoval soukromému studiu české historie a literatury, vědecké práci a publikování. V angličtině publikoval několik knih o české historii, napsal několik rozsáhlých hesel spojených s českými zeměmi do Encyclopædie Britannica, v roce 1905 přeložil do angličtiny Komenského Labyrint světa a ráj srdce. Propagoval českou kulturu v anglicky mluvících zemích, kromě činnosti publikační se věnoval též činnosti přednáškové, např. v roce 1904 pronesl sérii přednášek o české historii na Oxfordské univerzitě.\n\nV roce 1912 absolvoval přednáškové turné ve Spojených státech, v rámci kterého přednášel na 10 univerzitách (mj. Harvardova univerzita, Cornellova univerzita, Princetonská univerzita). Vystoupil také v Americkém Kongresu a přijal ho i tehdejší americký prezident William Howard Taft.\n\nByl čestným členem České akademie věd a umění, členem Královské české společnosti nauk, stal se čestným předsedou Českého olympijského výboru, obdržel čestný doktorát Karlovy univerzity. Byl také čestným členem Královské literární společnosti a členem Královské zeměpisné společnosti v Londýně.slovesnost a umění v Praze, člen Národní rady české aj. Stál u zrodu skautského hnutí. Daroval několik předmětů do Národního muzea v Praze.\n\nPo vypuknutí 1. světové války odešel do neutrálního Švýcarska a navázal kontakty s lidmi, usilujícími v emigraci o českou samostatnost, mj. s T. G. Masarykem, který si jeho práce vážil. V roce 1915 se v Ženevě podílel na přípravách vzpomínkových oslav výročí Husova upálení.\n\nV posledních letech života se věnoval studiu osobnosti Albrechta z Valdštejna. Zemřel v lednu 1916 v Montreux.\n\nTrvalo několik měsíců, než byl rakousko-uherskými úřady povolen převoz ostatků a pohřbení v rodinné hrobce ve Vamberku.\n\n\n"}
{"id": "241363", "url": "https://cs.wikipedia.org/wiki?curid=241363", "title": "Van Morrison", "text": "Van Morrison\n\nVan Morrison, OBE, rodným jménem George Ivan Morrison, (* 31. srpna 1945 v Belfastu, Severní Irsko) je britský zpěvák, písničkář, básník a multiinstrumentalista, nositel Řádu britského impéria a držitel hudební ceny Grammy.\n\nPatří k nejvýznamnějším představitelům populární hudby v její dosavadní historii. Vyniká suverénním hlasovým projevem a je také uznávaným skladatelem a mnohostranným hudebníkem (kytaristou, saxofonistou, hráčem na foukací harmoniku, bicí atd.). Jeho osobitý hudební výraz vyrůstá z kořenů rhythm and blues a keltské hudby, který je dále obohacen o vlivy rocku, folku, soulu, jazzu i country. Je pro něj příznačné střídání rozmanitých stylů a jejich míšení. V anglofonní oblasti se ujala jeho přezdívka „Van the Man“ („Člověk Van“).\n\nK jeho nejúspěšnějším písním patří „Gloria“, kterou nazpíval se skupinou Them a kterou později převzala Patti Smithová (otevírala její debutové album \"Horses\" z roku 1975). K jeho dalším písňovým úspěchům z jeho následné sólové dráhy patří \"Brown Eyed Girl\", v 70. letech pak \"Moondance\", \"Domino\", \"Wild Night\" a další. Natočil na 35 alb, z nichž zvláště legendární \"Astral Weeks\" (1968) a komerčně úspěšné \"Moondance\" (1970) se řadí k základním albům rockové historie a v autoritativních anketách hudebních kritiků celého světa se trvale objevují na nejpřednějších příčkách (srov. např. anketu amerického hudebního časopisu \"Rolling Stone\" 500 nejlepších alb všech dob nebo anketu amerického magazínu \"Mojo\" Top 100 Mojo - Readers 1996).\n\nV jeho dosavadní tvorbě lze pozorovat střetávání i propojování několika určujících poloh: folk-rockové, především na albech \"Astral Weeks\" a \"Veedon Fleece\" (1974), soul-rockové s prvky blues, zvláště \"Moondance\", \"His Band and the Street Choir\" (1970), přičemž určitou syntézu obou uvedených poloh představuje album \"Saint Dominic's Preview\" (1972). Country se objevuje na albech \"Tupelo Honey\" (1971), \"Into the Music\" (1979) a zejména \"Pay the Devil\" (2006). K jeho umělecky nejpřesvědčivějším výkonům na poli jazzové inspirace patří album \"What's Wrong with This Picture?\" (2003).\n\nV roce 1993 se stal členem Rock'n'rollové síně slávy (Rock and Roll Hall of Fame) a v roce 2003 vstoupil do Síně slávy písničkářů (Songwriters Hall of Fame). Je populární ve Velké Británii, v rodném Irsku nebo ve Spojených státech amerických. Svojí tvorbou ovlivnil řadu dalších tvůrců (Bruce Springsteen).\n\nV roce 1964 na sebe upozornil jako frontman blues-rockového uskupení Them. Skupina svým syrovým „garážovým“ zvukem a Morrisonovým divokým vokálem plně zapadala do kontextu kapel The Rolling Stones nebo The Who. Skupina zaznamenala úspěch díky několika písním, jejichž autorem je vesměs sám Morrison: kromě zmíněné „Gloria“ také „Here Comes the Night“ nebo coververzí Dylanovy „It's All Over Now, Baby Blue“. Po odchodu ze skupiny se začal věnovat sólové dráze. Jeho styl zpočátku kráčel ve šlépejích stylu Them. Po vydání singlu „Brown Eyed Girl“ zaznamenal jako sólista svůj první výrazný úspěch. Píseň, nahraná v New Yorku, se v roce 1967 umístila na 10. příčce americké hitparády a dodnes patří k jeho nejznámějším opusům. Během amerického pobytu vzniklo několik nahrávek, jejichž výsledkem se stalo album \"Blowin' Your Mind!\" (1967). Album však bylo vydáno bez jeho souhlasu, a proto jej nelze považovat za umělcův oficiální sólový debut. V té době také vznikají zárodečné verze písní „Beside You“ a „Madame George“. Po uzavření kontraktu se společností Warner Bros. Records začal pracovat na svém prvním albu. Dostalo název \"Astral Weeks\" (podle stejnojmenné úvodní písně) a lze bez nadsázky říct, že dodnes patří ke klenotům populární hudby, jehož cena časem spíše ještě vzrůstá. Toto jeho mistrovské dílo nese všechny znaky konceptuálního alba: není volným sledem několika skladeb, ale cyklem osmi motivicky vzájemně provázaných skladeb s propracovanou výrazovou strukturou. Na celkové působivosti alba se podepsalo citlivé hudební aranžmá, stejně jako jeho nezapomenutelný hlasový přednes a v neposlední řadě také jeho vlastní texty. Tímto albem opustil svůj dosavadní hudební styl a současně se jím zařadil mezi vůdčí zjevy populární hudby své doby, hned po boku Boba Dylana.\n\nDo 70. let vstoupil dvojicí alb \"Moondance\" a \"His Band and the Street Choir\" (obě 1970). Oproti meditativním, melancholicky laděným \"Astral Weeks\" z předchozí dekády jsou obě alba naopak plná hudebního optimismu a živočišnosti. Zvuk obou alb je ovlivněn soulem a některé nahrávky (např. „Gypsy Queen“) upomínají na charakteristický sound Motownu. Titulní skladba alba \"Moondance\" zase směřuje k jazzu. Obě alba se setkala s příznivým přijetím kritiky i posluchačů; ve Spojených státech zůstává \"Moondance\" jeho nejpopulárnějším dílem vůbec. Pro následující \"Tupelo Honey\" (1971) je příznačné inspirativní křížení blues a country. V roce 1972 bylo vydáno album \"Saint Domic's Preview\", další jeho opus magnum, v němž se částečně vrací k poetice \"Astral Weeks\". Týká se to jmenovitě dvou rozměrných skladeb „Listen to the Lion“ a „Almost Independence Day“. Svým stylem i strukturou dílo stojí na pomezí \"Astral Weeks\" a \"Moondance\". Po vydání \"Hard Nose the Highway\" (1973) s hitem „Warm Love“ se objevuje dvojalbum \"It's Too Late to Stop Now\" (1974), hudebně sytý dokument jeho koncertního umění, jedno z největších live alb rockové historie. Ještě téhož roku došlo k jeho další proměně, a to albem \"Veedon Fleece\". Tento titul stojí patrně nejblíž \"Astral Weeks\" − i zde převládá zvuk akustické kytary a smyčců, obohacený o výraznější prvky keltské hudby (např. v závěrečné skladbě „Country Fair“, ale také v hypnotické „You Don't Pull No Punches, But You Don't Push the River“). Tímto dílem, v jehož textech se nacházejí četné odkazy na poezii Williama Blakea, vyvrcholilo klasické období jeho tvorby a nastala tříletá odmlka.\n\nBěhem těchto tří let žil v ústraní, „daleko od vyšlapaných cestiček“. V jednom interview prohlásil, že si po deseti letech vyčerpávající práce potřebuje od hudby odpočinout. Později se dokonce přiznal, že se tehdy vážně zaobíral myšlenkou opustit hudební průmysl nadobro. Až v listopadu 1976 vystoupil s kapelou The Band, a to byl počátek jeho obnoveného aktivního zájmu o hudbu. V následujících dvou letech 1977 a 1978 vydal dvě alba \"A Period of Transition\" a \"Wavelenght\", přičemž druhé jmenované se stalo nejrychleji prodávaným albem v jeho kariéře. Jeho skutečným comebackem se stalo album \"Into the Music\" (1979), řazené - zvláště pro zdařilou čtveřici posledních písní - mezi jeho nejlepší díla. Album je zajímavé míšením country, blues a keltské hudební tradice a slouží jako živoucí důkaz renesance jeho tvůrčích sil, kterou měl v následující dekádě potvrdit.\n\nNa samém počátku 80. let, v roce 1980, bylo vydáno album \"Common One\", jímž se, podobně jako v případě \"Veedon Fleece\", znovu vrátil k básnickému mysticismu \"Astral Weeks\". Album se skládá ze šesti nestejně dlouhých písní, z nichž především více než patnáctiminutová skladba „Summertime in England“ patří k Morrisonovým nejpozoruhodnějším textům. Byla částečně inspirována anglickými básníky Williamem Wordsworthem a Samuelem Taylorem Coleridgem, avšak objevují se v ní i jména T. S. Eliota a W. Blakea. Ačkoli hudebně stojí album ve stínu svých starších předchůdců \"Astral Weeks\" a \"Veedon Fleece\", zůstává přesvědčivým dokladem jeho pokračujícího básnického vyzrávání. V \"Beautiful Vision\" (1982) se Morrison přiklání ke svým belfastským kořenům, populární se stala autobiograficky laděná píseň „Cleaning Windows“ (mytí oken bylo jeho první zaměstnání poté, co opustil školu). Jako básnickou poctu Rimbaudovi, s jehož dílem se Morrison seznamoval už v 70. letech, lze charakterizovat úvodní píseň alba \"A Sense of Wonder\" (1985), nazvanou „Tore Down a La Rimbaud“. Akustická kytara převažuje v aranžmá následujícího alba \"No Guru, No Method, No Teacher\" (1986), upomínající místy opět na zvuk \"Astral Weeks\" či \"Veedon Fleece\". Oblíbeným se stal jeho duet s Cliffem Richardem „Whenever God Shines His Light“, jehož chytlavá melodie otvírá album \"Avalon Sunset\" (1989).\n\nV roce 1990 se objevila kompilace \"The Best of Van Morrison\", shrnující jeho dosavadní tvorbu, reprezentovanou těmi nejznámějšími písněmi („Gloria“, „Sweet Thing“, „Moondance“, „Warm Love“, „Cleaning Windows“). V témže roce vystoupil jako jeden z hostů berlínského hudebního show The Wall, které organizoval Roger Waters ze skupiny Pink Floyd. Společně s Watersem a některými členy kapely The Band zde zazpíval pinkfloydovskou „Comfortably Numb“. Rok nato pak v řecké Akropoli zpíval s Bobem Dylanem „Crazy Love“, „Foreign Window“ a „One Irish Rover“. V roce 1993 se stal členem Rock'n'rollové síně slávy (Rock and Roll Hall of Fame), kam byl uveden svým přítelem Robbie Robertsonem ze skupiny The Band. Po celá 90. léta však především dál vydával svá alba. Kromě působivého \"Too Long in Exile\" (1993) vzpomeňme melancholické \"Days Like This\" (1998), hudebně nápadité \"The Healing Game\" (1997) nebo posluchačsky úspěšné \"Back on Top\" (1999).\n\nV roce 2001 získal čestný doktorát Queen's University v severoirském Belfastu, svém rodišti (o devět let dříve, v roce 1992, získal čestný doktorát univerzity v Ulsteru). Už roku 2000 se na trhu objevila jeho dvě nová alba: \"The Skiffle Sessions - Live in Belfast 1998\", záznam vystoupení s Lonnie Doneganem a Chrisem Barberem, a studiové \"You Win Again\". Zejména první jmenované album je plné svěží hudby a výborně zachycuje spontánní atmosféru koncertu. Rok po vydání alba \"Down the Road\" (2002) se stal členem Síně slávy písničkářů (Songwriters Fame of Hall). Slavnostní ceremoniál se uskutečnil v New Yorku v červnu 2003 a během něho vystoupil Ray Charles s vlastní verzí jeho skladby „Crazy Love“ z alba \"Moondance\". On sám se později, roku 2004, vyznal ze svého obdivu k Ray Charlesovi a v článku publikovaném na stránkách časopisu \"Rolling Stone\" popsal také Charlesův hudební vliv na svou tvorbu . V témže roce vydal pod legendární značkou Blue Note Records album \"What's Wrong with this Picture?\", které získalo nominaci Grammy za nejlepší jazzové album současnosti. Jedná se patrně o jeden z hudebně nejdokonalejších produktů v jeho dosavadní diskografii − v písních ho doprovázejí renomovaní hudebníci, včetně proslulého klarinetisty Acker Bilka či multiinstrumentalisty Lee Godalla. Z kolekce třinácti písní vynikají především titulní „What's Wrong with this Picture“, svižná „Once in a Blue Moon“ nebo posluchačsky působivá předělávka tradicionálu „Saint James Infirmary“. Naproti tomu na countryovém opusu \"Pay the Devil\" (2006) dal přednost muzikantské bezprostřednosti před dokonalostí (album sám produkoval). V souboru patnácti countryových skladeb se objevují i jeho tři písně, včetně titulní. Album se setkalo s úspěchem: v žebříčku Billboard 200 se umístilo na sedmé příčce nejlepších alb z oblasti country. Ještě předtím, v roce 2004, vyšlo album \"Magic Time\", shrnující rozmanité styly: keltský rock, R&B a blues. Dočkalo se příznivého hodnocení ze strany profesionální hudební kritiky. Jeho zatím posledním vydaným titulem je kompilace \"The Best Of Van Morrison Vol. 3\" (2007), obsahující dosud nevydaný duet s Tomem Jonesem „Cry for Home“.\n\n"}
{"id": "241365", "url": "https://cs.wikipedia.org/wiki?curid=241365", "title": "PSR J0737-3039", "text": "PSR J0737-3039\n\nPSR J0737-3039 je první známá dvojhvězda složená z pulsarů. Byla objevena v roce 2003.\n\nObjekt tohoto typu umožňuje díky svým extrémním vlastnostem velmi přesné testování řady efektů teorie relativity. Díky tomu, že obě složky jsou pulsary, je možné velmi přesně změřit jejích vlastnosti i změny těchto vlastností v čase a porovnávat s předpověďmi teorie.\n\nPulsy složky B jsou pozorovatelné jen 20 minut z každého oběhu.\n\n"}
{"id": "241367", "url": "https://cs.wikipedia.org/wiki?curid=241367", "title": "Dana Krejčová", "text": "Dana Krejčová\n\nDana Krejčová (* Brno) je překladatelka fantasy, komiksů a televizního dabingu z angličtiny. Mezi autory, které překládá soustavně, jsou David Gemmell, Robert Jordan, Steven Erikson a Bryan Talbot. Přeložila také science fiction román Roberta A. Heinleina \"Hvězdná pěchota\".\n\n\n"}
{"id": "241379", "url": "https://cs.wikipedia.org/wiki?curid=241379", "title": "Iljušin Il-78", "text": "Iljušin Il-78\n\nIljušin Il-78 (kód NATO \"Midas\") je čtyřmotorový ruský tankovací letoun založený na draku nákládního letounu Iljušin Il-76. Tanker Il-76 byl zamýšlen už dávno v roce 1968, ale počáteční verze byla schopna přepravit jen 10 tun paliva, což nestačilo a vývoj byl tedy odložen. Až když byla dostupná verze Il-76 s vyššími výkony byl projekt roku 1982 oživen jako Il-78.\n\nModernizovaná verze Il-78M-90A (původně Il-478) je postavena na základě transportního letounu Il-76MD-90A (Il-476). Mimo jiné s ním sdílí pohonný systém a avioniku. Unese až 127 tun paliva. První vzlet prototypu modernizované verze Il-78M-90A proběhl 25. ledna 2018 v Uljanovsku. Předpokládá se, že ruské letectvo zakoupí 34 těchto strojů.\n\n\n\n\n"}
{"id": "241391", "url": "https://cs.wikipedia.org/wiki?curid=241391", "title": "Josef Schulz", "text": "Josef Schulz\n\nJosef Schulz (11. dubna 1840 Praha-Malá Strana – 15. července 1917 Špindlerův Mlýn) byl český architekt, pedagog, designér a restaurátor.\n\nPocházel z významné a bohaté rodiny pražského obchodníka Jana Schulze, původem z obce Hrdlív na zlonickém panství.\nVystudoval architekturu nejprve na polytechnice v Praze (1857–1861), odkud přešel roku 1861 na Akademii výtvarných umění ve Vídni, do ateliéru architektů Eduarda van der Nülla a Augusta Sicarda von Sicardsburg, kde absolvoval roku 1865. Ještě před ukončením studia nastoupil na pražské technice na léta 1864–1868 jako asistent architekta Josefa Zítka. Studia zakončil dvouletou studijní cestou po Itálii v letech 1868–1870.\nPo návratu do vlasti od roku 1871 působil v Praze jako úspěšný samostatný architekt a majitel realit. Byl spolumajitelem hradčanského domu čp. 154/IV na Pohořelci, ale bydlel na Starém Městě, v domě čp. 1004/I na Betlémském náměstí. Dlouho se věnoval jen své práci, za hospodyni měl svou ovdovělou sestru Antonii (*1846).\n\nJe pohřben v Praze na Vyšehradě.\n\nOd roku 1874 učil v Praze v Odborné pokračovací škole pro zlatníky. Vytvořil četné návrhy šperků a galanterie, které žáci prováděli.\nRoku 1878 byl jmenován řádným profesorem na České technice v Praze, členem Královské České akademie nauk císaře Františka Josefa I. Některá témata ze svých přednášek publikoval jako odborné stati v českých i německých časopisech, například v Architektonickém obzoru.\n\nSchulzovy stavby se vyznačují konstrukční strohostí, technickou přesností, renesanční rovnováhou proporcí, ale také uměřeným a krásným plastickým dekorem.\nProjektoval architekturu jako \"Gesamtkunstwerk\", nejen stavbu, ale i celou její architektonickou výzdobu a vybavení interiérů včetně nábytku, svítidel, kování atp. Zdrojem inspirace mu byla především italská a česká renesance, romantismus a historismus.\nTalent pro dekorativní umění projevil již jako profesor odborného kreslení Pokračovací školy pro zlatníky a příbuzná řemesla v Praze; byl autorem tamních žákovských předloh šperků a nádobí, které se dochovaly. Dále navrhoval sklo pro pražského rafinéra a obchodníka V. Hoffmanna, kované mříže a nábytek pro své stavby.\nV letech 1881–1883 rekonstruoval požárem zničenou Zítkovu stavbu Národního divadla v Praze. Spolu s Josefem Zítkem vyhrál soutěž na stavbu Rudolfina v Praze, která byla otevřena roku 1885. Smysl pro harmonický účinek stylu francouzské neorenesance projevil při projektu Uměleckoprůmyslového muzea v Praze, vystavěného v letech 1898 až 1901. Při návrhu stavby Národního muzea upřednostnil reprezentační hledisko \"Chrámu umění\" před funkčností (návrh 1883, stavba z let 1885–1891). Na monumentální sochařské a štukové výzdobě svých staveb rád spolupracoval se sochařem Bohuslavem Schnirchem. Spolupracoval i s kolegy architekty, jimž navrhoval výzdobu interiérů, např. s Antonínem Barvitiem (Gröbeho vila, Lannova vila).\n\nByl činný také při rekonstrukci více než desítky staveb, zejména v Praze, a jako restaurátor. Navrhl například úpravu Sovových mlýnů na Kampě (1867), tzv. Zednickou hospodu na Kozím plácku (1875–1879), obnovil sgrafita Schwarzenberského paláce v Praze na Hradčanech, Jechenthalovy domy na Smíchově (1873–1879), mimo Prahu obnovil zámky Hrubá Skála, Stránov či Vrchlabí, dále kostely ve Vliněvsi, Uherském Hradišti, Horním Maršově (1894-1901) a v Praze na Strahově. Navrhl rekonstrukce paláců v Praze na Malé Straně: Valdštejnský palác, Buquoyský palác i rodinnou hrobku Buquoyů v Nových Hradech.\n\nPodle vlastních projektů stavěl také rodinné vily, např. v Podmoklech (dnes Děčín IV), nebo ve Dvoře Králové.\n\nPlány jeho staveb, kresby a realizace dekorativních prvků architektury jsou uloženy jednak v Archivu Národního technického muzea v Praze, v Uměleckoprůmyslovém museu v Praze, konvolut prováděcích výkresů budovy Národního muzea je uložen v Národním muzeu.\n\n\n\n"}
{"id": "241396", "url": "https://cs.wikipedia.org/wiki?curid=241396", "title": "Železniční nehoda u Stéblové", "text": "Železniční nehoda u Stéblové\n\nŽelezniční nehoda u Stéblové je dosud nejtragičtější nehoda v dějinách české železniční dopravy. Došlo k ní v pondělí 14. listopadu 1960 v podvečerních hodinách na trati Pardubice – Hradec Králové (dnes označena jako Trať 031) přibližně 1 500 metrů od stanice Stéblová směrem na Pardubice, když se čelně srazil osobní vlak 608 Liberec – Pardubice s osobním vlakem 653 Pardubice – Hradec Králové. Následky srážky ještě zhoršil požár, který vypukl poté, co žhavé uhlí vysypané z topeniště parní lokomotivy vlaku 608 zapálilo naftu unikající z motorového vozu, který vedl vlak 653. Celkem si neštěstí vyžádalo 118 mrtvých a 110 zraněných, některé zdroje uvádějí 110 mrtvých a 106 zraněných. Viníky nehody byli shledáni členové posádky vlaku 608, který odjel ze stanice Stéblová bez svolení výpravčího, projel okolo návěsti „Stůj!“ na odjezdovém návěstidle, řízl výhybku č.1 na pardubickém zhlaví a pokračoval v jízdě na trať. Byli odsouzeni k několikaletým trestům odnětí svobody. Tehdejší média, podléhající komunistické straně, nesměla o této nehodě (stejně jako o jiných podobných událostech v socialistických zemích) podrobněji informovat, aby nebyla poškozena pověst socialistického zřízení.\n\nOsobní vlak 608 jel z Liberce přes Hradec Králové do Pardubic. Byl tažen parní lokomotivou depa Hradec Králové 354.7128, kterou obsluhovali strojvedoucí a jeho pomocník z téhož depa. Za lokomotivou byl řazen poštovní vůz řady F 9-2236, nákladní vůz řady Ztr 1-36700, osobní vůz řady Bi 3-3323, služební vůz Dd 7-2286 a dalších osm osobních vozů. Vlakovou četu tvořili vlakvedoucí, starší průvodčí, mladší průvodčí a vlakový manipulant.\n\nOsobní vlak 653 jel z Pardubic do Hradce Králové. Byl tažen motorovým vozem M 131.1272, za nímž byly řazeny čtyři osobní vozy (Blm 5-2338, Blm 5-2333, BDlm 6-6890, BDlm 6-6899) a na konci motorový vůz M 131.1327. Strojní četu každého z motorových vozů tvořil jeden strojvedoucí, vlak doprovázeli vlakvedoucí a průvodčí.\n\nOba vlaky se měly na jednokolejné trati podle grafikonu křižovat ve stanici Stéblová, která má tři dopravní koleje a tehdy byla zabezpečena mechanickým zabezpečovacím zařízením s ústředním stavědlem a mechanickým vjezdovými a odjezdovými návěstidly i předvěstmi.\n\nV 17:22 vyjel z Pardubic se zpožděním 1 minuta vlak 653. V 17:25 vyjel z Hradce Králové vlak 608, který měl zpoždění 7 minut kvůli čekání na zpožděný protijedoucí vlak 609. V 17:35 postavil výpravčí stanice Stéblová vlaku 608 vlakovou cestu na 1. staniční kolej, vlaku 653 určil cestu do odbočky na 2. staniční kolej, ačkoli obvykle tomu bylo obráceně. V 17:40 zastavil ve Stéblové vlak 608. Výpravčí vyšel z dopravní kanceláře, po chvilce se však vrátil, aby postavil vlakovou cestu pro vlak 653. Výhybkář odešel přestavit výhybku číslo 4 pro odjezd vlaku 653 a zvednout závory po průjezdu vlaku 608. Výpravčí zatím dal telefonickou odhlášku za vlakem 608 na hlásku Čeperka a postavil vjezdovou cestu pro vlak 653.\nPřesný průběh následujících událostí ve stanici Stéblová nebyl nikdy objasněn, přestože je klíčový pro zjištění příčiny neštěstí. Ze zadního vozu vystoupil starší průvodčí, z jednoho z prostředních vozů mladší průvodčí. Starší průvodčí pak údajně zahlédl u dopravní kanceláře zelené světlo, které mělo signalizovat „povolení k odjezdu“ a pak „odjezd“ (později změnil výpověď s tím, že viděl jen mihnutí zeleného světla). Tuto návěst předal mladšímu průvodčímu a zavolal: „Nastupte, dává odjezd!“ Protože byla tma a navíc hustá mlha s viditelností jen asi 50 metrů, nebyl schopen identifikovat, zda světlo opravdu pochází od výpravčího – ten se však zrovna nacházel v dopravní kanceláři.\n\nPro přiblížení situace je třeba vzít v úvahu následující fakta:\nMladší průvodčí, přestože světlo neviděl, předal návěst lokomotivě. Návěst k odjezdu převzal také vlakvedoucí ve služebním voze, přestože on sám pravděpodobně žádné zelené světlo neviděl. Někteří cestující rovněž později uvedli, že zahlédli zelené světlo, ale nebyli si zcela jisti. Původ zeleného světla (pokud opravdu nějaké bylo) nebyl nikdy zjištěn, mohlo pocházet ze svítilny mladšího průvodčího, která měla barevné filtry včetně zelené, méně pravděpodobná je možnost cestujícího se svítilnou, cyklisty nebo svítilny některého výhybkáře (ti však u sebe svítilny neměli).\n\nStrojvedoucí (přestože ani on zelené světlo neviděl) po opakovaném zavolání „odjezd“ rozjel vlak. Topič právě přikládal do kotle a hlásil nedostatek vody, takže si nevšiml odjezdového návěstidla v poloze „Stůj“, přestože to bylo jeho povinností. Rovněž vlakvedoucí nesledoval odjezdové návěstidlo, ani polohu výhybky č. 1 (postavené pro vlak 653 do odbočky na 2. kolej), kterou vlak při odjezdu „rozřízl“. Vlakvedoucí si vzpomněl, že ve Stéblové se má vlak 608 křižovat s protijedoucím vlakem 653, ale domníval se, že křižování bylo přeloženo do stanice Rosice nad Labem. Když výpravčí uviděl, že se vlak 608 rozjíždí, vyběhl z kanceláře a začal mu svítilnou i pískáním na dvě píšťalky dávat návěst „stůj, zastavte všemi prostředky“. Návěsti dávané vlaku ze stanice měl sledovat starší průvodčí, ten však místo toho kontroloval jízdenky. Jeden z výhybkářů se snažil dohnat vlak na kole, ale neúspěšně. Výpravčí se ještě pokusil telefonicky spojit se stanovištěm č. 10, které mělo na starosti obsluhu závor na přejezdu mezi Stéblovou a Semtínem, a požádat ho o zastavení vlaku 653, ale strážník tratě zvedl telefon až po průjezdu tohoto vlaku. Pak výhybkář ve Stéblové informoval výpravčího ze stanoviště č. 1 (na pardubickém zhlaví), že vlak 608 projel.\n\nKe srážce vlaků 608 a 653 došlo na 8,055. kilometru tratě v 17:42 (některé zdroje uvádějí 17:44). Parní vlak 608 jel rychlostí asi 55 km/h, motorový vlak 653 rychlostí 60 km/h. Oba strojvedoucí se na poslední chvíli snažili zpomalit, ale bylo už pozdě.\n\nStrojní četa vlaku 608 vyvázla bez zranění, protože ji ochránil dlouhý kotel parní lokomotivy. První vůz tohoto vlaku (poštovní) byl vážně poškozen, ale nevykolejil. Druhý vůz (nákladní) se vzpříčil a zdemoloval poštovní vůz před sebou. Třetí vůz (první osobní) byl téměř zcela zdemolován čtvrtým (služebním) vozem a bylo v něm nejvíce obětí mezi cestujícími vlaku 608. Do čtvrtého vozu najel zezadu pátý (osobní) vůz. Zbylých sedm osobních vozů bylo již méně poškozeno nebo zcela bez poškození.\n\nVlak 653 byl poškozen mnohem více. První motorový vůz byl vyzdvižen na čelo parní lokomotivy vlaku 608. První přípojný vůz najel setrvačností na bok parní lokomotivy, další tři vozy byly natlačeny na přední motorový vůz a zcela rozdrceny. Zadní motorový vůz se odtrhl a zůstal stát na trati.\n\nAby nedošlo k výbuchu parní lokomotivy, strojová četa vysypala z kotle žhavé uhlí, které však zapálilo naftu unikající z motorového vozu a došlo k požáru motorového vlaku, při němž dosahovaly plameny výšky až čtyř metrů.\n\nZáchranná akce začala kolem 18. hodiny. Na místě zasahovali zdravotníci z Pardubic a Hradce Králové, příslušníci Veřejné bezpečnosti, vojáci z okolních vojenských útvarů, pomáhali i obyvatelé Stéblové. Na místě bylo zřízeno polní obvaziště, kde se poskytovala první pomoc. Sanitky rozvážely raněné do zdravotnických zařízení v Pardubicích a Hradci Králové, kde se operovalo i v porodnici. Na místo byly vyslány také nehodové vlaky s jeřáby na odklízení trosek.\n\nVětšina živých byla vyproštěna do 20. hodiny, poslední živý člověk byl pod troskami nalezen až kolem 23 hodin, ten však zemřel po převozu do nemocnice. 15. listopadu kolem 11:30 byly následky nehody odklizeny, ve 12:30 projel po trati první pravidelný osobní vlak. Celkem muselo být zrušeno 5 rychlíkových, 21 osobních a 7 nákladních spojů.\n\nCelkem si neštěstí vyžádalo 118 mrtvých a 110 těžce zraněných (některé zdroje uvádějí 110 mrtvých a 106 těžce zraněných). Některé oběti se nepodařilo identifikovat, těla tří obětí nebyla nalezena. Škoda na vlacích byla vyčíslena na 477 000 tehdejších Kčs.\n\nJiž v noci po nehodě začalo vyšetřování nehody. Byla ustavena vládní vyšetřovací komise, která 30. listopadu vydala zprávu, v níž konstatovala hrubé porušení základních pravidel železniční dopravy. Soudní přelíčení s viníky probíhalo u krajského soudu v Hradci Králové od 8. února do 11. února 1961. Členové osádky vlaku 608 byli odsouzeni k následujícím trestům odnětí svobody:\nVšichni odsouzení navíc dostali zákaz výkonu povolání na několik let.\n\nManipulant byl zproštěn obvinění.\n\n15. listopadu byla vydána úřední zpráva ČTK, kterou o den později otiskl tehdejší ústřední tiskový orgán KSČ, deník Rudé právo, formou oficiální zprávy vlády ČSSR. Zpráva stručně shrnovala počet obětí, uváděla vysoce postavené politiky, kteří se dostavili k místu neštěstí a informovala o ustavení vládní vyšetřovací komise. Její zpráva z 30. listopadu 1960, která shrnovala výsledky šetření, byla zveřejněna v Rudém právu o den později. Po ukončení soudního přelíčení zveřejnilo Rudé právo 14. února 1961 stručnou zprávu ČTK z předchozího dne o vynesení rozsudků.\n\nNa místě nehody byl vztyčen kříž, který byl v březnu 1967 přemístěn asi 80 metrů od místa neštěstí a obehnán mřížkovým plotem.\n\nU příležitosti 40. výročí neštěstí v roce 2000 proběhl pietní akt, v jehož rámci nechal obecní úřad ve Stéblové nahradit kříž (v té době již značně zchátralý a zrezivělý) černou žulovou deskou s nápisem „Pro vzpomínku na železniční neštěstí 14. 11. 1960. Obec Stéblová, 14. 11. 2000“, vsazenou do upraveného okolí.\n\n\n\n"}
{"id": "241398", "url": "https://cs.wikipedia.org/wiki?curid=241398", "title": "Mravenec faraon", "text": "Mravenec faraon\n\nMravenec faraon (\"Monomorium pharaonis\") je asi 2 mm velký, žlutý nebo světle hnědý druh mravence.\n\nJde o velmi známého domácího škůdce. Původně pochází z Indonésie či Afriky, v současnosti se vyskytuje po celém světě. Mravenec je teplomilný, proto se zdržuje ve vytápěných domácnostech.\nNa rozdíl od většiny jiných druhů mravenců se v jedné kolonii vyskytuje více královen (2 až 200). Jedna královna žije pouze tři měsíce, což je nejkratší známá doba u mravenců. Kolonie může mít stovky tisíc jedinců. Sousední kolonie spolu navzájem nesoupeří, což rovněž není u mravenců běžné.\nMravenec faraon je nebezpečný zejména vinou roznášení chorob a kontaminace potravin. Je všežravý\nNelze jej hubit insekticidy, toto počínání je rozežene po celém objektu. Je možné přerušit cestičky mravenců medem, zubní pastou či lepidlem, anebo je posypat prostředky k tomu určeným či sypkou kyselinou boritou. Lepší účinek mají látky, které faraony přímo nezabijí, ale učiní jejich královny neplodnými. Mravenci, již přijdou do kontaktu s kontaminovanou plochou, donesou do hnízda na svých tělíčkách použitou chemikálii, která zamezí královně v dalším kladení vajíček. V objektu může být hnízd mnoho, proto je třeba návnadu rozmístit na různá místa.\n\n\n"}
{"id": "241400", "url": "https://cs.wikipedia.org/wiki?curid=241400", "title": "LA", "text": "LA\n\nSpojení písmen L a A může mít různé významy:\n\n\n\n\n\n"}
{"id": "241401", "url": "https://cs.wikipedia.org/wiki?curid=241401", "title": "Ala", "text": "Ala\n\nAla může být:\n\n"}
{"id": "241402", "url": "https://cs.wikipedia.org/wiki?curid=241402", "title": "Mamlúcký sultanát", "text": "Mamlúcký sultanát\n\nMamlúcký sultanát (arabsky سلطنة المماليك \"Sultanat al-Mamalik\") byl státní útvar řízený Mamlúky (elitními islámskými bojovníky eurasijského původu), kteří vytvořili vlastní dynastii Bahriů a vládli Egyptu, Sýrii a sousedním oblastem od poloviny 13. století do začátku 16. století. V letech 1260 až 1517 vládli těmto oblastem jako součást dynastií Ajjúbovců a Abbásovců. V roce 1517 byli poraženi Turky, ale do roka se s nimi osmanský sultán usmířil a káhirské mamlúky opět pověřil řízením země. Další výrazné oslabení moci mamlúků přišlo v době Napoleonova tažení do Egypta, kdy bylo mamlúcké vojsko poraženo v tzv. bitvě pod pyramidami. Káhirští mamlúkové byli jedinou dlouhodobě existující dynastií, která se držela u moci bez závislosti na vlastní reprodukci, jelikož jejich řady tvořili výhradně nakoupení otroci. V době pádu Ajjúbovců byla většina Mamlúků Kipčaky. Byli vojenskými otroky, ale jejich postavení bylo vyšší než jiných otroků a běžných svobodných Egypťanů.\n\nMamlúcké pluky tvořily páteř pozdní Ajjúbovské armády. Každý sultán měl své osobní, dobře cvičené vojáky a As-Salih Ajjúb prostřednictvím Mamlúků udržoval moc. Jeho pluky čítaly na 800 až 1000 jezdců a jezdci byli přezdíváni \"Bahri(ové)\" (od arabského slova بحر – \"moře\", \"řeka\"), protože jejich obydlí byla postavena na ostrově Rawda, na Nilu. Jednalo se většinou o Kipčacké Turky, pocházející z oblasti severně od Černého moře.\n\nV roce 1249 vedl Ludvík IX. křížovou výpravu, invazi do Egypta. Dobyl Damiettu a poté pomalu postupoval na jih. Jak pokračovali, As-Salih Ajjúb zemřel a vlády se ujal jeho syn Al-Muazzam Turanšáh. Ten se nestihl dopravit k bitvě včas, avšak Bahrijští Mamlúci dokázali křižáky porazit a zajmout Ludvíka IX. Nového sultána doprovázela jeho vlastní skupina Mamlúků, \"Mu`azzami(ové)\", kterým dával pravomoce na úkor Bahriů. Měsíc po zajmutí Ludvíka IX. skupinka Bahriů zabila Turanšáha a moci v zemi se chopila Šagrat Al Durr, vdova po sultánovi as-Sálihu Ajjúbovi.\n\nPo smrti Turanšáha následovalo desetileté období politické destabilizace, během které se různé skupiny pokusily o uchopení moci. Roku 1254 se stala mocnou frakcí skupina pod velením Qutuze. Mnoho Bahriů opustilo Káhiru a začali sloužit ajjúbijským emírům v Sýrii. Mezitím Mongolové pod velením Hülega dobyli Bagdád (1258) a směřovali dál na západ. Qutuz a Bahriové odložili vzájemné nesváry a spojili se proti společné hrozbě. Mamlúci se s Mongoly střetli v bitvě u Ain Džálút. I přes velké ztráty se Mamlúkům podařilo svého nepřítele porazit. Po odražení vnějších nepřátel pokračovaly boje mezi Qutuzem a Bahrii, které skončily Qutuzovou smrtí a vyhlášením sultanátu.\n\nMamlúci (z arabštiny \"mamlúk\", obvykle se překládá jako vlastněný = otrok, singulár: مملوك plurál: مماليك) byli původně vojenští otroci na orientálních dvorech a zároveň elitní islámští bojovníci. Jednalo se o Euroasijce zajaté v bojích nebo zakoupené v dětském věku na trhu s otroky. Po zakoupení byli podrobeni speciálnímu bojovému jezdeckému výcviku, aby se z nich stali tvrdí a nelítostní obránci svých pánů. Jednalo se o maskulinně orientovanou, asketickou a ortodoxně islámskou kastu otroků, která původně bezvýhradně sloužila svým pánům, ale od 9. století byla otroky už jen podle jména. Od té doby už mamlúkové sami nakupovali bílé chlapce, které vychovávali a sami rozhodovali, komu budou sloužit. Časem bylo stále obtížnější koupit na trhu s otroky další chlapce z oblasti Kavkazu a tak začali mamlúkové do svých řad verbovat také mladé muže z Albánie a Řecka. Stali se vládnoucí vrstvou v Egyptě (1250–1517) a v Sýrii (1260–1516), v Iráku a v některých částech Indie.\n\nSvé řady mamlúkové nedoplňovali biologickou reprodukcí, nýbrž nákupem chlapců, které cvičili v boji. Ctili nomádský způsob života, ale zároveň si užívali přepychu svých paláců v Egyptě. Mamlúkové měli manželky i harémy, ovšem postavení jejich žen bylo zvláštní, jelikož mamlúcká kultura byla silně maskulinní a nelpěla na nutnosti rozmnožování. V době Napoleonova tažení do Egypta byli mnozí Francouzi šokováni tím, že mamlúkové v sexu upřednostňovali mladé chlapce před ženami. Svůj majetek a postavení nemohl mamlúk přenést na své děti, ale vždy jen na jiného mamlúka, tedy na chlapce, zakoupeného na trhu s otroky. Toto pravidlo mamlúkové často obcházeli tím, že své syny prodávali do otroctví a ihned je zase vykoupili . Jinak se ale potomci mamlúků nikdy nemohli stát elitními bojovníky a tak zastávali méně významné úřady při správě Egypta. Skutečnou rodinu mamlúků tvořili desítky zakoupených bílých chlapců, kteří si mezi sebou říkali \"bratře\" a svého pána nazývali \"otcem\" (používal se výraz \"Ustada\") a byli k němu i ostatním mamlúkům loajální. Této loajalitě se říká \"khushdashiya\" (arabsky: ). Chlapci studovali náboženství a bojové umění. Když dospěli do určitého věku, jejich pán jim oficiálně daroval svobodu a oni pak jako dospělí mužové zůstávali oddáni svému \"Ustadovi\". O majetek mamlúků se staraly jejich ženy, jelikož mamlúci považovali obchodování a správu majetku za změkčilost, nehodnou velkých bojovníků. Ženy mamlúků tak disponovaly obrovskými majetky, řídily chod paláce, vládly výběrčím daní a prostřednictvím milodarů pomáhaly chudým . Mamlúkové se snažili odlišit od většinové arabské populace, kterou v Egyptě ovládali, a tak si dávali turecká jména a spolu hovořili tureckým dialektem. Jako jediní měli také právo jezdit v Káhiře na koních, zatímco ostatní používali osly.\n\nSoučástí jejich samozvolené role ochránců islámské ortodoxie byla podpora stavby náboženských budov, včetně mešit. Stavělo se po celém území, většina budov se však stavěla v hlavním městě. Z těchto mamlúckých staveb jich mnoho přetrvalo do současnosti.\n\n\n\n\n"}
{"id": "241403", "url": "https://cs.wikipedia.org/wiki?curid=241403", "title": "Eusocialita", "text": "Eusocialita\n\nEusocialita u živočichů je takové společenské uspořádání, kdy v jednom hnízdě žije ve vzájemné pospolitosti a spolupráci více jedinců téhož druhu. Eusocialita je vymezena následujícími rysy:\n\nV současné době je vědcům známo asi 15 000 druhů živočichů, žijících v eusociálních společenstvích – asi 10 000 druhů mravenců, 2000 druhů termitů, zbytek tvoří včely, čmeláci, vosy, krevety a několik druhů savců – nejznámějšími jsou rypoš lysý a rypoš damarský. Zatímco všechny dosud známé druhy mravenců a termitů žijí v eusociálních společenstvích, u včel, vos a čmeláků je eusociální pouze menší část všech druhů. Termiti jsou nejstarším eusociálním hmyzem, vyvinuli se asi před 200 miliony let. Jako eusociální se jeví i některé druhy mšic, třásnokřídlých, korýšů, brouk \"Austroplatypus incompertus\" a i jiní členovci.\n\nEusociální druhy jsou obecně úspěšnější než ostatní druhy, ale fungování kolonie je náročnější na přírodní zdroje a pomalejší v rozmnožování a expanzi. To je důvodem, proč eusociální druhy zcela nevytlačily jiné živočichy.\n\n"}
{"id": "241412", "url": "https://cs.wikipedia.org/wiki?curid=241412", "title": "Kamov Ka-29", "text": "Kamov Ka-29\n\nKamov Ka-29 (v kódu NATO: Helix-B) je sovětský vrtulník včasné výstrahy a řízení, odvozený z typu Kamov Ka-27. Je určen pro zabezpečení výsadku námořní pěchoty z lodí a případnou palebnou podporu.\n\nPočátkem 70. let 20. století chtěl Sovětský svaz zvýšit potenciál své námořní pěchoty vybudováním větších výsadkových lodí a speciálních transportních vrtulníků schopných operovat z paluby těchto lodí. Vývojem nového dopravního vrtulníku se v roce 1973 začala zabývat konstrukční kancelář Kamov. Ta získala první zkušenosti s navrhováním bojového vrtulníku již koncem 60. let, kdy přišla s konceptem Ka-25F vybaveného podvozkem s ližinami. Výzbroj tohoto stroje se měla skládat z pohyblivého kanónu ráže 23 mm, ze šesti bloků neřízených raket UB-16, šesti protitankových raket Falanga a pum různé ráže. Přestože v soutěži o nový bojový vrtulník nakonec zvítězil projekt konstrukční kanceláře Mil (Mi-24), pracovníci Kamova získali při tvorbě návrhu bohaté zkušenosti.\n\nPrvní let Ka-29 se uskutečnil v červenci 1976 a státní zkoušky tohoto stroje byly úspěšně završeny v roce 1979. Přesto se sériová výroba rozběhla až v roce 1984 a probíhala do roku 1991. Kromě 3 prototypů vzniklo dalších 59 sériově vyrobených strojů.\n\nPrvními nosiči Ka-29 se staly výsadkové lodě projektu 1174 (Ivan Rogov, Alexandr Nikolajev a Mitrofan Moskalenko), které měly na palubě dva heliporty a každé plavidlo vezlo čtyři tyto vrtulníky. Poslední z těchto lodí (Ivan Rogov) byla vyřazena z provozu v roce 2002.\n\nOd té doby vzlétají vrtulníky jen z paluby jediné ruské letadlové lodi Admiral Kuzněcov. Na palubě tohoto plavidla se zúčastnily i bojů proti Islámskému státu v Sýrii. V srpnu 2016 však proběhlo testování Ka-29 i na palubě výsadkové lodi Ivan Gren (projekt 11711).\n\nKa-29 je palubní vrtulník, který byl vyvinut na bázi protiponorkového vrtulníku Ka-27. Oba typy sdílejí stejný reduktor, pohonnou jednotku, hlavní část trupu, podvozek, systém řízení, hydraulické, energetické a palivové systémy, pilotní a navigační systémy. V Ka-29 jsou navíc nainstalované rádiové systémy ARK-UD a Eukalypt, určené ke komunikaci s pozemními silami.\n\nPosádka vrtulníku se skládá z pilota a operátora, kteří sedí vedle sebe. Operátor je odpovědný za navigaci vrtulníku a obsluhu zbraní, jako jsou protitankové naváděné rakety a pohyblivý kulomet. Kabina posádky je v porovnání s Ka-27 rozšířena o 500 m a je chráněna pancéřováním s balistickou odolností do ráže 7,62 mm. Celková hmotnost pancíře na vrtulníku je 350 kg. \n\nPohon stroje zajišťují dva motory TV3-117VK, každý o tahu 1 660 koňských sil. K-29 má cestovní rychlost 230 km/h a dolet 800 km. Palivové nádrže jsou naplněny polyuretanovou pěnou, aby se v případě zásahu zabránilo explozi a jsou pokryty vrstvou samonapínací gumy, která zas brání úniku paliva. Systém koaxiálních rotorů umožnil snížit vibrace vrtulníku, což mimo jiné vedlo k dosažení vyšší přesnosti při zaměřování cíle. Díky tomuto systému měl Ka-29 lepší manévrovatelnost a dostup než další sovětský transportní bojový vrtulník Mi-24. Jeho statický dostup je 3700 m, zatímco Mi-24 s jedním hlavním rotorem a malým ocasním rotorem dokázal být ve visu maximálně do výšky 2 000 m.\n\nTransportní kabina Ka-29 má rozměry 4,52 × 1,3 × 1,29 m. Vrtulník v ní dokáže přepravit až 16 výsadkářů, přičemž v případě převozu raněných se do vrtulníku vejde spolu s ošetřovatelem 6 sedících pacientů a 4 na nosítkách. Ka-29 může v kabině přepravovat náklad o hmotnosti do 2 000 kg nebo na vnějším závěsu náklady velkých rozměrů s hmotností do 4 000 kg. Vrtulník může být vybaven 300 kg záchranným navijákem.\n\nVýzbroj Ka-29 se skládá ze čtyřhlavňového rotačního kulometu 9А622 ráže 7,62 mm a kanónu 2А42 ráže 30 mm. Pozemní cíle však může ničit i neřízenými raketami nebo naváděnými střelami kompletu 9К113 Šturm-V.\n\nVrtulník má speciálně navržený podvozek na přistání a vzlet na kývající se palubě lodi. Listy rotoru se dají sklopit, aby se Ka-29 snadněji přepravoval ve stísněných prostorách lodí.\n\n\n\nSeznam provozovatelů.\n\n\n\n\n\n"}
{"id": "241414", "url": "https://cs.wikipedia.org/wiki?curid=241414", "title": "Ad libitum", "text": "Ad libitum\n\nAd libitum (zkráceně také \"ad lib\") je latinsky \"podle libosti\". \n\nV hudbě znamená že:\n\nVe výživě znamená že:\n"}
{"id": "241415", "url": "https://cs.wikipedia.org/wiki?curid=241415", "title": "Kamov Ka-31", "text": "Kamov Ka-31\n\nKamov Ka-31 (kódu NATO: Helix) je sovětský/ruský vrtulník včasné výstrahy a řízení, odvozený z typu Kamov Ka-29. Je charakteristický dvojicí koaxiálních protichůdně rotujících rotorů.\n\nPočátkem 80. let 20. století bylo v Sovětském svazu přijato rozhodnutí, že na bázi vrtulníku bude vyvinut palubní stroj včasné výstrahy a řízení. Plánovalo se, že bude nejprve budou sloužit na stávajících letadlových lodích třídy Kiev a později na jejich nástupcích (např. Admirál Kuzněcov), který již byly ve vývoji. Aktivní práce na novém stroji se začaly v roce 1985, kdy byla jeho vývojem pověřena konstrukční kancelář N. I. Kamov. Tato iniciativa vznikla poté, co byl v Sovětském svazu zrušen projekt vývoje Jaku-44, což mělo být palubní letadlo typu AWACS.\n\nV roce 1986 byl schválen konstrukční návrh a začalo se s výrobou prototypů. Na stavbu dvou prototypů byly použity trupy z nedokončených vrtulníků Ka-29, které později dostaly palubní čísla \"modrá 031\" a \"modrá 032\".\n\nPrvní let Ka-31 se uskutečnil v roce 1987 a v následujících třech letech podstupovaly oba létající prototypy státní zkoušky. Zároveň probíhaly přípravy na spuštění sériové výroby. V roce 1991 však došlo k rozpadu SSSR, což způsobilo nejen pozastavení financování programu Ka-31, ale také vyřazení letadlových lodí třídy Kiev a zastavení výstavby nových letadlových lodí Varjag a Uljanovsk.\n\nI přes komplikace byl Ka-31 po zdlouhavých zkouškách a dolaďování v roce 1995 v ruském námořnictvu zaveden do služby. Spuštění sériové výroby však nemělo smysl a tak ruské námořnictvo získalo jen dva existující prototypy. Jeden z nich začal sloužit na palubě jediné ruské letadlové lodi Admirál Kuzněcov a druhý byl přiřazen k torpédoborci Sovremennyj.\n\nK překvapivému oživení projektu Ka-31 došlo v roce 1999, kdy si Indie objednala 9 vrtulníků tohoto typu v celkové hodnotě 207 milionů amerických dolarů. První sériově vyrobený Ka-31 se tak vznesl k obloze až v květnu 2001, t.j. 16 let od začátku vývoje. V roce 2009 došlo k navýšení objednávky o dalších 5 helikoptér. Indické Ka-31 slouží na třech fregata projektu 1135.2 (Talwar, Trishul a Toofan) a na letadlové lodi INS Vikramaditya.\n\nDalším zahraničním zákazníkem se později stala Čína, která objednala 9 vrtulníků. Dodávky těchto strojů začaly v roce 2010.\n\nPo turbulentních 90. letech se v Rusku situace stabilizovala a začala se obnova ozbrojených sil, což se dotklo i námořního letectva. V listopadu 2008 byla uzavřena smlouva na další dva Ka-31 v hodnotě 908 milionů rublů (jednotková cena přibližně 15 milionů amerických dolarů). Vrtulníky však již neodpovídaly tehdejším požadavkům ruského námořnictva, proto byly objednány ve vylepšené verzi Ka-31R. Dodávky nových strojů byly naplánovány na roky 2009 a 2010. Výroba se však opožděna proto byl první vrtulník (červená 91) dodán v červnu 2012 a druhý (červená 92) o dva měsíce později. V dubnu 2012 prohlásilo ruské ministerstvo obrany výběrové řízení na nákup dalšího vrtulníku Ka-31R podle stejných specifikací. O měsíc později však byla soutěž prohlášena za neplatnou. Důvodem byl pravděpodobně nezájem výrobců kvůli nepřiměřeně nízké kupní ceně, kterou požadovalo ruské ministerstvo obrany (406,5 milionu rublů, tedy asi 13,5 milionu dolarů za kus).\n\nVrtulník Ka-31 dokáže operovat z paluby větších bojových lodí a je určen pro detekci hladinových plavidel nebo nízko letících vzdušných cílů. Jeho dolet je 680 km a ve výšce 3 500 m dokáže hlídkovat 2,5 hodiny. Je vybaven systémem E801 Oko, který dokáže sledovat 20 cílů současně. Jeho součástí je radar, který pracuje v decimetrové vlnovém pásmu. Nachází se pod trupem a otáčí se o 360°. Radar je schopen detekovat stíhací letoun s efektivní odraznou plochou 1,8 m² na vzdálenost asi 110 km a velké hladinové plavidlo na 250 km.\n\n\n\n\n\n\n"}
{"id": "241422", "url": "https://cs.wikipedia.org/wiki?curid=241422", "title": "Trolejbusová doprava v Murmansku", "text": "Trolejbusová doprava v Murmansku\n\nV ruském městě Murmansk je provozována síť trolejbusové dopravy. Jedná se o nejseverněji položenou trolejbusovou síť na světě. Provoz zajišťuje společnost \"MP Elektrotransport\".\n\nMurmanské trolejbusy jsou v provozu od roku 1962, projektové přípravy však začaly už v roce 1954. Počet linek postupně stoupal až na 8; později byly některé linky zrušeny, resp. sloučeny s jinými; jejich počet se ustálil na současných pěti (s čísly 2, 3, 4, 6 a 10; dříve též 1, 5 a 7). Trolejbusy obsluhují především střední a jižní část města, kde jsou velká panelová sídliště. \n\nV roce 2005 bylo v provozu 105 vozidel, především typu ZiU. Servis zajišťovaly dvě vozovny v ulicích \"Karla Libknechta\" (Vozovna 1) a \"Sverdlova\" (Vozovna 2). Cena jednorázové jízdenky činí 9 rublů (2007).\n"}
{"id": "241430", "url": "https://cs.wikipedia.org/wiki?curid=241430", "title": "Bard", "text": "Bard\n\nBard (z galského \"bardus\" – básník) je postava lidového umělce, který tvoří, nebo který interpretuje především epické, historické a jiné básně a zpěvy. V hudbě se tento výraz používá především ve spojení s folkem a jeho národními nebo etnickými variantami. Text písně je obvykle nadřazen hudbě a celkový projev je výrazně dotvářen umělcem a jeho způsobem interpretace.\n\n\n\n"}
{"id": "241433", "url": "https://cs.wikipedia.org/wiki?curid=241433", "title": "Barré", "text": "Barré\n\nBarré je označení způsobu hry na kytaru. Při něm levý ukazováček tiskne při hraní akordů více strun najednou (případně všechny). \n\n"}
{"id": "241434", "url": "https://cs.wikipedia.org/wiki?curid=241434", "title": "Jiří Ryvola", "text": "Jiří Ryvola\n\nJméno a příjmení Jiří Ryvola nosí více různých osobností:\n\n"}
{"id": "241435", "url": "https://cs.wikipedia.org/wiki?curid=241435", "title": "Combo", "text": "Combo\n\nCombo je\n"}
{"id": "241437", "url": "https://cs.wikipedia.org/wiki?curid=241437", "title": "Diskografie", "text": "Diskografie\n\nDiskografie je seznam nahrávek určitého interpreta, které byly vydány na gramofonových deskách nebo jiných hudebních nosičích. Seznam je obvykle seřazený podle určitého klíče a doplněný dalšími informacemi.\n\nObvykle se uvádí:\n\n\n"}
{"id": "241438", "url": "https://cs.wikipedia.org/wiki?curid=241438", "title": "Forma", "text": "Forma\n\nForma (latinsky \"tvar\", \"podoba\", \"druh\") může být:\n\n\n\n\n\n\n\n\n\n"}
{"id": "241439", "url": "https://cs.wikipedia.org/wiki?curid=241439", "title": "Go-go", "text": "Go-go\n\nGo-go je podžánr funku. Vznikl ve druhé polovině sedmdesátých let v USA ve městě Washington, D.C. Za jeho zakladatele je považován Chuck Brown, který společně se skupinou The Soul Searchers položil základy s mnoha základními prvky pro tento žánr. Dalšími známými zástupci tohoto stylu jsou například Trouble Funk.\n"}
{"id": "241441", "url": "https://cs.wikipedia.org/wiki?curid=241441", "title": "Go-go tanečnice", "text": "Go-go tanečnice\n\nTermín Go-go označuje tanec, který obvykle předvádí jedna nebo dvě dívky v podniku (bar, restaurace, diskotéka apod.). Tanec se provádí v těsném kontaktu s publikem – na předscéně, na baru apod. Úkolem go-go tanečnice je přilákat veřejnost nebo ostatní tanečníky a rychle rozproudit zábavu.\n\nJedná se o jednoduchý, improvizovaný tanec, který je doprovázen moderní hudbou.\n"}
{"id": "241442", "url": "https://cs.wikipedia.org/wiki?curid=241442", "title": "Henri Gouraud", "text": "Henri Gouraud\n\nHenri Gouraud (narozen 1944) je francouzský vědec. Vynalezl Gouraudovo stínování, používané v počítačové grafice.\n\nBěhem let 1964–1967 studoval na École Centrale Paris. Dostal Ph.D. na Univerzitě v Utahu v roce 1971, pracoval s Davem Evansem a Ivanem Sutherlandem na disertační práci nazvané \"Computer Display of Curved Surfaces\".\n\nZnámá tvář, ukazující efekt jeho stínování, měla jeho ženu, Sylvii Gouraud, jako model.\n\n"}
{"id": "241443", "url": "https://cs.wikipedia.org/wiki?curid=241443", "title": "Graphical Kernel System", "text": "Graphical Kernel System\n\nGraphical Kernel System (GKS) byl první ISO standard pro nízkoúrovňovou počítačovou grafiku, vznikl v roce 1977. GKS obsahuje sadu kreslících funkcí pro dvourozměrnou vektorovou grafiku, vhodnou pro kreslení grafů a podobné účely. Volání jsou navržena, aby byla přenositelná mezi programovacími jazyky a grafickými zařízeními, takže aplikace napsané pomocí GKS mohou být portovány na různé platformy a zařízení.\n\nGKS byl běžnou součástí pracovních stanic v osmdesátých a devadesátých letech a byl základem grafických knihoven Atari ST (GEM). Dnes se již nepoužívá. Za zmínku dnes stojí nástupce GKS – PHIGS.\n\nHlavní vývojář a šiřitel GKS byl Profesor José Luis Encarnação, kdysi ředitel Fraunhofer Institute for Computer Graphics (IGD) v Darmstadtu, Německo.\n\nGKS byl ANSI standard ANSI X3.124 a ISO standard ISO/IEC 7942. Vazby na jazyky jsou ISO standard ISO 8651. GKS-3D (Graphical Kernel System for Three Dimensions) je ISO standard ISO 8805 a vazba na programovací jazyk C je ISO 8806.\n\n"}
{"id": "241462", "url": "https://cs.wikipedia.org/wiki?curid=241462", "title": "Rentabilita", "text": "Rentabilita\n\nRentabilita (z ital. \"renta\", z lat. \"rendita\", výnos z pronájmu) nebo také výnosnost znamená schopnost dosahovat výnosu (zisku a pod.) na základě vložených prostředků. Ukazatel výnosnosti nebo efektivnosti hospodaření se vypočte jako poměr výnosu (zisku) k vynaloženým prostředkům (investice a náklady) a vyjadřuje obvykle v procentech. Je to jeden ze základních ekonomických pojmů a jedno z hlavních kritérií hospodářského podnikání.\n\nVšechny ukazatele rentability hodnotí hospodaření podniku, nehodnotí však výkonnost společnosti z pohledu vlastníka, tj. z pohledu investora vlastního kapitálu. Čistý zisk podniku zpravidla nepředstavuje ani hodnotu finančních prostředků, kterou je možné vlastníkovi vyplatit v plné výši. Kromě finanční stránky, kdy podnik musí mít dostatečné množství volných finančních prostředků, musíme hledět i na právní stránku, tj. respektovat podmínky stanovené obchodním zákoníkem. Z těchto podmínek vyplývá, že výše finančních prostředků, kterou je možné dle obchodního zákoníku rozdělit mezi akcionáře, může být jiná (nižší i vyšší), než je dosažený čistý zisk.\nV současné době se používají tyto ukazatele zisku, které mají hodnotit výkonnost podniku z pohledu vlastníka (investora).\n\nZ různých typů rentability se nejčastěji používá:\n\nRentabilita je klíčové kritérium pro každého investora i podnikatele. V obecném tvaru ji lze vyjádřit jako:\n\nformula_1\n\n(angl. \"return on assets\", ROA), tj. poměr výsledku hospodaření k aktivům.\n\nformula_2\n\n(angl. \"return on invest\", ROI), tj. poměr výsledku hospodaření k investicím. Většinou se počítá pro konkrétní projekt, podnikatelský záměr, plán nebo jiný logicky oddělitelný úkon, u kterého lze vykalkulovat zisky i celkové investice.\n\nformula_3\n\n(angl. \"return on equity\", ROE), tj. poměr výsledku hospodaření k vlastnímu kapitálu.\n\nformula_4\n\nVyjadřuje, kolik korun zisku připadá na jednu korunu vlastního kapitálu. Vlastní kapitál společnosti představuje rozdíl mezi hodnotou aktiv a hodnotou závazků, tj. všech cizích zdrojů. Je složen ze základního kapitálu, zisku běžného období, nerozdělených zisků a ztrát minulých let a fondů. Od výše vlastního kapitálu se odvozuje hodnota podílu společníka. Vlastní kapitál představuje hodnotu, kterou do podniku přímo investovali jeho vlastníci a kterou má podnik k dispozici na dobu své existence. Jeho hodnota je odvozena zpravidla od historických cen aktiv a proto vlastní kapitál nevyjadřuje tržní hodnotu společnosti a nevyjadřuje ani hodnotu aktiv, která vlastníkům zůstanou v případě likvidace společnosti. České účetní standardy (CAS) a zejména Mezinárodní standardy účetního výkaznictví (IAS/IFRS) umožňují přeceňovat aktiva na reálnou hodnotu a tím se k likvidační hodnotě majetku přiblížit. Zatímco zisk je tokový ukazatel, vlastní kapitál je ukazatel stavový, tj. jedná se o hodnotu vyjádřenou k určitému datu. Vlastní kapitál lze vyjádřit k začátku období, ke konci období a jako průměrnou hodnotu počátečního a konečného stavu.\n\nUkazatel ROE nezobrazuje výhodnost investice z pohledu vlastníka, tedy zda je přínos pro vlastníka dostatečný. Ten je ovlivněn dalšími faktory, např. povinností dodržet pravidla pro rozdělování zisku podle obchodního zákoníku, zvýšením tržní hodnoty společnosti, částkou, která je odsouhlasena k rozdělení, strukturou zisku (např. velký zisk z prodeje dlouhodobého majetku a nízký zisk z hlavní výdělečné činnosti) apod.\n\n(angl. \"return on revenue\"), řidčeji rentabilita obratu: vyjadřuje, jaký poměr má zisk z celkových tržeb (z celkového obratu).\n\nformula_5\n\nPoměr výsledku hospodaření k nákladům.\n\nformula_6\n\nRentabilita se zjišťuje zpětně, ale také odhaduje předem, zejména při plánování investic. Při takovém odhadu, jímž se pak řídí také investoři, je třeba brát ohled na faktory, které rentabilitu ovlivňují, například:\n"}
{"id": "241470", "url": "https://cs.wikipedia.org/wiki?curid=241470", "title": "PY", "text": "PY\n\nSpojení písmen P a Y může mít různé významy:\n"}
{"id": "241472", "url": "https://cs.wikipedia.org/wiki?curid=241472", "title": "Albendazol", "text": "Albendazol\n\nAlbendazol ( ) je širokospektrální antiparazitikum ze skupiny benzimidazolů s účinkem proti střevním a tkáňovým červům a částečným působením proti některým parazitickým prvokům. Mechanismus účinku albendazolu spočívá v inhibici polymerace tubulinu v těle parazitů, což vede k rozvratu metabolismu a následné smrti parazita.\n\nPřestože je albendazol širokospektrální anthelmintikum a je účinný jak proti řadě střevních hlístic, tak i některým tasemnicím a motolicím, je jeho použití u lidí omezeno jen na některé parazitózy. Ve veterinární medicíně se používá především k odčervení přežvýkavců. Mimo helminty, působí také proti prvokům \"Giardia intestinalis\" a mikrosporidiím.\n\n\n\n\nU ovcí, myší a potkanů byl zjištěn teratogenní a embryotoxický účinek. Nebyl prokázán žádný kancerogenní účinek.\n\nAlbendazol je kontraindikován v prvních 30 dnech březosti u ovcí a koz a prvních 45 dní gravidity u skotu. Albendazol se nesmí podávat ovcím, jejichž mléko je určeno k lidské spotřebě.\n\nU žen je kontraindikován po celou dobu těhotenství. Rovněž se nesmí použít u osob s hypersenzitivitou na benzimidazoly. Není doporučován u dětí do 2 let.\n\nHlavním důvodem pro zákaz užívání albendazolu během těhotenství je zjištění teratogenity a embryotoxicity u myší, potkanů a ovcí. Přesto však neexistují přímé důkazy, že by albedazol mohl ovlivnit vývoj plodu u žen. Navíc z několika studií v Asii nebyly u těhotných žen léčených albendazolem zjištěny čaštější potraty. Rovněž u skotu nebyla teratogenita prokázána. Některé farmaceutické firmy již změnily v příbalových informacích u albendazolu změnu kontraindikace albendazolu z prvních 45 dní gravidity krav na 30 dní, někde byla kontraindikace u březích krav zrušena uplně.\n\nAlbendazol se metabolizuje v organismu na albendazolsulfoxid a albendazolsulfon. V případě terapie masných či mléčných zvířat mohou zůstávat rezidua albendazolu v mase nebo přecházet do mléka. Proto při léčbě hospodářských zvířat je nutno vždy počítat s ochrannou lhůtou pro maso, orgány a mléko. V Evropské unii vychází legislativa pro anthelmintika z Nařízení Evropského parlamentu a Rady (ES) č. 470/2009 ze dne 6. května 2009, kterým se stanoví postupy Společenství pro stanovení limitů reziduí farmakologicky účinných látek v potravinách živočišného původu. Ta udává maximální retenční limity (MRL) pro albendazol 100 μg/kg pro maso i mléko. Ochranné lhůty se pak vypočítávají právě na základě těchto MRL. Nicméně ochranná lhůta se liší u přípravků v závislosti na výrobci a příslušné zemi. Pro kravské mléko je to 60 hodin až 4 dny. Pro maso od 14 do 30 dní.\n\n\n\n"}
{"id": "241475", "url": "https://cs.wikipedia.org/wiki?curid=241475", "title": "Verwall", "text": "Verwall\n\nPohoří Verwall se nachází v rakouských spolkových zemích Tyrolsku (větší část) a Vorarlbersku. Skupina Verwall má podkovovitý tvar a od všech svých sousedních pohoří je oddělen velmi hlubokými údolími a působí tak na návštěvníka neobyčejně mocným dojmem. Svým charakterem se velmi podobá Lechtalským Alpám. Hustá síť značených cest umožňuje hvězdicové výstupy či výlety od chat, nebo přechody mezi nimi. Významným komunikačním přístupem v pohoří je vysokohorská silnice Silvretta Hochalpenstrasse. Nejvyšší vrchol pohoří je Hoher Riffler - 3 168 m.\n\nNa jihu tvoří hranici údolí Montafon a Paznautal. Na severu je od sousedních skupin dělí údolí Klostertal, významným silničním sedlem Arlbergpass a dolinou Stanzer Tal. Do středu pohoří se táhne od severu turisticky významné údolí Verwall, jenž dělí pohoří na dvě poloviny. V sedle Zeinisjoch přechází do pohoří Silvretta.\n\nPohoří Verwall dělí Alpská literatura na 17 skupin:\nVrcholů vyšších 3 000 metrů nalezneme v masivu 8. Celkem jich lze napočítat až 220 vrcholů. Zde jen ty nejvýznamnější z nich:\n\nV zimě je skupina Verwall, díky poloze v lyžařsky vyhledávanému údolí Montafon a na severu střediskem Sankt Anton am Arlberg, hodně navštěvována. V létě zde naproti tomu panuje klid, kde vysoko v horách jen stěží potkáme turisty či horolezce. V oblasti je řada chat, propojených hustou sítí kvalitně značených stezek. Řeka Trisanna je pro svou prudkost a divokost využívána pro různé vodácké aktivity jako např rafting, kajak atd.\n\nV pohoří Verwall se nalézá 10 turistických chat spravovaných horským spolkem Alpenverein (9 vlastní německá sekce DAV a jednu rakouský ÖAV). Nejvýše položenou chatou je bivak pro 4 osoby - Kieler Wetterhütte ležící ve výšce 2 809 m. Nejvýše ležící spravovanou(?) chatou je chata Darmstädter Hütte ve 2384 m. Největší chata se 140 lůžky je Heilbronner Hütte. Zajímavé je, že osm z deseti chat leží ve výšce přes 2 300 m.\n\n\n"}
{"id": "241481", "url": "https://cs.wikipedia.org/wiki?curid=241481", "title": "Chelem", "text": "Chelem\n\nChelem získává ve formuli 1 pilot, který dokáže během jedné Velké ceny zajet Pole position, nejrychlejší kolo a zvítězit způsobem start cíl. Ve formuli 1, je držitelem aktuálního rekordu Jim Clark , který dokázal během své kariéry získat chelem 8x. \n\nPrvní chelem získal Juan Manuel Fangio s vozem Alfa Romeo, ve druhém závodě Grand Prix Monaka 1950 zatím poslední chelem dokázal vybojovat Michael Schumacher v Grand Prix Maďarska 2004.\n"}
{"id": "241483", "url": "https://cs.wikipedia.org/wiki?curid=241483", "title": "Opus (vydavatelství)", "text": "Opus (vydavatelství)\n\nOpus, a. s., v minulosti Opus, je slovenské hudební vydavatelství, které v době existence Československa mělo na Slovensku (spolu s českým Supraphonem) monopol na vydávání hudebních děl, zejména pak gramofonových desek a CD. Výjimku z tohoto monopolu tvořilo patrně vydavatelství Českého hudebního fondu Panton.\n\nVzniklo v roce 1971 vyčleněním ze slovenského závodu Supraphonu. Vydávalo gramofonové desky, audiokazety, CD, hudebniny a knihy o hudbě. Mělo svoji vlastní síť maloobchodních prodejen. Po sametové revoluci v roce 1989 bylo toto vydavatelství transformováno na standardní akciovou společnost.\n\nZa bývalého Československa kromě Supraphonu a Opusu působilo v ČSSR také české hudební vydavatelství Panton.\n\n"}
{"id": "241486", "url": "https://cs.wikipedia.org/wiki?curid=241486", "title": "Svobodné říšské město", "text": "Svobodné říšské město\n\nSvobodné říšské město \"(německy: Reichsstadt)\" bylo označení městského státu ve Svaté říši římské, v němž formálně vládl pouze císař Svaté říše římské; jako protiklad\nříšského města, která spadalo do příslušné části říše a kde vládl některý z mnoha říšských knížat (vévoda nebo kníže-biskup). Svobodná říšská města měla svého nezávislého představitele v říšském sněmu Svaté říše římské. Později byl formálním vládcem kníže-biskup, avšak ve vrcholném středověku získala města na biskupovi vesměs plnou nezávislost.\n\nCo se týče pojmu \"svobodné říšské město\", rozlišuje se mezi říšskými městy \"(Reichsstädte)\" a svobodnými městy \"(freie Städte)\".\nAčkoliv se městská práva případ od případu více či méně lišila, obecně svobodná města měla více práv a privilegií než říšská města. Například svobodná města pouze podporovala císaře během křížových výprav a organizovala svoji vlastní vojenskou ochranu, říšská města kromě toho platila císaři daně a vysílala sbory na jeho vojenská tažení.\nPostupem času se rozdíly mezi říšskými městy a svobodnými městy stále více zmenšovaly, až se ustálil termín \"svobodné říšské město\".\nVíce než privilegii se na nezávislosti města podílelo jejich bohatství. Bohatá města jako\nLübeck nebo Augsburg byly nezávislými enklávami uvnitř Svaté říše římské, vyhlašujícími války a uzavírajícími mír, kontrolující své obchodní aktivity a připouštějící pouze malé zásahy zvenčí.\nV pozdním středověku mnoho svobodných měst vytvářelo aliance \"(Städtebünde)\". Nejvýznamnější z nich byla Hanzovní liga, do níž se zapojovala i města, která nikdy nebyla svobodnými městy a připojila se k lize se svolením místního knížete.\n\nPo Vídeňském kongresu v roce 1815 byly obnoveny jako svobodná říšská města pouze Brémy (včetně Bremerhavenu), Hamburg (včetně exkláv), Lübeck a Frankfurt nad Mohanem. Staronová \"svobodná města\" (již ne říšská) se stala členy Německého spolku. Frankfurt nad Mohanem byl ale v roce 1866 po prusko-rakouské válce anektován Pruskem. Svobodné město Lübeck bylo zrušeno v roce 1937 tzv. Zákonem o Velkém Hamburku a dalších územních úpravách. Po vytvoření spolkové republiky Německo byly svobodná města Brémy a Hamburg opět vytvořeny.\n\n"}
{"id": "241493", "url": "https://cs.wikipedia.org/wiki?curid=241493", "title": "Dmitrij Karpov", "text": "Dmitrij Karpov\n\nDmitrij Karpov (* 23. července 1981) je kazašský atlet, vícebojař, bronzový medailista z olympijských her v Athénách a z mistrovství světa v Paříži (2003) a Ósace (2007).\n\nJeho osobní rekord v desetiboji z roku 2004 má hodnotu 8725 bodů. Karpov tohoto součtu dosáhl na LOH 2004, kde tak zároveň vytvořil nový asijský rekord a byl poražen pouze Romanem Šebrlem a Bryanem Clayem.\n\n"}
{"id": "241495", "url": "https://cs.wikipedia.org/wiki?curid=241495", "title": "Chilské peso", "text": "Chilské peso\n\nChilské peso (množné číslo \"pesos\") je zákonným platidlem jihoamerického státu Chile. Jeho ISO 4217 kód je CLP. Jedna setina pesa se nazývá centavo, avšak mince o nejnižší nomimální hodnotě je 10 pesos a žádné centavové mince se v oběhu nenacházejí. Název „peso“ má chilská měna společný s měnami několika dalších států, které bývaly španělskými koloniemi.\n\n\nMince mají nominální hodnoty 10, 50, 100 a 500 pesos. Bankovky jsou tisknuty v hodnotách 1000, 2000, 5000, 10000 a 20000 pesos.\n\n"}
{"id": "241496", "url": "https://cs.wikipedia.org/wiki?curid=241496", "title": "Wilson Garang Chan", "text": "Wilson Garang Chan\n\nWilson Garang Chan (* 1969) je súdánským anglikánským misionářem a biskupem.\n\nPochází z kmene Dinka. Jako dítě uprchl před občanskou válkou a dětství prožil v uprchlickém táboře v Etiopii. Vystudoval biblickou školu v Keni. Od roku 1992 působil jako misionář v jižním Súdánu. Založil několik sborů, které dohromady vytvořily diecézi Reformované episkopální církve Súdánu se sídlem v Aweilu, jejímž se stal biskupem. Biskupské svěcení přijal 13. dubna 2004 ve městě Thika. V jeho diecézi žije asi 15 000 anglikánských křesťanů (údaj z r. 2007).\n\nDITTRICH, Tomáš: \"Spálit modly znamená velikou změnu\". Život víry, 2006, roč. 17, č. 10, s. 13-15.\n\n"}
{"id": "241498", "url": "https://cs.wikipedia.org/wiki?curid=241498", "title": "Zvlášňý škola", "text": "Zvlášňý škola\n\nZvlášný škola je česká punk rocková hudební skupina, vznikla 5. ledna 1992 v Kdyni. Skupina mimo jiné nazpívala hymnu hokejového týmu HC Keramika Plzeň a natočila několik videoklipů, nejznámější a komerčně nejúspěšnější je \"Hajzlbába\", která zvítězila v hitparádě \"Czech Rock Block\".\n\n\n\n\n"}
{"id": "241499", "url": "https://cs.wikipedia.org/wiki?curid=241499", "title": "Microsoft Operations Manager 2005", "text": "Microsoft Operations Manager 2005\n\nMicrosoft Operations Manager 2005, prezentovaný též pod obchodní zkratkou \"MOM 2005\" je nástupcem produktu Microsoft Operations Manager 2000 (\"MOM 2000\"), je nástroj pro správu infrastruktury informačních technologií. Je považován za klíčovou součást \"Dynamic Systems Initiative\", která zastřešuje komplexní systémy na serverové platformě Windows.\n\nAdministrační konzole\nOperátorská konzole\nReportovací konzole\n\nRozšiřitelnost\nDiagnostické nástroje a úlohy\nServisní mód\nMožnost nadřazujících pravidel\nMožnost automatického upozorňování\nMonitoring stavu instance\nMonitoring stavu clusteru\nVytváření skupin\n\nStav systému\nDiagramy\nStav upozorňovacích hlášení\nPřehled o výkonu systému\n\nNastavení omezení práv\nRozsah použití operací\nZabezpečená komunikace klient/server\n\nMonitorování bez nutnosti přítomnosti agenta\nPodpora 64bitových agentů\nMezinárodní lokalizace\nAutomatická detekce serverů v systému\nPřehled skupin a počítačů\n\nSQL Server 2000 reportovací služba\nKonfigurovatelnost výstupních reportů\n\nMOM Connector Framework – systém tvorby propojovacích rozhraní\nSchvalování servisních balíčků\n"}
{"id": "241503", "url": "https://cs.wikipedia.org/wiki?curid=241503", "title": "Jeruzalémský syndrom", "text": "Jeruzalémský syndrom\n\nJeruzalémský syndrom je syndrom, který postihuje návštěvníky poutních míst v Izraeli, kdy se považují za nějakou biblickou postavu. Židů se syndrom prakticky netýká, muslimů jen okrajově. Devadesát pět procent postižených jsou křesťané. Z toho tvoří zhruba 60 procent protestanti a zbytek jsou pravoslavní a katolíci. Sedm pacientů z deseti bývají ženy.\n\n"}
{"id": "241505", "url": "https://cs.wikipedia.org/wiki?curid=241505", "title": "Kozelec", "text": "Kozelec\n\nKozelec, též hogtie čili prasečí úvaz, je metoda svazování končetin dohromady tak, že spoutaný subjekt se stane nepohyblivým a bezmocným. Metoda má původ ve spoutávání dobytka, je však mimo jiné používána při zadržování osob. Užívá se také v erotické bondáži.\n\nPrasata a jiný dobytek svázaný do kozelce mají nohy svázané samozřejmě vpředu, neboť je nemožné jim je svázat vzadu za hřbet bez ublížení. Pokud je tímto způsobem svázán člověk, je kozelec pozice, při níž jsou ruce a nohy svázány dohromady za zády.\n\nObzvlášť nebezpečnou variantou kozelce používanou pro mučení a usmrcení oběti je ta, při níž má subjekt ruce svázané za zády, nohy svázané k sobě a připoutané provazem kolem krku. Spoutané nohy mají tendenci se narovnávat a vyvozují tah na smyčku kolem krku. Oběť musí držet nohy pokrčené a mít zvednutou hlavu, jinak se postupně sama škrtí, zejména s narůstající únavou, nebo pokud sebou zmítá. Tento způsob usmrcení se nazývá \"Italský provazový trik\" a byl užíván například mafií nebo českým sériovým vrahem Roubalem.\n\nO členech hnutí Hizballáh je také známo, že své oběti při mučení spoutávají do kozelce.\n\n"}
{"id": "241506", "url": "https://cs.wikipedia.org/wiki?curid=241506", "title": "Údolní niva", "text": "Údolní niva\n\nNiva (někdy též údolní niva nebo říční niva) je část údolí, která je pravidelně zaplavována, ovlivňována a formována povodněmi. Z geomorfologického hlediska se jedná o ploché říční dno, které je tvořeno říčními nánosy. V nivě řeka přirozeně meandruje, pokud není regulována.\n\nVýklad pojmu dle zákona o ochraně přírody a krajiny č. 114/1992 Sb. (znění srpen/2007):\nÚdolní niva je rovinné údolní dno, aktivované při povodňovém stavu vodního toku; tvoří ji štěrkovité, písčité, hlinité nebo jílovité naplaveniny, jejichž úložné poměry často vykazují nepravidelnosti způsobené větvením toku, vznikem ostrovů, meandrů, náplavových kuželů a delt, sutí, svahových sesuvů apod.\n\nNivou je každé dno říčního údolí, bez ohledu na to, jakým povrchem je pokryta (zástavba, lesy, orná půda).\n\nV ČR i v zahraničí se lze s nivou setkat podél většiny řek. Často se však již jedná o nivu upravenou člověkem. Zachovaná přirozená niva se v Česku nachází již jen zřídka, např. podél středního toku Lužnice (PR Horní Lužnice), Moravy, Odry či Orlice.\n\n\nÚdolní nivy jsou ohroženy zástavbou (obydlí, komunikační tahy), rozsáhlou přeměnou na ornou půdu a masivní stavbou hrází. V souvislosti s tím stoupají při povodních majetkové škody. Při regulacích (rovnání koryta) se zvyšuje rychlost řeky, a tak jsou povodně ničivější.\n\n\n"}
{"id": "241507", "url": "https://cs.wikipedia.org/wiki?curid=241507", "title": "Zátopové území", "text": "Zátopové území\n\nZátopové území neboli inundace je část území v okolí vodních toků (říční niva), které je periodicky zaplavované zvýšenými (povodňovými) průtoky. Tyto periodické rozlivy v přirozené (člověkem nepozměněné) části nivy jsou velmi významné pro zdejší biologickou rozmanitost (biodiverzitu).\n\n"}
{"id": "241527", "url": "https://cs.wikipedia.org/wiki?curid=241527", "title": "Ňingmapa", "text": "Ňingmapa\n\nŇingmapa (tibetsky རྙིང་མ་, ve Wylieho transkipci \"Rňing-ma-pa\") je jedna ze čtyř hlavních škol tibetského buddhismu.\n\nŠkolu založil v 8. století současník krále Thisong Decäna Padmasambhava. Pojmenování \"ňingma\" („stará“) se objevilo teprve v 11. století, aby bylo možno odlišit tuto školu od právě vznikajících „nových škol“. Ňingmapa má šest hlavních škol. Tyto školy neměly nikdy v čele jednoho představitele linie, jako je tomu například v Gelugpě. Tato situace se změnila až po invazi Číny do Tibetu v roce 1959. Na žádost Ústřední tibetské správy v Dharamasale v Indii má Ňingmapa svého představitele tradice. Jedná se spíše o administrativní funkci, protože do vnitřních záležitostí jednotlivych škol nemůže zasahovat. Přesto funkci nejvyššího představitele školy Ňingma vykonávají významní lámové této školy. Posledním byl od 22. března 2012 až do své smrti 23. prosince 2015 J.S. Taklung Tsetrul Rinpoche. V současnosti tuto funkci nikdo nezastává. Dále to byli:\n\n\nNa rozdíl od ostatních, nových škol tibetského buddhismu, škola Ningma obsahuje jak všechny metody tzv. postupné transformace, používané ve všech nových školách, tak i metodu transformace negraduální, okamžitou, tzv. Anu jógu. Jádro učení školy Ňingmapa spočívá v nauce zvané Ati jóga, neboli dzogčhen. Stoupenci tohoto učení ho považují za poslední, tajné učení Buddhy Gautamy, které zjevil Garab Dorje svému žáku Manjushrimitovi.\n\nV tradici Nyingma se působili také mnozí velcí učenci. Asi nejdůležitější z nich je Longchen Rabjam (1308-1363). Je autorem mnoha spisů a organizoval všechna do svých dob odkryté Terma ve sbírce \"Sto tisíc Nyingmapa tanter\". Jeho nejvýznamnější díla jsou: \"Sedmero pokladů\" (\"Dzö dün\"), tři \"Cykly uvolnění\" (\"Ngalso Korsum\"), tři \"Cykly přirozeného osvobození\" (\"Rangdröl Korsum\") a tři \"Vnitřní esence\" (\"Yangtig Namsum\"). Longchen Rabjam také systematizoval překlad, vycházející z Garab Dorje, Dzogchen-nauk linie Nyingma, které se od té doby učí jako \"Longchen Nyingthik\" (Srdeční esenze daleké dimenze).\n\n\n\n"}
{"id": "241531", "url": "https://cs.wikipedia.org/wiki?curid=241531", "title": "The Legend of Kyrandia", "text": "The Legend of Kyrandia\n\nLegend of Kyrandia je třídílná série her žánru adventure od firmy Westwood Studios.\n\n\nKniha první začíná příchodem hlavního padoucha, zlověstného šaška Malcolma, do Kallakova příbytku (na stromě). Kallak zrovna píše dopis ve kterém popisuje, že tuší Malcomův příchod. Po krátkém rozhovoru Malcolm vrhne po Kallakovi červené kouzlo, které způsobí, že Kallak zkamení. Malcolm se škodolibou radostí odejde a vzápětí přichází na scénu hlavní hrdina, Kallakův vnuk Brandon. Když se Brandon chystá k odchodu z příbytku najednou oživne strom a promluví si s ním. Řekne mu, že příroda umírá a že za to může porušení přírodní rovnováhy, kterou symbolizuje magický drahokam Kyragem. Všechno to má na svědomí právě Malcolm.\n\nBrandon na své cestě projde několika lesy, navštíví Brynnin chrám nebo Darmovu chýši, jeskynní komplex nebo třeba Malcolmův hrad. Hlavní hrdina bude muset vyřešit nemálo hádanek a např. namíchávat kouzelné elixíry. Na své cestě Brandon musí získat Královské klenoty, neboť uzdravení Kyragemu a poražení Malcolma vyžaduje královskou smlouvu a krev. Brandon je synem samotného krále pohádkové říše, Williama a královny Kateřiny. Právě Malcolm má na svědomí jejich vraždu, takže Brandon získá o důvod víc, proč Malcolma porazit. Na rozdíl od jiných adventur má Brandon jen omezený inventář, což hru činí docela realistickou. Podobně jako ve hrách od Sierra on-line (Space Quest, King's Quest) i v této hře může dojít i ke špatným koncům, v jejichž důsledku hlavní hrdina zemře.\n"}
{"id": "241533", "url": "https://cs.wikipedia.org/wiki?curid=241533", "title": "Biogeocenóza", "text": "Biogeocenóza\n\nBiogeocenóza je suchozemské společenství rostlinných a živočišných organismů, které jsou ve vzájemných vztazích s neživými složkami prostředí ustálené na určitém místě zemského povrchu.\n\nBiogeocenóza je prostorově vymezený suchozemský ekosystém.\n\n"}
{"id": "241535", "url": "https://cs.wikipedia.org/wiki?curid=241535", "title": "Třída (programování)", "text": "Třída (programování)\n\nTřída je základní konstrukční prvek objektově orientovaného programování sloužící jako předpis pro vznik objektu jako instance třídy. Může odpovídat pojmům z reálného světa, tj. v informačním systému realizovaném programem psaném v objektově orientovaném jazyce mohou existovat třídy Zákazník, Objednávka, Faktura apod. Třída definuje vlastnosti (atributy) a metody (též funkce) objektů, které při běhu programu vzniknou (též instancí). Hodnoty vlastností (atributů) se mohou u jednotlivých instancí objektů odlišovat (každá instance Objednávky může mít jinou celkovou cenu), na každém objektu (vzniklém z jedné třídy) můžeme zavolat (použít) shodnou sadu metod.\n\nUML zavádí dva typy vztahů mezi třídami - asociaci a generalizaci.\n\nAbstraktní třída neumožňuje vytvářet objekty (instance). Slouží jako předpis (metod a atributů) pro další (konkrétní) třídy odvozené pomocí dědičnosti. Metody abstraktní třídy mohou být \nLze tedy říci, že se jedná o šablonu pro vytváření specifické skupiny tříd.\n\n"}
{"id": "241536", "url": "https://cs.wikipedia.org/wiki?curid=241536", "title": "Heinkel He 178", "text": "Heinkel He 178\n\nHeinkel He 178 byl první letoun na světě, který úspěšně létal a byl poháněn pouze proudovým motorem. Vznikl ze soukromé iniciativy firmy Heinkel. Poprvé vzlétl 27. srpna 1939 pilotovaný Erichem Warsitzem. Tomu o tři dny dřív předcházel ještě krátký skok, který se nedá považovat za skutečný let.\n\nV roce 1936 mladý inženýr Hans von Ohain podal patent na používání spalin z plynové turbíny jako prostředek pro pohon. Prezentoval svůj návrh Heinkelovi, který mu slíbil pomoc. Von Ohain úspěšně předvedl svůj první motor v roce 1937 a krátce na to se objevily plány otestovat motor v letadlech. Heinkel He 178 byl navržen s třetím von Ohainovým motorem, který spaloval dieselové palivo. Výsledkem bylo malé letadlo konvenční konstrukce, s vysoce osazenými dřevěnými křídly. Motor měl nasávací otvor v přídi letounu. Letoun měl tříbodový podvozek ostruhového typu se zvýšenou ostruhou s kolečkem, který poskytoval pilotovi při pojezdu a vzletu výborný výhled. Při prvním letu byl podvozek pevný, později byl přestavěn na zatahovací.\n\nLetadlo mělo velký úspěch, i když šlo jen o testovací model. S rychlostí 650 km/h byl rychlejší, než jakékoliv vojenské letadlo na světě až do roku 1944, kdy vzlétl Me 262 a Me 163 Komet. 1. listopadu 1939 zorganizoval Heinkel demonstraci pro RLM (říšské ministerstvo letectví). Vrchní velení Luftwaffe proudové letadlo nezaujalo, i když jeho výkony, hlavně rychlost byly na tu dobu úžasné. Nejvyšší představitelé německého letectva byli zatím spokojeni se stíhačkou Messerschmitt Bf 109 a tak projekt nepodpořili. Heinkel byl však neústupný a rozhodl s pokračovat ve vývoji. Vyvíjel dvoumotorovou proudovou stíhačku Heinkel He 280, kde zužitkoval to, co se od He 178 naučil. Heinkel He 178 byl umístěn v Deutsches Technikmuseum, kde byl zničen při náletu v roce 1943.\n\n"}
{"id": "241537", "url": "https://cs.wikipedia.org/wiki?curid=241537", "title": "Lechquellengebirge", "text": "Lechquellengebirge\n\nLechquellengebirge (česky „Pohoří pramenů Lechu“) je malá, méně známá horská skupina ve spolkové zemi Vorarlbersko v Rakousku. Za svůj název vděčí pohoří faktu, že zde v nitru hor pramení významná vorlarlberská řeka Lech. Geologicky se řadí do Severních vápencových Alp kde zaujímá plochu 800 km² a vyznačuje svou geologickou mnohotvárností. Nejvyšším vrcholem je Große Wildgrubenspitze (2 753 m).\n\nNa jihu je pohoří ohraničeno údolím Klostertal, západ je oddělen od pohoří Bregenzerwald dolinou Walsertal. Říčka Bregenzer Ache tvoří severní hranici. Spojnice mezi městy Warth–Lech–Arlberg ohraničuje Verwall od východu.\n\nLechquellengebirge se dělí na malé samostatné skupiny jednotlivých vrcholů či maximálně hřebenů; celkem se jich uvádí 14.\n\n\nOblast je bohatá na srážky a chladné počasí je zde spíše pravidlem než výjimkou. Sněhová pokrývka je zde mimořádná, držící se až do vrcholného léta. Přesto v pohoří není žádný ledovec. Kraj je v zimě využíván pro provozování zimních sportů, především je pak ideální pro lyžaře (především údolí Lechtal). Porosty stromů jsou spíše skrovné. Dominují zde hlavně borovice, kleče, a proti lavinám ideální nepoddajná olše. Hranice lesa leží poměrně nízko v 1700–1800 m. Ojediněle rostou stromy do výše 1900 m. Pozoruhodná je hlavně velmi rozmanitá květena. V historii tu jako hlavní zdroj obživy dominovalo salašnictví, dnes hlavně turistika.\n\nÚdolí Großes Walsertal je vyhlášeno biosférickou rezervací, v které je zahrnuto také pohoří Lechquellengebirge. V pohoří jsou vyhlášeny následující chráněné přírodní oblasti:\n\n\nOblast ohrany rostlinstva a květeny:\n\nÚzemí soustavy „Natura 2000“ zahrnuje:\n\nNajdeme tu 5 horských chat (všechny včetně tzv. winterraumu) ve vlastnictví spolku \"Alpenverein\": Biberacher Hütte (1 842 m), Frassen-Hütte (1 725 m), Freiburger Hütte (1 931 m), Göppinger Hütte (2 245 m) a Ravensburger Hütte (1 948 m).\n"}
{"id": "241538", "url": "https://cs.wikipedia.org/wiki?curid=241538", "title": "Asociace komunitních nadací", "text": "Asociace komunitních nadací\n\nA.K.N. - občanské sdružení, asociace českých komunitních nadací, je nevládní nezisková organizace, založená na podzim 2006, jejímž cílem je podporovat rozvoj komunitních nadací a organizací, které se komunitními nadacemi nebo nadačními fondy chtějí stát; podporovat jejich vzájemné kontakty a spolupráci; popularizovat myšlenku působení komunitních nadací.\n\n\n\n"}
{"id": "241542", "url": "https://cs.wikipedia.org/wiki?curid=241542", "title": "Novgorod (rozcestník)", "text": "Novgorod (rozcestník)\n\nNázev Novgorod (rusky , \"nové město\") nese několik měst:\n\n\n"}
{"id": "241543", "url": "https://cs.wikipedia.org/wiki?curid=241543", "title": "Nadace VIA", "text": "Nadace VIA\n\nNadace Via je nezávislá česká nadace. Vznikla v roce 1997 jako nástupkyně české pobočky americké nadace The Foundation for a Civil Society působící v Československu od roku 1990.\n\nNadace Via získává prostředky výhradně od individuálních dárců, firem, nadací a z výnosů nadačního jmění. Nečerpá peníze z evropských fondů ani od státu. Její tým tvoří asi 20 zaměstnankyň a zaměstnanců. Hlavní dvě linie nadační práce tvoří podpora umění žít spolu (komunitní programy) a umění darovat (podpora filantropie). \n\nDo konce roku 2018, tj. za 21 let své existence, podpořila Nadace Via 4 961 projektů a iniciativ lidí, kteří se rozhodli změnit své okolí v lepší místo k životu. Za tu dobu rozdělila 343 mil. korun do komunitních a filantropických projektů. Dalších 208 mil. korun zprostředkovala stovkám neziskových organizací díky svému portálu Darujme.cz. Díky programu pro mladé filantropy se za posledních 6 let stalo Dobro-druhy více než 1 200 dětí a mladých lidí, kteří na dobročinné projekty získali přes 3 milióny korun. Příběhy dobra oceňuje nadace Cenou Via Bona. \n\nV roce 2018 pomohla Nadace Via rozhýbat sousedský a komunitní život v 55 obcích a městských čtvrtích. V tomto roce také podpořila 29 skupin lidí, kteří se postavili na ochranu veřejného zájmu. \n\nNadace Via v současné době nabízí programy: Živá komunita; Místo, kde žijeme; Darujme.cz; Dobro-druzi; Nebojme se komunální politiky; Via Akademie; Cena Via Bona a tzv. partnerské projekty. Nabídka programů je aktualizována na www.nadacevia.cz \n\n"}
{"id": "241554", "url": "https://cs.wikipedia.org/wiki?curid=241554", "title": "Výroba čelních automobilových skel", "text": "Výroba čelních automobilových skel\n\nAutomobilová skla jsou technicky velice náročné výrobky, které mají svůj význam nejen v oblasti bezpečnosti, ale i v celkovém designu a tudíž konkurenceschopnosti konečného výrobku, tj. automobilu. Pro laiky bude jistě užitečný obecný a zjednodušený popis výrobního postupu.\n\nNa začátku stojí tzv. linka přířezů. Na ní se řežou z velkoformátových tabulí skla (6x3m) přířezy. Přířez má již specifickou velikost danou rozměry automobilového skla, které z něj bude vyrobeno. \n\nDalší linka je linka modelů s integrovaným sítotiskovým strojem. Na ní se z přířezu vyřízne z přířezu tvar modelu a to pro vnější a vnitřní sklo, obrousí se hrany a tyto skla se následně umyjí v myčce. Pak se na sklo natiskne černý okraj, tzv. sítotisk. Jeho účelem je skrýt montážní zóny a nikoli nevýznamný je i estetický efekt. Sítotisková barva se vysuší v ultrafialové sušičce. Na vnější sklo se pak nanese separační prášek, aby se skla v dalším procesu neslepila.\n\nDalší proces je ohyb, který probíhá v elektrické peci na principu gravitace. Ohyb je klíčovým procesem, jehož know-how si chrání každý výrobce automobilových skel. Sklo se postupně zahřívá a tím jak měkne se gravitační silou postupně prohýbá do požadovaného tvaru. Následně se sklo chladí, čímž se dosáhne vnitřního napětí ve skle, což je důležitý parametr zabraňující praskání skla, ať už vlivem pnutí karoserie nebo mechanickým poškozením.\n\nNásledující proces je tzv. laminace, kde se mezi vnitřní a vnější sklo vloží PVB (bezpečnostní) folie.Na kterou se letují sběrnice, wolframove vyhřívané drátky a kontakty pro vyhřívaná skla. V dalších krocích se z prostoru mezi skly odsává vzduch, a to nejprve za studena a pak za tepla. K dokonalému odsátí vzduch dochází pak za vysokého tlaku a teploty v autoklávu.\n\nNásleduje linka konečné kontroly, kde se sklo nejen kontroluje, ale jsou na něm prováděny drobné dokončující operace, např. ořez přečnívající folie,atd.\n\nPosledním technologickým krokem je extruze, což je nanesení polyuretanového profilu na vnitřní stranu skla, který zlepšuje vodotěsnost, zvukotěsnost, prachutěsnost a v neposlední řadě usnadňuje montáž do automobilu.\n"}
{"id": "241556", "url": "https://cs.wikipedia.org/wiki?curid=241556", "title": "Novgorodská oblast", "text": "Novgorodská oblast\n\nNovgorodská oblast (rusky Новгоро́дская о́бласть) je jednou z oblastí Ruské federace a nachází se v její severozápadní části. Na 54 501 km² (z toho 1,5 % vody) zde žije 645 986 obyvatel (stav 2009), průměrná hustota osídlení je tak jen 11,9 os./km². Hlavním městem oblasti je Novgorod (rusky Вели́кий Но́вгород).\n\nV oblasti je rozvinutý chemický, dřevozpracující, strojírenský, metalurgický, elektronický a papírenský průmysl. Oblastí prochází silnice a železnice spojující Moskvu a Petrohrad. Důležitou roli hraje také turismus. Ve městě Novgorod se nachází mnoho památek zapsaných na seznamu sětového dědictví UNESCO. Historicky významným městem je také lázeňské město Staraja Russa.\n\nDo budoucna se uvažuje o přičlenění sousední Pskovské oblasti k Novgorodské.\n\nHlavní etnika (stav 2002):\n\nVelká města (stav 2008)::\n\nOblast sousedí na severozápadě a severu s Leningradskou, na východě s Vologdskou, na jihovýchodě a jihu s Tverskou a na jihozápadě s Pskovskou oblastí.\n\nV západní části oblasti jsou nížiny kolem jezera Ilmeň, zatímco ve východní část se nachází Valdajská vysočina.\n"}
{"id": "241558", "url": "https://cs.wikipedia.org/wiki?curid=241558", "title": "Pozovice", "text": "Pozovice\n\nPozovice () jsou vesnice v okrese Havlíčkův Brod patřící pod městys Štoky. Název je odvozen z osobního jména a znamená „ves lidí Pozových“. Počátkem 20. století je doložen německý tvar \"Bosovitz\". Stojí zde 40 domů. Vesnice je tvořena typicky kruhovou zástavbou selských stavení kolem návsi s rybníkem.\n\nPozovice byly založeny během kolonizace Vysočiny německými horníky, o čemž svědčí i původní německý název \"Bosowitz\" a pozdější počeštěný \"Pozovicz\".\n\nPrvní zmínka je z roku 1370 spolu se Smilovem. Další zmínka pochází z roku 1390. Místní dvůr časem emfyteutizován. V roce 1945 měly Pozovice jen 5 % českého obyvatelstva, většina německých obyvatel byla odsunuta. Bydlí zde cca 110 obyvatel.\n\nPodle sčítání 1921 zde žilo v 40 domech 248 obyvatel, z nichž bylo 120 žen. 56 obyvatel se hlásilo k československé národnosti, 191 k německé. Žilo zde 248 římských katolíků.\n\n\n"}
{"id": "241559", "url": "https://cs.wikipedia.org/wiki?curid=241559", "title": "Anton Webern", "text": "Anton Webern\n\nAnton Webern (3. prosince 1883, Vídeň, Rakousko - 15. září 1945 Mittersill poblíž Salzburgu, Rakousko) byl rakouský skladatel a dirigent období expresionismu, stoupenec a žák Arnolda Schönberga a obdivovatel Mahlerovy hudby.\n\nAnton Webern se narodil 3. prosince v roce 1883 ve Vídni jako Anton Friedrich Wilhelm von Webern. Jak von v jeho jméně ukazuje (ačkoliv ho později nepoužíval), pocházel tento skladatel z aristokratické rodiny. Jeho otec, Karl von Webern, pracoval jako důlní inženýr a rodina měla majetek v Korutanech. V roce 1894 se rodina Webernových odstěhovala do Klagenfurtu, kde Anton mimo jiné začal navštěvovat gymnázium a dobrou střední školu. Naučil se zde hrát na housle a violoncello a projevil se u něj silný celoživotní zájem o Mahlerovu hudbu, kterou studoval z klavírních přepisů.První jeho písně začaly vznikat v jeho sedmnácti letech a o rok později, u příležitosti svého ukončení školy dostal od svého otce darem cestu do Bayreuthu, kde právě probíhal Wagnerův festival. Přibližně v této době byl Karl von Webern jmenován do vládní funkce ve Vídni a s určitým váháním nakonec dovolil, aby jeho syn Anton začal studovat hudbu na vídeňské univerzitě a získal doktorát. Zde od roku 1902 až do té doby, než získal titul doktor filozofie, což bylo v roce 1906, budoucí skladatel zpíval v univerzitním sboru, studoval běžné akademické obory hudebních věd, konkrétně harmonii a kontrapunkt a napsal doktorskou práci o hudbě vlámského renesančního skladatele Heinricha Isaaca (* asi 1450 - † 1517).\n\nVe věku dvaceti let, v roce 1904 se v Berlíně seznámil se skladatelem Hansem Pfitznerem (* 1869 - † 1949), ale Webernovi se nelíbila jeho prozíravost vůči Mahlerově hudbě, a tak se vrátil do Vídně. Zde se na podzim téhož roku vydal s několika pracemi za skladatelem Arnoldem Schoenbergem, který si ho později vybral mezi své žáky. Tento vlivný a charismatický skladatel byl jen o devět let starší než Webern, ale byl již brilantním, ač dominantním učitelem a mladšího Antona naprosto ohromil. Později vzdal svému učiteli, který mu pomohl nalézt vlastní hudební osobnost a získat kompoziční techniky k jejímu vyjádření, hold.\n\nOd tohoto okamžiku po nějaké čtyři roky vznikalo několik skladeb včetně sonátové věty pro klavír, smyčcového kvartetu a pěti písní na verše Richarda Dehmela. Skladba, kterou sám považoval za svou závěrečnou práci, završující v roce 1908 jeho učednická léta, byla \"pascaglia pro orchestr\", kterou označil jako svůj Op. 1.\n\nAčkoliv postrádal Anton serióznější vzdělání jako dirigent, strávil následujících přibližně dvanáct let jako nositel nelehkého postavení dirigenta provinciálních městeček německy hovořícího světa, uváděje především operety a další lehčí hudební žánry, které k jeho talentu jaksi nepříslušely. V roce 1910 si vzal za ženu svou sestřenici Wilhelminu Mörtlovou a následující rok se jim narodilo první dítě, dcera Amálie, později měli ještě syna a další dvě dcery, takže musel Webern usilovně pracovat, aby uživil svou početnou rodinu. Pořádné štětí ho postihlo až po návratu do Vídně, kdy se usadil poblíž Schönberga v Mödlingu na předměstí Vídně, poblíž známého Vídeňského lesa.\n\nV roce 1921 začal \"Universal Edition\" uveřejňovat jeho skladby a dirigování vídeňských symfonických koncertů a to mu později umožnilo uveřejňovat svá vlastní díla. V roce 1927 přijal místo dirigenta orchestru rakouského rozhlasu, které si udržel až do roku 1938, kdy došlo k anektování Rakouska Německem. Během války zůstal s rodinou v Mödlingu, až na cestu do Švýcarska v roce 1943 na premiéru svých \"Variací pro orchestr op. 30\", která se konala ve Winterthuru.\n\nV posledních týdnech války jel spolu se svou ženou navštívit své dcery poblíž Salzburgu, kde byl zajat a americkým vojákem omylem zastřelen. Anton Webern se dožil 61 let.\n\nStejně jako Schoenberg byl i Webern často svědkem toho, jak je jeho hudba zesměšňována, jako například když kritik časopisu \"New York Times\", píše, že Webernova v té době právě dokončená symfonie op. 21 je „jednou z těch sípavých maličkostí, které Webern složil, když odřezával drobné a nicotné myšlenky, dokud nedosáhl dokonalé nicotnosti a nenapsal zhola nic… Výbuch smíchu, který se ozval celým sálem, téměř přerušil zvuky Webernova ukňouraného orchestru.“\nPravého úspěchu dosáhl Webern až deset let po své smrti, kdy ho začali mladí skladatelé oslavovat jako významného rakouského skladatele. Skutečností však zůstává, že se Webernova hudba ani po více než půl století, ač velice vážená, nestala populární způsobem tvorby, jako se to podařilo ostatní podnětné hudbě jeho doby - jako například dílům Stravinského nebo Bartóka. Zamilovat si Weberna a především ocenit jeho umění, pomáhá chápat celý typ hudby, který se pokoušel vytvářet. Ačkoli byl celoživotním propagátorem Schönbergových metod seriální hudby a zřejmě jim byl i věrnější než sám Schönberg, byl dalek tomu, být pouhým intelektuálním teoretikem nebo spekulantem.\n\nWebern nebyl plodný skladatel; za jeho život se vydalo jen jedenatřicet jeho děl, ale zato jsou to díla jedinečná a mezi milovníky vážné hudby většinou oblíbená.\n\n\n\n"}
{"id": "241563", "url": "https://cs.wikipedia.org/wiki?curid=241563", "title": "Alherd Bacharevič", "text": "Alherd Bacharevič\n\nAlherd Bacharevič (bělorusky \"Альгерд Бахарэвіч\", * 1975, Minsk) je běloruský prozaik.\n\n"}
{"id": "241567", "url": "https://cs.wikipedia.org/wiki?curid=241567", "title": "Libochovice (zámek)", "text": "Libochovice (zámek)\n\nLibochovice jsou státní zámek v okrese Litoměřice. Je chráněn jako kulturní památka České republiky.\n\nZámek byl vybudován knížtem Gundakarem z Ditrichštejna, který se rozhodl postavit nový a mohutný zámek. Práce byly zahájeny roku 1682 (Sedláček uvádí datum pouze přibližně „okolo roku 1683“). Dílo vedl lobkovický stavitel Antonio della Porta, jehož dílem byl mimo jiné také zámek v Roudnici nad Labem. Výsledkem byl mohutný a nepravidelný obdélník se zkosenou stranou hlavního průčelí ve směru k řece Ohři, které spočívá na mohutné podezdívce z velkých kvádrů dochovaných z původního renesančního zámku.\n\nV roce 1787 se na zámku narodil Jan Evangelista Purkyně.\n\nRoku 1848 se Terezie, dcera Josefa knížete Ditrichštejna, provdala za Jana Bedřicha hraběte Herbersteina, který pak roku 1858 převzal celé panství Budyni a Libochovice, jež jeho choť získala dědictvím.\n\nV současnosti je zámek vyhledáván nejen návštěvníky, ale i filmaři a to i zahraničními produkcemi. Mezi jinými se zde natáčel americký seriál \"Twelve Monkeys\" nebo německý dokument \"Ottilia von Faber\". V roce 2016 zde byla natočena reklama na iPhone 7 nazvaná „Romeo and Juliet\" americké technologické firmy Apple. Odehrává se v vnitřních prostorech i ve venkovních prostorech zámku u slepého ramena Ohře. Byly zde také natočeny některé scény pro další filmy: Princ a já (The Prince & Me, 2004), Zámek v Čechách (1993, s J. Jiráskovou), Hodíme se k sobě, miláčku (1974), pohádky Jezerní královna (1998, r. V. Vorlíček) a Sůva z nudlí (2006, r. V. Olmer), seriály 30 případů majora Zemana (díl Dáma s erbem) a Malý pitaval z velkého města (díl Jupiter).\n\nVýchodní strana dvoupatrové budovy ve směru do parku má balkon se sloupy a se schodištěm, který byl však přistavěn až koncem 19. století. Severní průčelí ve směru do náměstí města je zúženo gotickou kaplí. Na tomto průčelí je také zámecký portál, na vrcholu ozdobený ditrichštejnským znakem.\n\nZa pozornost stojí vnitřní vybavení. Nádvoří s parkem spojuje sala terrena, jejíž neobvyklá výzdoba pásy reliéfů s mořskými tvory a pásy s lesklými mořskými škeblemi v klenbě je dílem italských umělců Jacoba Tencally a Giuseppa Mattoniho. Malby amorků v klenebních polích a zřícenin na zdech pocházejí z 18. století, kdy byl dokončen i největší prostor celého zámku, nazývaný Saturnův sál. V něm za pozornost stojí velký krb, jehož římsu nesou dvě figuríny černochů. Na výzdobě krbu se podílel Jan Brokoff, otec Ferdinanda Maxmiliána Brokoffa. Nad krbovou římsou je štuková postava Saturna s amorky. Nejspíš jde o dílo italského autora z okruhu spolupracovníků Antonia Porty.\n\nItalské štuky a mytologické i alegorické malby najdeme také v některých dalších místnostech. Pozornosti nesmí ujít ani vzácná barokní kamna zhotovená z modrých a bílých zdobených kachlů z roku 1685. Jsou dílem drážďanského mistra Georga Fischera. Z dalšího vybavení patří mezi zajímavosti například kopie obrazů hornoitalského mistra Jacopa Bassana, jejichž originály bývaly patrně ozdobou vyhlášených sbírek císaře Rudolfa II. na Pražském hradě. Pocházejí z konce 17. století a jsou mistrovským dílem Kristiána Schrödera, učitele slavného Petra Brandla. Na tomto zámku jsou jeho zdařilé kopie děl i dalších mistrů, Tintoretta, Tiziana, Veronese, Rubense a dalších osobností. Za pozornost stojí také gobelíny z 16. a 17. století i vzácná kamenina a čínský porcelán. Další dochované exponáty z druhé poloviny 19. století jsou památkou na pozdějšího majitele zámku Josefa hraběte Herbersteina a jeho zahraniční cesty mimo Evropu.\n\nDalší zajímavostí je zámecký park, založený jako francouzský roku 1683, kdy byl speciálně kvůli této práci na panství pozván zahradník Jan s příznačným jménem Tulipán. První zahradní stavbou se roku 1865 stala oranžérie. Byla využívána pro pěstování exotických rostlin. V zahradě jsou také čtyři fontány, dílo kameníka Jakuba Mitthofera z roku 1689. Jan Tulipán budoval zahradu podle Portova návrhu. Základem byl květinový geometrický parter s fontánami, sochami, altánem, oranžériemi a skleníky. Na východním okraji navazovaly na park užitková zahrada a bažantnice. V užitkové zahradě na břehu řeky Ohře byla zřízena školka. Byly v ní pěstovány tvarované ovocné stromky, podle názoru některých odborníků možná jako na prvním místě v Čechách.\n\n\n\n"}
{"id": "241569", "url": "https://cs.wikipedia.org/wiki?curid=241569", "title": "Kvartická rovnice", "text": "Kvartická rovnice\n\nKvartická rovnice je algebraická rovnice o jedné neznámé, kterou lze vyjádřit v obecném tvaru\nkde formula_2.\n\nU kvartických rovnic používáme následující terminologii:\n\n\nSpeciálním případem kvartické rovnice je rovnice bikvadratická, která má tvar\n\nBikvadratickou rovnici lze řešit pomocí substituce formula_9, čímž získáme kvadratickou rovnici\nŘešení této kvadratické rovnice lze vyjádřit ve tvaru\nToto řešení použijeme pro získání hodnot formula_12, které jsou řešením původní bikvadratické rovnice, přičemž platí\n\nObecné řešení kvartické rovnice lze najít analyticky jen velmi obtížně, jedná se o nejvyšší (čtvrtý) stupeň algebraické rovnice, která je řešitelná analyticky (tj. pomocí 4 základních aritmetických operací a odmocňování). Jako první nalezl řešení Ital Ludovico Ferrari někdy v 16. století, když byl žákem Girolama Cardana, nicméně existuje mnoho elegantnějších metod, jak takové rovnice řešit. Jednu z nich předložil např. Francouz René Descartes a tuto metodu zde uvedeme.\n\nŘešení spočívá v následujícím postupu:\n\n1. Máme kvartickou rovnici\n\nformula_15\n\nVydělíme-li rovnici koeficientem formula_16 kvartického členu formula_17, tím získáme rovnici, jejíž koeficient kvartického členu bude 1. Nově získaná rovnice bude vypadat takto:\n\nformula_18\n\n2. Použijeme substituci\n\nformula_19\n\nTím dostaneme jinou rovnici s novou neznámou formula_20. Mezi neznámými formula_12, formula_20 však existuje vztah, takže dokážeme-li najít neznámou formula_20, pak dokážeme najít i neznámou formula_12. Tuto konkrétní substituci jsme zvolili proto, abychom získali jistý speciální tvar nové rovnice – tato rovnice bude mít tzv. redukovaný tvar:\n\nformula_25\n\n3. Rozložíme čtyřčlen formula_26 na dva kvadratické trojčleny, jejichž koeficienty kvadratických členů formula_27 budou mít hodnotu 1. Označme ostatní koeficienty jako formula_28,formula_29, formula_30, formula_31. Má tedy platit, že:\n\nformula_32,\n\na tedy z předchozího kroku plyne: formula_33\n\nAby rovnost platila, musí platit následující vztahy (což zjistíme po roznásobení kvadratických trojčlenů výše):\n\nformula_34 (tento vztah jsem získal tak, že jsem si uvědomil, že celkový koeficient kubického členu formula_35musí být 0, abych ho mohl vypustit a získat namísto pětičlenu jen čtyřčlen)\n\nformula_36\n\nformula_37\n\nformula_38\n\n4. Všimneme si, že vztah formula_34 lze snadno přetvořit na formula_40, čehož využijeme a dosadíme výraz formula_41 do trojčlenu formula_42 namísto formula_30, čímž získáme rovnost\n\nformula_44\n\n5. Roznásobíme nově vzniklé trojčleny a získáme následující rovnosti:\n\nformula_45\n\nformula_46\n\nformula_38\n\nPrvní dva z těchto vztahů ještě vhodně upravím:\n\nformula_48\n\nformula_49\n\n6. Zaměříme se nyní na dvojici výrazů formula_29,formula_31. Podařilo se mi vyjádřit jejich součet formula_52, jejich rozdíl formula_53 a jejich součin formula_54. O součtu, součinu a rozdílu dvou libovolných hodnot platí vztah:\n\nformula_55\n\nÚplně stejný vztah nyní uplatním na výrazy formula_29,formula_31:\n\nformula_58\n\nMísto součtu, součinu a rozdílu hodnot formula_29,formula_31 ale dosadím jejich jiné vyjádření, které jsem získal v 5. kroku.\n\nformula_61\n\n7. Uvědomíme si, že hodnoty formula_62, formula_63, formula_64 jsou parametry, a tedy konkrétní číselné hodnoty, které známe. Proto se jedná o rovnici s neznámou formula_28. Rovnici postupně upravím, až dostanu tvar:\n\nformula_66\n\n8. Všimneme si, že v rovnice obsahuje pouze sudé mocniny neznámé formula_28. Proto položíme substituci formula_68. Tím získám kubickou rovnici, kterou už není tak těžké vyřešit.\n\n9. Zjistili jsme neznámou formula_69 a tedy i formula_28. Po dosazení číselné hodnoty formula_28 do vztahů z 5. kroku snadno zjistíme hodnoty formula_29, formula_31. Tím jsme nalezli konkrétní číselné koeficienty obou trojčlenů.\n\n10. Nyní se vrátíme k rovnosti z 3. kroku:\n\nformula_74.\n\nKdy je součin trojčlenů roven nule? Právě tehdy, je-li aspoň jeden trojčlen roven 0. Z toho plyne, že kořeny formula_75 získáme vyřešením kvadratické rovnice formula_76, zatímco kořeny formula_77 vyřešením kvadratické rovnice formula_78.\n\n11. Známe-li kořeny formula_79, pomocí vztahu z 2. kroku již snadno nalezneme kořeny původní rovnice formula_80.\n\nPoznámka – Řešení by šlo jistě vyjádřit i pomocí původních koeficientů formula_81, formula_82, formula_83, formula_84, formula_85, ale jeho zápis by byl poměrně komplikovaný a nepraktický, proto ho zde neuvádíme. Analytické řešení je sice přesné, ale někdy je výhodné hádat některé kořeny nebo se pokusit z hlavy rozložit aspoň částečně pětičlen, je-li řešení vidět hned, a tím zredukovat rovnici na nižší stupně.\n\nNapř. rovnici formula_86 lze snadno rozložit na formula_87, popř. ještě dál na: formula_88, a tak uhodnout z hlavy kořeny formula_89, formula_90.\nVzorce, které ukazují obecné řešení redukovaného tvaru rovnice (1).\n\nJeště složitější vzorce by vycházely pro normovaný tvar kvartické rovnice.\n\n"}
{"id": "241574", "url": "https://cs.wikipedia.org/wiki?curid=241574", "title": "Golden Kids", "text": "Golden Kids\n\nGolden Kids bylo české pěvecké trio, působící v letech 1968-1970 ve složení Marta Kubišová, Václav Neckář a Helena Vondráčková. Na koncertech a nahrávkách je doprovázela kapela pod názvem Orchestr Golden Kids. Ta byla složená ze základní doprovodné skupiny, doplňované dalšími muzikanty z velkého orchestru TOČR. Ještě v 90. letech se konalo několik koncertů Golden Kids a další se chystaly v roce 2008. K nim ale už nedošlo a trio tak definitivně zaniklo.\n\nPoprvé se spolu všichni tři sešli v roce 1965 na scéně pražského divadla Rokoko. Jako skupina Golden Kids působili od listopadu 1968 do února 1970, kdy se trio rozpadlo, kvůli zákazu dalšího vystupování Marty Kubišové. V letech 1968-1970 společně natočili mnoho gramofonových desek (hlavně singlů) a často koncertovali v Československu i v zahraničí.\n\nJeště v 90. letech se konalo několik jejich koncertů a další se chystaly v roce 2008. K nim ale už nedošlo a skupina zřejmě definitivně zanikla. Agentura MM Praha (jednatelem byl Martin Michal, manžel H. Vondráčkové), začala vést dlouhé soudní žaloby proti Martě Kubišové, a to kvůli údajně ušlému zisku za toto předběžně domluvené, ale neuskutečněné turné.\n\nČlenové doprovodné skupiny:\n\n\n\n\n"}
{"id": "241575", "url": "https://cs.wikipedia.org/wiki?curid=241575", "title": "Dualismus (filosofie)", "text": "Dualismus (filosofie)\n\nDualismus (z lat. \"dualis\", dvojitý, podvojný) je velmi široký pojem, který může znamenat přesvědčení, že:\n\nSamo označení dualismus je vcelku nedávného původu: vzniklo až na přelomu 17. a 18. století (Thomas Hyde, Pierre Bayle) a původně znamenalo dualismus náboženský, totiž přesvědčení, že skutečnost vznikla ze sporu a střetu dvojího božstva, dobrého a zlého. Počínaje Leibnizem se však užívá hlavně pro označení metafysického dualismu Descartova, tj. rozlišení dvou podstat, věci rozlehlé (\"res extensa\") a myslící (\"res cogitans\").\n\nNicméně rozlišení dvou principů skutečnosti lze sledovat už od počátku náboženského i filosofického myšlení. V náboženském myšlení se dualismus snažil odpovědět na otázku, kde se bere zlo: jeho původcem je zlé, člověku nepřátelské božstvo. Ve většině náboženských systémů je toto zlé božstvo nakonec ovšem podřízeno svrchovanému božstvu života a dobra. V biblickém židovství je i Satan jeden z „Božích synů“ a v křesťanství převládá myšlenka Augustinova, že zlo je jen nedostatek dobra. Jen v některých formách manicheismu jsou obě síly v rovnováze a není nic, co by spor mohlo překlenout.\n\nZ jiného hlediska viděli dualitu skutečnosti řečtí filosofové, totiž jako protiklad věčného, neměnného bytí a proměnlivého, klamného zdání čili nebytí. V Platónových dialozích se vedle dualismu vědění a zdání objevuje i dualismus pravého světa idejí proti klamnému světu smyslových zkušeností a konečně dualismus nesmrtelné duše ve smrtelném těle. Aristotelés se pokusil zmírnit tento neudržitelný protiklad tím, že věčné ideje pokládal za tvary či formy věcí, nikoli za samostatná jsoucna. Věci vznikají spojením látky a tvaru, takže jedna bez druhé není lidské zkušenosti přímo přístupná.\n\nVe snaze vnést do filosofického uvažování určitost a jasnost obnovil ostrý dualismus René Descartes, ovšem v úplně jiném smyslu. Každá skutečnost je buďto rozlehlá a tedy hmotná, anebo schopná myslet. Oblast možné zkušenosti se tak rozpadá na dvě, na oblast vnější zkušenosti smyslů a oblast sebevědomí myslícího subjektu. Tento radikální krok měl velký úspěch, umožnil vznik vědy v moderním slova smyslu a hluboce ovlivnil všechno následující myšlení. V poněkud pozměněné podobě jej převzal Immanuel Kant jako dualismus přírody čili „říše nutnosti“ a naproti ní „říše svobody“, kde platí mravní zákon. Tomu pak odpovídá i rozlišení mezi objektivním a subjektivním, které dodnes určuje naše myšlení. Jenže zatímco ještě pro Kanta se to pro člověka nejdůležitější děje v říši svobody, pro nás se z ní stalo „pouze subjektivní“ čili soukromé, které druhé lidi zajímat nemusí.\n\nDescartův dualismus ovšem narážel od začátku na problémy, s nimiž si nevěděl rady, zejména problém vztahu duše a těla: jak je možné, že člověk (tj. jeho duše, mysl) chce zvednou ruku – a skutečně ji zvedne? Descartovo řešení, že spojení obstarává mozková žláza epifýza (šišinka), nebylo příliš přesvědčivé a Descartes sám to v korespondenci uznává. Ještě umělejší byl ovšem paralelismus či okasionalismus Malebrancheův a Leibnizův: podle nich je myšlenka i čin přímo řízen vůlí Boží a dojem příčinného působení myšlenky na tělo je mylný. Proto nakonec převládlo reduktivní stanovisko vědy, že stačí sledovat hmotnou skutečnost a procesy mysli pokládat za pouhé epifenomény.\n\nAni toto stanovisko však není filosoficky udržitelné, neboť musí ignorovat nepochybnou skutečnost myslícího vědce, který tato rozhodnutí činí a podle nich jedná nebo nejedná. Skutečnost vnímání a poznávání lze redukovat na epifenomén mozkových procesů jen u zkoumaného objektu či pacienta, nikoli u poznávajícího vědce, kde záleží pouze na jeho výsledku, na vlastním obsahu poznání, a ten jistě nemá povahu měřitelné věci.\n\nZdánlivě neřešitelný problém dualismu v jeho moderní podobě možná plyne ze dvou problematických předpokladů:\n\nNovou cestu k pochopení problému otevřelo zkoumání jazyka. Víme, že jazyk je z podstaty systém diskrétní, který i spojité jevy musí uchopovat a popisovat ostře odlišenými často protikladnými pojmy. Pro vysvětlení pojmu, například ve slovníku, se často užívá protikladů, opaků: měkké je co není tvrdé. Slovo a dokonce i hláska může nést význam jen potud, pokud se ode všech ostatních liší. Dokonce i v hudbě se zpravidla připouštějí jen „čisté“ tóny, kdežto všechno mezi nimi je „falešné“. Naproti tomu naše zkušenosti jsou obvykle „spojité“, nic není ani úplně bílé ani docela černé, a na „černobílé vidění“ si často stěžujeme. Chceme-li je popsat, musíme začít hrubým zjednodušením, které pak postupně zjemňujeme.\n\nSkutečnost, že řada protikladů v tabulce má také zřetelný hodnotící význam, připomíná, že náš jazyk není jen nástrojem popisu a poznávání, ale především hodnocení, rozhodování a praktického jednání. Zkušenosti běžného života nemají povahu oddělitelných předmětů a nutných příčinných vztahů mezi nimi. Žijeme spíše mezi procesy, které také nemůžeme jen pozorovat a popisovat jako nezúčastnění diváci, nýbrž které se nás životně týkají a v nichž nám o něco jde. Z tohoto hlediska není ani problém dualismu tak neřešitelný, jak by se na první pohled zdálo.\n\n\n\n"}
{"id": "241579", "url": "https://cs.wikipedia.org/wiki?curid=241579", "title": "Brslen", "text": "Brslen\n\nBrslen (\"Euonymus\") je rod rostlin z čeledi jesencovitých. Jsou to opadavé nebo stálezelené dřeviny s jednoduchými vstřícnými listy a drobnými květy opylovanými hmyzem. Plodem je tobolka. Rod zahrnuje asi 140 druhů. Je rozšířen v Eurasii a Severní a Střední Americe, okrajově i v severní Africe, Madagaskaru a Austrálii. V České republice rostou dva původní druhy, brslen evropský a brslen bradavičnatý.\nStálezelené i opadavé brsleny jsou pěstovány jako okrasné keře. Některé druhy, včetně brslenu evropského, jsou jedovaté.\n\nBrsleny jsou opadavé nebo stálezelené keře, řidčeji malé stromy nebo i šplhavé keře. Výjimečně mohou některé druhy dosáhnout výšky až 25 metrů. Listy jsou jednoduché, vstřícné (vzácně i střídavé nebo přeslenité), řapíkaté, celokrajné nebo na okraji zubaté či vroubkované, s palisty. Žilnatina je zpeřená. Větévky mají okrouhlý nebo čtyřboký průřez.\nKvěty jsou oboupohlavné, pravidelné, čtyřčetné nebo pětičetné, uspořádané ve vrcholových nebo úžlabních vrcholících. Kalich i koruna jsou volné, čtyř nebo pětičetné. Koruna je bílá, žlutá, zelenavá, červená nebo purpurová. V květech je přítomný kruhovitý, dužnatý nektáriový disk. Češule chybí. Tyčinek je 4 nebo 5 a jsou přirostlé k okraji nektáriového disku. Semeník je svrchní, srostlý ze 4 nebo 5 plodolistů a se stejným počtem komůrek. Na jeho vrcholu je jediná čnělka zakončená vrcholovou bliznou. V každém plodolistu je po 2 vajíčkách. Plodem je kulovitá až vejcovitá tobolka. Povrch může být hladký, drsný, trnitý, hluboce laločnatý, u některých druhů jsou na plodech podélná křídla. Semena mají žlutý, oranžový nebo červený míšek.\n\nRod brslen zahrnuje asi 140 druhů. Je zastoupen s rozličnou četností na všech kontinentech s výjimkou Jižní Ameriky. Centrum druhové diverzity je v Číně, odkud je uváděno asi 90 druhů, z toho 50 endemických. V Severní a Střední Americe a Karibiku roste dohromady 9 druhů. Na africké pevnině je rod zastoupen pouze brslenem širokolistým, který přesahuje z Evropy do Maroka a Alžírska. Na Madagaskaru rostou 2 druhy. V Austrálii je rod zastoupen jediným druhem, který se vyskytuje v severovýchodním Queenslandu.\n\nV České republice je rod zastoupen 2 původními druhy. Brslen evropský je poměrně hojně rozšířen v nižších a středních polohách. Na jižní Moravu zasahuje brslen bradavičnatý. V teplejších oblastech Evropy dále roste brslen širokolistý, v jihovýchodní Evropě brslen nízký.\n\nKvěty brslenů obsahují nektar a opylují je zejména různé mouchy. Semena brslenů rozšiřují ptáci, kteří konzumují míšek. Plody brslenu evropského šíří zejména červenka obecná, v menší míře také kos černý, pěnice černohlavá a drozd zpěvný.\n\nOtravy byly zaznamenány zejména po požití plodů brslenu evropského. Hlavními obsahovými látkami jsou kardenolidy (kardioaktivní steroidy digitalisového typu) a řada alkaloidů s dráždivým účinkem na trávicí systém. Alkaloidy jsou obsaženy i v listech. Otravy se projevují zejména dlouhotrvajícím zvracením a vodnatým průjmem. Objevuje se též horečka, halucinace, křeče a kóma, někdy i srdeční arytmie. Léčba spočívá zejména v nitrožilním doplňování tekutin a podávání antiemetika. V brslenu evropském byly zjištěny také triterpenoidy. Rovněž borka brslenu tmavočerveného má projímavý a emetický účinek.\n\nŘada druhů je pěstována jako okrasné keře. Ze stálezelených druhů se v různých kultivarech pěstuje zejména brslen Fortuneův a brslen japonský. Z opadavých brslenů se mimo našich domácích druhů pěstuje např. brslen křídlatý s nádherným, ohnivě červeným podzimním zbarvením, dále brslen širokolistý s velkými, křídlatými plody a brslen korkovitý s nápadnými korkovitými lištami na větvích.\n\nDřevo druhu \"Euonymus javanicus\" z jihovýchodní Asie je známo mimořádnou odolností vůči povětrnostním vlivům a narušení hmyzem, je však velmi vzácné. Některé exotické druhy mají význam v domorodé medicíně.\n\n"}
{"id": "241580", "url": "https://cs.wikipedia.org/wiki?curid=241580", "title": "Seznam vítězů mužské dvouhry na Australian Open", "text": "Seznam vítězů mužské dvouhry na Australian Open\n\nSeznam vítězů mužské dvouhry na Australian Open uvádí přehled šampionů mužské singlové soutěže na tenisovém turnaji Australian Open.\n\nAustralian Open je tenisový Grand Slam, každoročně hraný ve druhé polovině ledna jako úvodní část čtyřdílné grandslamové kategorie. V letech 1905–1987 probíhal na trávě. S přesunem z Kooyong Lawn Tennis Clubu do Melbourne Parku se začal odehrávat na tvrdém povrchu. Profesionálům se otevřel jako poslední z grandslamů roku 1969. Během první (1916–1918) a druhé světové války (1941–1945) a v roce 1986 turnaj neproběhl. V sezóně 1977 se konaly dva ročníky v důsledku přeložení termínu na závěr roku, první během ledna a druhý v prosinci.\n\nNejvyšší počet osmi titulů vybojoval Srb Novak Djoković, když všechna svá semifinále i finále vyhrál. Australan Ken Rosewall se v 18 letech stal nejmladším a v 37 letech také nejstarším vítězem, což z něj učinilo nejstaršího šampiona grandslamové dvouhry v celé open éře. Jeho devatenáctileté období mezi prvním (1953) a posledním (1972) titulem představuje rovněž grandslamový rekord.\nAustralian Open se v minulosti odehrával napříč australským kontinentem, když se dějišty staly Perth, Brisbane, Adelaide, Sydney a Melbourne. Místa konání se velmi často střídala, než v roce 1972 grandslam trvale zakotvil v melbournském Kooyong Lawn Tennis Clubu. Odtud se roku 1988 přestěhoval do nově postaveného Flinders Parku, později přejmenovaného na Melbourne Park. \nOpakovaně se měnilo také datum konání turnaje. Z lednového termínu byl v roce 1971 přesunut na březen pro vyhovění požadavkům vlastníků okruhu World Championship Tennis (WCT) a americké tenisové ligy (National Tennis League), kteří před březnem neumožnili smluvně vázaným hráčům startovat v Austrálii. Již od následujícího ročníku 1972 však turnaj začínal opět v prosinci předcházejícího roku, aby se vyhnul zákazu Mezinárodní tenisové federace (ILTF) ke startu hráčů z okruhu WCT na turnajích ILTF v první polovině roku. Spor dvou okruhů byl zažehnán a od sezóny 1973 připadla turnajům ILTF v kalendáři druhá polovina roku. Snaha přimět k účasti více předních tenistů a tím zvýšit atraktivitu vedla po lednu 1977 k posunuti konání o několik dní dříve, aby turnaj končil již v prosinci a rozhodovalo se na něm o kalendářním grandslamu. Proto byly roku 1977 odehrány dva ročníky. Již v roce 1978 se však termín vrátil na přelom Nového roku i v důsledku neochoty tenistů hrát přímo během Vánoc. V roce 1985 padlo rozhodnutí k trvalému přesunu do druhé poloviny ledna, což způsobilo, že se ročník plánovaný na prosinec 1986 již neodehrál a turnaj následoval v novém lednovém termínu 1987. \n\nOd počátku mužské dvouhry v roce 1905 měla soutěž charakter vyřazovacího formátu a zápasy probíhaly na tři vítězné sety. Výjimkou se staly ročníky 1970, 1973 a 1974, kdy se úvodní kola hrála na dvě vítězné sady. V roce 1982 se pak na dva vítězné sety konaly pouze třetí a čtvrté kolo.\n\nV roce 1971 byl do čtyř úvodních setů zaveden 7bodový tiebreak. V závěrečné páté sadě o vítězi dále rozhodoval rozdíl dvou gemů. Výjimkou se stalo období 1980–1982, v němž byla zkrácená hra uplatněna i v pátém dějství. V sezóně 2019 byl do závěrečné sady zaveden 10bodový supertiebreak. \n\nV letech 1905–1987 se hrálo na trávě. Přesun do Flinders Parku v roce 1988 znamenal přechod na tvrdý povrch. Švéd Mats Wilander vyhrál jako jediný soutěž na trávě i tvrdém povrchu. Švýcar Roger Federer pak triumfoval na dvou typech tvrdého povrchu, původním Rebound Ace a poté na Plexicushionu, jenž byl v areálu položen mezi lety 2008–2019. V roce 2020 byl instalován povrch GreenSet. Daný ročník ovládl Novak Djoković, jenž sedmkrát předtím zvítězil na Plexicushionu. \nVítěz získává Norman Brookes Challenge Cup (Putovní pohár Normana Brookese), pojmenovaný po Normanu Brookesovi, australském šampionu z roku 1911 a prezidentu australského tenisového svazu. Tenista do vlastnictví obdrží zmenšenou repliku z pozlaceného stříbra. Odměna šampiona v roce 2010 činila 2 100 tisíc australských dolarů, roku 2020 dosáhla již částky 4 120 tisíc australských dolarů.\n\nV úvodní fázi, kdy grandslam probíhal pod názvem Australasian Championships, získal nejvyšší počet tří titulů Australan James Anderson (1922, 1924–1925). V následném období Australian Championships, až do konce amatérské éry v roce 1968, vybojoval rekordních šest trofejí jeho krajan Roy Emerson (1961, 1963–1967) včetně pěti bez přerušení. Po otevření se profesionálům v sezóně 1969 vytvořil Srb Novak Djoković absolutní rekord ziskem osmi titulů (2008, 2011–2013, 2015–2016, 2019–2020) včetně tří výher v řadě. Trofeje bez ztráty setu v otevřené éře vybojovali Ken Rosewall v roce 1971 a Roger Federer roku 2007.\n\nNejmladším šampionem se roku 1953 v 18 letech a 2 měsících stal Australan Ken Rosewall, který drží i věkový rekord nejstaršího vítěze. Při zisku trofeje v roce 1972 mu bylo 37 let, 2 měsíce a 1 den, což z něj učinilo nejstaršího vítěze grandslamové dvouhry v celé open éře. Rovněž 19leté období mezi prvním a posledním titulem je grandslamovým rekordem.\n\nJedinkrát nebylo finále dohráno, když v roce 1990 Stefan Edberg skrečoval v závěru třetí sady Ivanu Lendlovi pro poranění břišního svalu.\n\n"}
{"id": "241581", "url": "https://cs.wikipedia.org/wiki?curid=241581", "title": "Josef Rozsíval", "text": "Josef Rozsíval\n\nJosef Rozsíval (20. listopadu 1884 Praha- 15. srpna 1941 tamtéž) byl český herec, který hrál menší role v několika němých i zvukových filmech.\n\nNejvýznamnější je jeho hlavní role ve filmu \"Princezna z chalupy\" z roku 1918, v níž hrál hlavní roli sedláka Kopala.\n\n\n\n"}
{"id": "241590", "url": "https://cs.wikipedia.org/wiki?curid=241590", "title": "Lomnická radnice", "text": "Lomnická radnice\n\nRadnice městyse Lomnice je nemovitá kulturní památka České republiky. Nachází se na Palackého náměstí v Lomnici, naproti kostelu Navštívení Panny Marie.\n\nJedná se o patrovou budovu s předsunutou hranolovou věží, ve které se nachází hodinové cimbály z roku 1766, které byly údajně přeneseny z hodinové věže zdejšího zámku.\nFasáda vychází z manýristických dekorativních zásad v podobě lizénových rámů. Nad vstupním portálem je erb Serényiů.\n\nRadnice byla postavena na popud hraběte Františka Gabriela Serényia. Přesné datum stavby není známo, ale předpokládá se, že vznikla mezi léty 1669–1680, protože z této doby pochází první zmínka o radnici, kdy hrabě Serényi vydal městské privilegium, podle kterého nebudou muset lomničtí měšťané „z radhouze žádného platu po všechny časy dávati…“. Stavební práce a vnitřní vybavení byly dokončeny k roku 1680. Od svého dokončení je nepřetržitě sídlem správy obce.\n\nNaplánovaný celek náměstí byl dotvořen v roce 1710 podle konceptu císařského architekta Giovanniho Pietra Tencally, ve kterém dal lomnickým památkám jednotný barokní ráz.\n\n"}
{"id": "241592", "url": "https://cs.wikipedia.org/wiki?curid=241592", "title": "Gustav Eim", "text": "Gustav Eim\n\nGustav Eim (7. října 1849 Šťáhlavy – 7. února 1897 Florencie) byl český novinář a politik. Příležitostně se zabýval též dramaturgií a literárním překladem.\n\nOd počátku 70. let 19. století působil jako redaktor v časopisech \"Politik\", \"Pokrok\" a později v \"Poslu z Prahy\". V roce 1874 se stal redaktorem \"Národních listů\" a od roku 1879 až do své předčasné smrti byl jejich vídeňským zpravodajem. Jako novinář se během 70. let trvale vyslovoval pro opuštění české politiky pasivní rezistence, při které česká politická reprezentace bojkotovala činnost zákonodárných sborů. Jeho politická dráha vyvrcholila v poslední dekádě 19. století. Historik Otto Urban ho řadí mezi nejužší skupinu hlavních mladočeských politiků 90. let.\n\nVe volbách do Říšské rady roku 1891 byl zvolen do Říšské rady (celostátní parlament), kde zastupoval městskou kurii, obvod Litomyšl, Polička atd. Ve vídeňském parlamentu setrval do konce funkčního období sněmovny, tedy do roku 1897. Na Říšské radě se profiloval jako dobrý a častý řečník.\n\nOdmítal socialismus. V polovině 90. let 19. století prohlásil: „\"Sociálními býti – stokrát ano, socialistickými – tisickráte nikdy\".“ Roku 1894 byl spoluautorem Nymburské rezoluce mladočechů, která znamenala vítězství umírněného proudu a porážku negativistického radikalismu. Sám byl autorem označení \"etapová politika\", kterou mladočeši pod vlivem Josefa Kaizla razili v této době, kdy \"ad hoc\" podporovali některé vládní předlohy, třebaže formálně zůstávali opoziční formací. Ve své době se Gustav Eim těšil všeobecné přízni. Byl označován za \"konzula\" (nebo \"místodržitele\") české politiky ve Vídni v 90. letech. Na přelomu let 1895 a 1896 takto zprostředkoval zákulisní jednání mezi mladočechy a zástupci kabinetu Kazimíra Badeniho, díky čemuž mladočeská strana následně postupnými kroky přešla do provládního tábora a podpořila klíčové návrhy jako Badeniho volební reforma, která zaváděla všeobecné volební právo, byť ponechávala v platnosti kuriový systém a tudíž i nerovnost hlasů. V jejím případě Eim prosazoval podporu pro vládní návrh, třebaže mladočeši měli sami svůj, radikálnější projekt volební reformy. Ve vnitrostranických debatách okolo reformy během roku 1896 byl Eim jasným zastáncem podpory Badeniho vlády a to tak rezolutním, že i Josef Kaizl se označil za centristu, mezi planým radikalismem a jednostrannou provládností Eimovou. Následně Eim pokračoval v kuloárních jednáních s Badenim, jejichž výsledkem byla takzvaná Badeniho jazyková nařízení, jež výrazně zvyšovala status češtiny v úředním jazykovém úzu.\n\nPrávě v době, kdy se Badeniho jazyková nařízení začínala konkretizovat a kdy se mladočeši chystali k formálnímu přechodu do provládního tábora, ovšem Eim náhle zemřel v italské Florencii. Josef Kaizl ho v soukromých zápiscích ohodnotil následovně: „\"Nejšikovnější, nejprozíravější, na lidské slabosti a myšlénky nejvypočítavější praktický politik český. Intrikán nejrafinovanější ve velkém slohu; osobně poctivý a nepřístupný\".“ Eimovo úmrtí bylo ztrátou pro českou politiku, protože, jak uvádí historik Otto Urban, jeho kontakty a blízká vazba na Badeniho mohly výrazně ovlivnit následující turbulentní éru, na jejímž konci byl pád Badeniho vlády a revize jeho jazykových nařízení.\n\nKromě denní publicistiky vydal Eim již za svého života i jeden z prvních pokusů o souhrnné zpracování nejnovějších českých politických dějin nazvaný \"O nás – pro nás\".\n\n"}
{"id": "241594", "url": "https://cs.wikipedia.org/wiki?curid=241594", "title": "Berijev A-40", "text": "Berijev A-40\n\nBerijev A-40 Albatros (také Be-42, v kódu NATO \"Mermaid\") je sovětský, resp. ruský obojživelný dopravní a vojenský létající člun z druhé poloviny osmdesátých let 20. století. Vzlet prvního prototypu z pevné plochy se uskutečnil v roce 1986, vzlet z vodní plochy o rok později. Roku 1991 se letoun účastnil výstavy na aerosalonu v Paříži. Letoun byl zamýšlen jako náhrada za stroje Berijev Be-12 a také Iljušin Il-38, ale kvůli rozpadu SSSR byl projekt zastaven a vyroben byl pouze jeden prototyp; druhý byl ze 70% dokončen Nedávné zprávy naznačují, že projekt byl oživen a ruské námořnictvo několik letounů objednalo.\n\n\n\n\n\n"}
{"id": "241607", "url": "https://cs.wikipedia.org/wiki?curid=241607", "title": "Modráček", "text": "Modráček\n\nModráček má několik významů:\n"}
{"id": "241611", "url": "https://cs.wikipedia.org/wiki?curid=241611", "title": "Jaroslav Vozáb", "text": "Jaroslav Vozáb\n\nJaroslav Vozáb (16. prosince 1919 Neuměřice – 3. dubna 1988 Praha) byl český překladatel a herec, od roku 1969 až do své smrti člen Divadla Járy Cimrmana. Je pohřben ve Velvarech, kde vyrůstal. \n\nOvládal několik jazyků, původním povoláním byl překladatel v zahraničním vysílání Československého rozhlasu. Jako tlumočník se také seznámil s divadlem Járy Cimrmana (na jeho zájezdu do Vídně) a natolik si s ním padl do noty, že se záhy zařadil mezi herce jeho souboru. Díky svému věku byl zde jakýmsi nestorem, a svým kultivovaným, mírným a bezelstným projevem se typově hodil především na dobrácké, submisivní a často ženské role. Proslulé jsou zejména jeho výkony v pohádce \"Dlouhý, Široký a Krátkozraký\" jako princezna Zlatovláska a ve hře \"Vizionář\" jako uhlobaron Ptáček.\n\nJedinečný hlas a dikci Jaroslava Vozába využila autorská dvojice Smoljak–Svěrák i v řadě svých filmů, a po nich také další tvůrci. Přestože šlo vždy jen o malé až epizodní role, díky Vozábovu nezaměnitelnému projevu jsou nepřehlédnutelné. Několikrát se jednalo o úlohu tlumočníka, tedy přímo na tělo. K nim patří i jeho asi nejznámější vystoupení, ve filmu \"Marečku, podejte mi pero!\" s větou \"Hujer, metelesku blesku\".\n\n\n\n"}
{"id": "241613", "url": "https://cs.wikipedia.org/wiki?curid=241613", "title": "Maňdžušrí", "text": "Maňdžušrí\n\nMaňdžušrí (skt; \"bódhisattva moudrosti na lvu\") je v buddhismu jméno bódhisattvy moudrosti. Po Avalókitéšvarovi je jedním z nejpopulárnějších bódhisattvů. Maňdžušrí se objevuje v mnoha mahájánových sútrách, zvláště pak v pradžňápáramitové literatuře.\n\nMaňdžušrí bývá zpravidla zobrazován s plamenným mečem v pravé ruce a pradžňápáramitásútrou, kterou podpírá pomocí lotosového květu, v ruce levé. Meč symbolizuje „protnutí“ nevědomosti. Zřídka je meč doplněn lukem a šípy. Sútra představuje moudrost a dosažení probuzení. Poměrně často je zobrazován spolu se Samantabhadrou a Šákjamunim, někdy se Maňdžušrí zobrazuje v zuřivé podobě s býčí hlavou.\n\nV tibetském buddhismu je Maňdžušrí nazýván \"Maňdžughóša\" („Ten s libým hlasem“). Výjimečně bývají učenci jako např. Congkhapa považováni za vtělení Maňdžušrího. V tibetském buddhismu se často zobrazuje s Avalókitéšvarou a Vadžrapánim.\n\nPodle jedné z purán bylo kdysi Údolí Káthmándú jezerem. Maňdžušrí spatřil uprostřed jezera lotosové květy a rozsekl roklinu a způsobil, že jezero začalo odtékat. Zanedlouho se stalo údolí obyvatelným a tam, kde po odplavení vody zůstaly lotosy, vyrostla nejstarší nepálská stúpa Swayambhunath.\n\n\n\n"}
{"id": "241616", "url": "https://cs.wikipedia.org/wiki?curid=241616", "title": "Berijev Be-200", "text": "Berijev Be-200\n\nBerijev Be-200 Altair je ruský obojživelný létající člun z druhé poloviny devadesátých let 20. století. Vzlet prvního prototypu se uskutečnil 24. září 1998 a o rok později byl stroj představen v Paříži. Letoun byl vyvíjen jako \"protipožární\" a získal ruský certifikát hasičského letadla. Kromě toho byly zkonstruovány varianty pro přepravu nákladů, cestujících i zraněných. Be-200 je možno využít i pro vojenské účely jako protiponorkový. V hasičské verzi je letoun schopný pojmout 12 000 litrů vody a 1 200 litrů speciálních hasicích látek. Hasicí vodu je možno tankovat na letišti nebo ve speciálním režimu nad vodní hladinou, kdy jsou pumpy schopné natankovat během 14 sekund za letu plnou nádrž.\n\n\n"}
{"id": "241617", "url": "https://cs.wikipedia.org/wiki?curid=241617", "title": "Seznam vítězek ženské dvouhry na Australian Open", "text": "Seznam vítězek ženské dvouhry na Australian Open\n\nSeznam vítězek ženské dvouhry na Australian Open uvádí přehled šampionek ženské singlové soutěže na tenisovém turnaji Australian Open.\n\nAustralian Open je tenisový Grand Slam, každoročně hraný ve druhé polovině ledna jako úvodní část čtyřdílné grandslamové kategorie. Do roku 1987 probíhal na trávě. S přesunem z Kooyong Lawn Tennis Clubu do Melbourne Parku se začal odehrávat na tvrdém povrchu. Australský grandslam byl založen v roce 1905. Premiérový ročník ženské dvouhry se uskutečnil roku 1922 spolu se zahájením soutěží ženské a smíšené čtyřhry. \n\nNejvyšší počet jedenácti titulů vyhrála Australanka Margaret Courtová, z toho čtyři v rámci open éry od roku 1969. Rekordních sedm trofejí v otevřené éře vybojovala Američanka Serena Williamsová. Ziskem prvního ze tří titulů v roce 1997 se Švýcarka Martina Hingisová stala v 16 letech a 117 dnech věku nejmladším vítězem v historii dvouhry grandslamu bez rozdílu pohlaví.\nAustralian Open se v minulosti odehrával napříč australským kontinentem, když se dějišty staly Perth, Brisbane, Adelaide, Sydney a Melbourne. Místa konání se velmi často střídala, než v roce 1972 grandslam trvale zakotvil v melbournském Kooyong Lawn Tennis Clubu. Odtud se roku 1988 přestěhoval do nově postaveného Flinders Parku, později přejmenovaného na Melbourne Park. \nOpakovaně se měnilo také datum konání turnaje. Z lednového termínu byl v roce 1971 přesunut na březen pro vyhovění požadavkům vlastníků okruhu World Championship Tennis (WCT) a americké tenisové ligy (National Tennis League), kteří před březnem neumožnili smluvně vázaným hráčům startovat v Austrálii. Již od následujícího ročníku 1972 však turnaj začínal opět v prosinci předcházejícího roku, aby se vyhnul zákazu Mezinárodní tenisové federace (ILTF) ke startu hráčů z okruhu WCT na turnajích ILTF v první polovině roku. Spor dvou okruhů byl zažehnán a od sezóny 1973 připadla turnajům ILTF v kalendáři druhá polovina roku. Snaha přimět k účasti více předních tenistů a tím zvýšit atraktivitu vedla po lednu 1977 k posunuti konání o několik dní dříve, aby turnaj končil již v prosinci a rozhodovalo se na něm o kalendářním grandslamu. Proto byly roku 1977 odehrány dva ročníky. Již v roce 1978 se však termín vrátil na přelom Nového roku i v důsledku neochoty tenistů hrát přímo během Vánoc. V roce 1985 padlo rozhodnutí k trvalému přesunu do druhé poloviny ledna, což způsobilo, že se ročník 1986 již neodehrál a turnaj v novém termínu následoval v lednu 1987. \n\nOd počátku ženské dvouhry v roce 1922 měla soutěž charakter vyřazovacího formátu a zápasy probíhaly na dva vítězné sety. V roce 1971 byl do dvou úvodních setů zaveden 7bodový tiebreak. V závěrečné sadě o vítězce dále rozhodoval rozdíl dvou gemů. Výjimkou se stalo období 1980–1982, v němž byla zkrácená hra uplatněna i ve třetím setu. V sezóně 2019 byl do závěrečné sady zaveden 10bodový supertiebreak. \n\nV letech 1922–1987 se hrálo na trávě. Přesun do Flinders Parku v roce 1988 znamenal přechod na tvrdý povrch. Žádná z hráček nevyhrála soutěž na trávě a zároveň i tvrdém povrchu. Pouze Serena Williamsová triumfovala na dvou typech tvrdého povrchu. První tři trofeje získala na původním Rebound Ace a další čtyři na Plexicushionu, jenž byl v areálu položen mezi lety 2008–2019. V roce 2020 byl instalován povrch GreenSet.\n\nVítězka získává pohár Daphne Akhurst Memorial Cup (Pamětní pohár Daphne Akhurstové), pojmenovaný po pětinásobné australské šampionce Daphne Akhurstové z úvodní dekády soutěže. Poprvé byl vítězce předán v roce 1934. Tenistka do vlastnictví obdrží zmenšenou repliku. Odměna šampionky v roce 2010 činila 2 100 tisíc australských dolarů, roku 2020 dosáhla již částky 4 120 tisíc australských dolarů.\n\nNejvyšší celkový počet jedenácti titulů vyhrála Australanka Margaret Courtová, z toho rekordních sedm v amatérské éře a čtyři v rámci open éry od roku 1969. Mezi lety 1960–1966 získala jako jediná šampionka sedm titulů v řadě. Rekordních sedm trofejí v otevřené éře vybojovala Američanka Serena Williamsová. Třikrát za sebou v tomto období vyhrály Margaret Courtová (1969–1971), Evonne Goolagongová (1974–1976), Steffi Grafová (1988–1990), Monika Selešová (1991–1993) a Martina Hingisová (1997–1999).\n\nNejmladší šampionkou se roku 1997 v 16 letech a 117 dnech věku stala Švýcarka Martina Hingisová, čímž vytvořila historický rekord nejmladšího vítěze grandslamové dvouhry. Již na Australian Open 1995 se stala ve věku 14 let a 3 měsíců nejmladším tenistou, jenž vyhrál singlový zápas na Grand Slamu. Naopak nejstarší držitelkou trofeje byla v 35 letech a 8 měsících Australanka Thelma Longová při zisku poháru roku 1954.\n\nV závěru finále 1965 skrečovala duel s Margaret Smithovou Brazilka Maria Buenová pro silné křeče v dolních končetinách a bolest levého kolena, která se v průběhu turnaje zvyšovala. Následující ročník 1966 Smithová vyhrála sedmý titul bez odehraného finále, když Američanka Nancy Richeyová po semifinálovém vítězství nad 18letou Melvilleovou nebyla schopna nastoupit pro zraněné levé koleno. V sezóně 1967 již Richeyová finále vyhrála nad Australankou Lesley Turnerovou. Na Australian Open 2006 získala trofej Francouzka Amélie Mauresmová poté, co její tři soupeřky skrečovaly utkání. Nejdříve ve třetím kole Michaëlla Krajiceková pro přehřátí, v rozhodující sadě semifinále pak druhá nasazená Kim Clijstersová pro výron hlezna a ve druhém setu finále Justine Henin-Hardenneová pro žaludeční křeče. \n\n"}
{"id": "241618", "url": "https://cs.wikipedia.org/wiki?curid=241618", "title": "Sojuz TMA-10", "text": "Sojuz TMA-10\n\nSojuz TMA-10 je ruská kosmická loď řady Sojuz. Letěla k Mezinárodní vesmírné stanici (ISS), kam dopravila dva členy Expedice 15 a vesmírného turistu Charlese Simonyiho. U ISS zůstala připojena od dubna 2007 jako záchranná loď. V říjnu 2007 přistála s Kotovem, Jurčichinem a prvním malajsijským kosmonautem Sheikhem Muszapharem Shukorem v Kazachstánu.\n\n\n\n\nStart mise se uskutečnil 7. dubna 2007 v 17:31 UT (19:31 SELČ) z kosmodromu Bajkonur v Kazachstánu. Po dvoudenním samostatném letu se Sojuz přiblížil k Mezinárodní vesmírné stanici, ke které se připojil 9. dubna 2007 v 19:10 UT (21:10 SELČ) k portu modulu Zarja. Sojuz TMA-10 zůstal u ISS jako záchranná loď až do října 2007.\n\nDne 21. října 2007 v 07:14 UTC se loď s Kotovem, Jurčichinem a prvním malajsijským kosmonautem Sheikhem Muszapharem Shukorem odpoutala od stanice. Sestupný manévr byl zahájen v 09:47 UTC zážehem motorů. V důsledku selhání pyropatron oddělení kabiny (SA) od přístrojové sekce (PAO) kabina do atmosféry vstoupila průlezem a málo chráněnou částí napřed, s připojenou dvě tuny těžkou přístrojovou sekcí. Naštěstí stejně jako u Sojuzu 5 (Volynov v lednu 1969) odhořely vzpěry poutající kabinu k přístrojové sekci dřív, než došlo k prohoření průlezu nebo krytů padáků - jinak by celá posádka zahynula. Kabina se díky vyvážení správně převrátila štítem napřed a balisticky přistála. Sojuz měl trojnásobné štěstí - 1. Sověti po letu Volynova ještě zesílili ochranu přední části kabiny, kdyby se situace opakovala. 2. Za celých dalších 30 let nikdo z konstruktérů neprosadil odlehčení Sojuzu (a zvýšení hmotnosti vraceného nákladu, což bylo mnohokrát vyžadováno) odstraněním této *váhy navíc* (protože od Sojuzu 5 dalších 30 let k selhání nedošlo). 3. úspěšně fungovalo oddělení obytného modulu (BO) od kabiny - při jeho selhání nemá posádka šanci na přežití. Návratový modul se po odhoření dostal na balistickou dráhu, přetížení v lodi dosáhlo hodnoty až 8,5 G. Rusové celou událost ututlali, což ohrozilo posádku Sojuzu TMA-11 a znechutilo NASA další spolupráci s Ruskem Přistání proběhlo v 10:36 UTC v Kazachstánu 347 km od plánovaného místa.\n"}
{"id": "241622", "url": "https://cs.wikipedia.org/wiki?curid=241622", "title": "Konceptuální album", "text": "Konceptuální album\n\nV oblasti populární hudby má většina alb charakter souhrnných kolekcí jednotlivých písní, jejichž návaznost zpravidla závisí na dodatečně vytvořené kompoziční osnově. Existují však i alba, která vznikala na základě celistvé, předem vytvořené koncepce. Návaznost jednotlivých písní je zde tedy mnohem těsnější a album nese znaky strukturně propracovaného celku, kroužícího kolem jednoho tematického ohniska (nebo podle několika navzájem úzce propojených témat či motivů dílčích). Znaky konceptuálního alba nesou i díla, která v tomto kontextu obvykle zmiňována nebývají, a pokud ano, pak s jistým definičním omezením: například první dvě alba The Doors – \"The Doors\" a \"Strange Days\" (obě 1967), beatlesovské \"Abbey Road\" (1969) nebo \"OK Computer\" skupiny Radiohead (1997). Za zlatý věk konceptuálních alb lze považovat 60. a 70. léta.\n\n\n"}
{"id": "241624", "url": "https://cs.wikipedia.org/wiki?curid=241624", "title": "Sériová vražda", "text": "Sériová vražda\n\nSériová vražda je označení pro více za sebou jdoucích vražd, jejichž místo i čas se různí, je mezi nimi poměrně velká časová prodleva a vrah s nimi nepřestane sám od sebe. Často je zaměňován s pojmem vícenásobná vražda, který označuje prostě zabití více lidí.\nMůžeme se také setkat s termínem kompulzivní vrah, který vyjadřuje, že pachatel vraždí s nějakým citovým pohnutím (na rozdíl od jiných, pro něž je vražda například slušný byznys).\n\nOdborné zkoumání sériových vrahů jako samostatného tématu je poměrně mladé. Jako první se je oficiálně pokusila definovat FBI:\nSériový vrah\nS touto definicí však dnes většina odborníků nesouhlasí a je často zpochybňována.\n\nPrvní empirický výzkum provedla opět FBI v letech 1979–1983. Agenti vyhledali v různých věznicích 36 sériových vrahů pro zvláštní rozhovor, jehož cílem bylo vyprovokovat pachatele k líčení osobních důvodů, pohnutek, pocitů a myšlenek, které prožívali před, v průběhu i po vykonání činu.\nTento výzkum je dodnes vyhledávaným zdrojem informací.\n\nOběti mohou zůstat i neodhalené, například v roce 1991 byly odsouzeny 4 sestry, které ve vídeňské nemocnici vraždily pacienty (obžalovány byly z 41 vražd a tří pokusů).\n\nStephan Harbort provedl výzkum na 61 vrazích a zjistil, že nejvýrazněji je rozlišuje jejich motivace, podle které je rozdělil do šesti základních skupin:\n\n\nPomůže k hlubšímu vnitřnímu pochopení pohnutek, jež vedou k vraždě.\n\n\nV odborné literatuře se nedávno objevil pojem maligní narcismus, který shrnuje typické povahové sklony sériových vrahů. Téměř 90% je disociální osobností, která ignoruje platné morální normy; trpí nedostatkem empatie a citovou chladností; s poruchami osobnosti jako různé deviace a schizoidní rysy; s vymazanými pocity viny, nízkou frustrační tolerancí a výrazně egocentrickými (až narcistickými) postoji.\n\nVěda však nedokáže určit proč se člověk stane sériovým vrahem, ani který člověk se jím stane. Známe sice některé rizikové faktory, ale ty se objevují i u těch, kteří se vrahy nikdy nestanou. Velice záleží na povaze, náhodě, a situacích, do nichž se jedinec dostane – Čím víc negativních vlivů působí, tím je riziko nebezpečnosti vyšší. Faktem je, že sérioví vrahové myslí i cítí jinak, než normální lidé, nemají žádné morální zábrany ani výčitky svědomí, lidé jsou pro ně spotřební zboží. Vyhledávají situace, které si normální lidé ani nepředstaví, sérioví vrazi je však připraví a provedou. Díky velké medializaci (Knihy a filmy jako Sběratel kostí a Mlčení jehňátek) jsou v podvědomí mnoha lidí geniální, tajuplní, úžasní, kreativní, přitažliví a jinak ojedinělí, ale ve skutečnosti přitahují pozornost tím, jak jsou nepochopitelně ničiví.\n\nVe většině případů jsou však pachatelé z hlediska duševního zdraví normální a tudíž i trestatelní.\n\n\"Aby mohl být pachatel justicí označen jako nepříčetný, musí jeho psychiatrické a psychologické vyšetření potvrdit, že v době spáchání trestného činu nebyl schopen rozpoznat jeho nebezpečnost nebo se nedokázal ovládnout, prostě že v té době chyběl rozum a vůle.\" říká Karel Netík\n\nK rozpoznání mají psychologové k dispozici Minnesotský dotazník nebo Rorschachův test; Psychiatři zase rozhovor, pozorování a analýzu chování – pokud se objeví racionální základ jednání, nejedná se o psychotickou poruchu.\n\nČeští sérioví vrazi\nZahraniční sérioví vrazi\n\n\n\n\n"}
{"id": "241625", "url": "https://cs.wikipedia.org/wiki?curid=241625", "title": "Karmína", "text": "Karmína\n\nFolková skupina Karmína je od počátku 90. let 20. století hudební sdružení zabývající se adaptacemi české lidové hudby, jakož i transkripcemi staré gotické, renesanční či barokní hudby, ať už jde o hudbu světskou či duchovní. Patří k významným představitelům této části české folkové scény. Karmína dosti často vystupuje i v rozhlase a v televizi, pořádá výchovné koncerty pro mládež i časté cesty do zahraničí. Její veřejná vystoupení jsou známá také tím, že jsou vždy provozována v dobových či historických kostýmech.\n\n\n\n\n\n - oficiální WEB skupiny Karmína\n"}
{"id": "241626", "url": "https://cs.wikipedia.org/wiki?curid=241626", "title": "Sýrie (provincie)", "text": "Sýrie (provincie)\n\nSyria byla jednou z nejlidnatějších a nejbohatších římských provincií, jež vznikla po dobytí této země Pompeiem a následném svržení seleukovské vlády v roce 64 př. n. l. Římská resp. byzantská správa zde přetrvala dalších sedm staletí, zhruba až do roku 637, kdy byla Sýrie během islámské expanze opanována Araby.\n\nV provincii bylo umístěno silné římské vojsko, čítající čtyři legie, které měly za úkol střežit neklidné hranice s parthskou říší. Po smrti Nerona se syrské legie postavily v roce 69 na stranu vojevůdce Vespasiana. Koncem 2. století proniklo do římského senátu několik význačných mužů syrského původu, včetně Claudia Pompeiana a Avidia Cassia. Prvním římským císařem, pocházejícím ze Sýrie, se na počátku 3. století stal Elagabalus z dynastie Severovců, jenž byl předtím knězem slunečního boha ve městě \"Emesa\" (dnešní Homs). V době krize říše ve třetím století představovala Sýrie jednu z nejnepokojnějších oblastí, v níž došlo k řadě uzurpací, a která se posléze stala dějištěm války mezi Římany a palmýrskou královnou Zenobií.\n\nSýrie sehrála významnou roli rovněž v dějinách křesťanství. Svatý Pavel byl obrácen na víru právě při cestě do Damašku, přičemž tento apoštol později v Antiochii založil první organizovanou křesťanskou církev ve starověké Sýrii.\n\nOd dob výbojů Alexandra Velikého byla v Sýrii řeckými osadníky zakládána četná prosperující města. Způsob života jejich činorodých obyvatel ostře kontrastoval s netečností domorodých mas venkovanů, odívajících se podle perského vzoru a hovořících aramejsky. Největším a zároveň hlavním městem byla stejně jako za časů Seleukovců řecká Antiochie (svého času nazývaná „Athény východu“). Celková populace města zřejmě dosahovala počtu 500 000. Toto město bylo tudíž jedním z nejvýznamnějších středisek obchodu a řemesel celého antického středomořského světa. Odhaduje se, že úroveň počtu obyvatel Sýrie v období římské nadvlády byla překročena teprve v 19. století.\nV roce 193 byla Sýrie rozdělena, čímž vznikly dvě nové provincie \"Syria Coele\" a \"Syria Phoenice\". Na konci 4. století za vlády Theodosia I. byla pak Sýrie dále rozčleněna do několika menších správních celků. Provincie produkovala mimo jiné olivový olej, víno, cedrové dřevo, purpurem obarvené látky, sklo a vyráběly se tu také různé předměty ze slonoviny. Sýrie byla navíc taktéž cílovým místem hedvábné stezky, jež sloužila k obchodu s kořením, hedvábím a jiným luxusním zbožím z Číny a Indie.\n\nV 5. století se v Sýrii rozšířil křesťanský názor zvaný monofyzitismus, což vedlo k prohloubení již tak existujícího odcizení zdejšího obyvatelstva vůči východořímské (byzantské) vládě v Konstantinopoli. Region si zachoval svoji důležitost, třebaže v 6. století byl několikrát zle zasažen opětovnými vpády perských Sásánovců. V roce 540 sásánovský velkokrál Husrav I. dobyl a vyplenil Antiochii, jejíž obyvatelé byli následně odvedeni do Mezopotámie. Byzantská vláda v Sýrii ovšem zanikla až na počátku 7. století, kdy provincii nejprve v roce 613 dočasně obsadili Peršané a po porážce Byzantinců v bitvě u Jarmúku v roce 636 se jí zmocnili Arabové.\n\n"}
{"id": "241627", "url": "https://cs.wikipedia.org/wiki?curid=241627", "title": "Asie (provincie)", "text": "Asie (provincie)\n\nŘímská provincie Asia zahrnovala západní část poloostrova Malá Asie v dnešním Turecku. Toto teritorium původně náleželo pergamskému království, které podle závěti svého posledního krále, Attala III., připadlo v roce 133 př. n. l. římské republice. Asie byla pokládána za jednu z nejvýznamnějších a nejbohatších provincií římské říše, především díky velikosti a prosperitě tamějších měst.\n\nHranice provincie se v průběhu staletí různě měnily. Asie původně zahrnovala území Mýsie, Lýdie, Iónie a Kárie. Západní část Frýgie, která byla dočasně svěřena pontskému králi Mithridatovi V., se stala součástí provincie v roce 116 př. n. l. V době římského císařství sousedila Asie s Bithýnií na severu, s Lykií na jihu a s Galatií na východě.\n\nSeleukovský král Antiochos III. Veliký byl po ničivé porážce v bitvě u Magnésie v roce 190 př. n. l. donucen vzdát se většiny pozdějšího teritoria provincie. Podle smlouvy z Apameie (188 př. n. l.) bylo celé seleukovské území na sever od pohoří Taurus předáno Římanům, kteří je přenechali svému spojenci, pergamskému králi Eumenovi II. Jeho syn Attalos III., který po sobě nezanechal žádné potomky, odkázal svoji říši Římu. Po porážce vzbouřeného nelegitimního Eumenova syna, Aristoníka, přeměnil konzul Manius Aquillius v roce 129 př. n. l. království v provincii Asii. Římská přítomnost v Malé Asii měla mít záhy vážný dopad na sousední státy.\n\nŘím se zpočátku zdráhal zasahovat do záležitostí východních národů a jen zřídkakdy vysílal své diplomaty do těchto zemí. V případě sporů místních vládců se Římané obvykle přikláněli na stranu svých spojenců. Tato lhostejnost se příliš nezměnila ani po roce 133 př. n. l. Zatímco římský senát neprojevoval mnoho ochoty o dění v Asii, jiní nebyli tak zdrženliví. Zákon přijatý Gaiem Gracchem v roce 123 př. n. l. přiznal členům jezdeckého stavu právo vybírat v provincii daně, čehož využila řada podnikavých jedinců. V případě, že uvalené daně nebyli jejich plátci schopni uhradit, byli tito nuceni půjčovat si od Římanů peníze za přemrštěný úrok. Výsledkem toho bylo zabrání dlužníkovy půdy římským věřitelem. Tímto nespravedlivým postupem si Římané hluboce znepřátelili zdejší obyvatelstvo.\n\nV roce 88 př. n. l. pontský král Mithridatés VI. napadl Asii. Vědom si všeobecné nenávisti vůči zkorumpované římské vládě, podnítil lidové povstání namířené proti Římu, přičemž nařídil zmasakrovat všechny Římany a Italy v provincii. Odhady počtu obětí tohoto krveprolití kolísají mezi 80 000 až 150 000. O tři roky později vypudil Mithridata z Asie Lucius Cornelius Sulla, který poté reorganizoval její správu.\n\nNavzdory občasným povstáním byla vojenská přítomnost Římanů v provincii až do příchodu Sullova vojska minimální. I pak si ale Asie udržela výjimečné postavení, jakožto jedna z mála provincií obsazených jen nepatrnou vojenskou posádkou. Třebaže zde nebyla dislokována jediná stála legie, přesto nelze říci, že by se tu nenacházely žádné vojenské síly. Oddíly legionářů byly umístěny ve frýžských městech Apameia a Amorium.\n\nPo Augustově nástupu byla Asie v roce 27 př. n. l. ustavena tzv. senátorskou provincií spravovanou prokonzul jmenovaným římským senátem. Římský místodržitel trávil většinu svého funkčního období na cestách po provincii, při nichž rozhodoval spory místních obyvatel. Počátek principátu přivodil rozmach asijských měst a urbanizace provincie. Asie se proměnila v jakýsi konglomerát samosprávných, ovšem mezi sebou silně nevražících obcí zkrášlených znamenitými veřejnými stavbami. Pozůstatky akropole v Pergamu, vybudované podle athénského vzoru, Diova oltáře, či divadla a Celsovy knihovny v Efesu patří k jedinečným dokladům velkoleposti řecké a římské architektury.\n\nCentrem správy a sídlem prokonzula byl Efesos, který soupeřil s Pergamem a Smyrnou o postavení nejmocnější obce v provincii. Dalšími důležitými městy byly Mílétos, Sardy, Kyzikos, Halikarnássos a Laódikeia. Každé z těchto měst si samo řídilo své hospodářství, určovalo daně a přijímalo zákony. Všechna města byla obydlena převážně Řeky, zatímco na venkově převládalo původní předřecké obyvatelstvo, vystavené ovšem pozvolnému působení helenizace. Na Augustovu počest bylo po celé provincii vztyčeno mnoho chrámů, v nichž byla uctívána osoba císaře. Tento kult již záhy naprosto zastínil lokální božstva. Podobně jako ve většině východních provincií se i v Asii velice brzy rozšířilo křesťanství.\n\nVe 3. století započal úpadek provincie, jenž byl zapříčiněn častými epidemiemi, opakujícími se vpády Gótů v 50. a 60. letech a rovněž klesajícím zájmem občanů o rozvoj obcí. Na počátku 4. století odňal císař Diocletianus asijským městům jejich samosprávu, uvalil na ně vysoké daně a rozdělil provincii do sedmi menších celků. Mnoho kdysi kvetoucích měst kvůli tomu pokleslo na úroveň zapadlých vesnic. Některá, jako Efesos nebo Sardy, si však podržela svoje dřívější postavení a nadále fungovala jako střediska obchodu, místní správy a církevní organizace. Asie představovala centrum řecké a římské kultury na východě ještě po celá staletí. V byzantských dobách byl region začleněn do thematu \"Anatolikon\". Součástí byzantské říše zůstalo území až do přelomu 13. a 14. století, kdy zde bylo založeno několik tureckých emirátů, které si později podrobili osmanští Turci.\n\n"}
{"id": "241632", "url": "https://cs.wikipedia.org/wiki?curid=241632", "title": "Jindřich V. Plantagenet", "text": "Jindřich V. Plantagenet\n\nJindřich V. Anglický (16. září 1387, Monmouth, Wales – 31. srpna 1422, Bois de Vincennes, Francie) byl anglický král od roku 1413. Byl synem Jindřicha Bolingbroka, bratrance krále Richarda II. a vnuka krále Eduarda III. Jindřichův otec Jindřich Bolingbroke později protiprávně zbavil trůnu svého bratrance Richarda II. a sám byl korunován jako Jindřich IV. anglickým králem. Matkou Jindřicha V. byla Marie de Bohun, která zemřela ještě předtím, než se její manžel Bolingbroke stal králem. Jako datum narození se uvádí také 9. srpen a rok 1386.\n\nV době jeho narození, za vlády Richarda II., byly Jindřichovy nároky na trůn mizivé. Přednost měla jiná paralelní větev dědiců. Přesné datum a ani rok jeho narození tedy nejsou zaznamenány. Za své vlády Jindřich V. nejenže upevnil svou moc jako anglický král, ale také dosáhl toho, co se celým generacím jeho předchůdců nepodařilo ani během desetiletí válek – sjednocení koruny anglické a francouzské pod jedinou osobou.\n\nV roce 1398, když bylo Jindřichovi 12 let a jeho otec byl poslán do exilu, si vzal chlapce na starost jeho příbuzný, král Richard II., a choval se k němu laskavě. Mladý Jindřich doprovázel krále do Irska, kde v královských službách navštívil hrad Trim v hrabství Meath, prastaré shromaždiště irského parlamentu. V roce 1399, kdy se vlády chopili Lancasterové a Jindřichův otec se stal králem, byl Jindřich z Irska odvolán a zaujal význačné místo dědice anglického trůnu. V den otcovy korunovace byl prohlášen Princem z Walesu. 10. listopadu 1399 byl jmenován vévodou z Lancasteru, a byl již třetím, kdo v tom roce tento titul držel. Mezi jeho další tituly patřil vévoda z Cornwallu, hrabě z Chesteru a vévoda z Akvitánie.\n\nOd října roku 1400 byla veškerá správa země prováděna jeho jménem; a necelé tři roky poté velel už Jindřich anglické armádě a bojoval s Jindřichem Percym, též přezdívaným Hotspur, u Shrewbury. Tehdy, v roce 1403, byl teprve šestnáctiletý princ málem zabit šípem, který mu uvízl ve tváři. Obyčejný voják by byl s takovýmto zraněním ponechán svému osudu, ale Jindřich měl k dispozici nejlepší možnou péči. Během několika dní po incidentu se královskému lékaři podařilo sestavit speciální pomůcku, s jejíž pomocí hrot šípu vyňal, aniž nadělal další škody. Operace byla úspěšná, princi však s největší pravděpodobností zanechala jizvy, které sloužily jako důkaz jeho válečných zkušeností.\n\nJindřich se nejvíce proslavil vítězstvím u Agincourtu (tuto kapitolu jeho života zvěčnil William Shakespeare ve hře Jindřich V). Jeho manželství s Kateřinou z Valois, dcerou francouzského krále, mělo těmto dvěma národům, které spolu válčily už přes 80 let, přinést mír. Jejich prvorozený syn byl jmenován dědicem francouzského trůnu. Jindřich V. však zemřel v době, kdy byl jeho syn ještě nemluvně, a boj o moc a kontrolu nad francouzským trůnem vedl k obnovení bojů ve stoleté válce.\n\nVzpoura Owaina Glyndŵra ve Walesu pohlcovala až do roku 1408 veškerou Jindřichovu energii. Poté, kvůli královu chabému zdraví, se začal Jindřich více starat o politiku. Od ledna 1410, za pomoci svých strýců Jindřicha a Tomáše z Beaufortu z rodu Beaufortů – legitimizovaných synů Jana z Gentu – se prakticky chopil vlády.\n\nJak v zahraniční, tak i v domácí politice měl s králem názorové neshody, a proto byl roku 1411 propuštěn z královské rady. Spory mezi otcem a synem byly pouze politické, i když je pravděpodobné, že Beaufortové projednávali abdikaci Jindřicha IV. a jejich oponenti se naopak snažili očerňovat prince. Je možné, že pověsti o Jindřichově hýřivém mládí, jak je zvěčnil ve svém díle William Shakespeare, vznikly právě pro toto nepřátelství. Jindřichovo zapojení do válek a politiky, i v mládí, však mluví spíš proti jeho údajné prostopášnosti. Pro nejznámější incident, Jindřichovu hádku s předsedou Nejvyššího soudu, neexistují žádné soudobé zdroje, a poprvé zazněl roku 1531 z úst Sira Thomase Eliota.\n\nPříběh o Falstaffovi byl částečně inspirován Jindřichovým raným přátelstvím s Janem Oldcastlem. Toto přátelství a princův politický odpor vůči Tomáši Arundelovi, arcibiskupovi z Canterbury, možná povzbuzovalo lollardské naděje. Pokud tomu tak opravdu bylo, jejich zklamání mohou vysvětlovat výroky duchovních spisovatelů (mezi něž patřil např. Tomáš Walsingham) o tom, že se Jindřich po nástupu na trůn stal úplně jiným člověkem.\n\nKdyž jeho otec Jindřich IV. 20. března 1413 zemřel, nastoupil Jindřich 21. března na trůn a 9. dubna 1413 byl korunován.\n\nUž od začátku vlády dával jasně najevo, že bude vládnout Anglii jako hlava jednotného národa a že dřívější rozepře musí být zapomenuty. Zesnulý král Richard II. byl řádně pohřben; mladý Mortimer byl vzat do přízně; dědicům těch, kdo pod minulou vládou trpěli, se začaly navracet tituly a pozemky. Největším domácím nebezpečím byly lollardské nepokoje, ale králi se podařilo potlačit je v zárodku (v lednu 1414) a zajistit si silnou pozici vládce.\n\nS výjimkou southamptonského spiknutí, kdy měl být Jindřich nahrazen Edmundem Mortimerem a do nějž byli zapojeni Jindřich Scrope, baron z Mashamu, a hrabě Richard z Cambridge (dědeček budoucího Krále Eduarda IV. Anglického) v červenci 1415, proběhl zbytek jeho vlády bez vážnějších problémů v domácí politice.\n\nJindřich mohl nyní obrátit svou pozornost do zahraničí. Pro záminku k válce s Francií bylo využito starých obchodních neshod a podpory, kterou Francouzi poskytovali Owainu Glyndŵrovi. Problémy ve Francii také neskýtaly žádnou naději na mír. Francouzský král Karel VI. trpěl duševní chorobou a ani jeho nejstarší syn nepředstavoval perspektivního nástupce.\n\nJindřich mohl na prosazování svých vlastních nároků na francouzský trůn pohlížet jako na část svých královských povinností. Trvalé vyřešení vnitrostátních problémů bylo ale pro jeho vnější politiku bezpochyby klíčové.\n\n\nJindřich vyplul do Francie 11. srpna 1415 a jeho armáda začala obléhat přístav Harfleur; ten dobyla 22. září. Poté byl Jindřich nucen pochodovat s armádou přes francouzský venkov s úmyslem dosáhnout Calais. Na pláních poblíž vesnice Agincourt se obrátil, aby se postavil francouzské armádě, která ho pronásledovala. I přesto, že jeho vojáci byli unavení a Francouzi nad nimi měli výraznou početní převahu, Jindřich vedl svoje muže do bitvy a jasně zvítězil. Úžasné vítězství 25. října 1415 u Agincourtu byl ale teprve začátek.\n\n\nNadvládu nad mořem zaručilo vyhnání janovských spojenců Francie z Lamanšského průlivu. Úspěšnými diplomatickými kroky se Jindřichovi podařilo odpoutat od Francie císaře Zikmunda a smlouvou z Canterbury vydláždil cestu k ukončení schizmatu v církvi.\n\n\nKdyž odstranil tyto dva nepřátele, obnovil po dvou letech pečlivých příprav válku ve velkém. Jižní Normandie byla rychle dobyta, Rouen byl odříznut od Paříže a ocitl se v obležení. Francouzi byli paralyzováni neshodami Burgunďanů a Armagnaců. Jindřich je úspěšně proti sobě popuzoval, aniž při tom plýtval vlastní energií. V lednu 1419 Rouen padl. V srpnu byli Angličané před hradbami Paříže. Intriky různých francouzských stran vyústily ve vraždu Jana Neohroženého Dauphinovými stoupenci u Montereau (10. září 1419). Nový vévoda Filip a celý francouzský dvůr se vrhli Jindřichovi do náruče. Po šestiměsíčním vyjednávání byl Jindřich smlouvou z Troyes uznán dědicem a regentem Francie, a 2. června 1420 se oženil s královou dcerou Kateřinou z Valois. Od června do července jeho armáda oblehla a dobyla hrad Montereau, od července do listopadu Jindřich oblehl a dobyl Melun, a krátce nato se vrátil do Anglie.\n\n\n10. června 1421 vyplul Jindřich zpátky do Francie na své poslední vojenské tažení. Od července do srpna obléhaly a dobyly Jindřichovy síly Dreux a pomohly tak spojencům u Charteres. V říjnu téhož roku oblehly Meaux, které získaly 2. května 1422. Jindřich V. zemřel znenadání 31. srpna 1422 u Bois de Vincennes v blízkosti Paříže, zřejmě na úplavici, kterou se nakazil právě během obléhání Meaux. Bylo mu 34 let. Před svou smrtí jmenoval regentem Francie svého bratra Jana, vévodu z Bedfordu, aby vládl jménem jeho syna Jindřicha VI., kterému v té době bylo jen několik měsíců. Jindřich sám se své korunovace francouzským králem nedožil, protože ho neduživý Karel VI, jehož dědicem byl jmenován, přežil o dva měsíce. Kateřina odvezla Jindřichovo tělo do Londýna, kde byl 7. listopadu 1422 pohřben ve Westminsterském opatství.\n\nPo Jindřichově smrti se královna vdova Kateřina z Valois tajně provdala za dvořana z Walesu Owena Tudora. Oba se tak stali prarodiči pozdějšího anglického krále Jindřicha VII.\n\nJindřich V. je hrdinou stejnojmenné hry Williama Shakespeara, která se soustředí zejména na jeho tažení ve Francii. Je také hlavní postavou her Jindřich IV., část I a Jindřich IV., část II, kde je zobrazen jako zhýralý mladík. Do češtiny byla tato Shakespearova hra přeložena Břetislavem Hodkem a uvedena jako první český překlad v Národním divadle v roce 1971.\n\nO Jindřichovi V. pojednává film Král (The King) režiséra Davida Michóda s Timothée Chalametem v titulní roli, natočený v roce 2019 v produkci Velké Británie, Maďarska a Austrálie. Uživatelské hodnocení na ČSFD 80 % (https://www.csfd.cz/film/684369-kral/prehled/)\n\n"}
{"id": "241633", "url": "https://cs.wikipedia.org/wiki?curid=241633", "title": "Hubálov", "text": "Hubálov\n\nNázev Hubálov má více sídel:\n"}
{"id": "241634", "url": "https://cs.wikipedia.org/wiki?curid=241634", "title": "Ostřice časná", "text": "Ostřice časná\n\nOstřice časná (\"Carex praecox\", syn. \"Vignea praecox\"), neboli tuřice časná, je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky asi 5-40 cm. Je vytrvalá, netrsnatá, vytváří dlouhé plazivé oddenky, ze kterých vyrůstají jednotlivé lodyhy, je často trochu sivozelená. Listy jsou střídavé, přisedlé, s listovými pochvami. Lodyha je tupě trojhranná, v době květu delší než listy sterilních výhonů, v době květu i plodu tuhá a vzpřímená, nikoliv chabá a obloukem poléhavá jako ostřice třeslicovitá. Čepele listu jsou jen 1-2 mm široké, ploché, žlábkovité až svinuté. Pochvy dolních listů jsou světle hnědé. Ostřice časná patří mezi stejnoklasé ostřice, všechny klásky vypadají víceméně stejně a obsahují samčí i samičí květy. V dolní části klásku jsou samčí květy, v horní samičí. Celý lichoklas (klas klásků) je asi 1-2 cm dlouhý a obsahuje cca 3-6 klásků, které jsou většinou rovné, nezakřivené. Osinkatá rozšířená pleva u dolního klásku je přítomna (na rozdíl od ostřice třeslicovité). Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je v obrysu vejčitě kopinatá až vejčitá, delší než plevy, červenohnědá, křídlatá v horních 2 třetinách a na rozdíl od ostřice křivoklasé i na zobánku, mošnička je asi 2,5-3 mm dlouhá, na vrcholu plynule zúžená v asi 1 mm dlouhý dvouzubý zobánek. Každá mošnička je podepřená plevou, která je za tmavě hnědá až tmavě rezavě hnědá, tmavší než ostřice křivoklasé i ostřice třeslicovité. Kvete nejčastěji v dubnu až v květnu. Počet chromozómů: 2n=58.\n\nOstřice časná roste ve větší části Evropy s teplejším či kontinentálním klimatem, chybí ve Skandinávii nebo tam byla jen výjimečně zavlečena. Na východ sahá její areál až do Asie.\n\nV ČR roste hlavně v teplých oblastech od nížin po pahorkatiny. Výše obvykle chybí nebo se občas šíří podél sinic. Najdeme ji hlavně v různých suchých trávnících, na písčinách, na jižní Moravě pak i v sušších typech kontinentálních zaplavovaných luk sv. \"Cnidion venosi\". Velmi hojný druh je to např. na Břeclavsku.\n\nV ČR rostou ještě 2 příbuzné druhy. Je to ostřice třeslicovitá (\"Carex brizoides\"), která se však od ostřice časné svým vzhledem dosti liší. Podobnější je ostřice křivoklasá (\"Carex curvata\"), některými autory považovaná za poddruh ostřice třeslicovité nebo ostřice časné (\"Carex brizoides\" subsp. \"intermedia\", Vignea praecox subsp. intermedia). Tento druh v některých znacích stojí něco mezi oběma druhy a někteří botanici ho v minulosti (někdy i v současnosti) od obou příbuzných druhů neodlišovali nebo ho odlišovali špatně.\n\n"}
{"id": "241636", "url": "https://cs.wikipedia.org/wiki?curid=241636", "title": "Tuchomyšl", "text": "Tuchomyšl\n\nTuchomyšl ( ) je zaniklá obec, která se nacházela zhruba kilometr západně od Trmic v okrese Ústí nad Labem na severu Čech. V polovině 70. let 20. století postupně obec zcela zanikla z důvodu rozšiřování povrchové těžby hnědého uhlí.\n\nTuchomyšl ležela v katastrálním území Tuchomyšl o výměře 576,05 ha.\n\nV roce 1868 zde byla založena Albertova šachta, pozdější Prokop Holý a roku 1872 Otto-Ernestova šachta. Po otevření dolu Barbora III. se vše podřídilo těžbě uhlí. Roku 1966 bylo z katastru obce vyčleněno 76,77 ha pozemků pro těžbu. V roce 1972 byla vyhlášena stavební uzávěra pro obce Tuchomyšl, Vyklice a Lochočice. Roku 1974 byl otevřen velkolom Chabařovice, a tím začal zánik těchto obcí. Byly likvidovány během let 1974 až 1977. Tuchomyšl byla rozlohou největší obec. Rozkládala se na ploše 496 ha. V době bourání měla 184 domy a 900 obyvatel, veškerou občanskou vybavenost jako nádraží, poštu, školy, kina, sportovní kluby a další.\n\n\nNa místě zaniklé obce byla 15. června 2001 zahájena, poprvé v České republice, rekultivace mokrou cestou (zatápěním). Projekt nese název Jezero Milada. Po dosažení konečného stavu, očekávaného v roce 2010, bude jáma zatopena na kótu 145,3 m n. m. při dosažení této hladiny bude objem vody v jezeru 34,4 milionů m³ a rozloha 247,6 ha. Jezero by mělo být hluboké až 23 m.\n\n\n\n"}
{"id": "241637", "url": "https://cs.wikipedia.org/wiki?curid=241637", "title": "Avalókitéšvara", "text": "Avalókitéšvara\n\nAvalókitéšvara (tibetsky སྤྱན་རས་གཟིགས, ve Wylieho transkipci \"Spyan-ras-gzigs\") je v mahájánovém buddhismu jeden z nejvýznamnějších bódhisattvů. Ztělesňuje soucit (sa. \"karuná\"), jednu ze dvou nejvýznamnějších složek buddhovství (druhou je moudrost (sa. \"pradžňá\"), kterou zastupuje Maňdžušrí). Čínská podoba Avalókitéšvary se nazývá Kuan-jin, v Tibetu je znám jako bódhisattva v podobě Čenrézig.\n\nDoslovný význam složeniny \"Avalókitéšvara\" bývá vykládán různě, na jedné straně jako \"Pán, jenž shlíží shůry\", přičemž poslední část jména je chápána jako \"\"íšvara\"\", \"pán\", na druhé straně jako \"Ten, jenž vnímá (vyslyší) zvuky (výkřiky) světa\" nebo též jako \"Zvuk, který ozařuje svět\", kdy za poslední část slova je pokládán výraz \"\"svara\"\", \"zvuk\". Jeho přízvisko zní Padmapáni („Ten, jenž má v ruce lotos“).\n\nIkonografické ztvárnění bódhisattvy soucitu je velmi široké. Většinou se hovoří o třiceti třech různých podobách. Zpravidla bývá vyobrazen jako tisíciruký či čtyřruký, ale nezřídka i jako dvouruký. Množství rukou má zobrazovat jeho schopnost působit ve prospěch mnoha trpících bytostí ve stejném okamžiku. Na hlavě mívá umístěný šperk se zobrazením buddhy Amitábhy, jelikož Avalókitéšvara slouží jako jeden z jeho průvodců. Často drží v ruce modrý lotos (odtud přízvisko \"Padmapáni\").\n\nJedna z legend praví, že když Avalókitéšvara shlížel seshora na zemi a viděl všechny bytosti, pukla mu hlava nad vším tím jejich utrpením. Buddha Amitábha sesbíral kousky puklé hlavy a sestavil z nich jedenáct menších hlav. Proto je často zobrazován i s jedenácti hlavami.\n\nV tibetském buddhismu je Avalókitéšvara znám pod jménem Čenrézig (dosl. „Zřící pronikavým zrakem“), který je emanací buddhy Amitábhy. Tibeťané jej spojují s událostmi vzniku tibetského národa. Za emanaci Čenréziga je považován král Söngcän Gampo, Gesar z Ling, Tárá, především karmapové a dalajlámové. V tibetském buddhismus mají bódhisattvové svůj ženský protějšek. U Čenréziga je jím Tárá, která se podle legendy zrodila z Avalókitéšvarovy slzy.\n\nAsi nejznámější buddhistická mantra Óm Mani Peme Hung je věnovaná právě Čenrézigovi. Mantra je velmi rozšířena i mezi laiky, kteří věří, že když je vyřčena v nebezpečí nebo nutné potřebě, Čenrézig může zakročit v jejich prospěch, avšak je vyslovována i zcela běžně, „pro blaho všech trpících bytostí“.\n\nKomparativně religionisticky je možné, že archetyp Avalókitéšvary vznikl buddhistickou reflexí Ježíše Krista. Poprvé se tato postava v buddhismu objevuje v 1. století n. l., ve kterém Ježíš žil a působil, konkrétně v Lotosové sútře, v jejímž kharosthijském originálu gandhárské redakce Buddha Šákjamuni předpovídá vystoupení velkých bódhisattvů ve světě 500 let po své smrti, ke které podle všeho došlo roku 483 př. n. l. První Avalókitéšvarova zobrazení v buddhistické ikonografii z 2. století n. l. ukazují pozorovateli symbolické značky na rukou a nohou, které svým anatomickým umístěním naznačují rány po ukřižování, v buddhistické interpretaci pak odkazují na Dharmačakru („Kolo Dharmy“), jejíž druhé roztočení symbolizuje vyložení nauk druhého cyklu, tj. Mahájány z 1. století n. l. V mahájánovém panteonu buddhismu vystupuje Avalókitéšvara v mystické trojici s transcendentálním Buddhou Amitábhou (sanskrt. „Nezměrné světlo“) coby svým mystickým Otcem a s transcendentálním bódhisattvou Mahásthámapráptou (sanskrt. „Příchod velké síly“) coby svým mystickým Duchem, odrážeje tím mahájánový model Trikája coby trojí ztělesnění univerzálně „buddhovské podstaty“ (buddhadhátu). Avalókitéšvara byl rovněž zobrazován s antropomorfní miniaturou Amitábhy na své koruně na znamení svého duchovního království v Amitábhově „nebeské zemi radosti“ (sukhávatívjúha). Od počátku mahájánového buddhismu v jeho gandhárské provenienci Avalókitéšvara figuroval jako univerzální buddhovský Spasitel (buddhisticky tzv. Mahásattva – zkratka z „Velký Bódhisattva“), zosobňující univerzální buddhovský „soucit“ (karuná) se všemi živými bytostmi, vzdávající se za jejich obrácení k nirváně vlastní nirvány a přebírající na sebe „neprospěšné karmické plody“ (akúsala karmaphala) trpících. Všechny tyto mahájánové buddhistické rysy Avalókitéšvary korespondují s křesťanským pojetím Ježíše Krista, s dobou jeho života, se symbolickým významem jeho ukřižování, s navržením Nové smlouvy, se Svatou Trojicí Otce, Syna a Ducha Božího, s motivem Království nebeského a obrazem Spasitele světa a obětního Beránka Božího. Kromě toho, podobně jako se římští Papežové považovali za pozemské zástupce Krista, považují se dodnes tibetští Dalajlamové za pozemské zástupce a vtělení Avalókitéšvary.\n\n\n\n"}
{"id": "241638", "url": "https://cs.wikipedia.org/wiki?curid=241638", "title": "Eva Henychová", "text": "Eva Henychová\n\nEva Henychová (* 8. září 1974 ve Zlíně) je česká folková písničkářka, textařka a hudební skladatelka křesťanského zaměření. V dětství účinkovala v seriálu \"My holky z Městečka\".\n\nV roce 1985 hrála v dětském televizním seriálu \"My holky z Městečka\", kde také zpívala. V letech 1991 až 1992 zpívala ve Zlínském divadle v muzikálovém představení \"Proč se lidé nemaj rádi\". V roce 1991 získala 1. místo v soutěži festivalu Porta v Plzni, což zavdalo impuls k jejímu dalšímu veřejnému vystupování. V letech 1994 až 1999 studovala na pražské Konzervatoři Jaroslava Ježka obor zpěv a kytara. V roce 1996 vydala své první CD a poté začala vystupovat plně profesionálně. Zpívá často v malých sálech, klubech a kostelích, koncertuje i pro vězně, nemocné a staré lidi. Vystupovala také v Bosně a Hercegovině a v českých komunitách v Chorvatsku, Moldávii, Polsku, Rumunsku a na Ukrajině.\n\n\n\n\n"}
{"id": "241639", "url": "https://cs.wikipedia.org/wiki?curid=241639", "title": "Tomáš Kempenský", "text": "Tomáš Kempenský\n\nTomáš Kempenský, také z Kempenu, vlastním jménem \"Thomas Haemmerken\" (asi 1380 Kempen – 25. července 1471 klášter Agnietenberg u Zwolle), byl augustiniánský řeholník, mystik, představitel hnutí Devotio moderna a autor knihy „Následování Krista“.\n\nNarodil se v řemeslnické rodině, v 15 letech ho rodiče poslali do školy Bratří společného života v Deventeru; stal se zručným kopistou knih a pak vstoupil do augustiniánského kláštera Agnetenberg, kde byl už jeho starší bratr. Roku 1413 byl vysvěcen na kněze a od roku 1429 byl představeným kláštera. Z jeho čtyř rukopisných kopií Bible se jedna zachovala v Darmstadtu. Jinak není z jeho poměrně klidného života mnoho známo.\n\nZ jeho díla se zachovala řada kázání, dopisů, životopisy jeho učitelů včetně Geert Groota a zejména jeho nejslavnější spis, \"O následování Krista\", příručka pozdně středověké osobní zbožnosti, která patřila k nejčtenějším knihám vůbec a byla přeložena do mnoha jazyků. Česky vyšla poprvé už roku 1498 u Mikuláše Bakaláře v Plzni a od té doby v desítkách vydání.\n\n\n\n"}
{"id": "241641", "url": "https://cs.wikipedia.org/wiki?curid=241641", "title": "Ska z Česka", "text": "Ska z Česka\n\nSka z Česka je název prvního studiového alba skupiny Tleskač. Bylo vydáno v březnu 2004 a obsahuje 14 songů.\n\n"}
{"id": "241643", "url": "https://cs.wikipedia.org/wiki?curid=241643", "title": "Argés", "text": "Argés\n\nArgés (řecky Άργης) je podle řeckých bájí jeden ze tří Kyklopů. Jeho jméno znamená „jas“. Jedná se o obry s jedním okem uprostřed čela. Podle Hésioda jsou tři, kromě Argése ještě Steropés a Brontés. Jejich otcem je bůh nebe Uranos a matkou bohyně země Gaia. Argés se svými bratry pomohl Diovi, když povstal proti svému otci Kronovi a zhotovili mu hromy a blesky, s jejichž pomocí zvítězil.\n\n\n"}
{"id": "241645", "url": "https://cs.wikipedia.org/wiki?curid=241645", "title": "Tapír čabrakový", "text": "Tapír čabrakový\n\nTapír čabrakový (\"Tapirus indicus\"), někdy též tapír indický, je savec patřící do řádu lichokopytníků, čeledi tapírovitých. Na rozdíl od svých příbuzných, obývajících Latinskou Ameriku, žije v Jihovýchodní Asii.\n\nDospělý jedinec dorůstá až 250 cm délky a 110 cm výšky. Jeho tělo chrání tlustá kůže, porostlá krátkou jemnou černou a bílou srstí. Zatímco trup tapíra je bílý, hlava, krk a končetiny černé. Tvarem těla, pohybem a způsobem života se vzdáleně podobá praseti, přestože s ním není geneticky příbuzný. Z jeho velké zužující se hlavy se zužujícími se čelistmi zploštělých zubů přizpůsobených ke žvýkání tvrdé rostlinné potravy a malými, téměř chobůtkovitými ústy, vystupují nosní kosti, vytvářející oporu pro měkké části nosu. Do stran orientované velké černé oči a kratší, zašpičatělé uši, schopné registrovat zvuky nezávisle na sobě, mu poskytují informace o případném nebezpečí v jeho okolí.\n\nNa zadních nohou mají 3 prsty, z nichž největší je prostřední, na předních pak 4 prsty, na třetím, nejvyvinutějším z nichž je nejlépe patrné kopýtko.\n\nNa rozdíl od tapíra jihoamerického má tapír indický protáhlejší čenich, na průřezu je tvarovaný podobně jako sloní chobot.\n\nTapír čabrakový je býložravec s noční aktivitou. Přes den hledá stín pod porostem keřů a menších stromů, za potravou vyráží až navečer. Tapír žije v menších stádech, můžeme však narazit i na samotáře. Jeho typickým a původním prostředím jsou subtropické a tropické pralesy, přizpůsobil se ale i na savany porostlé řídkou vyšší vegetací. Tapír čabrakový se vyskytuje v Malajsku, na Sumatře a v Thajsku. Téměř vždy se ale vyskytuje v dosahu vody, v níž dokáží v případě nutnosti výborně plavat. Ve svém teritoriu mají tapíři vyšlapané cesty, po nichž jsou za potravou schopni putovat až do svahů hor. Živí se rostlinnou potravou, skládajících se z listí většinou zemědělských plodin a bylinných výhonků.\n\nPo oplodnění jsou samice tapíra 390 až 395 dnů březí. V jednom vrhu přivedou na svět jedno, výjimečně dvě mláďata. Ta jsou od narození černobíle pruhovaná a velice hravá. Jejich jídelníček, zpočátku tvořený mateřským mlékem postupně přechází na jejich přirozenou bylinnou stravu. V době jejich největší zranitelnosti ztrácí jejich matka bázlivost a je schopná je ochránit i před většími šelmami.\n\nZatímco americké tapíry objevili evropští cestovatelé již v 16. století, musel si tapír čabrakový na objevení počkat do 19. století. Číňané a Malajci ho však znali daleko dříve, již před naším letopočtem. Ve staré čínské literatuře je nazýván \"me\". Evropská věda však těmto zprávám nevěnovala pozornost. Vědci 18. a počátku 19. století, např. Georges Cuvier, měli tapíry natolik spojené s Jižní Amerikou, že možnost existence asijských tapírů přímo popírali. Roku 1817 britský přírodovědec a guvernér Singapuru sir Thomas Stamford Raffles na Sumatře získal tapíří kůži. Jeho spolupracovníci Pierre-Médard Diard a Alfred Duvaucel ji však spolu s dalšími odcizenými přírodninami poslali lodí do Francie. Tam pak zoolog Anselme Gaëtan Desmarest tapíra čabrakového popsal. Raffles zatím krádež odhalil a podnikavé Francouze nechal deportovat, ale prvenství ve vědeckém popisu tapíra čabrakového již nezískal.\nV evropských zoologických zahradách lze spatřit tohoto tapíra málokdy, jen ve 24 zařízeních. Jeho počty dosahují kolem 50 jedinců (51 ks: 29 samců a 21 samic v roce 2016).\n\nV Česku v současné době (březen 2018) tapíra čabrakového chová Zoo Praha (aktuální chov od 2010, odchov 2015), Zoo Zlín (dříve 1978–1984, první odchov 1981; aktuální chov od srpna 2013, odchov 2016) a také Zoo Ústí nad Labem (od května roku 2016).\n\nV Česku byl dříve k vidění např. v Zoo Liberec(chován v letech 1970–1976), Zoo Dvůr Králové n.L. (1972–1980) a v Zoo Ostrava (1974–1992). Ve Dvoře Králové i Ostravě došlo k odchovu.\n\nHistoricky první tapír čabrakový přišel do pražské zoo v roce 1967 ze zoo v bavorském Norimberku. Byla jím samice Isolda, běžně nazývaná taky jako Šosina. V roce 1973 přicestoval ze Stuttgartu samec Béďa. Roku 1976 se narodilo mládě, které ale ještě téhož dne uhynulo. Chov byl přerušen v roce 1994 úhynem samce Bédi. V moderní historii Zoo Praha jsou tapíři čabrakoví chováni od roku 2010, kdy přišel sourozenecký pár samice Indah a samec Vasan ze skotské Zoo Edinburgh. V dubnu 2011 dosavadního samce vystřídal nepříbuzný Niko z Norimberka (narozen 1996 v Tierparku Berlin), čímž mohly začít snahy o rozmnožení druhu. Úspěch se dostavil 15. 10. 2015, kdy se narodilo první mládě, které se podařilo odchovat. Samec dostal jméno Budak Puntja, jednoduše zkráceně zvaný Punťa. V březnu 2018 odcestoval do Zoo Taipei na Tchaj-wanu.\n\nPůvodně žila první samice Isolda v místech, kde se dnes v horní části zoo nachází pavilon hrochů. Po vybudování pavilonu velkých savců ve spodní části areálu se přestěhovala a veškerá zvířata tohoto druhu se již nacházela tam. Současná expozice je umístěna v expozičním celku Vodní svět a opičí ostrovy u jižního vstupu.\n\n\n"}
{"id": "241648", "url": "https://cs.wikipedia.org/wiki?curid=241648", "title": "Komando (film)", "text": "Komando (film)\n\nKomando je americký akční film. V hlavních rolích hrají Arnold Schwarzenegger, Rae Dawn Chong a Alyssa Milano.\n\nBývalý velitel elitní bojové jednotky plukovník John Matrix (Arnold Schwarzenegger) žije v izolaci od ostatních lidí, pouze se svoji dcerou Jenny (Alyssa Milano). Je však objeven ve svém horském domě a napaden žoldáky exdiktátora Ariuse, kterého Matrix svrhl z funkce. Ti následně zahájí útok na jeho dům a když si jde Matrix pro své zbraně na obranu, jeho milovanou dceru Jenny unesou a žádají o spolupráci na zavraždění prezidenta Velasqueze z jihoamerického státu Val Verde a svržení tamní demokratické vlády. Matrix však vyskočí z rolujícího letadla, které jej mělo dovézt do Val Verde. Před výskokem z letadla však ještě zabije černocha, který jej doprovázel na rozkaz únosců jeho dcery. Poté pronásleduje Sullyho, který ho doprovodil na letiště a pomocí něj chce zjistit místo, kde drží Jenny. Do cesty se mu však připlete mladá letuška (Rae Dawn Chong). Matrix hledá dceru společně s letuškou, musí ji ale najít do 11 hodin – než přistane letadlo, kterým měl letět.\n\n"}
{"id": "241649", "url": "https://cs.wikipedia.org/wiki?curid=241649", "title": "Drahomíra (jméno)", "text": "Drahomíra (jméno)\n\nDrahomíra je ženské křestní jméno slovanského původu. Svátek má podle českého kalendáře 18. července. Jako každé slovanské jméno jest toto složené ze slov drago \"drahý\" a mir \"pokoj\", \"klid\". Vykládá se jako „ta, jejíž cesta jest mír“. Mužská obdoba tohoto jména je Drahomír i Dragomir.\n\nDomácké podoby: Drahuše, Drahomírka, Mirka, Dráža, Daja, Romy, Draga\n\nZ populární kultury připomeňme alespoň píseň \"Drahomíra\" Ivana Mládka.\n\n\n"}
{"id": "241650", "url": "https://cs.wikipedia.org/wiki?curid=241650", "title": "Komando", "text": "Komando\n\nKomando může označovat:\n\n\n\n"}
{"id": "241654", "url": "https://cs.wikipedia.org/wiki?curid=241654", "title": "Peter Kent", "text": "Peter Kent\n\nPeter Kent (* 23. června 1957, Severní Vancouver) je kanadský filmový herec a zejména kaskadér. Byl hlavním kaskadérem Arnolda Schwarzeneggera. Sám si zahrál v několika filmech a seriálech jako např. Hvězdná brána.\n\nV současnosti účinkuje na kanálu Discovery a natáčí svůj pořad Stunt Dawgs o kaskadérech. Je zároveň šéfem tohoto centra.\n\n"}
{"id": "241655", "url": "https://cs.wikipedia.org/wiki?curid=241655", "title": "Hvězdošovité", "text": "Hvězdošovité\n\nHvězdošovité (\"Callitrichaceae\") je bývalá čeleď která byla novým kladistickým taxonomickým systémem APG zrušena. Jediný rod hvězdoš byl přeřazen do čeledě jitrocelovité (\"Plantaginaceae\").\n\nJednoleté nebo víceleté jednodomé byliny (pouze jeden druh dvoudomý), vodní nebo rostoucí na vlhkém substrátu. Lodyhy prodloužené (ve vodním sloupci) nebo zkrácené (na terestrických stanovištích), se štítkovitými chlupy. Listy vstřícné, bez palistů, jednoduché, celokrajné. Květy jednopohlavné, redukované, se 2 listenci (někdy chybí nebo záhy opadavé), bezobalné. Samčí květy s 1 tyčinkou, samičí s dvoupouzdrým semeníkem se 2 čnělkami. V každém pouzdru semeníku dvě anatropní (obrácená) vajíčka. Semeník se po oplození zaškrcuje druhotnými přehrádkami na čtyři části. Plod (tvrdka) poltící se ve 4 jednosemenné díly, merikarpia.\n\nČeleď má jen jeden rod hvězdoš (\"Callitriche\") s cca 50 druhy, rozšířenými po celém světě.\n\n"}
{"id": "241658", "url": "https://cs.wikipedia.org/wiki?curid=241658", "title": "Na předměstí Bory", "text": "Na předměstí Bory\n\nNa předměstí Bory je název druhého studiového alba skupiny Tleskač. Bylo vydáno v listopadu 2006 a obsahuje 12 songů.\n\n"}
{"id": "241660", "url": "https://cs.wikipedia.org/wiki?curid=241660", "title": "Stranický systém", "text": "Stranický systém\n\nStranický systém je systém uspořádání a vzájemného vlivu politických stran ve státě, zemi, případně jiném subjektu.\nPro určení stranického systému jsou nejdůležitější tato kritéria:\n\n\"Chronologický sled významných typologií.\"\n\nFrancouzský politolog Maurice Duverger (nar. 1917) dělí strany pouze podle kritéria počtu:\nSám Duverger udává, že rozdělení do tří kategorií je nedostatečné a problematika si zasluhuje další výzkum.\n\nFrancouzský politolog Jean Blondel (nar. 1929) rozděluje stranické systémy takto: \n\nItalský politolog Giovanni Sartori (nar. 1924) podrobně rozpracoval otázku relevance politických stran. Upozorňuje, že za politicky relevantní strany nemůžeme považovat zkrátka ty politické strany, které se díky voličským hlasům dostanou do parlamentu. Stranický systém ve skutečnosti určují jen některé z nich. Jsou to v první řadě strany, které jsou schopny se s dalšími stranami podílet na vládní koalici – nejde tu primárně o to, jak je která strana v parlamentu silná, ale s jakými stranami je z ideologického i praktického hlediska schopna vyjednávat o podílu na vládě; mluvíme o tzv. koaličním potenciálu strany.\n\nZa druhé musíme započítat také významné antisystémové strany – tedy ty, které mají v parlamentu poměrně silné a trvalé umístění. Žádná jiná strana s nimi sice za běžných okolností nebude vyjednávat o vládě a antisystémová strana tak bude setrvávat trvale v opozici, ale přesto bude mít vliv na stranickou soutěž. U antisystémových stran se pak nejedná o koaliční potenciál, ale o tzv. vyděračský (respektive opoziční) potenciál.\nStranické systémy rozděluje takto:\n\nSartoriho typologie je dodnes považována za základ, z nějž je třeba při studiu stranických systémů vycházet; v některých bodech však bývá kritizována jako nedokonalá. Nejvýznamnější výtka spočívá v tom, že Sartori poněkud opomíjí skutečnost, že ideologická vzdálenost má svůj nezanedbatelný význam nejen v systémech multipartismu, ale i v ostatních soutěživých systémech. Sartori považuje např. polarizovaný bipartismus za nepravděpodobný a nelogický.\n\nStranický systém je do určité míry ovlivněn volebním systémem. Duverger uvádí o tomto vztahu tři pravidla:\n\nTyto zákony byly později podrobeny důkladnému empirickému i teoretickému zkoumání a přestože jejich platnost byla zpravidla potvrzena, byly zaznamenány rovněž případy, kdy tato pravidla nefungují. Někdy proto bývají kritizována jako příliš zjednodušující; nesporná je pouze skutečnost, že stranický systém podléhá vlivu volebního systému.\n\nV současnosti můžeme ve stranických systémech vysledovat následující tendence:\n\n\n\n"}
{"id": "241661", "url": "https://cs.wikipedia.org/wiki?curid=241661", "title": "Suevit", "text": "Suevit\n\nSuevit je název horniny, která byla přeměněna velkým tlakem a teplotou, které vznikají nejčastěji při nárazu meteoritu větších rozměrů. Vzniklý impaktní kráter pak vytvoří nataveninu, která po vychladnutí tvoří zmiňovanou horninu.\n\n"}
{"id": "241662", "url": "https://cs.wikipedia.org/wiki?curid=241662", "title": "Libpng", "text": "Libpng\n\nlibpng, původním názvem pnglib, je oficiální knihovna formátu PNG. Je nezávislá na platformě a obsahuje funkce jazyka C pro práci s obrazy ve formátu PNG. Byla vyvinutá Guyem Ericem Schalnatem, Andreasem Dilgerem, Glennem Randersem-Pehrsonem a dalšími. Knihovna libpng je závislá na knihovně zlib.\n\nJejí první verze byla uvolněna 1. května 1995.\n\n"}
{"id": "241666", "url": "https://cs.wikipedia.org/wiki?curid=241666", "title": "Xerox", "text": "Xerox\n\nXerox Corporation () je významná americká firma, známá především jako výrobce kopírek a tiskáren.\n\nPočátky společnosti Xerox sahají do roku 1906, kdy byla založena v Rochesteru (stát New York) společnost \"The Haloid Company\". Tato společnost se zaměřovala na výrobu fotografického papíru. V tomto roce se také narodil pan Chester Carlson, který byl později pro tuto firmu klíčovou postavou.\n\nZa 32 let, v roce 1938 se podařilo Chesteru Carlsonovi ve své laboratoři vytvořit první fotokopii svým vynálezem. Svůj vynález vytvořil ve snaze usnadnit si práci při vyřizování patentových přihlášek, kdy musel neustále vytvářet kopie textů a hlavně výkresů a obrázků. Jejich překreslování bylo časově náročné a pracné a pořízení kopie fotografií mělo zase různá omezení, včetně ceny. Kopírování vymyslel Carlson na principu změny elektrostatických vlastností při ozáření světlem. Pak již jen byla otázka času než přijde na vhodné materiály a metody procesu kopírování.\n\nChester Carlson 6. října roku 1942 získal na svůj vynález patent číslo 2-297-691, avšak dosud se mu nepodařilo získat podporu nějaké společnosti, která by jeho vynález vyráběla a uvedla jej tak do praxe. Až v roce 1947 se mu podařilo dohodnout spolupráci se společností The Haloid Company, které poskytl zprostředkovaně licenci organizací \"The Battelle Memorial Institute\" (nezisková organizace pro průmyslový výzkum). V roce 1948 společnost Haloid oznámila vývoj v oblasti xerografie a nechala si zaregistrovat obchodní značku \"Xerox\". Po dvou letech vývoje (1949) vznikl první kopírovací stroj – model A, který dokázal zhotovit jednu kopii za tři minuty.\n\nV roce 1956 vznikla společnost \"Rank Xerox Limited\" spojením \"The Haloid Company\" a \"The Rank Organisation\". V roce 1959 byl uveden model Xerox 914 - první plně automatická kopírka do kanceláře se snadnou obsluhou o rozměrech menší skříně. Pro zhotovení kopie již stačilo pouze stisknout tlačítko. V roce 1961 se společnost přejmenovala do dnes již známé podoby - Xerox Corporation. Díky velkému rozšíření jejích kopírovacích strojů řady Xerox vznikl pojem „oxeroxovat“ namísto „okopírovat“. V roce 1973 byl na trh uveden stroj Xerox 6500 Color vyrábějící plnobarevné kopie na obyčejném papíru nebo na fóliích. V roce 2000 koupila firma Xerox společnost \"Tektronics\" zabývající se tiskovými technologiemi za 925 miliónů USD. Na základě technologií této divize Xerox brzy uvedl nové tiskárny používající technologii tuhého inkoustu.\n\nSpolečnost Apple uvedla první osobní počítač na trh. Myšlenka počítače a jeho ovládání není původní.\n\nV roce 1963 představil Douglas Engelbart mimo jiné svou studii polohovacího zařízení nazvaném jako myš, pro snadnější ovládání počítačů v grafickém prostředí. Tento výzkumník Stanfordského výzkumného institutu V 70. letech svou myš vylepšoval již jako zaměstnanec laboratoří Xerox PARC (Xerox Palo Alto Research Center) pro první osobní počítač Xerox Alto, který vymysleli Butler Lampson a Chuck Thackerbyl v roce 1972. Počítačová myš měla být součástí počítače včetně grafického prostředí (GUI) Xerox Star s okny a ikonkami na ploše.\n\nI přes revoluční myšlenku osobního počítače se vedení Xeroxu rozhodlo, že o takový výrobek nebude mít veřejnost patrně zájem a nemá cenu jej uvádět na trh. Proto Xerox v roce 1979 pozval vývojáře Apple, včetně Steva Jobse do laboratoří PARC na tři dny, aby se mohli seznámit s počítačem Xerox Alto. Steve Jobs okamžitě pochopil potenciál tohoto počítače a na jeho základě některé prvky (především grafické prostředí a myš) integroval do svého projektu Lisa, na němž právě pracoval. Proto se prvním osobním počítačem s myší, grafickým prostředím a grafickým textovým editorem (typu WYSIWYG) stal v roce 1983 Apple Lisa. Na základě Apple Lisy pak byl založen velmi komerčně úspěšný Apple Macintosh.\n\nV roce 1981 Xerox začal nabízet kompletní řešení Xerox 8010 Star Information System s cenou za jeden počítač 16 000 dolarů. Typické řešení kanceláře Xerox Star stálo 100 000 dolarů a nabízelo grafické rozhraní, myš, síť Ethernet, souborové servery, tiskové servery a e-mail.\n\nKromě kopírek a prvenství s osobním počítačem Xerox přinesl světu další vynálezy.\n\n\n\n"}
{"id": "241667", "url": "https://cs.wikipedia.org/wiki?curid=241667", "title": "Filantropie", "text": "Filantropie\n\nFilantropie (z řec. \"filein\", milovat a \"anthrópos\", člověk – láska k člověku), nebo lidumilnost znamená humanisticky motivovanou dobročinnost, dávání peněz, zboží, času nebo úsilí pro podporu obecně prospěšného účelu, zpravidla v delším časovém horizontu a s jasně definovanými cíli. V obecnější poloze lze filantropii pojmout jako jakýkoli altruistický počin, který směřuje k podpoře dobra nebo zlepšování kvality života. Rozdíl oproti altruismu je v tom, že filantrop za odměnu něco získává, nejčastěji popularitu nebo všeobecné uznání. Altruista nezískává nic, dobročinnost vykonává čistě z dobré vůle. Filantropie je i tak velmi záslužná činnost a filantropové si po zásluze získávají prestiž a vděk společnosti. Filantrop může být rovněž označován jako lidumil.\n\nPředevším v Evropě se pojem filantropie hojně používá i v souvislosti dárcovstvím firem, mluví se o tzv. firemní filantropii. Ta tvoří jeden ze základních pilířů Společenské odpovědnosti firem, označované též jako CSR, z anglického Corporate Social Responsibility.\n\nFilantrop je člověk, který se angažuje ve filantropii, neboli někdo, kdo daruje čas, peníze a jiné hmotné statky na charitativní účely. Tento termín může být aplikován na kteréhokoliv dobrovolníka nebo dárce. Označují se jím často dárci velkých sum peněz nebo lidé, kteří mají významný vliv na zlepšování obecné kvality života díky svému dobrovolnictví.\n\n\n\n"}
{"id": "241674", "url": "https://cs.wikipedia.org/wiki?curid=241674", "title": "Pacifik (hudební skupina)", "text": "Pacifik (hudební skupina)\n\nCountryová, trampská a folková hudební skupina Pacifik vznikla roku 1971. Skupinu založilo několik hudebníků z bývalých hudebních skupin Drnkači a Mantrap. Od té doby Pacifik patří ke stálicím české folkové a country scény, na které úspěšně působí dodnes. Jeden z otců zakladatelů kapelník \"Tony Linhart\" patří bezesporu mezi nejvýraznější české autory a osobnosti tohoto žánru. Skupinu založil Tony Linhart spolu s manželi Helenou a Václavem Maršálkovými, k nim se pak přidal Jiří Cipro a zpěvačka Hana Veselá-Sýkorová. Později se přidává i sólový kytarista Miloš Tůma. Vznikla tak „zahajovací“ sestava kapely.\n\n\n\n\n\n\n\n"}
{"id": "241678", "url": "https://cs.wikipedia.org/wiki?curid=241678", "title": "Gpart", "text": "Gpart\n\ngpart je nástroj, který slouží k analýze pevných disků a vyhledávání diskových oddílů, které mohou existovat, ale chybějí v tabulce rozdělení disku.\n\ngpart byl napsán Michailem Brzitwacem v Německu.\n\n"}
{"id": "241679", "url": "https://cs.wikipedia.org/wiki?curid=241679", "title": "Kování (tváření)", "text": "Kování (tváření)\n\nKování je beztřískové tváření zahřátých kovů pomocí úderů a rázů. Oproti jinému obrábění neztrácí materiál tolik na pevnosti, naopak se jeho houževnatost zvětšuje. Před kováním se materiál z pravidla ohřeje v peci nebo v kovářské výhni na kovací teplotu. U oceli je to asi 800 až 1000 °C, tehdy se mění její struktura a je tím mnohem lépe tvářitelná (materiál dosáhl rekrystalizační teploty). Tváření probíhá buď ručním kováním, nebo strojně, kde je časté takzvané kování za studena, nebo tzv. poloohřevu. Strojní kování pomocí lisu či bucharu může být volné nebo zápustkové.\n\nJedná se o postupné utváření polotovaru, pomocí jednoduchých nástrojů (příložek, sekáčů, děrovacích trnů). Do volného kování patří:\n\n\nJedná se o zatlačování kovu do dutiny nástroje (zápustky). Zápustkové kování se skládá ze tří základních operací:\n\nPoužívá se většinou pro menší výrobky a velký počet sériově vyráběných výkovků, např. kování nůžek.\n\nSlovo kování se také běžně používá jakožto označení pro předmět vyrobený kováním – např. ozdobné kování na dveřích apod.\n\n"}
{"id": "241680", "url": "https://cs.wikipedia.org/wiki?curid=241680", "title": "Revolvingový úvěr", "text": "Revolvingový úvěr\n\nRevolvingový úvěr je krátkodobý provozní bankovní úvěr. Klient splácí úvěr postupně a může ho opakovaně čerpat až do výše schváleného úvěrového rámce.\n\nJe bankou poskytován pro průběžné (opakované) financování oběžného majetku podniku. Princip úvěru je založen na sjednání úvěrového limitu a jeho účelovém čerpání. Čerpání úvěrového limitu banka (na základě žádosti podniku o čerpání) reguluje podle aktuální hodnoty zásob nebo pohledávek. Čerpání úvěrového limitu se uskutečňuje zpravidla v měsíčních intervalech.\n\nVyužití: pro případ neočekávaných výdajů, pro financování oběžných prostředků (financování pohledávek či zásob). Vhodný je především pro klienty s proměnlivým, ale kladným kapitálem na svém osobním účtu, kterým poskytuje prostředky na překlenutí období mezi fakturací a splatností svých pohledávek.\n\n\n\nÚvěry jsou poskytovány s úrokovou sazbou buď fixní, nebo pohyblivou. Pohyblivá sazba je vázána na sazby mezibankovního trhu. Úroky se pohybují kolem 2% p.m., úročí se tedy měsíčně.\n\n\nPožadavky jednotlivých finančních společností se liší, ale jako u většiny finančních úvěrů, i u revolvingového úvěruje od klienta vyžadována bonita, tj.musí být schopen úvěr řádně splácet.\n\nNejčastější požadavky na podklady k žádosti o úvěr:\n"}
{"id": "241681", "url": "https://cs.wikipedia.org/wiki?curid=241681", "title": "Koza (rozcestník)", "text": "Koza (rozcestník)\n\nKoza může být: \n\n\nViz Koza (příjmení)\n\n"}
{"id": "241682", "url": "https://cs.wikipedia.org/wiki?curid=241682", "title": "Hping", "text": "Hping\n\nHping je volně šiřitelný generátor a analyzátor paketů pro TCP/IP protokol od Salvatore Sanfilippo (také známý jako Antirez).\nHping je de facto jeden z nástrojů pro bezpečnostní prověrky, testování firewallů a sítí. Jeho autor vynalezl skenovací techniku idle scan, která je nyní implementována v nástroji Nmap Security Scanner. Nová verze hpingu (hping3) používá skriptovací jazyk Tcl a implementuje nástroj, který pracuje s lidmi čitelným popisem TCP/IP paketů, takže programátor je schopen velmi snadno psát skripty, které manipulují nebo analyzují přímo nízkoúrovňové TCP/IP.\n\n\n"}
{"id": "241683", "url": "https://cs.wikipedia.org/wiki?curid=241683", "title": "Skiffle Kontra", "text": "Skiffle Kontra\n\nČeská folková skupina Skiffle Kontra známá také pod názvem Český skiffle (od roku 1979 též pod názvem Žáci) je hudební uskupení bratrů Jiřího a Petra Traxlerových. Skupina se věnuje zejména stylizovanému folku či historickému folklóru. Na české hudební scéně působí patrně již od roku 1961, kdy vystupovala pod názvem \"Čtyřlístek\". Její hlavní náplní jsou zejména autorské parafráze na žákovskou, trubadúrskou, kramářskou píseň či na italskou renesanční hudbu, popřípadě též zhudebněná poezie. Skupina velmi úzce spolupracovala s Miroslavem Horníčkem. Pravidelně vystupovala v pražské poetické kavárně Viola, objevila se i v několika větších televizních pořadech s historickým námětem (a to včetně několika pohádkových příběhů).\n\n\n\n"}
{"id": "241687", "url": "https://cs.wikipedia.org/wiki?curid=241687", "title": "Borgarnes", "text": "Borgarnes\n\nBorgarnes je město, ležící na fjordu Borgarfjörður, který se nachází v zálivu Faxaflói, na západě Islandu. Leží v obci Borgarbyggð. K 1. lednu 2014 zde žilo 1824 obyvatel. Zeměpisné souřadnice jsou 64°32' severní šířky a 21°55' západní délky.\n"}
{"id": "241689", "url": "https://cs.wikipedia.org/wiki?curid=241689", "title": "Blata (rozcestník)", "text": "Blata (rozcestník)\n\nNázev Blata má více míst a věcí:\n"}
{"id": "241690", "url": "https://cs.wikipedia.org/wiki?curid=241690", "title": "Lovětín", "text": "Lovětín\n\nNázev Lovětín má více sídel:\n\nvodní toky\n"}
{"id": "241694", "url": "https://cs.wikipedia.org/wiki?curid=241694", "title": "Luigi Lucheni", "text": "Luigi Lucheni\n\nLuigi Lucheni (22. dubna, 1873, Paříž, Francie – 19. října, 1910, Ženeva, Švýcarsko) byl italský anarchista, který 10. září 1898 zavraždil v Ženevě rakouskou císařovnu Alžbětu Bavorskou (známou též pod přezdívkou Sissi) bodnutím trojhranného pilníku do srdce. Vzápětí po svém činu byl chycen a odsouzen na doživotí. O 12 let později, roku 1910 se ve své cele oběsil koženým řemenem. Sám se přiznal, že měl v plánu zabít prince Orleánského. Princ, který se ale o chystaném atentátu včas dozvěděl, změnil cestu a Ženevě se vyhnul. Jako \"náhrada\" posloužila mladému anarchistovi prominentní rakouská císařovna.\n\n"}
{"id": "241696", "url": "https://cs.wikipedia.org/wiki?curid=241696", "title": "Komárovice", "text": "Komárovice\n\nNázev Komárovice má více sídel:\n"}
{"id": "241698", "url": "https://cs.wikipedia.org/wiki?curid=241698", "title": "Uhřínovice", "text": "Uhřínovice\n\nNázev Uhřínovice má více sídel:\n"}
{"id": "241701", "url": "https://cs.wikipedia.org/wiki?curid=241701", "title": "Kuan-jin", "text": "Kuan-jin\n\nKuan-jin (čín. 觀音, pchin-jin Guanyin, jap. Kannon, viet. Quan Âm) je čínská, většinou ženská podoba původně indického bódhisattvy soucitu Avalókitéšvary. Spolu s Samantabhadrou, Kšitigarbhou a Maňdžušrím je počítán mezi čtyři velké bódhisattvy čínského buddhismu. Podle lidového pojetí je Kuan-jin domovem na východě Číny na ostrově Pchutchuo-šan, kde je i svatyně bódhisattvy.\n\nZatímco v Indii je Avalókitéšvara zobrazován jako muž, v Číně je již od 8. století doložena jeho ženská podoba, snad pod vlivem tantrických nauk. Do jisté míry na tom mohl mít podíl fakt, že se na tohoto bódhisattvu obracely ženy, zejména v době těhotenství. Avšak hlavní důvody se spatřují právě v tantrickém učení, kdy každý mužský bódhisattva má svůj protějšek v ženské podobě, a v mísení s čínským taoismem. Ženskou i mužskou podobu lze v Číně dosud nalézt, ženská však převládá, i když je mnohdy nemožné se na pohlaví některých zobrazení usnést.\n\nO Kuan-jin se vypráví velmi mnoho legend. Asi nejznámější z nich je z 12. století a nazývá se \"Vzácný svitek z Křehké hory\".\n\nJe o princezně Miaošan, která když se měla vdát za manžela, kterého ji její královský otec vybral, odmítla. Otce tím velmi rozhněvala a dal ji uvěznit, poté ji vsadil do kláštera, a když princezna stále vzdorovala, dal ji uškrtit a spolu s ní i pět mnišek. Bódhisattva Kšitigarbha vzal princeznino tělo a provedl je po říších pekla. Miaošan cestou začala učit pekelné bytosti dharmě. Když se o tom dozvěděl Pán smrti Mára, požádal princeznu, aby se vrátila do říše živých a neodváděla mu bytosti z jeho říše.\n\nMezitím otec princezny těžce onemocněl. Když se Miaošan vrátila z říše pekel, vzala na sebe mnišský úbor a zašla za otcem. Jeho lékařům řekla, že otce uzdraví jen lék vyrobený z rukou a očí člověka, který nepoznal nenávist. Ten člověk je prý mnich a žije na Křehké hoře. Když tam královi služebníci přišli, spatřili Miaošan, převlečenou za mnicha, jak si uřízla obě ruce a vydloubla oči. Lék z nich vyrobený uzdravil krále. Jakmile byl král schopen pohybu, vydal se na nedalekou horu a jakmile v mnichovi poznal svou dceru, kterou dal zaškrtit, prohlédl. Přijal Buddhovo učení a prosil, aby byly princezně oči a ruce navráceny. Princezna na sebe vzala podobu tisícirukého bódhisattvy a sdělila králi, že je vtělením Kuan-jin.\n\n\n\n"}
{"id": "241702", "url": "https://cs.wikipedia.org/wiki?curid=241702", "title": "Dolný Kubín", "text": "Dolný Kubín\n\nDolný Kubín ( , ) je slovenské město v okrese Dolný Kubín v Žilinském kraji a centrum slovenské části Oravy. V roce 2011 zde žilo přes 19 661 obyvatel.\n\nLeží na řece Oravě a na železniční trati Kraľovany — Trstená.\n\nZa nejstarší se považuje osídlení lidem lužické kultury ve střední a mladší době bronzové z 9. až 7. století př. n. l. Hmotná kultura halštatského lidu oravského typu z 7. až 4. století př. n. l. je v obci zastoupena nálezy na ulici Medzihradské. Dokazují rolnicko-pastýřskou osadu. Našli se tu i úlomky z římské keramiky z období přelomu letopočtu do 4. století. Je zde zastoupena i laténská kultura. Obydlí tvořily čtyři řady chat střídané přechody, prvotními ulicemi. Obyvatelé se zaobírali chovem dobytka a pěstováním prosa a hrachu.\n\nV předvelkomoravském období byly na Trtinách a Ostrej skale opevněná hradiště. Tudy vedla významná obchodní cesta spojující Jadran s Baltem. Dokladem je nález keltských mincí a kupeckých potřeb. Ve středověku tuto obchodní cestu nazývali solnou, protože se využívala na dovoz soli a jiného zboží.\n\nPrvní písemná zmínka pochází z 6. ledna 1314 v listině magistra Donča pro liptovské zemany. V roce 1325 magistr Donč daroval revúckým zemanům Vyšný Kubín. Začali dějiny rodů Kubínyů a Mešků, jejichž potomci žijí na Oravě dodnes. Po rozdělení Kubína se Dolný Kubín rozvíjel jako poddanská obec Oravského hradu. Byl královským majetkem.\n\nVe 14. století byly založeny obce, které v současnosti tvoří příměstské části Dolního Kubína: Záskalie, Malý Bysterec, Beňova Lehota, Medzihradné, Srňacie, Mokraď a Kňažia. Veľký Bysterec byl městečkem o 220 let dříve než Dolný Kubín, v dalším období však nerozvíjel městská práva a výsady a klesl až na úroveň ostatních částí, kdy v roce 1599 je zmiňován jako dědina. Malý Bysterec se od roku 1355 vyvíjel jako zemanská osada. V roce 1380 se pro tuto obec stal Dolný Kubín duchovním střediskem. Založili tu římskokatolickou farnost, postavili kostel a zasvětili ho svaté Kateřině Alexandrijské.\n\nDolný Kubín se od počátku rozvíjel jako řemeslnicko-rolnická osada. Rozvoj řemesel a trhů umožnila vynikající poloha na obchodní cestě, která spojovala slovenské města s polskými obchodními středisky. Nejdéle živilo Dolnokubíňany kamenické řemeslo.\n\nReformaci na Oravu přinesli Turzové. V roce 1558 se stali majiteli oravského panství a dolnokubínský kostel sv. Kateřiny Alexandrijské v té době patřil evangelíkům. Působila tu latinská škola, kterou navštěvovali jen chlapci. Palatin Juraj Turzo podporoval rozvoj Dolního Kubína. Svolával sněm župního shromáždění oravské šlechty, ačkoli župním sídlem do roku 1683 byla Veličná. V roce 1604 zpustošili Dolný Kubín Bočkajovi hajduci, kteří bojovali proti palatinovi Turzovi. Podpálili obec, zbylo jen sedm domů, z toho čtyři byly poškozeny. Obyvatelé se před hajduky ukryli v lesích, aby si zachránili život.\n\nV roce 1624 žilo v Dolním Kubíně 67 rodin, asi 340 obyvatel. Dne 14. května 1632 hrabě Kašpar Illesházy povýšil Dolný Kubín na městečko za roční poplatek 400 zlatých a udělil mu právo konat týdenní trhy v neděli a dva výroční jarmarky na sv. Kateřinu a Květnou neděli. Zároveň Dolnokubíňanům přikázal opravit školu, nemocnici s útulkem a stavět pěkné domy. Dne 14. prosince 1633 dostal Dolný Kubín městské privilegium od panovníka Ferdinanda II., který povolil další dva jarmarky. Městské výsady poskytly Dolnímu Kubínu hospodářský a kulturní růst. Ale v neklidném 17. století, naplněném náboženskými válkami a povstáními, se ocitl nejednou na pokraji bídy. Dolný Kubín zažíval období plné reformace a protireformace. Reformační hnutí dostalo tvrdý úder potlačením Pikovha povstání v roce 1672 a smrtelný na podzim roku 1683 od litevského vojska polského krále Jana Sobieského, které procházelo Oravou s cílem pomoci Habsburkům proti Turkům. Litevci se k poddaným chovali násilnicky, dobyvačné, nechávali za sebou spáleniště. Město bylo v takové nouzi, že až po pěti letech si dalo vyhotovit nové pečetidlo, neboť původní shořelo v rychtářově domě. Z litevského úpadku se město vzpamatovalo až v 90. letech 17. století. Dne 30. června hrabě Juraj Erdődy vydal Dolnímu Kubínu privilegium na vybírání mýtného na dolnokubínském brodě. V roce 1712 udělil císař Karel VI. Habsburský městu i pouťové privilegium. Město se stalo sídlem Oravské župy. Během Rákociho povstání v roce 1709 zkonfiskovali evangelíci kostel sv. Kateřiny na dva měsíce. Pak byl vrácen katolíkům a evangelíci z městečka chodili 75 let do leštinského artikulární kostelíka. Toleranční patent Josefa II. jim vrátil náboženskou svobodu a svůj kostel si postavili v Dolním Kubíně v roce 1784.\nV 18. století nastalo klidnější mírové období, ale přišel hladomor a morové epidemie. Roky 1715 - 1716 jsou na Oravě známé jako zamrzlé roky. Ještě v červnu mrzlo a nová zima přišla v září, nastal hladomor. V roce 1719 měl Dolný Kubín 85 domů a 350 obyvatel. V průběhu 18. století Dolný Kubín výrazně změnil svou tvář. Dokončil se městský dům nazývaný Ratus, v roce 1726 postavili novou nemocnici, městský pivovar na místě dnešního evangelického kostela, v letech 1757 - 1758 župní dům, byt župního lékaře, lékárna, kasárna, první dřevěný most přes řeku Oravu, tržnici, mandl, faru, evangelickou školu. Na ochranu před požáry bylo od roku 1730 zakázáno používat otevřený oheň v krbech. V roce 1776 se Dolný Kubín stal sídlem slúžnovského úřadu. Vlastnit grunt patřilo ke kritériím pro udělení měšťanského listu a práva volit rychtáře a městské přísežné. Zakládání cechů - obuvníci - 1675, krejčí a obuvníci - 1715. Koncem 18. století vytvořili sdružený cech. Cech byl zrušen v roce 1871, kdy vznikla Řemeslná společnost a Okresní živnostenské společenství. Obchodem se zabývali židé. Hospodářská politika Josefa II. umožnila rozvoj židovského podnikání a náboženskou svobodu. Výstavba domu rabína a lázní.\n\nZačátkem 19. století se přes městečko stavěla královská cesta od Kraľovian na Trstené. V roce 1811 zde postavili poštovní úřad a v roce 1826 židovskou synagogu. V roce 1813 se přehnala městem povodeň, začalo se s budováním vodní nádrže na Oravě. Velký rozmach začal v roce 1852, kdy do městečka přišel přednosta císařsko-královského Stolického úřadu František Patočník. Koncem 19. století byl Dolný Kubín pěkným župním městečkem. V roce 1886 renovovali katolický kostel sv. Kateřiny, který patřil mezi osm nejkrásnějších památek gotiky na Slovensku. V letech 1893 - 1895 postihly náměstí dva velké požáry. Znovu postavili župní dům, židovskou synagogu a evangelický kostel. Vzhled náměstí dotvořila budova státních škol (dnešní gymnázium), barokní budova Čaplovičového knihovny. V 30. letech 19. století se Dolný Kubín stal střediskem oravských národovců. Ctiboch Zoch, Juraj Matuška a Leopold Bruck založili v roce 1837 \"Společnost vychovatelské v evangelickém Bratrstvo Oravském\". Členy byli: Pavel Zoch, Pavel Cancrini, Jan Gregorič, Alexander Ruttkaj, Václav Jesenský, Ján Ziman, Ludvík Medzihradský, Daniel Krman, Juraj Šipka, Karel Sándor a další. V roce 1858 vznikla v Dolním Kubíně \"Společnost Čaplovičovej knihovny\", která se starala o cenný dar Vavřince Čaploviče městu a Oravě. Knihovna měla 45 000 svazků. Na počátku 20. století měl Dolný Kubín 1674 obyvatel a 211 domů.\n\nVznik Československé republiky na podzim roku 1918 Dolnokubíňané radostně uvítali. Vytvořili místní národní radu, v níž působil Ignác Radlinského, dr. Vladimír Pivko, Ladislav Nádas - Jégeho, Aurel Styk, Fridrich Medzihradský, Jan Trnkócy, Pavel Samuel Novák, Pavol Országh Hviezdoslav, dr. Jan Smetanay, Jan Diežka, Emil Kňažovič a Július Ballo. Vydávali noviny Naše Orava.\n\nV roce 1919 byl založen kulturně-vzdělávací spolek Hviezdoslavova beseda, jejímž čestným členem byl i Hviezdoslav. Pořádala koncerty, literární večírky, loutkové divadélka. Ze svého fondu kupovala knihy, noviny a časopisy, podporovala chudé nadané studenty a po smrti básníka usilovala o stavbu pomníku nad jeho hrobem. V roce 1936 se zasloužila o postavení sochy P. O. Hviezdoslava před budovou Čaplovičovského knihovny. Bohatou kulturně-osvětovou činnost vyvíjel v Dolním Kubíně ženský spolek Živena, který vznikl z podnětu Kornelie Pivkové dne 27. června 1920. Další spolky byly: dobrovolnický hasičský spolek (1874), Spolek oravských akademiků, ochotnický, hudební a pěvecký spolek a další.\n\nPo skončení II. světové války se Dolný Kubín změnil na významné průmyslové centrum celé Oravy V letech 1960 - 1996 zahrnoval okres Dolný Kubín téměř celou slovenskou část Oravy, mimo tento okres ležela tehdy pouze oravská obec Valaská Dubová.\n\nMěsto se skládá z 10 městských částí:\nBanisko, Beňova Lehota, Brezovec, Kňažia, Malý Bysterec, Medzihradné, Mokraď, Staré mesto, Veľký Bysterec a Záskalie.\n\nK městu patří i osady Jelšava a Srňacie.\n\nMěsto má 19 661 obyvatel. Z národnostního hlediska je Dolný Kubín homogenní s převahou obyvatelstva slovenské národnosti (až 97%).\nRozdělení obyvatelstva pod vyznání je následující:\n\n\n\n\n"}
{"id": "241704", "url": "https://cs.wikipedia.org/wiki?curid=241704", "title": "Mistrovství České republiky v sudoku 2006", "text": "Mistrovství České republiky v sudoku 2006\n\nMistrovství ČR v sudoku 2006 se konalo 19. února 2006 v Brně v sále Semillasso. Zúčastnilo se ho téměř 100 lidí.\n\nPrvní tři místa byla obsazena takto:\n\nŠest nejlepších hráčů se nominovalo na mistrovství světa v sudoku 2006, které se konalo v Lucce v Itálii.\n"}
{"id": "241706", "url": "https://cs.wikipedia.org/wiki?curid=241706", "title": "Pseudocysta", "text": "Pseudocysta\n\nPseudocysta (též \"nepravá cysta\") je patologický pojem, označuje nově vytvořený dutý útvar v měkkých tkáních, který na rozdíl od cysty neobsahuje epitel. Stěnu pseudocysty tvoří pouze vazivová tkáň. Dutina pseudocysty může být prázdná, může však obsahovat buněčný detritus. Vzniká často jako reakce na působení infekčního agens.\n"}
{"id": "241707", "url": "https://cs.wikipedia.org/wiki?curid=241707", "title": "Chausey", "text": "Chausey\n\nChausey je souostroví v Lamanšském průlivu administrativně náležející k Francii. Leží asi 15 kilometrů severozápadně od francouzského přístavu Granville se kterým má pravidelné lodní spojení; další lodní linky odplouvají ze Saint-Malo. Největší ostrov zvaný \"Grande Ile\" (Velký ostrov) měří na délku necelé dva kilometry, trvale zde žije jen hrstka obyvatel.\n\nSouostroví leží v jednom z míst s nejsilnějším přílivem a odlivem v Evropě – maximální rozdíl úrovně hladin dosahuje okolo 14 metrů. Při nejnižším odlivu je souostroví tvořeno 365 ostrovy a ostrůvky, zatímco při nejvyšším přílivu jich nad hladinou zbývá asi jen pět desítek. Souostroví je součástí evropské sítě Natura 2000.\n\nNa ostrově se nacházejí zaniklé lomy na těžbu žuly, která byla využívána mj. pro stavbu nedalekého kláštera Mont-Saint-Michel.\n"}
{"id": "241709", "url": "https://cs.wikipedia.org/wiki?curid=241709", "title": "Súdánská libra", "text": "Súdánská libra\n\nSúdánská libra (arabsky جنيه سوداني) je jediným zákonným platidlem afrického státu Súdán. Její ISO 4217 je SDG. Jedna setina libry se nazývá \"piastr\". \n\n\n\n\n\n\n\nMince nové libry mají hodnoty 1, 5, 10, 20, 50 piastrů. \n\nBankovky mají od roku 2007 hodnoty 1, 2, 5, 10, 20 a 50 liber. V roce 2019 byly vydány bankovky 100, 200 a 500 liber.\n"}
{"id": "241710", "url": "https://cs.wikipedia.org/wiki?curid=241710", "title": "Sund", "text": "Sund\n\nSund je obec ležící na finském souostroví Ålandy. V obci žije 1032 obyvatel. Obec je švédskojazyčná, finsky mluvících je jen 3,9 % obyvatel.\n"}
{"id": "241711", "url": "https://cs.wikipedia.org/wiki?curid=241711", "title": "Donald S. Lopez mladší", "text": "Donald S. Lopez mladší\n\nDonald S. Lopez mladší (* 1. června 1952 Washington, D.C.) je v profesor buddhologie a tibetských studií na Michiganské univerzitě. Od roku 2000 je členem American Academy of Arts and Sciences.\n\nNarodil se v roce 1952 we Washingtonu jako syn letce Donalda Lopeze. Vystudoval religionistiku a buddhologii na Virginské univerzitě, kterou ukončil roku 1982 doktorátem. Je autorem mnoha publikací na téma východních náboženství, specializuje se na mahájánový a tibetský buddhismus.\n\n\nčesky\n\n"}
{"id": "241716", "url": "https://cs.wikipedia.org/wiki?curid=241716", "title": "Kelowna", "text": "Kelowna\n\nKelowna je město v kanadské provincii Britská Kolumbie. Leží na břehu jezera Okanagan v údolí Okanagan Valley. Název města je odvozen od indiánského pojmenování samice medvěda grizzly.\nV Kelowně sídlí správa regionálního okresu Central Okanagan, třetí největší metropolitní oblasti v provincii (po oblastech Lower Mainland a Victoria).\n\nSe svoji scenérií, suchým a mírným podnebím je Kelowna jedním z nejrychleji se rozvíjejících míst v Severní Americe. Kelowna má po Vancouveru druhé nejvyšší ceny pozemků v Kanadě. Pro svoje mírné klima a vinice v okolí bývá občas Kelowna porovnávaná s Kalifornii.\n\nKelowna je 22 největší metropolitní oblast v Kanadě.\n\nPoprvé toto území osídlili misionáři v roce 1859, avšak město Kelowna bylo oficiálně založené v roce 1905. Na severu sousedí s městy \"Lake Country\" a \"Vernon\", na západě přes jezero s městem \"Westbank\", na jihozápadě s městem \"Peachland\" a na jihu s městy \"Summerland\" a \"Penticton\".\n\nVětšina obyvatel Kelowny pracuje v oblasti služeb. V letě je zejména populární veslování a plavení se po jezeře, v zimě lyžování v nedalekém lyžařském středisku Big White Ski Resort.\n\nVe městě se stáčí víno známé po celém světě. Vinice se rozkládají zejména v jižní části města, kde panují ideální klimatické podmínky na pěstovaní vinné révy. V Kelowně sídli \"Sun-Rype\", výrobce ovocných nápojů a cukrovinek.\n\nPodle sčítání lidu z roku 2006 žije v Kelowně 106 707 obyvatel. Z nich je 48,4 % mužů a 51,6 % žen. Dětí mladších 5 let je v oblasti 4,8 % z celkového počtu obyvatel.\n\nTéměř 18,4 % obyvatelstva Kelowny dosahuje důchodového věku (nad 65 roků pro muže i ženy).\n\nZdroj: Statistics Canada 2001 Census\n\nVeřejné školy v Kelowně náleží do školského obvodu \"School District 23 Central Okanagan\", nebo do frankofonního \"School District 93 Conseil scolaire francophone\".\n\nVe městě je 20 základních, 9 středních a 3 veřejné univerzity\n\nNěkolik let vedla přes město jen jedna hlavní dálnice, Highway 97. Sama o sobě nebyla špatná, avšak její propojení s městy na východě a západě provincie umožňovalo jen napojení na pomalou a klikatou transkontinentální dálnici Highway 1 a dálnici Highway 3. Protože je údolí \"Okanagan Valley\" vyhledávaným místem oddychu pro obyvatele \"Vancouveru\", v roce 1986 byla vybudovaná nová dálnice Highway 5, která zkrátila dobu cesty mezi oběma městy o dvě hodiny. Tato 425 km dlouhá dálnice začíná ve městě Hope a končí v městě Kamloops. Jejím vybudováním se podařilo dobu jízdy z Vancouveru do Kelowny zkrátit na čas pod čtyři hodiny.\n\nKelownu spojuje se západním břehem jezera pontonový most Okanagan Lake Bridge. V současnosti probíhá výstavba nového mostu William R. Bennett Bridge, který ho nahradí.\n\nZ mezinárodního letiště v Kelowně odlétají pravidelné linky do Calgary, Edmontonu, Vancouveru, Toronta, Victorie, Seattlu, Las Vegas a Honolulu a sezonní lety do Mexika.\n\nNa kanadské podmínky má Kelowna suché a mírné klima s průměrnou roční teplotou 7,7 °C. V lednu průměrná teplota dosahuje -3,8 °C a v červenci 19,1 °C. Jezero Okanagan v zimě mírní výkyvy počasí, přesto se občas studenému arktickému vzduchu podaří prorazit až do údolí – nejnižší zaznamenaná teplota je -36,1 °C, ze 30. prosince 1968. Léta jsou horká a slunečná – nejvyšší zaznamenaná teplota se vyšplhala na 39,5 °C, 24. července 1994. Na město spadne za rok průměrně 300 mm srážek, přičemž jedna třetina srážek dopadne na zem ve formě sněhu. Kelowna je nejméně větrným městem v Kanadě, za rok má 39 procent dní bez větru.\n\n\n\n\n\n\n"}
{"id": "241717", "url": "https://cs.wikipedia.org/wiki?curid=241717", "title": "Chicago (rozcestník)", "text": "Chicago (rozcestník)\n\nChicago může mít více významů:\n\n"}
{"id": "241718", "url": "https://cs.wikipedia.org/wiki?curid=241718", "title": "Mooreův stroj", "text": "Mooreův stroj\n\nAutomat typu Moore je šestice MO={S,I,δ,0,lambda,δ}. Změna na vstupu se u něj projeví na výstupu až v následujícím stavu. Výstupní funkce jsou tedy funkcemi pouze vnitřního stavu. Jeho obdobou je Mealyho automat.\n\nVyplním výstupní funkce X1 a X2 Mealyho podle výstupní funkce X Moore cílového stavu\n\n\n"}
{"id": "241721", "url": "https://cs.wikipedia.org/wiki?curid=241721", "title": "JUnit", "text": "JUnit\n\nJUnit je framework pro jednotkové testy psaný v programovacím jazyce Java. Na jeho vývoji se podíleli vývojáři – Kent Beck a Erich Gamma. JUnit je pravděpodobně nejúspěšnější z rodiny xUnit frameworků, kterou odstartoval Kent Beck se svým SUnit pro Smalltalk.\n\nJednotkové testy jsou základním kamenem vývojových technik test-driven development a Extrémního programování a má se za to, že právě JUnit stojí za vznikem těchto programovacích technik. JUnit byl později portován na mnoho dalších jazyků, např. C# (NUnit), Python (PyUnit), Fortran (fUnit), Perl (Test::Class a Test::Unit) a C++ (CPPUnit). Tato rodina frameworků pro jednotkové testy byla pojmenována xUnit.\n\nMějme třídu codice_1 ve které máme některé operace (sčítání a dělení). Pro tuto třídu jsou níže uvedeny JUnit testy pro verze 3.8, 4 a 5.\n\nTento unittest kontroluje správnost sčítání a návrat chybové hodnoty při dělení nulou.\n\nTento test má stejnou funkcionalitu jako verze 3.8, jeho zápis však nevyžaduje, aby testovací metody začínaly předponou „test“.\nSyntaxe využívá novinek jazyka Java5 a novějších.\n\nTento test vychází z příkladu k verzi 4 s těmito rozdíly (pro JUnit 5):\nVětšina nových verzí vývojových prostředí má integrovanou podporu pro spouštění JUnit testů, je ale možné testy spustit i zvlášť a to buď s textovým nebo grafickým výstupem nebo přímo v programu pomocí příslušných tříd frameworku JUnit.\n\n"}
{"id": "241730", "url": "https://cs.wikipedia.org/wiki?curid=241730", "title": "Garður", "text": "Garður\n\nGarður je rybářské město a zároveň obec na jihozápadě Islandu, na poloostrově Reykjanes. Město leží 10 kilometrů severně od Keflavíku. 1. ledna 2011 zde žilo 1452 obyvatel.\n\nZeměpisné souřadnice jsou 64°05' severní šířky a 22°39' západní délky.\n"}
{"id": "241732", "url": "https://cs.wikipedia.org/wiki?curid=241732", "title": "Þorlákshöfn", "text": "Þorlákshöfn\n\nÞorlákshöfn je rybářské město na jihozápadě Islandu, v obci Ölfus. Ve městě žije asi 1 500 obyvatel. Z přístavu je pravidelné lodní spojení k souostroví Vestmannaeyjar.\n\n"}
{"id": "241733", "url": "https://cs.wikipedia.org/wiki?curid=241733", "title": "Radovan Kuchař", "text": "Radovan Kuchař\n\nRadovan Kuchař (22. října 1928, Turnov – 30. dubna 2012, Hrubá Skála) byl český horolezec, který v 50. a 60. letech 20. století patřil mezi světovou špičku.\n\nZačal lézt ve 40. letech 20. století na Hruboskalsku. Po roce 1945 poprvé navštívil Vysoké Tatry. Kromě velkého množství výstupů na pískovcových věžích v Českém ráji a v rámci přípravy na velehory také ve Vysokých Tatrách, kde se podílel na zimním přechodu hlavního hřebene, uskutečnil hodnotné výstupy v Alpách, pověstnými stěnami, jako severní stěna Grands Charmoz (1956), západní a severní stěna Petit Dru (1957), \"Hruška\" ve východní stěně Mont Blancu (1959) a Walkerův pilíř Grandes Jorasses, severní stěny Matterhornu, Eigeru a Cimy Grande (1961). Jeho výstup na Eiger severní stěnou velice krásným způsobem ztvárnil v jedné ze svých povídek Ota Pavel.\n\nVýznamné výstupy a prvovýstupy vykonal také na Kavkaze – první opakování Chergianiho cesty na Donguz Orun s novou variantou a první opakování výstupu na Nakra Tau doplnil prvovýstup na tento vrchol: \"Severní stěna středem\" (Karel Cerman, Oldřich Kopal, Radovan Kuchař, 1959). Vynikajícího výkonu dosáhl s Oldřichem Kopalem na pětitisícovce Dychtau. Abalakovovu cestu, kterou lezl tým Vitalije Abalakova týden, zdolali jen s jedním bivakem. V roce 1965 se účastnil 1. československé expedice do Hindúkuše korunované prvovýstupem na šestitisícovou Uparisínu.\n\nMezi jeho nejčastější lezecké partnery patřili Karel Cerman, Oldřich Kopal, v Alpách také Zdeno Zibrín ze Slovenska. O svých výstupech napsal knihu \"10 velkých stěn\".\n\nPo pádu v roce 1966 na věži Barberina (po ulomení chytu) v Příhrazech v Českém ráji utrpěl špatně léčitelný úraz kotníku (4 operace). Tím bylo ukončeno období jeho špičkových výstupů. Mezi jeho následující „horolezecké“ počiny patří ještě vyvěšení černého praporu na obtížně přístupnou věž Liberecké radnice po invazi vojsk Varšavské smlouvy (21. srpna 1968), tím bylo ukončeno období jeho výjezdů za hranice socialistických zemí.\n\nZa komunistického Československa oceněn titulem zasloužilý mistr sportu, členem reprezentačního družstva 1951 až 1966. Byl čestným členem Českého horolezeckého svazu, v roce 2000 byl vyhlášen horolezcem 20. století České republiky.\n\nV registrech svazků StB byl vedený jako důvěrník pod krycím jménem \"Josef\".\n\n\n\n\n\n\n\n"}
{"id": "241735", "url": "https://cs.wikipedia.org/wiki?curid=241735", "title": "Neskaupstaður", "text": "Neskaupstaður\n\nNeskaupstaður je rybářské město v Asturlandu, Východním regionu Islandu. V roce 2016 zde žilo 1481 obyvatel. Neskaupstaður je od roku 1998 součástí samosprávné obce Fjarðabyggð.\n\nNeskaupstaður byl založen v roce 1892 jako rybářské městečko na pobřeží Norðfjörðuru na místě farmy, zvané \"Nes\". Ve 20. století se městu začalo přezdívat \"Litla-Moskva\" (\"Malá Moskva\") kvůli převažující socialistické politické orientaci obyvatel.\n\nNeskaupstaður je obklopen až 1000 metrů vysokými horskými vrcholy se strmými srázy. Do Neskaupstaðuru sice vede odbočka z islandské okružní silnice č. 92, avšak zejména v zimních měsících bývalo město obtížně dostupné. V letech 1972 - 1977 zde byl vybudován silniční tunel \"Oddskar\", avšak ten kvůli své vysoké poloze a ohrožení závějemi a lavinami přestal plnit svůj účel, což vzhledem k tomu, že v Neskaupstaðuru je spádová nemocnice a škola a také místní hliníkárna, kam dojíždějí zaměstnanci, představovalo značné komplikace. \n\nZakázku na proražení nového tunelu v hodnotě cca 1,5 miliardy korun získala česká společnost Metrostav. Ražba 7 908 metrů dlouhého tunelu na odbočce z Eskifjörðuru do Neskaupstaðuru, která probíhala v mimořádně obtížných geologických a klimatických podmínkách, byla zahájena v listopadu 2013 a dokončena v září roku 2015. Následující dva roky zde ještě místní firmy prováděly dokončovací práce. Tunel, zvaný \"Norðfjarðargöng\", byl za účasti islandského ministra dopravy Jóna Gunarsona, velvyslance České republiky v Norsku Jaroslava Knota a představitelů jednotlivých organizací a firem slavnostně uveden do provozu v sobotu 11. listopadu 2017.\n\nPři vyhodnocení 26. ročníku architektonické soutěže Stavba roku, které se konalo v Praze dne 3. října 2018, získal tunel Nordfjördur prestižní titul \"Zahraniční stavba roku 2018\".\n\n"}
{"id": "241736", "url": "https://cs.wikipedia.org/wiki?curid=241736", "title": "Tárá", "text": "Tárá\n\nTárá, též Tára (v dévanágarí तारा; tibetsky \"Dölma\" [\"sGrol-ma\"]), je ženským bódhisattvou, který ztělesňuje ženský aspekt (mateřského) soucítění. Je jedním z nejoblíbenějších bódhisattvů v tibetském buddhismu a vadžrajáně. Podle legendy povstala ze slzy bódhisattvy Avalókitéšvary, kterou uronil, když viděl všechno utrpení světa. Doslova její jméno znamená „Vysvoboditelka“.\n\nNa Táru je často pohlíženo jako na bytost, která lidem může pomoci před hrozícím nebezpečím. Podobně jako Avalókitéšvara je Tárá v tibetském buddhismu známá jako zachránkyně, která se objeví v okamžiku, kdy oddaný vyznavač vysloví její matnru \"óm táre tuttáré turé sváhá\". Také pomáhá odstraňovat překážky na cestě k probuzení. Nejrůznější písemné záznamy se zmiňují o dalších schopnostech jako zejména přemáhání duchů a démonů, léčení nemocí a zdolávání všech možných druhů překážek. Podle okolností se může projevit v pokojné nebo hněvivé podobě a její moc překračuje ovládnutí těchto světských obav a sahá až do nebí a pekel.\n\nTárá má mnoho podob, nejčastěji se vyskytuje jako Bílá Tárá a Zelená Tárá. \"Zelená Tárá\" představuje aktivní, energetickou stránku soucítění a je národní ochránkyní Tibetu. \"Bílá Tárá\" naopak ztělesňuje plodný, mateřský aspekt soucítění.\n\nTárá byla původně hinduistické božstvo a do buddhismu vstoupila až dlouho poté, co se objevila v hinduistické mytologii. Zde vystupuje jako manželka Brhaspatiho, učitele bohů. Když ji unesl sluneční bůh Sóma, aby z ní učinil svou milenku, samotný Brahmá se ho snažil přesvědčit, aby Táru navrátil jejímu manželi. Teprve před hrozbou ničivého boje se Sóma uvolil Táru vydat zpět.\nPřesné datum, kdy se Tárá započala objevovat v buddhistické mytologii a kdy se započal rozrůstat její kult, není známo. Čínský poutník Süan-cang, který v první polovině 7. století putoval severní Indií, se zmiňuje o ženské soše Táry, která stála hned vedle Avalókitéšvary v jednom z buddhistických klášterů, které navštívil. Z toho vyplývá, že Tářin kult jakožto buddhistického božstva zapustil v Indii své kořeny nejpozději v 7. století. Buddhistických legend o tom, jak se Tárá zrodila, je více. V základě se však neliší – Tárá je emanací Avalókitéšvary a zrodila se z jeho slzy. Jedna z verzí praví, že když Avalókitéšvara sledoval kolo samsáry, uronil slzu, ze které se Tárá zrodila. Jiná legenda vypráví o tom, že když Avalókitéšvara sledoval kolo samsáry, rozplakal se a z jeho slz se stalo jezero. Když rozkvetl první lotos, který na jezeře vyrostl, z jeho květu vyšla Tárá.\n\nKult Táry byl v Tibetu rozšířen v 11. století především zásluhou Atíši. V náboženském životě Tibetu dodnes Tárá zastává významnou roli. Reprezentuje podstatu láskyplné zbožnosti, která je základem každé náboženské praxe, od nejjednoduššího aktu uctívání (púdžá) až po hluboké meditace. Je proto nejpopulárnější, nejpřístupnější a nejpřitažlivější postavou tibetského pantheonu buddhů a bódhisattvů. „Sjednocuje v sobě všechny lidské i božské vlastnosti madοnny, její mateřská láska objímá vše živé. Rozšiřuje svou laskavou péčí na dobré i zlé, moudré i pošetilé, jako slunce září na hříšníky stejně jako na světce.“\n\nV tibetštině se proto označuje jako \"dam-cchig-sgrol-ma\" (\"Věrná Dölma\"). Je ztělesněním víry a oddanosti (tib. dam-cchig, skt. bhakti), která se rodí z lásky a je posilována slibem bódhisattvy osvobodit všechny živé bytosti. \"Dam-cchig\" znamená doslovně „tajný či svatý slib“. V mystickém jazyce tanter je to síla, která se rodí takovým slibem víry a úplným sebevzdáním. Je to věrnost, „která hory přenáší“, je to moudrost srdce.\n\nRůzných druhů ikonografických zobrazení Táry je až 21. Vzájemně se odlišují především barvou, dále atributy a držením těla, hněvivou či přívětivou podobou. Nejčastěji se Tára zpodobňuje v zelené (\"Zelená Tárá\") či bílé barvě (\"Bílá Tára\"), avšak výjimkou nejsou ani modrá, červená či dokonce černá zobrazení. Díky těmto skutečnostem vzniklo poměrně velké množství nejrůznějších kombinací, jak je možno Táru vyobrazit. Většina vyobrazení, bez ohledu na to, jaké jsou barvy či jaké třímají atributy, jsou v podobě mladé dívky.\n\nV levé ruce Tárá obvykle třímá stonek lotosu, jehož zpravidla modrý květ utpala jí vyrůstá u levého ramene. Pravou ruku má většinou položenou na pravém koleně s dlaní a okem směřujícím směrem ven. Toto gesto je tzv. \"gesto nejvyšší štědrosti\" (v sanskrtu \"varada mudra\"; tibetsky \"čhogčhingji čhaggja\") a je velmi častým gestem (\"mudrou\") pokojných buddhistických božstev. Levá ruka třímající lotos v drtivé většině případů bývá nastavena v \"gestu poskytování buddhistické útočiště\" (v sanskrtu \"šaranagamana mudra\"; tibetsky \"kjabčhingji čhaggja\"). Toto gesto symbolizuje jak nauku, tak Tři klenoty.\n\nČastým jevem bývá vyobrazení Zelené a Bílé Táry po stranách Avalókitéšvary. K nejznámějším a nejdůležitějším vyobrazením Táry patří dvě bronzové sochy nalezené Srí Lance, které jsou v současné době uloženy v Britském muzeu. Větší ze soch, jejíž počátky sahají do 7. – 8. století, pravděpodobně uchovávala ve svém vysokém účesu sošku buddhy. Jelikož Tárá není uctívána v théravádě, která je na Srí Lance rozšířena již od 3. století př. n. l., jsou tyto sochy dokladem skutečnosti, že ve 7. století sem pronikla také mahájána. Mahájánový buddhismus na Srí Lance zanikl v době vlády krále Parákrama Báhu (1153 – 1186).\n\nZelená Tárá (v sanskrtu \"Śjámatárá\"; \"śjáma\" označuje zelenou, modrou či tmavou barvu) je většinou zobrazována v sedě. Levou nohu mívá v lotosové pozici,což označuje dokonalý stav bódhi, avšak druhou má většinou pokrčenou do polohy, jakoby chtěla vstát, což symbolizuje její aktivnost v samsáře a díky tomu připravenost kdykoliv pomoci všem cítícím bytostem. Její častá vyobrazení jsou v hněvivé podobě, avšak to nic nemění na tom, že vystupuje jako „zachránkyně“ a „vysvoboditelka“.\n\nBílá Tárá (v sanskrtu \"Sitatárá\", přičemž \"site\" značí bílou barvu) je hlavním bódhisattvou z tzv. „lotosové rodiny“, tedy z okruhů buddhů a bódhisattvů, kteří jsou úzce spjati s lotosem. Obvykle mívá dvě nebo sedm očí. Pokud jich má sedm, tak podobně jako jiní bódhisattvové má další oko uprostřed čela a po jednom oku na každé dlani a chodidlu. Toto množství očí má představovat skutečnost, že Tárá vše vidí a je kdykoliv připravena pomoci všem cítícím bytostem v koloběhu samsáry. Jako mnoho ostatních bódhisattvů, i Bílá Tárá je většinou zobrazována v sedě v lotosové pozici.\n\nNásledující výčet ukazuje další, známější formy zobrazování Táry:\n\n\nV 7. století, za dob tibetského krále Söngcana Gampa, který je pokládán za inkarnaci Čänraziga (tibetská podoba Avalókitéšvary), na sebe vzala Tárá podobu princezny. Provdala se za Gämpä a začala šířit Buddhovu nauku. V 8. století se zjevila jako Ješe Cchogjal, manželka Thisong Decäna a důvěrnice Padmasambhavy. Stala se i ochranným božstvem Atíši a poradila mu, aby se vydal do Tibetu.\n\nJakmile na zem sestoupí Maitréja, buddha příštího věku, v jeho průvodu bude i Tárá.\n\n"}
{"id": "241738", "url": "https://cs.wikipedia.org/wiki?curid=241738", "title": "Siglufjörður", "text": "Siglufjörður\n\nSiglufjörður je malé rybářské město na severu Islandu, ležící ve stejnojmenném fjordu nedaleko severního polárního kruhu. V minulosti bylo významným střediskem zpracování sleďů. Žije zde 1 206 obyvatel (2011).\n\nNejvětšího rozmachu a počtu obyvatel dosáhl Siglufjörður v 40. a 50. letech 20. století, kdy zde žilo kolem 3 000 lidí, a to díky rozvinutému sleďovému průmyslu; rybářský průmysl zůstal hlavním hospodářským odvětvím až do současnosti. V roce 1994 bylo v místním přístavišti otevřeno muzeum, jež ve třech expozicích mapuje vztah města a zpracování sleďů.\n\nVe městě se každoročně koná folkový hudební festival.\n\nV roce 1940 byla rozšířena stezka pro koně skrz průsmyk Siglufjarðarskarð západně od Siglufjörðuru. Ač byla sjízdná jen v létě, zajistila silniční spojení se zbytkem země. Dodnes jde s 630 m n. m. o nejvýše položenou horskou silnici na Islandu.\n\nV roce 1967 byl dokončen tunel Strákagöng, jenž zabezpečil celoroční spojení s okolím. V roce 2010 byla otevřena dvojice tunelů Héðinsfjarðargöng zajišťujících spojení s městem Ólafsfjörður, s nímž Siglufjörður již v roce 2006 vytvořil společnou obec Fjallabyggð.\n\nU Siglufjörðuru se nachází i malé letiště, je ale využíváno pouze pro privátní lety.\n\n"}
{"id": "241744", "url": "https://cs.wikipedia.org/wiki?curid=241744", "title": "Aquacentrum Šutka", "text": "Aquacentrum Šutka\n\nAquacentrum Šutka je plavecký areál v části katastrálního území Troja spadající do městské části Praha 8. Výstavba započala už roku 1987, poté však byla pozastavena a areál byl otevřen až roku 2012.\n\nVýstavba tohoto krytého plaveckého bazénu poblíž autobusové zastávky Čimický háj započala už v roce 1987. Byla pozastavena po sametové revoluci v roce 1989, když v rámci restitucí podal soukromý vlastník žádost o navrácení příslušných pozemků. Soud trval řadu let a pozemky byly nakonec rozhodnutím soudu soukromému majiteli vráceny. V roce 2001 rozhodl pražský magistrát pozemky vykoupit, avšak vzhledem k vysoké ceně za dostavbu bylo o dostavbě definitivně rozhodnuto teprve roku 2007.\n\nDostavba bazénu začala v listopadu 2010. Podle plánu měl být bazén dokončen v prosinci 2011. Dokončení však bylo o rok odloženo a areál byl otevřen v prosinci 2012.\n\nPodle provozovatele je centrum jedním z nejmodernějších plaveckých areálů v Česku. Celý areál je plně bezbariérový. Obsahuje aquapark s dvěma velkými tobogány (73 m a 74 m), třemi skluzavkami, divokou řekou s vlnobitím, vodopádem, vířivkou, relaxačním bazénem, brouzdalištěm, venkovní terasou, saunami, parními lázněmi a bazénem dlouhým 50 m, vyhovujícím standardům plaveckých soutěží, takže se zde může pořádat i mistrovství světa. V celém areálu není cítit chlór, protože bazén využívá nejnovějších technologií na úpravu vody UV lampami a chlór tak je ve vodě obsažen minimálně.\n\nKe vstupnému na hodinu se navíc počítá i 20 minut na převléknutí. Návštěvníci jsou vybavování elektronickými náramky, které umožňují vstup do areálu, zamykat a odemykat šatní skříňky a hlídané skříňky na cennosti.\n\n"}
{"id": "241747", "url": "https://cs.wikipedia.org/wiki?curid=241747", "title": "Malacky", "text": "Malacky\n\nMalacky ( \"Malatzka\", \"Malacka\") jsou slovenské okresní město v Bratislavském kraji, v jižní části Záhorské nížiny, na řece Malina, 35 km severozápadně od Bratislavy a 10 km od rakouských hranic. Žije zde  obyvatel\n\nPrvní písemná zmínka o městě pochází z roku 1206.\n\nMěsto má 11 městských částí: Mestečko, Riadok, Na Aleji, Dolný Koniec, Domky, Padzelek, Juh, Naftárska štvrť, Mravenisko, Vinohrádok a Táborisko.\n\n\n\n\n"}
{"id": "241748", "url": "https://cs.wikipedia.org/wiki?curid=241748", "title": "Mistrovství světa v ragby 2003", "text": "Mistrovství světa v ragby 2003\n\n5. mistrovství světa v ragby (\"Rugby World Cup 2003\") se uskutečnilo ve dnech 10. října až 22. listopadu 2003 v Austrálii. Mistrem světa se stal celek Anglie. Kvalifikace na MS se zúčastnilo celkem 79 týmů, dalších osm se šampionátu zúčastnilo na základě výsledků z předchozího mistrovství světa.\n\n"}
{"id": "241749", "url": "https://cs.wikipedia.org/wiki?curid=241749", "title": "Jack Schaefer", "text": "Jack Schaefer\n\nJack Warner Schaefer (19. listopadu 1907, Cleveland, Ohio, USA – 24. ledna 1991, Santa Fe, Nové Mexiko, USA) byl americký novinář, publicista a spisovatel westernů.\n\nNarodil se roku 1907 v Clevelandu v Ohiu v rodině advokáta. Vzdělání získal na \"Oberlin College\", kterou dokončil roku 1929 a v letech 1929-1930 studoval na Columbijské univerzitě v New Yorku, kterou však pro neshody týkající se tématu jeho závěrečné práce nedokončil. Poté začal pracovat jako reportér pro \"The United Press\" v New Havenu v Connecticutu a byl redaktorem několika divadelních a filmových časopisů.\n\nJako novinář působil téměř dvacet let, dokud roku 1949 nevydal svou prvotinu, a zároveň své nejslavnější dílo, román \"Shane\" (česky též jako \"Muž z neznáma\"), zachovávající sice klasické schéma westernového příběhu, ale bez falešné romantiky, sentimentálních citových výlevů a nepravděpodobných pistolnických přestřelek. Ve stejném duchu napsal i své další úspěšné knihy, zejména román \"Monte Walsh\" (1963, česky jako \"Muž se srdcem kovboje\"), které se vyznačují faktografickou informovaností, opřenou o studium historických pramenů, i realistickou psychologií jednajících postav. \n\nZa své dílo obdržel několik ocenění. V roce 1975 získal \"Western Literature Association Distinguished Achievement Award\" a roku 1985 byl \"Shane\" prohlášen organizací \"The Western Writers of America\" za nejlepší westernový román všech dob.\n\nZemřel roku 1991 v Santa Fé v Novém Mexiku, kam se přestěhoval v polovině padesátých let.\n\n\n\n\n"}
{"id": "241750", "url": "https://cs.wikipedia.org/wiki?curid=241750", "title": "Jarama", "text": "Jarama\n\nJarama ( ) je řeka v centrální části Španělska. Její délka činí 190 km. Povodí má rozlohu 11 000 km².\n\nPramení v Kastilském pohoří ve skupině Sierra de Guadarrama. Je pravým přítokem Taja.\n\nPrůměrný dlouhodobý průtok činí přibližně 50 m³/s. Nejvyšší vodnosti dosahuje v zimě.\n\nV povodí řeky byly vybudovány přehradní nádrže. Voda se využívá na zavlažování.\n"}
{"id": "241752", "url": "https://cs.wikipedia.org/wiki?curid=241752", "title": "Astra", "text": "Astra\n\nAstra může mít více významů:\n\n"}
{"id": "241756", "url": "https://cs.wikipedia.org/wiki?curid=241756", "title": "Handlová", "text": "Handlová\n\nHandlová ( \"Krickerhau\", \"Nyitrabánya\") je slovenské město v okrese Prievidza v Trenčínském kraji asi 10 km východně od Prievidze na úpatí Vtáčniku. Žije zde  obyvatel.\n\nPrvní písemná zmínka o městě pochází z roku 1376. Ve městě je římskokatolický kostel svaté Kateřiny Alexandrijské z 14. století.\n\nHandlová leží na západním Slovensku. Administrativně spadá do Trenčanského kraje, okresu Prievidza. Je třetím největším městem regionu Horní Nitra.\n\nMěsto je obklopeno pohořími Vtáčnik, Žiar a Kremnické vrchy. Jeho území je situováno ve východní části Hornonitrianské kotliny, centrální část města tvoří Handlovská kotlina, jihozápadní část třetihorní sopečné pohoří Vtáčnik a z východu přiléhají třetihorní sopečné Kremnické vrchy\n\nZ chráněných území a částí přírody horního Ponitří se v mikroregionu Handlová nachází přírodní rezervace Biely kameň, nacházející se v katastrálním území Handlová část Nová Lehota a chráněné stromy tis červený (Taxus baccata L.) a sekvojovec mamutí (\"Sequoiadendron giganteum\" Lindl.), rostoucí v k. ú. Nová Lehota před místní farou.\n\nMěstem protéká řeka Handlovka s přítoky \"Mlynský\", \"Pstruhársky\" a \"Račí potok\". Handlovka se vlévá do řeky Nitry.\n\nNa celém území převládá podhorská a horská karpatská fauna a flóra, teplomilné druhy se vyskytují jen sporadicky na jižně exponovaných úpatích pohoří Žiar a Vtáčnik.\n\nHandlová leží asi 16 km východně od Prievidzy a 21 km severně od Žiaru nad Hronem.\n\n\nNárodnostní složení podle sčítání lidu v roce 2001:\n\nObyvatelstvo dle vyznání:\n\n\n\nPo městě je pojmenován impaktní kráter v sopečné oblasti Tempe Terra na Marsu.\n\n\n"}
{"id": "241760", "url": "https://cs.wikipedia.org/wiki?curid=241760", "title": "Zubní můstek", "text": "Zubní můstek\n\nZubní můstek je částečnou náhradou chrupu. Zubní můstek je upevněn pomocí kovových korunek, nebo jiným zařízením na okolních zdravých zubech. Zubní můstky se zhotovují v těch případech, kdy je nutné nahradit jeden nebo více chybějících zubů a nelze to udělat pomocí implantátu.\n\nMůstky jsou protetickými výrobky, kterými stomatolog řeší náhradu jednoho až čtyř chybějících zubů. V případě jejich ztráty je důležité vyplnit mezeru po chybějícím zubu co nejdříve. Argumentem pro takové počínání není pouze estetické hledisko, ale je třeba vzít v úvahu také skutečnost, že po ztrátě zubu dochází k putování sousedních zubů do vzniklé mezery a také zuby v protější čelisti hledají oporu, vychylují se a povylézají. Následkem všech těchto změn dochází k poruchám skusu a k nevratnému porušení poměrů v ústech.\nK zubnímu můstku přistupuje zubař v případě, že jste přišli o celý zub nebo jej máte poškozený do té míry, že už by nebyl schopen unést korunku. Tehdy zubař ubrousí dva sousední zuby, na ty pak nasadí korunky, které nesou kompletní umělý zub.\n\nStandardní můstek má hned dva nedostatky:\n\nNový fixní můstek představuje pro pacienta 2 – 3 návštěvy stomatologické ordinace. Před vlastním zhotovením můstku je nejprve nutné určit, které zuby jsou schopné nést konstrukci můstku a přenášet žvýkací tlak (nazývají se pilíře). Nekvalitní zuby je někdy nutné vytrhnout, pilíře v případě potřeby endodonticky ošetřit nebo opatřit výplněmi .\n\nTypy můstků z hlediska použitého materiálu jsou shodné s typy korunkovými náhradami – fasetované kompozitem, fasetované keramikou, celokeramické a provizorní pryskyřičné můstky. Dnes velmi upřednostňovaným materiálem je celokeramika, která na rozdíl od svého kovokeramického předchůdce splňuje vyšší estetické a hygienické nároky.\n\nŘešením mezery po vypadlém zubu může být ve vhodných případech tzv. inlay můstek. Jedná se o celokeramickou práci, která se podobně jako klasický můstek, zhotovuje v laboratoři na sádrovém modelu. Nosná část konstrukce je vybroušena za pomoci počítače z vysoce pevné zirkonoxidové keramiky, který oproti běžnému kovovému jádru můstku zcela přirozeně propouští světlo, ale její pevnost je přitom stejná. Konstrukce sestává ze základu nahrazovaného zubu a ze dvou malých výplní, které zapadnou do připravených jamek na sousedních zubech. Sousední zuby není tedy potřeba drasticky obrušovat – do každého se vybrousí jen drobná jamky, do které přesně zapadne „křidélko“ prostředního zubu. Povrch konstrukce zubní technik pokryje estetickou fasetovací keramikou. Lékař finální práci nejprve vyzkouší a poté jí do korunek sousedních zubů vlepí..\n\nČím lépe se o můstky budete starat, tím déle vám budou dobře sloužit. Zuby nesoucí můstek jsou i nadále náchylné ke vzniku zubního kazu v oblasti krčku, kde je umístěn okraj korunky. Zároveň se v případě zanedbávání ústní hygieny může rozvinout zánět dásní. Rizikovým místem můstku je zejména oblast dásně pod mezičlenem. Zde je dokonalá mezizubní hygiena naprosto nezbytná.\n\n"}
{"id": "241763", "url": "https://cs.wikipedia.org/wiki?curid=241763", "title": "Operace Blau", "text": "Operace Blau\n\nOperace Blau byl krycí název německé ofenzívy v době druhé světové války v roku 1942.\n\nOperace se účastnila Skupina armád Jih, která byla později rozdělena na Skupinu armád A směřující na Kavkaz a Skupinu armád B směřující na Stalingrad. Od podzimu se plánovalo ze spojeneckých vojsk u Skupiny armád B, vytvořit další Skupinu armád Don, ta ale vznikla až v listopadu během bitvy u Stalingradu.\n\nHlavním cílem operace bylo zničení jižní části sovětských vojsk a obsazení kavkazských ropných polí v oblasti Baku, později byla operace rozšířena o dosažení Volhy v oblasti Stalingradu a zastavení tamější vodní cesty. I u této operace se zdálo, že probíhá ve stylu Blitzkrieg, ale německý Wehrmacht trpěl nedostatkem posil. Některé jeho divize měly pouze 50 % stavu jednotek.\nNa německé straně se operace účastnilo velké množství spojeneckých vojáků (jedna maďarská armáda, dvě rumunské armády a jedna italská armáda), které byly vyčleněny na méně důležitá místa fronty u skupiny armád B.\nDne 28. června zahájili Němci a jejich spojenci útok. Sovětské jednotky, po rychlém ústupu, který se změnil v úprk, musely byt zastavovány takzvanými zadržovacími oddíly, které jich nechaly mnoho popravit. Po ústupu se ale na břehu Donu zakopaly 62. a 64. sovětská armáda a držely se zde celý měsíc. Po vyčištění tohoto prostoru postoupili Němci na 60 kilometrů od Stalingradu a tanková armáda Hermanna Hotha byla zastavena až palbou kaťuší. Němci se nakonec ke Stalingradu dostali a jeho dobytí bylo svěřeno 6. armádě Friedricha Pauluse a 4. tankové armádě Hermanna Hotha.\n\nNěmci dokázali dobýt téměř 4/5 města, ale v listopadu podnikli sověti protiofenzívu s krycím názvem Uran a udeřili na obě křídla 6. armády, kterou tvořily rumunské armády. I přesto že Rumuni bojovali statečně, Sověti prorazili a hrozilo obklíčení celé 6. armády (cca 300 000 vojáků).\n\nNěmecké nejvyšší velení chtělo podniknout kroky, aby se Paulus nedostal do obklíčení, ale Hitler to s pomocí Göringa zamítl. Pro obklíčené německé vojáky však nedokázala Luftwaffe splnit svůj slib, že bude denně dodávat přes 300 tun zásob. Reálných se nakonec ukázalo pouze 150 tun. Polní maršál Paulus naléhal na Hitlera, aby mu povolil probít se z obklíčení, přece jen měl Paulus k dispozici přes 25 divizí, ale Hitler to odmítl, s tím že pomoc přijde zvenku.\n\n6. armádu se nepodařilo vysvobodit, a tak 31. ledna 1943 polní maršál Paulus kapituloval. Odhaduje se že Němci přišli při ofenzívě o 250 000 vojáků, kteří buď padli, nebo byli zajati.\n\nSkupina armád Jih – Fedor von Bock do 13. července 1942, v červenci se Sk. armád Jih rozdělila na Sk. armád A a Sk. armád B.\n\nSkupina armád A – Wilhelm List, od 12. září Adolf Hitler, od 22. listopadu 1942 Ewald von Kleist\nSkupina armád B – Maximilian von Weichs\n\nBrjanský Front – Filipp Ivanovič Golikov, v červenci krátce Nikandr Jevlampijevič Čibisov a ještě ten měsíc jej střídá Konstantin Konstantinovič Rokossovskij a od září Max Andrejevič Rejtěr.\nJihozápadní Front – Semjon Konstantinovič Timošenko, od 12. července přejmenováno na Stalingradský Front Vasilij Nikolajevič Gordov a od srpna Andrej Ivanovič Jerjomenko\nJižní Front – Rodion Jakovlevič Malinovskij, od července ?\nSeverokavkazský Front – Semjon Michajlovič Buďonnyj\nZakavkazský Front – Ivan Vladimirovič Ťuleněv\n\n"}
{"id": "241764", "url": "https://cs.wikipedia.org/wiki?curid=241764", "title": "Kšitigarbha", "text": "Kšitigarbha\n\nKšitigarbha je bódhisattva, který je uctíván jako ochránce pocestných, žen a dětí, zachránce z pekelných světů a průvodce dětí v posmrtných říších. V Japonsku je znám pod jménem Džizó a v Číně jako Ti-cchang.\n\nJeho jméno bývá překládáno jako „lůno země“, popřípadě se Kšitambharovi říká „zemní bódhisattva“. V Číně patří Ti-chang mezi čtyři velké bódhisattvy (Ti-cchang, Maňdžušrí, Samantabhadra, Kuan-jin).\n\nObvykle je zobrazován s oholenou hlavou a v mnišském hábitu. V levé ruce obyčejně drží \"čintámani\", klenot splňující přání. V pravé ruce třímá hůl se šesti kruhy. Každý kruh připomíná jeden z šesti světů (\"gati\"), kde Kšitambhara pomáhá živoucím bytostem.\n\nV Číně se ikonografie mírně liší. Na mnišské holi má připevněno šest zvonků, které dokáží otevřít brány pekla. Občasně bývá zobrazován v sedě, sedící na lotosovém trůně.\n\nPo legalizaci potratů v roce 1948 se v Japonsku začaly provádět buddhistické obřady za nenarozené děti, a jelikož bývá Džizó uctíván jako jejich ochránce, lze často poznat místa, kde se provádějí tyto obřady, podle Džizóových soch. Po celém území Japonska tak lze najít u buddhistických chrámů řady stejných soch Džizóa, které jsou oblečeny do pletených svetrů a čepic.\n\nJedna z legend praví, že v Japonsku žili kdysi manželé, kteří byli velmi chudí. Když přišla zima, chtěli si na střechu pořídit nový rákos. Žena dala muži vlastnoručně utkanou látku, aby ji prodal. Když ji nikdo nekoupil, muž se smutně vracel domů. Cestou potkal prodavače klobouků, se kterým vyměnil látku za pět klobouků. Začalo sněžit. Když šel dále, spatřil šest soch bódhisattvy Džizóa, jak nehybně stojí. Muž je oprášil od sněhu a každému dal na hlavu klobouk. Na posledního už klobouk nezbyl, proto mu muž daroval svůj vlastní. Když se vrátil domů, šel se ženou spát. Ráno někdo zaklepal na dveře a když manželé otevřeli, spatřili hrnec plný zlata a v dálce šest postav, jak sestupují z kopce.\n\n\n"}
{"id": "241770", "url": "https://cs.wikipedia.org/wiki?curid=241770", "title": "Abrahám (okres Galanta)", "text": "Abrahám (okres Galanta)\n\nAbrahám je obec na Slovensku v okresu Galanta.\n\nObec leží na jihovýchodním okraji Trnavské pahorkatiny. Celou oblast je možné charakterizovat jako kulturní step, převážně odlesněnou. Katastrální území tvoří v převážné většině zemědělská půda.\n\nV obci se nachází římskokatolický kostel patriarchy Abraháma z roku 1782. Archeologické vykopávky dokazují, že území obce bylo osídleno už od pravěku, střídaly se zde kultury od nejstaršího neolitu až po Slovany. První písemná zmínka o obci pochází z 5. března 1231, kdy byl zapsán ve Svatém Abrahámu (Sanktus Abrahám) testament Šebešům, hrabětem z Pezinku a Svatého Jura, na majetku jeho syna Abraháma.\n\nMezi významné rodáky pocházející z této obce patří páter Andrej Čambál, kazatel, literát a misionář. Za svého života působil asi na 300 misích. Znali jej na celém Slovensku, ba dokonce i v Podkarpatské Rusi.\n\n"}
{"id": "241771", "url": "https://cs.wikipedia.org/wiki?curid=241771", "title": "STS-34", "text": "STS-34\n\nSTS-34 byla pátá mise amerického raketoplánu Atlantis. Jejím cílem bylo vypuštění meziplanetární sondy Galileo, která v prosinci 1995 doletěla k Jupiteru a zahájila jeho podrobný výzkum.\n\n\nV závorkách je uvedený dosavadní počet letů do vesmíru včetně této mise.\n\nHlavním užitečným zatížením v nákladovém prostoru Atlantis byla sonda Galileo. Tato kosmická sonda se skládala z atmosférického pouzdra - sondy Probe, družicové (orbitální) části a dvoustupňové urychlovací rakety IUS. Dominantu sondy tvořila rozkládací anténa s průměrem 4,8 metru, která byla uchycena k desetibokému hranolu s elektronikou v družicové části sondy. Tělo sondy dále pokračovalo pohonným úsekem s nádržemi pohonných hmot a sondou Probe. V družicové části sondy se nacházely zdroje elektrické energie, které zabezpečovaly dva radioizotopové generátory. Dále se tu nacházel řídicí systém a pohonný systém: hlavní motor a 12 korekčních motorů. Sonda nesla množství vědeckých přístrojů rozmístěných na pointované plošině a rotující části. Další přístroje nesl sestupový modul Probe. Celková výška sondy bez rakety dosahovala 5,3 metru. S raketou IUS dosahovala sonda délky 11,3 metru a hmotnosti 17,5 tuny.\n\nHned po převozu z Edwards AFB, kde raketoplán naposledy přistál putoval do hangáru OPF (Orbiter Processing Facility). Kromě pravidelné údržby se také demontovaly všechny tři motory SSME, na kterých technici vyměnili množství součástí včetně vysokotlakých kyslíkových čerpadel. Drobnými opravami prošly i motory OMS. Kromě toho raketoplán absolvoval další úpravu nevyhnutelnou pro tuto misi a to instalaci speciálního chladicího okruhu. Tento okruh měl odvádět teplo, které vznikalo při radioaktivním rozpadu plutonia 238 v radioizotopových bateriích RTG, které byly zdrojem elektrické energie sondy Galileo. Kvůli výzkumu aerodynamického namáhání po dobu vzletu bylo do kýlové plochy raketoplánu výjimečně namontováno 10 akcelerometrů. Na orbiteru Atlantis bylo celkově provedeno 34 úprav.\n\n25. srpna 1989 byl v raketové montážní hale VAB raketoplán Atlantis připojen k vnější palivové nádrži ET a k pomocným motorům SRB. Kvůli technické závadě byl převoz na startovací rampu odložen o 24 hodin, takže proběhl až 29. září 1989. Obě části sondy Galileo byly 3. srpna v hale VPF (Vertical Processing Facility) spojeny s urychlovací raketou IUS.\n\nDalší komplikace se vyskytla, když aktivisté bojující za ochranu životního prostředí podali k federálnímu soudu ve Washingtonu protest proti startu sondy Galileo. Obávali se, že v případě havárie raketoplánu či samotné sondy při jejích obletech Země může být atmosféra Země kontaminována vysoce toxickým radioaktivním plutoniem. Pracovníci NASA však možnost úniku radioaktivity vylučovali a 10. října soud námitky definitivně zamítl.\n\nDevět dní před startem se do generátorů sondy zasunuly tablety obsahující oxid plutoničitý. Dříve se nemohly zasunout, protože radioaktivní rozpad produkuje množství tepla, které je nutno z nákladového prostoru raketoplánu odvádět. Start ohrožoval i silný hurikán Hugo, kvůli kterému by bylo nutno dopravit raketoplán z rampy zpět do haly VAB. Hurikán nakonec minul Cape Canaveral přibližně o 300 km. Odpočítávání pokračovalo až do 9. října, kdy se objevila závada na záložním počítači jednoho z hlavních motorů SSME. Z tohoto důvodu muselo být odpočítávání v čase T-19 zastaveno a pokus o start byl z plánovaného 12. října přeložen na 17. října. I tento pokus byl odvolán pro špatné počasí. Atlantisu se nakonec podařilo odstartovat o den později, 18. října v čase 16.53.40 UT, 4 minuty po začátku startovacího okna.\n\nDvě minuty po startu nastala komplikace, protože muselo být odpojeno jedno ze tří turbočerpadel hydrauliky. Přesto byl raketoplán bezpečně naveden na suborbitální dráhu 72 - 291 km, ze které v apogeu po 142-sekundovém zážehu motorů OMS přešel na nízkou oběžnou dráhu. Krátce po navedení na tuto dráhu zjistila posádka přetížení výparníku zaviněné přívodem tepla z radioizotopového generátoru sondy.\n\nAsi dvě hodiny po startu, po otevření dveří nákladového prostoru, zahájily Lucidová a Bakerová prověrku urychlovací rakety IUS a sondy Galileo. Samotné vypouštění se začalo ve 22.37 UT nakloněním celé sestavy do úhlu 29°. Sondu oddělila od raketoplánu Lucidová v čase 23.15.03 UT. Už o jednu minutu později pilot McCulley odmanévroval raketoplán do bezpečné vzdálenosti od sondy. Hodinu po vypuštění sonda zažehla oba stupně své urychlovací rakety a dostala se na meziplanetární dráhu.\n\nPo přechodu raketoplánu Atlantis na dráhu 299 - 334 km zahájila posádka vědecké experimenty a pozorování Země. Z nich bylo velmi významné měření slunečního ultrafialového záření odrážejícího se od atmosféry přístrojem SSBUV (\"Shuttle Solar Backscatter Ultraviolet Instrument\"). Z naměřených údajů bylo možno určit koncentraci ozónu v zemské atmosféře. Kromě toho probíhaly biologické a lékařské experimenty, např. snímkování žilek a tepen na očním pozadí nebo zmražení vzorků semen kapalným dusíkem.\n\nKvůli nepřízni počasí hrozil odklad přistání, dokonce až o čtyři dny. Nakonec se však uskutečnilo v plánovaný den, 23. října, přestože hrozilo odvolání kvůli mlze na základně Edwards AFB. Přistávací manévr se začal 168-sekundovým zážehem motorů OMS nad Indickým oceánem. V čase 16.32 UT raketoplán Atlantis bezpečně přistál na dráze 23 základny Edwards.\n\n"}
{"id": "241776", "url": "https://cs.wikipedia.org/wiki?curid=241776", "title": "Kamýk (hrad)", "text": "Kamýk (hrad)\n\nKamýk je zřícenina gotického hradu v okrese Litoměřice. Zřícenina se nachází na skalnatém čedičovém ostrohu v nadmořské výšce 350 metrů v katastru obce Kamýk u Litoměřic v Českém středohoří. Od roku 1964 je chráněn jako kulturní památka. \n\nSlovo \"kamýk\" je staročeské synonymum pro \"skálu.\" Hrad sám byl postaven někdy počátkem 14. století na pokyn krále Jana Lucemburského Jindřichem Kamýkem z Pokratic). První písemná zmínka o něm pochází z roku 1319, kdy ho král udělil Jindřichovi v léno. Jeho vznik je spojován zejména s vybíráním cla při plavbě po Labi v Litoměřicích a zpočátku hrad patrně sloužil spolu s nedalekým hradem Střekovem jakožto významný opěrný bod tehdejší královské státní moci nad labskou vodní cestou. Majitelé hradu měli manskou povinnost vůči králi.\n\nKamýčtí z Pokratic přesídlili do Pokratic a hrad připadl opět králi, který ho roku 1352 zapsal Zbyňku Zajíci z Hazmburka. Později se v držení hradu vystřídala řada šlechticů. Hrad přežil i bouřlivé období husitských válek, kdy roku 1428 došlo ke zpustošení jeho blízkého okolí. Roku 1428 se hradu lstí zmocnilo spojené vojsko Zikmunda Děčínského z Vartenberka, Jana Smiřického a Zající z Hazmburka, a hrad připadl Mikuláši Zajícovi z Hazmburka, který byl právoplatným majitelem.\n\nRoku 1547 byl hrad opraven a rozšířen. Avšak již v roce 1600 byl opuštěn a v roce 1632 definitivně zpustnul po jeho vydrancování saskými vojsky. Na počátku 19. století navíc ještě podvakrát vyhořel.\n\nHlavní hradní stavbou byla pětiboká obytná věž na vrcholu čedičového suku, který byl opevněn hradbou předhradí. K této hradbě byly při renesanční přestavbě přistavěny obytné budovy, ze kterých se na jižní straně dochovala zeď se zbytky tří částečně dochovaných obdélníkových oken.\n\nKolem hradního vrchu vede modře značená turistická trasa. Zřícenina je volně přístupná po celý rok, ale zejména výstup na nejvyšší skálu není příliš bezpečný. Z vrcholku kopce je krásný výhled po okolí.\n\n\n"}
{"id": "241778", "url": "https://cs.wikipedia.org/wiki?curid=241778", "title": "Bodilis", "text": "Bodilis\n\nBodilis je francouzská obec v departementu Finistère v Bretani.\n\nObec leží 5 kilometrů od Landivisiau a sousedí s obcemi Plougar, Plougourvest, Saint-Servais, Landivisiau, La Roche Maurice a Loc-Enguiner-Ploudiry. Jméno obce vzniklo ze spojení bretonských slov \"bot\" – příbytek a \"iliz\" – kostel.\n\nObec byla součástí historické diecéze Léon.\n\n\"Počet obyvatel\"\n\n"}
{"id": "241779", "url": "https://cs.wikipedia.org/wiki?curid=241779", "title": "Tlumič hluku výstřelu", "text": "Tlumič hluku výstřelu\n\nPři výstřelu dochází uvnitř zbraně k zapálení výbušné směsi. To se projeví náhlou expanzí horkých plynů, které vymetou projektil z hlavně. V okamžiku, kdy projektil opustí hlaveň, dojde k úniku přetlaku do okolí a prudkému zchlazení plynů. To má za následek hlasitý zvuk. V případě pohybu střely nadzvukovou rychlostí je dalším zvukovým efektem tzv. sonický třesk/balistický třesk, vznikající v okamžiku vstupu střely do atmosféry.\n\nDalším efektem, který lze při výstřelu pozorovat, je záblesk hořících plynů.\n\nTlumič je typicky konstruován jako dutý kovový válec. Nejčastěji používanými materiály jsou ocel nebo hliník. Tento válec je rozdělen do několika komor. Počet komor se pohybuje v počtu od čtyř do patnácti. První komora se nazývá \"expanzní\" a je největší - její velikost závisí mimo jiné i na tom, zda je tlumič pevnou či odjimatelnou součásti hlavně. Další komory jsou menší a mají stejnou velikost. Přepážky oddělující jednotlivé komory lze rozdělit na \"bezkontaktní\" a \"kontaktní\".\n\nPřepážky (anglicky baffles) jsou kruhové oddělovače, které rozdělují jednotlivé komory a mají otvor, který je nejméně o 1 mm větší, než je ráže zbraně.\n\nTypickým materiálem jsou nerezová ocel, hliník, titan, v případě malorážky může být použít i plast. Pro samočinnou zbraň se používají materiály s vysokou teplotní odolností, nelze tedy použit hliník.\n\nJednotlivé přepážky jsou od sebe odděleny „mezerníkem“, který zaručuje konstantní vzdálenost. V mnoha případech jsou přepážky vyráběny tak, že je „mezerník“ jejich součástí, a lze je tedy skládat rovnou vedle sebe.\n\nPřepážky (anglicky wipes) jsou kruhové oddělovače obvykle vyrobené z gumy, plastu nebo pěny. Při výstřelu se o ně projektil otírá. Přepážky nemusejí mít vyvrtaný otvor - ten se vytvoří při prvním výstřelu.\n\nZ principu vyplývá, že tento druh tlumiče je účinný jen pro malé množství výstřelů (ne více než pět).\n\nPro zvýšení účinnosti je možné umístit do expanzní komory vložku, která lépe rozptýlí a ochladí unikající plyn.\n\nJako vložka může být užito ocelové vlny (rychle degraduje, vydrží maximálně 10 výstřelů) nebo železné sítě, která vydrží stovky až tisíce výstřelů ze samonabíjecí zbraně. Pro samočinnou zbraň je to pochopitelně méně.\n\nJsou takové, které mají v expanzní komoře malé množství tekutiny (voda, olej, tuk), která pohlcuje tlak a účinněji ochlazuje povýstřelové zplodiny. \n\nPodle použitého druhu kapaliny se mění i účinnost tlumiče.\n\nVoda je velice efektivní, ale protože jsou plyny velice horké, dochází k jejímu odpařování.\n\nMezi ně lze zařadit veškeré předměty, které mohou utlumit výstřel. Tyto tlumiče jsou především charakteristické tím, že je lze použít pouze na jeden až dva výstřely a dochází k jejich nevratné deformaci. Zároveň se málokdy uchycují na zbraň (obvykle je střelec drží před ústím hlavně v ruce). K nejčastějším předmětům tohoto typu patří PET láhev, jejíž hrdlo je nasazeno na hlaveň. Ale je velmi málo účinná cca o 2-7 dB při pouze jedné neupravené láhvi.\n\nZvuk, který vzniká při výstřelu, nelze úplně potlačit. To, že současné tlumiče jsou schopné zredukovat zvuk až na relativně tiché hvízdnutí, je poměrně častá a nereálná představa. Objevuje se ve filmu a v počítačových hrách. Ve skutečnosti dosahuje útlum hluku takových hodnot (10-15 dB), že je výstřel stále dobře slyšitelný.\n\nJak moc je zvuk utlumen, je závislé i na ráži projektilu a jeho rychlosti. Pro účinnost tlumiče hluku je nutno, aby se střela na ústí hlavně pohybovala podzvukovou rychlostí, v opačném případě nelze utlumit balistický třesk vznikající při vstupu střely do okolní atmosféry. Pro tyto účely se vyrábí speciální subsonické střelivo/podzvukové střelivo, některé ráže (.45 ACP) se v zásadě na ústí hlavně pohybují podzvukovou rychlostí, ale toto je dáno délkou hlavně.\n\nPodle zákona o zbraních je tlumič řazen do doplňku zbraní kategorie A. Je tedy zakázaným doplňkem zbraně, který lze vlastnit pouze s udělením výjimky \"Policie ČR\".\n"}
{"id": "241796", "url": "https://cs.wikipedia.org/wiki?curid=241796", "title": "Alexandr I. Bulharský", "text": "Alexandr I. Bulharský\n\nAlexandr Josef, princ Battenberský, ( \"Alexander Joseph Prinz von Battenberg\" 5. dubna 1857, Verona – 23. října 1893 Štýrský Hradec) byl pod jménem Alexandr I. v letech 1879 — 1886 prvním knížetem znovuobnoveného autonomního bulharského státu.\n\nNarodil jako druhý syn Alexandra, prince Hesensko-Darmstadtského a jeho morganatické manželky Julie hraběnky Hauke (pozdější princezny z Battenbergu).\n\nKdyž byl v roce 1878 ustaven autonomní bulharský stát pod formální osmanskou suverenitou, měl být v jeho čele kníže zvolený bulharskou elitou a schválený evropskými mocnostmi. V rámci politického kompromisu mezi silným vlivem Ruska a obavami zbytku Evropy z rusofilního Balkánu, padla nakonec volba na Alexandra, jenž byl synovcem Marie Alexandrovny Ruské, manželky tehdejšího ruského cara Alexandra II.\n\nAčkoli měl Alexandr z počátku konzervativní postoje, začal po faktickém neúspěchu svého prorusko-absolutistického puče v letech 1881–1883 podporovat liberální politiku. Zasloužil se o spojení bulharského knížectví a Východní Rumélie ve formě personální unie na podzim roku 1885 a měl značný osobní podíl na odražení srbského útoku v témže roce. Tyto skutky mu přinesly velkou popularitu v Bulharsku, zároveň však nespokojenost Ruska nad jeho samostatnými aktivitami. To se neblaze odrazilo i na jeho rodinném životě — Alexandr usiloval o sňatek s pruskou princeznou Viktorií (dcerou pozdějšího německého císaře Fridricha III.), na přímý zásah kancléře Bismarcka však byl odmítnut kvůli obavám z toho, že by sňatek mohl být vnímán jako další nepřátelské gesto namířené proti Rusku.\n\nV srpnu 1886 vypukl vojenský převrat, který Alexandra donutil urychleně opustit zemi. Ačkoli se Stambolovovi podařilo povstalce zpacifikovat a vrátit Alexandra na trůn, jeho pozice přestala být dlouhodobě udržitelná a v září téhož roku byl přinucen abdikovat. S hlubokým rozčarováním podepsal abdikační smlouvu se slovy \"„Bože, pomáhej Bulharsku.“\" Regentem se stal Stambolov.\n\nAlexandr se po své abdikaci stáhl z evropského veřejného života. 6. února roku 1889 se oženil s operní pěvkyní, bratislavskou rodačkou Johannou Loisingerovou a přijal titul \"hraběte z Hartenau\". Spolu měli dvě děti, syna Asena a dceru Cvetanu.\n\nAlexandr zemřel nečekaně, v pouhých třiceti pěti letech věku a po sotva pětiletém manželství, 17. listopadu 1893 ve Štýrském Hradci. Jeho ostatky byly převezeny do Sofie a zde okázale, s poctami bulharského knížete, pochovány.\n\n"}
{"id": "241797", "url": "https://cs.wikipedia.org/wiki?curid=241797", "title": "Martin Štěpánek (potápěč)", "text": "Martin Štěpánek (potápěč)\n\nMartin Štěpánek (* 5. června 1977, Náchod) je český potápěč, rekordman v potápění na nádech. V současné době žije na Floridě. Pracuje jako instruktor v organizaci Freediving Instructors International, kterou v roce 2007 sám založil.\n\nZa svoji kariéru vytvořil devět světových rekordů v pěti disciplínách AIDA (všechny rekordy již byly překonány). V roce 2009 Martin dosáhl na jeden nádech a pouze s pomocí své monoploutve (disciplina Konstantní váha – Constant weight) rekordu 122 metrů. Jednalo se o historický rekord, jelikož Martin se stal prvním člověkem, který překonal hranici 400 stop.\nFIM – Volný ponor (Free immersion)\nSTA – Statická apnea (Static apnea)\nCWT – Konstantní váha (Constant weight)\nCNF – Konstantní váha bez ploutví (Constant weight no fins)\nVWT – Variabilní váha (Variable weight)\n\n"}
{"id": "241799", "url": "https://cs.wikipedia.org/wiki?curid=241799", "title": "Berlengas", "text": "Berlengas\n\nBerlengas ( ) je souostroví několika malých skalních ostrůvků, které se nacházejí ve vzdálenosti 10 až 15 km na západ od portugalského přímořského města Peniche v Atlantském oceánu. Náleží k distriktu Leiria.\n\nK souostroví patří hlavní ostrov Berlenga Grande s okolními ostrůvky (např. Ilha Velha) a vzdálenější skupiny Estelas a Farilhões-Forcados.\n\nNa největším z ostrovů (Berlenga Grande) se nachází malá pevnost a maják. V současné době však souostroví nemá stálé obyvatele. Pevnost byla přestavěna na noclehárnu. V létě souostroví navštěvují vědci a v malém množství i turisté.\n\nOstrovy patří do přírodní rezervace - Reserva natural des Berlengas. Předmětem ochrany jsou především mořští ptáci.\n"}
{"id": "241801", "url": "https://cs.wikipedia.org/wiki?curid=241801", "title": "Gejza Dusík", "text": "Gejza Dusík\n\nGejza Dusík (1. dubna 1907, Zavar – 6. května 1988, Bratislava) byl slovenský hudební skladatel. Patří mezi průkopníky slovenské populární hudby. Společně s Pavlem Braxatorisem a Františkem Krištofem Veselým patří mezi spoluzakladatele slovenské operety.\n\nGejza Dusík je spolutvůrcem dějin slovenského hudebního umění, spolu se svými generačními druhy Alexandrem Moyzesem, Eugenem Suchoněm a Jánem Cikkerem. Ačkoliv působil na poli zábavních hudebních žánrů, jeho vklad do soudobé hudební moderny, zde zejména jako tvůrce slovenské národní operety, je velmi významný.\n\nPo maturitě v roce 1928 absolvoval čtyři semestry na Lékařské fakultě Univerzity Komenského v Bratislavě. Nicméně už v době svých středoškolských studií byl autorem většího počtu oblíbených tanečních písniček. Studia medicíny záhy zanechal, a rozhodl se věnovat jenom hudbě. Odešel studovat na Novou vídeňskou konzervatoř (Neues Wiener Konservatorium) skladbu u profesora Eugena Zádora, studoval zde v letech 1932–1936. Už v roce 1935, tedy ještě před svým absolutoriem na konzervatoři, měla v Slovenském národním divadle v Bratislavě premiéru jeho první opereta \"Tisíc metrů lásky\". Napsal ji na námět dobové veselohry Emanuela Brožíka, na textech spolupracoval Juraj Haluzický.\n\nV roce 1939 začal dělat v \"Slovenskom autorskom zväze\", který se později přejmenoval na \"Slovenský ochranný zväz autorský\" (SOZA). Mezi roky 1942–1948 založil a i řídil vlastní hudební vydavatelství. V roce 1945 delegace SAS – Slovenský autorský svaz (od roku 1968 SOZA – Slovenský ochranný zväz autorský) v zoskupení Ján Cikker, Gejza Dusík, Iľja Jozef Marko a Pavol Čády podepsali s OSA (Ochranný svaz autorský) – s českým svazem – spolupráci mezi oběma autorskými svazy. V roce 1949 se stal ředitelem \"zväzu\" a tuto funkci zastával do roku 1974.\n\nGejza Dusík je autorem asi 250 tanečních písní, hudebních komedií a operet. Celkem napsal dvanáct operet, z nich do roku 1945 byla vůbec nejpopulárnější opereta \"Modrá růže\" na libreto Pavla Braxatorise. Socialistické umění operetu dlouho odmítalo jako podivný buržoazní přežitek. Byl to však právě skladatel Gejza Dusík a jeho dlouholetý věrný libretista Pavol Braxatoris, kteří na jevišti Nové scény oživili tradici operety v roce 1954 představením \"Zlatá rybka\".\n\n\n\n\n\nosobnosti.sk článek na serveru osobnosti.sk\n"}
{"id": "241802", "url": "https://cs.wikipedia.org/wiki?curid=241802", "title": "Ampersand", "text": "Ampersand\n\nAmpersand neboli et je anglický resp. latinský název pro symbol &, logogram, používaný ve významu souřadicí spojky „a“ (a tak i česky čtený, někdy i „et“). Vlastní český název nemá a užívají se oba cizojazyčné.\n\nPůvodně se jedná o ligaturu malých písmen \"e\" a \"t\", tedy latinské spojky „“ téhož významu. Tento vývoj, který začíná už ve starověkých latinských rukopisech, nejlépe přiblíží obrázek vpravo.\n\nAnglický název „ampersand“ vznikl zkomolením označení „and per se and“, což je anglicko-latinské vyjádření funkce znaku & a do češtiny by šlo převést jako „(znak) a sám o sobě (znamenající) a“. Tato fráze má původ nejspíše při odříkávání abecedy v anglických školách 19. století. Písmena, která by mohla být zaměněna za slova (např. A, I), se odlišovala právě latinským „per se“ (samo o sobě) uváděným před nimi. Znak \"&\" byl připojován na konec abecedy.\n\nV češtině lze znak nahradit spojkou „a“, v angličtině „and“, v různých schématech i znaménkem „+“. V českém textu se většinou čte jednoduše „a“, případně – k odlišení od prostého „a“ – latinsky „et“. Kvůli častému používání v názvech firem typu „Otec a syn“ v podobě „Otec & syn“ se mu dříve říkalo „obchodní A“.\n\nV anglickém rozložení klávesnice je zpravidla ampersand uveden přímo a jeho vložení lze dosáhnout kombinací kláves +. Některá česká rozložení klávesnice (QWERTY) jej umožňují psát pomocí klávesové kombinace +, v nejčastějším českém rozložení jej lze psát pomocí klávesové kombinace + (nebo ++). V systému Microsoft Windows lze zpravidla také podržet levý a na numerické klávesnici vyťukat kód znaku 38. Na české klávesnici v systému Mac OS X se píše kombinací +.\n\n"}
{"id": "241804", "url": "https://cs.wikipedia.org/wiki?curid=241804", "title": "Kontrola porodnosti", "text": "Kontrola porodnosti\n\nKontrola porodnosti je pojem označující činnost za účelem získat kontrolu nad rozmnožováním člověka – obvykle ve smyslu zabránění rození nechtěných dětí či docílení toho, aby se děti rodily pouze, když je to žádoucí a plánované. \n\n\nV klasických demokratických státech je kontrola porodnosti otázkou samotných párů, státní instituce maximálně apelují na určitý typ chování, které někdy i finančně zvýhodňují. V západních zemích byla v druhé polovině 20. století kontrola porodnosti zaměřená na omezení počtu dětí považována za extrémně žádoucí, měla zabránit přelidnění. V současné době již není chápána tak jednoznačně pozitivně, neboť lidé ji začali využívat do té míry, že v řadě vyspělých zemí došlo k takovému propadu porodnosti, že nestačí ani k udržení stávající velikosti populace. To vede jednak k úbytku počtu obyvatel, jednak (společně s rostoucí kvalitou lékařské péče a tím pádem délky života) k nezdravým změnám struktury společnosti, kde rychle roste podíl důchodců a klesá podíl obyvatel v produktivním věku. Řadu států to vede k programům na podporu porodnosti, kdy finančně podporují rodiny s (více) dětmi.\n\nNa světě existují i diktátorské režimy, které vynucují kontrolu porodnosti i proti vůli samotných zainteresovaných obyvatel – nejznámější z nich je Čína, která nejen stanoví vysoké (a pro řadu lidí neuhraditelné) pokuty za překročení pravidel její politiky jednoho dítěte, ale případně i násilím nutí matky takovýchto nadpočetně počatých dětí k interrupci. Čína též v rámci počínštění Tibetu násilím sterilizovala či nutila k interrupcím tisíce Tibeťanek.\n\nNa významu nabývá i kontrola porodnosti samotným jedincem či párem. Od 80. let 20. století jsou vytvářeny organizace i programy, které mají v názvu termín „childfree“ (dobrovolně bezdětní), motivace k bezdětnosti je velmi různorodá.\n"}
{"id": "241806", "url": "https://cs.wikipedia.org/wiki?curid=241806", "title": "Seznam největších jezer světa podle objemu", "text": "Seznam největších jezer světa podle objemu\n\nNejvětší světová jezera (nad 100 km³) seřazená podle objemu.\n\n\n\n\"Velikost jezer často záleží na zdroji, ze kterého čerpáme.\"\n\n"}
{"id": "241815", "url": "https://cs.wikipedia.org/wiki?curid=241815", "title": "Ivan Mistrík", "text": "Ivan Mistrík\n\nIvan Mistrík (15. října 1935, Bratislava – 8. června 1982, Bratislava – sebevražda zastřelením) byl slovenský herec. Bratr herce Jána Mistríka.\n\n\nOd roku 1946 vystupoval v rozhlasové dětské herecké skupině, kde vytvořil desítky chlapeckých postav. V divadle hrál zejména velmi citlivé a mimořádně vnímavé hrdiny, kteří jsou konfrontováni s drsným světem. Jako herec se uplatnil také ve filmu, kde vytvořil od roku 1951 množství menších i větších rolí v různých českosloslovenských filmech. V roce 1977 jmenován zasloužilým umělcem.\n\nV televizi účinkoval již od roku 1959 a vytvořil zde asi 100 postav v mnoha televizních inscenacích : \"Balada o Vojtovej Maríne\" (1964), \"Mrtví nezpívají\" (1965), \"Canarisova krvavá hvězda\" (1966), \"Sedm svědků\" (1967), \"Balada o sedmi oběšených\" (1968), \"Portrét Doriana Graye\" (1969), \"Bašta\" (1969), \"Parížští mohykáni\" (1971), \"Vivat Beňovský\" (1975), \"Ztroskotání Danubie\" (1976), \"Útěk ze Zlaté země\" (1977), \"Stůl pro čtrnáct\" (1978) a další.\n\n\n"}
{"id": "241816", "url": "https://cs.wikipedia.org/wiki?curid=241816", "title": "Romeo a Julie", "text": "Romeo a Julie\n\nRomeo a Julie (\"Romeo and Juliet\") je divadelní hra, kterou napsal William Shakespeare a premiéru měla v roce 1595. Jedná se o milostnou tragédii, patrně jeden z nejznámějších milostných příběhů v historii světového dramatu. Při psaní příběhu vycházel Shakespeare z básně anglického básníka Arthura Brookea a také všeobecně známé látky o dvou milencích, která byla zpracována již ve starověkém Řecku.\n\nDílo se dočkalo mnoha filmových adaptací, roku 1954 v režii Renata Castellaniho, nejznámější z roku 1968 v režii Franca Zeffirelliho, moderní verze z roku 1996 v režii Baze Luhrmanna. Bylo také inspirací pro novodobou verzi příběhu – muzikál West Side Story. \n\nHlavními postavami milostného dramatu jsou dva mladí dospívající lidé, chlapec Romeo a dívka Julie, kteří tvoří ústřední mileneckou dvojici. Julii je v době, kdy pozná Romea, pouhých čtrnáct let a představuje typ mladé a naivní dívky, která propadne romantickým představám o lásce a bláznivě se zamiluje do Romea. Romeo je zpočátku kurtoazním milencem (zde se ukazuje, že Shakespeare byl stále ještě ovlivněn názory středověké literatury, kde byla láska k ženě prokazována formou kurtoazní – platonické lásky), ale v průběhu příběhu se Romeo i Julie vlivem okolností a tvrdé reality světa mění v reálně uvažující osoby, které jsou do sebe vášnivě zamilovány. Obě postavy v příběhu mentálně dozrávají.\n\nPostava františkána Lorenza (Vavřince) je výrazně středověkou postavou, ale postupem děje se stává svými názory a myšlenkami více renesančním člověkem, který se staví proti nesmyslnosti řádů a cítí s oběma milenci. Jeho postava však není dějem nikterak zasažena. Postava chůvy představuje symbol mateřské lásky k Julii, která přestože není jejím dítětem, nemůže vidět její utrpení z vůle rodičů.\n\n\nPříběh se odehrává v 16. století v italském městě Verona, kde žily dva významné rody – Kapuleti a Montekové. Mezi nimi se již léta táhl dávný spor. Děj příběhu začíná popisem střetu mezi Monteky a Kapulety na náměstí ve Veroně, který ukončí až vévoda Eskalus. Těmito vyhrocenými spory mezi oběma rody je naplněno první jednání tragédie.\n\nNyní se však po celé Veroně šíří zpráva, že u Kapuletů bude velký maškarní ples a při této příležitosti má být oznámeno zasnoubení Julie s Parisem. Toto se dozví i Montek Romeo a se svými dvěma věrnými druhy Merkuciem a Benvoliem se rozhodne navštívit tento ples, přestože se koná v domě úhlavních nepřátel. Romeo tam se svými druhy pod rouškou plesové masky skutečně pronikne a ocitne se na plese, kde jsou přítomni všichni příbuzní a známí rodiny Kapuletů. Tybalt však Romea pozná a chce ho zostudit tím, že vyprovokuje bitku za to, že si dovolil vstoupit na ples Kapuletů. Starý Kapulet ale jeho počínání zastaví s tím, že nechce skandál po celé Veroně. Romeo tedy se svými přáteli zůstává na plese a spatří zde Julii. Ta se mu zdá překrásná a říká, že doposud nepoznal lásku, dokud nespatřil tuto ženu. Láska na první pohled.\n\nPles pomalu končí, ale oba mladí lidé na sebe musí pořád myslet. Romeo v noci tajně navštíví zahradu Kapuletů a tajně slyší Juliino vyznání vřelých citů k němu. Sám se pak dá poznat a pod balkónem u Juliiny ložnice jí otevřeně vyzná lásku. Druhý den oba milence tajně oddá otec Vavřinec, který mladou dvojici podporuje, protože doufá, že sňatek Romea a Julie pomůže jejich rodiny usmířit.\n\nJenže Tybalt, Juliin bratranec, nenávidí Romea. Odpoledne v den svatby zabije Tybalt Romeova přítele Merkucia, který přijme výzvu k boji místo Romea (ten Tybalta nyní považuje za příbuzného), a Romeo následně zabije Tybalta. Za vraždu Tybalta je vyhoštěn z města Verony a odchází do Mantovy. Mladí manželé se musí rozloučit. Pan Kapulet, který samozřejmě nic neví o sňatku své dcery, má pro Julii zprávu, že již zítra bude mít svatbu s Parisem. Julie s tím nesouhlasí, ale otec jí dá jen dvě možnosti: buď svatba s Parisem, nebo ať táhne z jeho domu. Proto zoufalá Julie s pomocí chůvy požádá otce Vavřince o pomoc. Ten zajistí nápoj, po kterém bude Julie vypadat jako mrtvá, a Romeo si pro ni nakonec přijde do hrobky Kapuletů.\n\nNápoj ji uspí a Julie skutečně vypadá jako mrtvá. O jejím pohřbu se dozví i Romeo, ke kterému shodou náhod nedorazil posel od otce Vavřince se zprávou, že Julie ve skutečnosti nezemřela. Posel nedorazil, protože nebyl vpuštěn do města kvůli zdejšímu moru. Romeo si koupí jed u lékárníka v Mantově, vrátí se zpět do Verony a jde naposledy políbit Julii. Na hřbitově potká Parise a v souboji jej zabije. Romeo poté vstoupí do hrobky Kapuletů a spatří Julii. Zoufá si nad osudem a její smrtí a znovu jí vyznává svou lásku. Po rozloučení se světem pije Romeo jed. Julie se probouzí, ale vedle ní leží již mrtvý Romeo. Zdrcená Julie vezme Romeovu dýku a probodne se. Takto skončil věčný spor mezi rodinami Kapuletů a Monteků, rodiny usmířil až smutek nad ztrátou jejich dětí. Nechaly vystavět zlaté sochy Romea a Julie, které dodnes stojí ve Veroně.\n\nKompozice díla je chronologická a člení se na prolog a pět dějství. Celý příběh je psán Shakespearovým oblíbeným jazykovým stylem – pětistopým jambickým veršem (takzvaným blankversem). Blankvers je v Shakespearových dílech typickým jazykovým prostředkem, díky němuž jsou jasně rozpoznatelná. Problém nastává s překladem díla do českého jazyka. Jambický verš se v češtině nedá příliš využít, protože po zvukové stránce nejsou shodné; proto je také jambická stopa v českých písemných dílech velmi vzácná. Přesto ji ale využil například Karel Hynek Mácha v díle \"Máj\".\n\nV díle je využita próza i poezie, metafory, figury a použit vytříbený a vznešený styl, který je tak typický pro Shakespearova díla. Často se objevují jmenné tvary přídavných jmen, citově zabarvené výrazy, inverze. Vzorem pro Shakespeara byla řecká tragédie \"Phiramus a Thisbé\". Dílo bylo vzorem pro pozdější generaci spisovatelů, jak českých, tak zahraničních. Mezi překladateli díla do češtiny prosluli Martin Hilský (přeložil největší počet Shakespearových děl, včetně sonetů), Jiří Josek, Alois Bejblík, E. A. Saudek, Josef Topol a Josef Václav Sládek.\n\nNěkteří shakespearologové kladou vznik této tragédie do začátků Shakespearova působení v herecké skupině lorda komořího. Námět, nešťastný osud dvou milenců, pocházejících ze dvou navzájem znepřátelených rodin, je snad starý jako lidstvo samo. S motivem uspávajícího léku se setkáváme již u Xenofonta z Efesu ve 2. století n. l., přímé inspirace však existovaly i v Anglii . Především to byla epická báseň \"Tragický příběh o Romeusovi a Juliettě\" , napsané italským mnichem Bondellem a anglicky Arthurem Brookem v roce 1562. Brookeův příběh má 3000 veršů a Romeus pochází z rodiny Montagew a Julietta z rodiny Capiletů. Dalším spisovatelem píšícím podobný příběh byl William Painter, který popisoval ve druhém svazku svého díla \"Letohrad\" lásku milenců Rhomea a Julietty. Dílo bylo vydáno v roce 1567. Přestože tito i další autoři psali podobná témata, Shakespeare je dokázal zpracovat nejlepší formou a právem dodnes náleží k pokladnici světové literatury.\n\n\n\n"}
{"id": "241817", "url": "https://cs.wikipedia.org/wiki?curid=241817", "title": "Evžen Wohlgemuth", "text": "Evžen Wohlgemuth\n\nEvžen Wohlgemuth (23. srpna 1947 – 15. července 2002) byl český zoolog publikující v češtině a esperantu.\n\nVystudoval na Přírodovědecké fakultě Masarykovy univerzity zoologii, se specializací na hydrobiologii. Pracoval na ichtyologickém oddělení Ústavu pro výzkum obratlovců (pozdějším Ústavu systematické a ekologické biologie) ČSAV v Brně, po roce 1990 na různých ekologických pracovištích, dokud mu v činnosti nezabránila mozková příhoda. Byl dlouholetým členem redakční rady přírodovědeckého časopisu Veronica, přispíval i do dalších časopisů, např. Akvárium a terárium a Živa.\n\n\n\n"}
{"id": "241818", "url": "https://cs.wikipedia.org/wiki?curid=241818", "title": "Singly na prvním místě v roce 1992 (USA)", "text": "Singly na prvním místě v roce 1992 (USA)\n\nJedničky hitparády Hot 100 za rok 1992 podle časopisu Billboard.\n"}
{"id": "241821", "url": "https://cs.wikipedia.org/wiki?curid=241821", "title": "XP", "text": "XP\n\nSpojení písmen X a P může mít různé významy:\n"}
{"id": "241822", "url": "https://cs.wikipedia.org/wiki?curid=241822", "title": "Detroit (řeka)", "text": "Detroit (řeka)\n\nDetroit ( ) je řeka na hranici mezi Kanadou a USA. Je 51 km dlouhá a 1 až 4 km široká. Patří do systému Velkých jezer. Je zdrojem pitné vody pro pět milionů lidí.\n\nOdtéká z jezera svaté Kláry a ústí do Erijského jezera. Má několik přítoků a její vlastní povodí má velikost 2000 km².\n\n"}
{"id": "241825", "url": "https://cs.wikipedia.org/wiki?curid=241825", "title": "Orleans County", "text": "Orleans County\n\nOrleans County je název dvou okresů ve Spojených státech amerických:\n"}
{"id": "241827", "url": "https://cs.wikipedia.org/wiki?curid=241827", "title": "Clinton County", "text": "Clinton County\n\nClinton County je název devíti okresů ve Spojených státech amerických:\n"}
{"id": "241835", "url": "https://cs.wikipedia.org/wiki?curid=241835", "title": "Louder Than Hell", "text": "Louder Than Hell\n\nLouder Than Hell je osmé studiové album americké metalové skupiny Manowar a asi i nejtvrdší počin v historii kapely. K bicím se vrátil Scott Columbus a kytary se ujal nový kytarista Karl Logan, kterého Manowar údajně poznali při projížďce na motorce. Album otevírá rychlejší skladba \"Return of the Warlord\", kde se oslavuje motorkářská kultura. Poté následuje klasický, chytlavý, metalový chvalozpěv \"Brothers of metal\", pokračuje skladbou \"Gods Made Heavy Metal\" s obdobným textem ovšem je poznatelně rychlejší. \"Courage\" je jistě s Ericovými kvalitami balada pro uši. \"Number 1\", jak již název napovídá, Manowar žijí pro vítězství. \"King\" je jistě pozoruhodná skladba s klidným začátkem a poté ráznou baskytarou a chytlavým refrénem, který zpívají davy, jak mají Manowar v oblibě. \"Today Is a Good Day to Die\" jistě stojí za poslech – jedná se o instrumentální, epickou, skoro desetiminutovou skladbu. \"My Spirit Lives On\", Karl zde předvede své kvality v hraní na kytaru. \"The power\" je jistě velice kvalitní metalovou vypalovačkou.\n\n\n"}
{"id": "241837", "url": "https://cs.wikipedia.org/wiki?curid=241837", "title": "Eskifjörður", "text": "Eskifjörður\n\nEskifjörður, dle současného psaní Eskifjördur, je město a přístav na východě Islandu, nedaleko města Reyðarfjörður, v okrese Fjarðabyggð. Žije zde 1043 obyvatel, a je tak třetí nejpočetnější maloměsto v tomto okrese. \n\nK dalším obcím patřícím do municipality Fjarðabyggð jsou: Fáskrúðsfjörður (662 obyvatel), Mjóifjörður (35 obyvatel), Neskaupstaður (1,437 obyvatel), Reyðarfjörður (1,102 obyvatel) a Stöðvarfjörður (203 obyvatel).\n\nV obci se nachází několik pamětihodností:\n\n"}
{"id": "241841", "url": "https://cs.wikipedia.org/wiki?curid=241841", "title": "Patreksfjörður", "text": "Patreksfjörður\n\nPatreksfjörður je především rybářská vesnice na severozápadě Islandu. V roce 2013 tu žilo 632 obyvatel. Obec byla pojmenována po Svatém Patrikovi, který byl duchovní vůdce původních osadníků této oblasti. Přestože se na evropské poměry jedná o malou obec, je možné zde najít nemocnici, policejní stanici, banku, hotel, benzínovou stanici a čtyři penziony. Nachází se tu i letiště s denními lety.\n"}
{"id": "241842", "url": "https://cs.wikipedia.org/wiki?curid=241842", "title": "Enclos paroissial", "text": "Enclos paroissial\n\nEnclos paroissial (česky \"farní ohrada\", \"farní dvorec\") je architektonický prvek typický pro Bretaň.\n\nJde o zdí obehnané kostely s triumfálním vchodem na hřbitov, kalvárií a kostnicí budované v rozmezí 14.–17. století.\n\nFarní dvorce jsou jedinečnou ukázkou bretaňského lidového sochařství a také bretaňského přístupu ke katolické víře. Byly budovány na důkaz poctivé víry v Boha a také v touze vesničanů předčit krásou budovaného sousední ves.\n\n\n"}
{"id": "241843", "url": "https://cs.wikipedia.org/wiki?curid=241843", "title": "Astral Weeks", "text": "Astral Weeks\n\nAstral Weeks je folk-rockové a R & B konceptuální album irského zpěváka Van Morrisona, vydané v listopadu roku 1968 v hudebním vydavatelství Warner Bros. Records a obecně považované za jednu z nejvýznamnějších nahrávek rockové historie. Sound alba čerpá z folk-rockových podnětů (dominantní akustická kytara se zjemňujícím pozadím smyčců), doplněný o střídmou dechovou sekci, která jej místy přibližuje soulu či swingu (v písni \"The Way Young Lovers Do\"), nebo jazzu (závěrečná \"Slim Slow Slider\"). Lyricky laděné texty mají autobiografický podklad a jejich poetika bývá přirovnávána k impresionistické malbě.\n\n\n\n\n\n"}
{"id": "241846", "url": "https://cs.wikipedia.org/wiki?curid=241846", "title": "Hvězdný destruktor", "text": "Hvězdný destruktor\n\nHvězdný destruktor (v originále Star Destroyer) je ve fiktivním světě Star Wars koncept hvězdné lodi používaný Impériem. Je poháněn třemi velkými a čtyřmi malými iontovými motory. Má trojúhelníkovou koncepci a v zadní části má nad z trupu vystupující budovou velitelský můstek, na kterém jsou umístěny generátory štítu.\n\nHvězdné destruktory rozlišujeme do několika tříd (class):\n\n\n\n\n\n\nDále existují ještě Super Star destroyery a Interdictory.\n\n"}
{"id": "241848", "url": "https://cs.wikipedia.org/wiki?curid=241848", "title": "Regiony v Kanadě", "text": "Regiony v Kanadě\n\nPojem region není v Kanadě jednoznačný. V některých případech se za region označuje seskupení několika provincií a teritorií; v jiných případech se zase jednotlivé kanadské provincie a teritoria dělí na oficiální nebo neoficiální regiony. \n\nKanadské provincie a teritoria se ve směru od západu na východ seskupují do následujících regionů:\n\nDalší regiony jsou:\n\nMísta v kanadském senátu jsou rovnoměrně rozdělená mezi čtyři regiony: Pobřežní provincie, Quebec, Ontário a Západ, se speciálním postavením pro Newfoundland a Sever.\n\nVšechny provincie a teritoria jsou rozdělené do regionů podle různých oficiálních a neoficiálních kritérií. V některých provinciích fungují regiony oficiálně určené jejich vládami, v jiných nemají regiony žádný oficiální statut.\n"}
{"id": "241849", "url": "https://cs.wikipedia.org/wiki?curid=241849", "title": "Kysucké Nové Mesto", "text": "Kysucké Nové Mesto\n\nKysucké Nové Mesto je město na Slovensku v okrese Kysucké Nové Mesto.\n\nMěsto se nachází na rozhraní Javorníků a Kysucké vrchoviny přibližně 10 kilometrů severně od města Žilina, převážně na pravém břehu řeky Kysuca.\n\nGeologická stavba území Kysuckého Nového Mesta je tvořená flyšovým a bradlovým pásmem. Flyšové pásmo tvoří větší část území. Nachází se hlavně v oblasti Javorníků. Jílovce převládají nad pískovci. Jeho tloušťka se odhaduje na 1 600 metrů.\n\nBradlové pásmo se vyskytuje především v jižní části území města při Kysucké vrchovině. Vyznačuje se složitou geologicky-tektonickou stavbou.\n\nOblast města se zařazuje do mírně teplé klimatické oblasti Slovenska. Samotné město bez městských částí se nachází v teplé oblasti, protože minimálně 50 dní v roce je s teplotou denního maxima 25 °C a víc.\nPrůměrná roční teplota v městě je 8,01 °C. Vegetační období trvá přibližně 275 dní v roce (kdy je denní teplota vyšší než 5 °C). Užší vegetační období trvá 150 dní (při teplotě 10 °C a víc). Průměrná červnová teplota je 17 °C a lednová -4,5 °C.\nMěsto patří mezi středně vlhké lokality Slovenska, kdy průměr srážek ve městě je za rok 779 mm, z čehož 474 mm připadá na vegetační období. Sněhová pokrývka bývá v údolí řeky Kysuca do 50 cm a trvá 80 až 100 dní. Mrazivých dní je ve městě ročně 120 až 140, zamračených 120 až 150 a jasných 40 až 60.\n\nÚzemí Kysuckého Nového Mesta patří do povodí Váhu a odvodňuje ho řeka Kysuca. Z území odvádí víc vody než např. Dudváh, Žitava, Rimava, Torysa či Topľa z větších území povodí. Průměrný roční průtok dalších vodních toků v katastrálním území města do Vadičovského potoka, Neslušanky a Snežnice je 1 m³/sek.\n\nHistorické centrum města je zachované a skládá se z pěší zóny (Belanského ulica), která ústí na náměstí Svobody. Na rohu náměstí se nachází římskokatolický kostel sv. Jakuba, který byl postavený v roce 1284. Na Belanského ulici se nachází Mariánský kostel postavený v roce 1817.\n\nZ památek v blízkém okolí je nejvýznamnější renesanční kaštel z 16. století v Radoli.\n\n\nMěsto mělo pečeť už v roce 1416. Na pečetidle je sv. Jakub, který v pravé ruce drží stylizovaný květ, v levé valchový druk, zabalený do sukna. Mezi dvěma perličkovými kruhy je kruhopis: SIGILLUM: DE: NOVA: CIVITATE. Stříbrné pečetidlo bylo ve městě používáno ještě v roce 1938, v současnosti se nachází v archivu SNM v Martině.\n\nV dubnu roku 1991 schválilo městské zastupitelstvo v Kysuckém Novém Meste definitivní znění textu městské pečetě a od něj odvozené pečetě pro primátora a městský úřad. Na předcházejících zasedáních se rozhodlo, aby se při nových návrzích vycházelo z nejstarší používané pečetě. Heraldická komise v Bratislavě analýzou zjištěných faktů dospěla k názoru, že Madonna s dítětem (centrální motiv jedné ze starých pečetí, které sádrový odlitek se nacházel v kaštele v Radoli), je novější jako pečeť, která zobrazuje sv. Jakuba mladšího s textem : SIGILLUM - DE - NOVA - CIVITATE (pečať Kysuckého Nového Mesta).\n\nAkademický malíř Pavol Muška byl v roce 1991 pověřen úpravou městské pečeti, městského znaku i městské vlajky. Na základě toho byla městská pečeť vyhotovena z kovu jen v jednom exempláři a vždy ji bude mít propůjčenou primátor. Další pečeť nese název: Kysucké Nové Mesto - Mestský úrad.\nVe městě působí výrobce ložisek, který je největším zaměstnavatelem ve městě.\nMěsto získalo železniční spojení už koncem 19. století v rámci výstavby košicko-bohumínské železnice. Provoz na trati Český Těšín - Žilina začal 8. ledna 1871.\n\nPřes Kysucké Nové Mesto prochází cesta I. třídy I/11, která je součástí evropské cesty 75.\n\n\n\n\n\n"}
{"id": "241851", "url": "https://cs.wikipedia.org/wiki?curid=241851", "title": "Děti z Bullerbynu", "text": "Děti z Bullerbynu\n\nDěti z Bullerbynu ( \")\" je série knih pro děti, kterou mezi lety 1947 až 1966 napsala švédská spisovatelka Astrid Lindgrenová.\n\nPředobrazem Bullerbynu byla osada Sevedstorp nedaleko městečka Vimmerby, kde se Astrid Lindgrenová roku 1907 narodila. Tři blízko sebe ležící domy, kam se rodiče spisovatelky nastěhovali krátce po jejím narození a kde potom strávila dětství, se zachovaly dodnes.\n\nKniha pojednává o skupině šesti dětí z osady \"Bullerbyn\" ( „Hlučná vesnice“). Osada sestává z pouhých tří domů, každý z nich obývá jedna rodina. Vypravěčkou příběhu je sedmiletá dívenka Lisa (na začátku knihy oslaví sedmé narozeniny), která má dva starší bratry jménem Lasse (9 let) a Bosse (8 let) a bydlí na statku jménem Mellangården. V druhé rodině, která bydlí na Norrgårdenu, mají dvě dcerky Annu (7 let) a Brittu (9 let), ve třetím domě mají syna Olleho (8 let) a malinkou Kerstin (ti bydlí na Sörgårdenu). Děti spolu zažívají různá dobrodružství a společně chodí do jednotřídky ve Storbynu.\n\nNa motivy knih bylo natočeno několik filmů.\n\n\n"}
{"id": "241852", "url": "https://cs.wikipedia.org/wiki?curid=241852", "title": "První buddhistický koncil", "text": "První buddhistický koncil\n\nPodle tradice se první buddhistický koncil konal tři měsíce po tělesné smrti Buddhy, tedy kolem roku 543 př. n. l. u města Rádžagrhy (p. Rádžagaha, dnes Rádžgir), na kopci Vaibháře (p. Vébhará), v ohromné jeskyni Saptaparně (p. Sattapana).\n\nI když tento koncil není historicky doložen, většina badatelů jej pokládá za historickou událost. Byl svolán na období dešťů, které tehdy trvalo sedm měsíců a údajně se na něj sjelo na 500 arhatů.\n\nCelý koncil svolal jeden z čelních Buddhových žáků Mahá Kassapa a sliboval si od něj navrácení mnichů k přísnému dodržování řádových pravidel, od kterých někteří mniši po Buddhově odchodu z hmotného světa upustili. Na koncil byli pozván zejména mnich Upáli a Buddhův bratranec a věrný služebník Ánanda.\n\nNa koncilu došlo k vzájemné roztržce mezi Mahákášjapou a Ánandou. Mahákášjapa vyčítal Ánandovi, že doposud nedosáhl stavu arhata, i když se koncilu účastnili prakticky samí arhati. Dále mu vyčítal, že se zasloužil o založení řádu mnišek, když o něj prosil kvůli své matce samotného Buddhu. Další zásadní věcí, kterou se Ánanda podle Mahákášjapy provinil, bylo to, že Ánanda nechtěl po Buddhovi Šákjamunim přesné instrukce ohledně Vinajapitaky. Mělo to za následek pozdější nedodržování řádových pravidel a štěpení hnutí. A konečně Ánanda se provinil v Mahákášjapových očích tím, že nepožádal Buddhu o to, aby si prodloužil život. Ánanda se uchýlil ústraní, aby dosáhl arhatství. Podařilo se mu to velmi brzy v atypické poloze – když ulehal ke spánku. Podle některých pramenů Ánanda pronikl do jeskyně skrz skálu, aby dokázal své schopnosti arhata.\n\nKdyž koncil započal, začaly se odříkávat texty. Jediný Ánanda, proslulý svou fenomenální pamětí, si pamatoval všechny Buddhovy rozpravy. Odříkal je a dal tím vzniknout prvnímu oddílu z tripitaky, Sútram (Sútra-pitaka, p. Sutta-pitaka). Upáli odříkal řádová pravidla a vznikl tak oddíl vinaji, čili řádových pravidel (Vinaja-pitaka).\n\nPodle théravádové tradice na prvním koncilu vznikl i třetí, obsahově nejrozsáhlejší oddíl Tripitaky, Abhidharma-pitaky (p. Abhidhamma-pitaka). Obsahuje filozofická pojednání, komentáře, analýzu všemožných pojmů apod. Fakt, že abhidharma byla zformulována již na tomto koncilu, není uznáván všeobecně.\n\n\n"}
{"id": "241853", "url": "https://cs.wikipedia.org/wiki?curid=241853", "title": "Indiana Jones a království křišťálové lebky", "text": "Indiana Jones a království křišťálové lebky\n\nIndiana Jones a království křišťálové lebky je název v pořadí již čtvrtého dobrodružného filmu o americkém archeologovi Indiana Jonesovi, který byl uveden do kin 22. května 2008. Jeho vznik provázelo mnoho zdržení, především kvůli autorské vytíženosti režiséra Stevena Spielberga a producenta George Lucase a také kvůli hledání vhodného scénáře (křišťálová lebka). Na začátku filmu je Indy a jeho přítel Mac zajat vojáky Iriny Spalko (Cate Blanchett).\n\n\n"}
{"id": "241855", "url": "https://cs.wikipedia.org/wiki?curid=241855", "title": "Beton (rozcestník)", "text": "Beton (rozcestník)\n\nBeton může mít více významů:\n\n"}
{"id": "241858", "url": "https://cs.wikipedia.org/wiki?curid=241858", "title": "Dívčí válka (rozcestník)", "text": "Dívčí válka (rozcestník)\n\nDívčí válka může mít několik významů:\n\n"}
{"id": "241860", "url": "https://cs.wikipedia.org/wiki?curid=241860", "title": "Dívčí válka (album)", "text": "Dívčí válka (album)\n\nDívčí válka je dvojalbum písničkáře Jana Buriana, které vyšlo v roce 2006. Na obou discích jsou nahrány stejné skladby, autorem veškeré hudby a textů je sám Burian. Na prvním disku je interpretuje 19 různých zpěvaček, druhý disk tvoří nahrávky stejných písní ze sólových koncertů Jana Buriana. V bookletu jsou uvedeny texty všech písní, u každého je jiná květina a k ní jedna věta převzatá z knihy \"Květomluva\" Josefa Klempera.\n\n\n\nStránky alba na autorově webu \nFotografie z koncertu Jan Burian a přátelé na serveru freemusic\n"}
{"id": "241861", "url": "https://cs.wikipedia.org/wiki?curid=241861", "title": "Druhý buddhistický koncil", "text": "Druhý buddhistický koncil\n\nDruhý buddhistický koncil se konal zhruba sto let po 1. koncilu, kolem roku 386 př. n. l. Koncilu předcházely události ve Vaišálí. Tamější mniši porušovali řádová pravidla, dokonce začali od laiků přijímat zlato a stříbro. Mnich Jaša se postavil proti takovému jednání a nařkl mnichy z porušování kázeňských pravidel. Mniši ho neposlouchali a vyloučili ho ze sanghy. Za Jašu se však postavili velcí učenci té doby i většina sanghy. Problém měl řešit koncil v klášteře Válika ve Vaišálí.\n\nJestliže se prvního koncilu účastnilo 500 mnichů a všichni byli arhaté, druhého koncilu se účastnilo okolo 700 mnichů a zdaleka ne všichni dosáhli stavu arhata. Rozhodnutí koncilu v čele se staršími mnichy bylo jednomyslné – řádová pravidla se musí přísně dodržovat. Rozhodnutí většina mnichů přijala, avšak zejména Vaišálští mniši se s rozhodnutím koncilu neztotožnili, opustili sanghu a založili nové hnutí Máhásanghiků („Velké společenství“; „Velká sangha“), kteří později vytvořili nauku v mnohém podobnou mahájánovým idejím. Starší mnichové, aby se odlišili od této nově vzniklé skupiny, se začali nazývat Sthaviravádové (p. Théravádinové) a jejich učení Sthaviraváda (p. Théraváda), čili „učení starších“. Spory však dále pokračovaly a jejich vyvrcholením byl 3. koncil.\n\n\n"}
{"id": "241863", "url": "https://cs.wikipedia.org/wiki?curid=241863", "title": "Nižněnovgorodská oblast", "text": "Nižněnovgorodská oblast\n\nNižněnovgorodská oblast (rusky Нижегородская область / \"Nižegorodskaja oblasť\") je jednou z oblastí Ruské federace. Nachází se v Povolží ve střední části evropské poloviny země; její hlavní město Nižnij Novgorod je zároveň sídlem Povolžského federálního okruhu. Na 76 900 km² (z toho 1,2 % vody) zde žije 3 359 800 obyvatel (2008) – průměrná hustota sídlení je tak 43,97 os./km², což je v rámci Ruska poměrně vysoké číslo. Oblastí prochází Transsibiřská magistrála spojující Moskvu a Vladivostok; tradičními dopravními tepnami jsou také velké řeky Volha a Oka.\n\n"}
{"id": "241867", "url": "https://cs.wikipedia.org/wiki?curid=241867", "title": "Kris Kristofferson", "text": "Kris Kristofferson\n\nKristoffer Kristofferson nebo také Kris Kristofferson (22. června 1936, Brownsville Texas) je americký zpěvák, textař a hudební skladatel v žánru country music, a filmový herec.\n\nOd mládí byl velkým ctitelem jednoho z klasiků žánru americké country hudby Hanka Williamse. Pocházel z vojenské rodiny, jeho otec byl generálmajorem amerického válečného letectva USAF. Během studií na univerzitě se věnoval sportu a psal své první povídky a romány. V té době napsal i své první písně. Během studií v anglickém Oxfordu dopsal své dva romány a pokoušel se zde neúspěšně o kariéru rokenrolového zpěváka pod pseudonymem \"Kris Carson\". Avšak nebyl zde úspěšný ani v hudbě ani na poli literatury, jeho romány se vydavatelům nelíbily ani na jedné straně Atlantiku. V roce 1960 zanechal všech studií, oženil se a narukoval do armády, kde plných pět let sloužil jako pilot vrtulníku. Během vojenské služby začal vystupovat v armádních klubech na vojenských základnách NATO a pilně skládal další písně. V roce 1965 se seznámil s Johnny Cashem. Opustil zajištěné postavení profesora anglického jazyka na americké vojenské akademii ve West Pointu. Začal úplně znova od píky. Byl barovým vrátným, pilotem vrtulníku u naftařské společnosti v Mexickém zálivu. Až v roce 1968 se konečně dočkal prvního úspěchu v podobě své první profesionální smlouvy. Postupem několika příštích let se stal uznávanou a obdivovanou hvězdou americké country music. Později se stal i úspěšným filmovým hercem. Kris Kristofferson je potřetí ženatý a má osm dětí.\n\nSvé nejznámější hity složil a nazpíval koncem šedesátých a začátkem sedmdesátých let 20.století. V sedmdesátých letech vystupoval se svou druhou ženou Ritou Coolidge. V letech 1985-1995 byl členem \"superskupiny\" The Highwaymen, spolu s Johnny Cashem, Waylonem Jenningsem, Willie Nelsonem. Kris Kristofferson vydal desítky alb a dlouhou řadu singlů, a získal řadu ocenění. V roce 2004 byl uveden do \"Country Music Hall of Fame\" (česky \"Síň slávy country hudby\"). V roce 2006 získal cenu Johnnyho Mercera ze Songwriters Hall of Fame (česky \"Síň slávy \"písničkářů\"\").\n\n\n"}
{"id": "241870", "url": "https://cs.wikipedia.org/wiki?curid=241870", "title": "SPAD A.2", "text": "SPAD A.2\n\nSPAD A.2 (také SPAD SA.2) byl francouzský průzkumný dvouplošník s vrtulí mezi příďovou gondolou a trupem používaný během první světové války.\n\nV době, kdy ještě spojenci neměli vyvinuté synchronizační zařízení pro střelbu kulometu skrz točící se vrtuli, navrhla firma Société Pour L'Aviation et ses Dérivés (SPAD) netradičně řešený stíhací letoun SPAD A.1. Dvoumístný letoun měl sice klasicky řešený trup s pilotem a tažným motorem, ale pozorovatel seděl v gondole umístěné před točící se vrtuli. Při startování motoru se gondola na zemi sklápěla dolů rozpojením horního úchytu. Střelec byl chráněn před nechtěným kontaktem s vrtulí kovovou mřížkou za svými zády. Prototyp A.1 poprvé vzlétl v dubnu 1915 poháněn devítiválcovým rotačním motorem Le Rhône 9C o výkonu 59 kW a dosáhl nejvyšší rychlosti 135 km/h. Postaveno bylo pouze pět kusů. \n\nDo sériové výroby se dostala až vylepšená verze SPAD A.2 zalétaná 21. května 1915. Letoun poháněl rotační devítiválec Le Rhône 9J o výkonu 81 kW. Po krátkých testech Aviation Militaire objednalo sérii v počtu 42 strojů, dalších 57 mělo odebrat ruské carské letectvo.\nCelkem bylo vyrobeno 100 kusů verze A.2, z nichž 42 odebralo francouzské Aéronautique Militaire. Již v únoru 1916 byly u frontových jednotek jen čtyři kusy, vyřazované stroje byly odesílané do Ruska, kde některé stroje létaly s lyžovým podvozkem. Letci tyto SPADy neměli rádi, protože vrtule měla vlivem předsazené gondoly nízkou účinnost a výhled pilota kupředu a hlavně při přistání byl velmi ztížený. Proto byla kariéra typu ve Francii velmi krátká a v Rusku se ve službě udržel delší dobu jen kvůli chronickému nedostatku letadel.\n\nMateřská firma se snažila typ dále vylepšovat, a tak vznikl třímístný SPAD A.3 se zdvojeným řízením a kulometem i pro pilota, ale postaven byl jen jeden kus. Následující opět dvoumístná verze SPAD A.4 se od A.2 lišila slabším motorem Le Rhône o výkonu 59 kW. Z jedenácti vyrobených A.4 jich deset zakoupilo Rusko. Některé z nich obdržely dovezené výkonnější motory Le Rhône o 81 kW, jiné byly upraveny na jednomístné stíhací.\n\nPoslední varianta SPAD A.5 vyrobená v jediném exempláři se od A.4 lišila jen použitým motorem Renault 8Fg.\n\n\n\n"}
{"id": "241872", "url": "https://cs.wikipedia.org/wiki?curid=241872", "title": "Klaudie Felicitas Tyrolská", "text": "Klaudie Felicitas Tyrolská\n\nKlaudie Felicitas Tyrolská (30. května 1653, Innsbruck – 8. dubna 1676, Vídeň) byla rozená rakouská arcivévodkyně, provdaná císařovna Svaté říše římské a královna česká, uherská, chorvatská a slavonská. Byla druhou manželkou císaře Leopolda I.\n\nArcivévodkyně Klaudie pocházela z tyrolské větve habsburského rodu, a byla tedy vzdálenou sestřenicí císaře Leopolda I., jehož manželkou se stala krátce po smrti jeho první ženy Markéty Terezy.\n\nNarodila se 30. května 1653 v Innsbrucku jako dcera arcivévody Ferdinanda Karla Tyrolského a toskánské princezny Anny Medicejské. Dostalo se jí dobrého vzdělání a projevovala se jako velmi múzická, byla hodnocena jako vynikající zpěvačka i hudebnice. Klaudie byla posledním členem tyrolské větve; byla vnučkou jejího zakladatele, bývalého pasovského biskupa Leopolda, který je v české historii znám jako iniciátor tzv. vpádu pasovských roku 1611. Její svatba s císařem Leopoldem I. symbolicky opět spojila obě rodiny v jedinou.\n\nSvatba dvacetileté arcivévodkyně s jejím o třináct let starším vzdáleným bratrancem se konala v polovině října 1673 – nejprve v zastoupení v Innsbrucku a poté osobně ve Štýrském Hradci.\n\nPod Leopoldovu vládu se díky tomu vrátilo Tyrolsko a tzv. Přední Rakousy, roztříštěna drobná území a enklávy, které Habsburkové vlastnili v jižním Německu na horním toku Dunaje a Rýna.\n\nHlavním důvodem sňatku však byl císařův horečný zájem o narození dědice. Poté, co nečekaně zemřela jeho první manželka, nehledal vhodné princezny po jednotlivých evropských dvorech, ale projevil zájem o první vhodnou adeptku, kterou bylo možno nalézt.\n\nJiž v létě 1674 se manželům narodila první dcera, Anna Marie, ta však po třech měsících zemřela. Také druhé dítě byla dcera, Marie Josefa, ani ona se nedožila svých prvních narozenin. Jejich matka je brzy následovala. Těžké porody mladou manželku zcela vyčerpaly a ta 8. dubna 1676 ve Vídni zemřela.\n\nNedočkala se ani své korunovace na českou a uherskou královnu, od svého sňatku fakticky neopustila Vídeň a její okolí.\n\nŠestatřicetiletý císař Leopold I. se stal podruhé vdovcem, ze dvou manželství mu zůstaly pouze dcery. Protože se sňatky uvnitř habsburského rodu neosvědčily, svou třetí ženu si vybral z falcké větve Wittelsbachů, tedy z rodu, jenž jeho děda Ferdinanda II. málem připravil o českou korunu.\n\nRoku 1673 se ve Vídni provdala za císaře Leopolda I. (bratranec druhého stupně), jemuž porodila dvě dcery, které zemřely brzy po narození.\n"}
{"id": "241877", "url": "https://cs.wikipedia.org/wiki?curid=241877", "title": "Čtvrtý buddhistický koncil", "text": "Čtvrtý buddhistický koncil\n\nV pořadí čtvrtý buddhistický koncil byl svolán kvůli tezím mnicha Vátsíputry Sthaviry. Vátsíputra tvrdil, že podstata osobnosti (sa. \"pudgala\") je něčím, co nás stále provází. Není totožná s hmotným tělem, ale ani se od něj neliší. Převtěluje se a stále existuje i po odchodu do nirvány.\n\nTěmito názory si získal mnoho přívrženců, kteří se podle něj nazvali Vátsíputríjové. Jejich nauka se pak stala známou pod názvem \"Pudgalaváda\". Sthavirové toto učení odsoudili a aby odlišili své učení od jejich, začali říkat své nauce \"Vibhadžjaváda\".\n\n\n"}
{"id": "241882", "url": "https://cs.wikipedia.org/wiki?curid=241882", "title": "Třetí buddhistický koncil", "text": "Třetí buddhistický koncil\n\nKe třetímu buddhistickému koncilu mělo podle tradice dojít někdy kolem roku 250 př. n. l., avšak některé prameny uvádějí, že se konal již pár let po druhém koncilu. Ústřední postavou třetího koncilu se stal mnich Bhadra Mahádéva, který výrazným způsobem zmírnil kritéria pro rozpoznání arhata. Tvrdil, že arhat může:\n\n\nToto téma, se zvláštním ohledem na noční poluci, se stalo velmi diskutované ve většině klášterů a způsobilo další spory.\n\nJelikož byl koncil svolán mahásanghiky, théravádinové jej neuznávají za buddhistický koncil a na místo něj pokládají setkání sanghy v roce 244 př. n. l. v Patáliputře. V Patáliputře však mniši pouze shledali, že rozkol mnišské obce je definitivní. Rok 244 př. n. l. je pokládán za rok, kdy se ustanovila škola théravádinů a z jejich obce byli vyloučeni všichni ti, kdo nesouhlasili s jejich naukou.\n\n\n"}
{"id": "241885", "url": "https://cs.wikipedia.org/wiki?curid=241885", "title": "Velký Špičák (národní přírodní rezervace)", "text": "Velký Špičák (národní přírodní rezervace)\n\nNárodní přírodní rezervace Velký Špičák je chráněné území u města Třešť na Jihlavsku. Bylo vyhlášeno již v roce 1964 na ploše 45,58 ha. Předmětem ochrany jsou zejména původní jedlové bučiny a javorové porosty. - smíšené porosty s velkým podílem buku lesního (\"Fagus sylvatica\"), jedle bělokoré (\"Abies alba\"), javoru klenu (\"Acer pseudoplatanus\") a jilmu horského (\"Ulmus glabra\"). Jedná se o reprezentativní ukázku původních lesních společenstev Českomoravské vrchoviny. Neprovádí se zde žádné zásahy mimo šetrnou podporu původních druhů dřevin.\n\nV podloží nalezneme metamorfované horniny na nichž se vyvinuly různě modifikované kambizemě. Vyskytují se zde chráněné druhy rostlin a mechů - např. dvouhrotec zelený (\"Dicranum Viridae\") nebo sněženka podsněžník (\"Galanthus nivalis\"). Dosavadní průzkum fauny byl zaměřen na bezobratlé živočichy. Oblast je dobře přístupná veřejnosti prostřednictvím turistických tras. Vrchol rezervace je státním geodetickým bodem.\n\nNárodní přírodní rezervace Velký Špičák se nachází přibližně 4 km severovýchodně od města Třeště v okrese Jihlava. Rozprostírá se na ploše 45,58 ha v nadmořské výšce 650 – 733 m n. m. na vrchu Velký Špičák a v jeho okolí (733 m n. m.). Celá plocha rezervace je tvořena lesními pozemky. Vrch Velký Špičák je součástí geografické jednotky nazvané Křižanovská vrchovina.\n\nV oblasti dnešní národní přírodní rezervace byla do konce 18. století provozována v místních lesích tzv. toulavá seč s přirozenou obnovou porostů. Tento způsob hospodaření vyhovoval zejména jedli a buku, takže jejich podíl zaobíral okolo 30 % skladby stromů. Na příkaz zemského práva z roku 1838 byly toulavé seče zakázány. Staré řídké porosty začaly být obhospodařovány mýcením pasek a následnou umělou obnovou dřevin. Ta se nejprve prováděla setím, později i sadbou.\n\nLesní porosty zahrnuté v NPR Velký Špičák byly do roku 1945 součástí revíru Jezdovice, velkostatku Třešť. Dle dochovaných písemností byla v době vzniku rezervace následující dřevinná skladba tehdejších lesů: smrk 35–40 %, jedle 20–25 % a buk 30–40 %. Podíl ostatních dřevin se pohyboval kolem 5 %. S rozvojem průmyslu (a tím i související větší spotřebou dřeva) byl ve druhé polovině 20. století výrazně prosazován smrk jako rychle rostoucí a dobře placená dřevina. Původní přirozené lesní porosty byly tak postupně likvidovány a uměle byly zakládány smrkové monokultury. Smrk tedy ještě posílil svou dominanci v místním výčtu dřevin.\n\nPodle zřizovacího předpisu Ministerstva školství a kultury ČSSR byla vyhlášena státní přírodní rezervace Velký Špičák 7. 11. 1964. Hlavním účelem zřízení byla snaha ochránit původní dřevinnou skladbu lesního společenstva. Současná kategorie národní přírodní rezervace byla stanovena v roce 1992 vyhláškou č. 395/1992 Sb. Od té doby je prováděna výsadba původních druhů stromů.\n\nV podloží rezervace se nacházejí metamorfované horniny moldanubika. Hřbetovou partii Velkého Špičáku tvoří cordierit-biotitická pararula, která na obou svazích přechází v cordierit-biotitický migmatit. Vrcholová část má velmi členitý terén. Nalezneme zde útvary nazývané mrazové sruby, kryoplanační terasy nebo menší kamenná moře. V závislosti na lokálních podmínkách se na půdotvorném substrátu vytvořily různě hluboké kyselé kambizemě. Na sutích ve vrcholové partii Velkého Špičáku se nacházejí kambizemě se zvýšeným obsahem humusu. V okolí nevelkých pramenišť při jihozápadním okraji území se vyvinuly oglejené kambizemě. Půdy jsou většinou hlinité až jílovitohlinité s relativně vysokým obsahem přístupného dusíku a bez karbonátů.\n\nV oblasti je průměrná roční teplota 6,7 °C. Průměrný roční úhrn srážek se pohybuje okolo 664 mm. Díky zalesnění celé rezervace je půda po většinu roku v příznivém vlhkém stavu - vegetační období zde má délku 140 dnů.\n\nPlocha chráněného území spadá do povodí Třešťského potoka (pravostranný přítok řeky Jihlavy). Na jihozápadním okraji rezervace se nacházejí nevelká prameniště. \n\nVegetační kryt je tvořen velmi zachovalými přírodě blízkými lesními společenstvy. Největší podíl mají květnaté bučiny (pokrývající 91 %). Na mírných svazích vrcholu se vyskytují jedlové bučiny. Přímo v okolí vrcholu nalezneme tzv. suťové lesy (pokrývající okolo 8 %), kde převažují suťové javořiny. Na východním a severovýchodním úbočí jsou významné porosty s převahou jasanu a pozoruhodným bylinným patrem.\n\nDosavadní průzkum živočichů byl zaměřen na bezobratlé, konkrétně na druhy žijící v povrchových vrstvách půdy a faunu motýlů. Byla zkoumaná fauna pavouků, mezi kterými výrazně převládá reliktní složka (např. \"Saloca diceros\" a \"Asthenargus perforatus\") a fauna suchozemských stejnonožců, stonožek, mnohonožek a žížal. K nejdůležitějším nálezům patří žížala \"Dendrobaena vejdovskyi\" a mnohonožka \"Leptoiulus marcomannius\". V druhově bohaté fauně motýlů převládají druhy přirozeného jedlobukového lesa středních a vyšších poloh (\"Apamea illyria\", \"Acassis viretata\", \"Notocacis sertata\"). Významný vliv na motýlí diverzitu má také sousední dubový porost. Díky němu můžeme v NPR Velký Špičák nalézt i teplomilné druhy (\"Eupithecia abbreviata\", \"Drymonia ruficornis\" nebo \"Harpyia milhauseri\"). Velmi početnou populaci zde má např. nápadný martináč bukový (\"Aglia tau\"). Ve fauně obratlovců převládají typické druhy listnatého lesa. Z ptáků jsou hojně zastoupeny druhy hnízdící ve stromových dutinách. Rozmnožuje se zde holub doupňák (\"Columba oenas\"), žluna šedá (\"Picus canus\"), strakapoud prostřední (\"Dendrocopos medius\"), lejsek malý (\"Ficedula parva\"), budníček lesní (\"Phylloscopus sibilatrix\"), dlask tlustozobý (\"Coccothraustes coccothraustes\") a další. Pravidelně hnízdí také výr velký (\"Bubo bubo\"), krkavec velký (\"Corvus corax\") a sluka lesní (\"Scolopax rusticola\"), vzácně i čáp černý (\"Ciconia nigra\"). Kromě ptáků byli opakovaně sledováni drobní savci. Celkem jich bylo dosud zaznamenáno pět druhů, dominuje myšice lesní (\"Apodemus flavicollis\") a norník rudý (\"Clethrionomys glareolus\").\n\nNPR Velký Špičák nabízí jedinečnou ukázku vegetačně bohatých lesních společenstev v oblasti Českomoravské vysočiny. Zachovala se zde přirozená dřevinná skladba i vzácná vegetace, která se jinde nevyskytuje. Předmětem ochrany je rozsáhlý komplex přírodě blízkých jedlových bučin a javořin se zastoupením smrku ve vrcholové části masivu Špičáku. Můžeme ho považovat za reprezentativní ukázku původních druhově pestrých lesních společenstev Českomoravské vrchoviny. Dlouhodobým cílem péče o ně je jejich ponechání samovolnému vývoji. Prioritním zájmem je tedy samovolný vývoj k přirozenému lesu s odpovídající dřevinnou skladbou, kterou bude nutné v horizontu několika desetiletí korigovat. To znamená vysazovat méně zastoupené a chybějící dřeviny, případně provádět zásahy pro zvýšení stability jednotlivých partií porostu a podporovat tzv. vtroušené dřeviny.\n\nMístní lesní společenstva jsou bohužel dlouhodobě pod silným vlivem vysokých stavů zvěře. Již z hospodářských plánů 1. poloviny 20. století se dovídáme, že negativní vliv okusu mladých stromů je značný. Na škodách se významnou mírou podílí zejména mufloní (zde nepůvodní) a srnčí zvěř. I přes tento tlak však nárosty buku odrůstají. Výsadby jedle a jilmu je však nezbytné chránit oplůtky i oplocenkami. Mimo tento vliv nejsou zdejší společenstva vystavena výrazně nepříznivým vlivům ani ohrožením, která by představovala vážné riziko pro jejich další samovolný vývoj v budoucnu.\n\nOd roku 1995 se provádí aktivní podpora populací některých druhů stromů. Do individuálních oplocenek se vysazuje zejména jedle bělokorá (\"Abies alba\") a jilm horský (\"Ulmus glabra\"), méně potom javor klen (\"Acer pseudoplatanus\") nebo lípa srdčitá (\"Tilia cordata\"). V příštím období bude nutné provádět šetrné prosvětlení ploch, na nichž se oplocenky nachází a odstraňovat bukový nálet k podpoře růstu jedle.  \n\nSamostatnou kapitolou je aktivní ochrana obratlovců. V rámci projektu Podpora dutinových druhů ptáků a netopýrů bylo v oblasti v roce 2001 vyvěšeno 16 budek: 8 hnízdních pro sýce rousné (Aegolius funereus) a 8 speciálních budek pro stromové druhy netopýrů. Sýc rousný dosud budky nevyužívá a hnízdí v dutinových stromech, netopýři je využívají přechodně na jaře a na podzim.\n\nNPR je vzdálena 4 km pěšky od města Třešť. Dostupná je odtud po modré nebo zelené turistické trase, které procházejí napříč rezervací a tak zpřístupňují její nitro. Žlutá trasa spojuje Velký Špičák s blízkou přírodní památkou V Klučí. Na místo se lze také dostat po naučné stezce Špičák. Ta začíná v Třešti u hráze Váňovského rybníka a konči v sousední obci Jezdovice. Celkem 10 kilometrů dlouhá trasa je opatřena 10 informačními tabulemi, podávajícími zprávu o konkrétní lokalitě, tedy i o národní přírodní rezervaci.\n\nNa vrcholu Velkého Špičáku nalezneme velmi populární knihu návštěv – sešit, umístěný v plechové krabičce na stromě, do kterého se zapisují výletníci po zdolání vrcholu. Podle něho lze usuzovat, že místo navštíví ročně několik stovek lidí.\n\n\n"}
{"id": "241889", "url": "https://cs.wikipedia.org/wiki?curid=241889", "title": "Buddhistické koncily", "text": "Buddhistické koncily\n\nBuddhistické koncily byly setkání většinové mnišské obce (sanghy), které měly vyřešit neshody v Buddhově nauce. Buddha Šákjamuni nezanechal žádný spis ani neurčil svého nástupce. Předpokládal, že po jeho smrti bude mnichy vést dharma. To i mnoho dalších faktorů hrálo roli ve schizmatech, které právě koncily měly řešit.\n\n"}
{"id": "241891", "url": "https://cs.wikipedia.org/wiki?curid=241891", "title": "Berijev Be-103", "text": "Berijev Be-103\n\nBerijev Be-103 je ruský dvoumotorový obojživelný dopravní letoun dolnoplošné koncepce z devadesátých let 20. století.\n\nVývoj letounu započal v roce 1992 v konstrukční kanceláři TANTK G. M. Berijev v Taganrogu.\nPrvní prototyp (RA-37019) stroje vzlétl 15. července 1997 s továrním zalétavačem V. Uljanovem. Pohon zajišťovala dvojice amerických motorů Teledyne Continental TCM IO-360ES4 o výkonu po 157 kW s třílistými stavitelnými vrtulemi MTV-12/CFR183-17. Již 18. srpna při devatenáctém zkušebním letu došlo k havárii, kterou pilot Uljanov nepřežil.\n\nDruhý prototyp (RA-03002) tak se značným zpožděním poprvé vzlétl až 24. září 1998. V dubnu 1999 došlo po předváděcí akci na aerosalonu v německém Friedrichshafenu k další havárii s následnou smrtí zalétavacího pilota V. P. Lubenskiho. Příčinou se stala závada na nastavování úhlu náběhu vrtulových listů a zničení druhého vyrobeného stroje nedaleko Straubingu. Po této druhé tragické nehodě došlo ke jmenování nového šéfkonstruktéra, kterým se stal N. A. Navro.\n\nTřetí prototyp již měl instalovaný povětrnostní radar na přídi a v průběhu roku 2000 se do letových zkoušek zapojil také čtvrtý prototyp.\nOd roku 2002 se začala rozjíždet sériová výroba Be-103 v podniku KnAAPO v Komsomolsku na Amuru na ruském Dálném východě. Jeho využití je zejména pro přepravu pěti osob, avšak je možno jej užít pro vojenské i civilní účely.\n\n\n\n"}
{"id": "241899", "url": "https://cs.wikipedia.org/wiki?curid=241899", "title": "Bregenzský les", "text": "Bregenzský les\n\nBregenzský les je pohoří a zároveň geografická oblast na samém západě Rakouska ve spolkové zemi Vorarlbersko. Svým charakterem oblých lesnatých, jen místy holých vrchů připomíná např. pohoří Malá Fatra. Bregenzský les avšak není na rozdíl od svého slovenského kolegy tvořen jedním hřebenem. Geologicky jej díky dolomitické a vápencové stavbě řadíme k Severním vápencovým Alpám.\n\nZápadní hranici tvoří řeka Rýn a to od Bodamského jezera kam ústí po soutok s řekou Ill. Rýn je zároveň hranicí mezi Východními a Západními Alpami. Řeka Ill tvoří hranici na jihozápad od jeho ústí do Rýna po soutok s řekou Lutz v údolí Grosses Walsertal. Na jihu odděluje Bregenzský les tok Luztzu až k soutoku s potokem Faschinabach. Na východě je orografická hranice poněkud komplikovaná. Sleduje tok potoka Faschinabach až na sedlo na Faschinajoch, které rozděluje masivy Bregenzský les a Lechquellengebirge. Hranice pohoří potom pokračuje podél potoka Argenbach, který ji ukončuje svým ústím do větší říčky Bregenzer Ache u obce Schrecken. Ze severu je ohraničení Bregenzského lesa dáno státní hranicí s Německem.\n\nBregenzský les zaujímá ve Východních Alpách plochu 700 km² a řadí se tak k menším horským skupinám Alpského systému.\nPohoří je rozdělováno dle spolku Alpenverein na tyto menší celky:\n\nVe skupině Bregenzského lesa se nachází 12 vrcholů vyšších 2 000 m:\n\nV pohoří Bregenzský les jen málokteré horské chaty nabízejí možnost přenocování. Tento fakt je zapříčiněn tím, že většina horských túr je kratších než půl dne a lidé většinou chodí jen na otočku na chatu a poté se vrací zpět do údolí. Údolí zde nejsou hluboká a tudíž nevzniká mezi vrcholy a výchozími body velké převýšení. Až na vrchol hory Diedamskopf (2 090 m) vyjíždí lanová dráha, s jednou přestupní stanicí.\n\nGeologická stavba a raliéf krajiny není přímo ideální pro zajištěné cesty (\"klettersteigy\"). Přesto jich zde několik zajímavých nalezneme:\n\n"}
{"id": "241900", "url": "https://cs.wikipedia.org/wiki?curid=241900", "title": "Gymnázium Kladno", "text": "Gymnázium Kladno\n\nGymnázium Kladno je všeobecné gymnázium nacházející se v centru Kladna v secesní budově z roku 1905 postavené podle návrhu architekta Aloise Dryáka. Škola nabízí osmileté a čtyřleté denní studium. Je největší Kladenskou školou, je dobře prostorově vybavená a má velkou žákovskou kapacitu - na škole je vedeno 8 tříd osmiletého studia (prima až oktáva) a dvanáct tříd čtyřletého studia (1. A,B,C až 4. A,B,C).\n\nŠkola je vybavena pro zajištění kvalitní výuky v rámci studijních plánů. Mnoho učeben je vybaveno počítačem s projektorem nebo videorekordérem s barevným televizorem, několik učeben disponuje interaktivní tabulí. Pro všechny vyučované předměty je k dispozici dostatek potřebných pomůcek.\n\nVe škole jsou odborné laboratoře pro výuku chemie, biologie a fyziky. K dispozici jsou základní pomůcky postačující pro samostatnou práci 8 nebo 16 jednotlivců či skupinek. Ve školním roce 2011/12 byla v rámci projektu MŠMT zmodernizována biologická laboratoř. Laboratoř byla dovybavena multimediálními pomůckami a novou literaturou.\n\nDále škola disponuje dvěma počítačovými laboratořemi (každá pro 16 studentů) s připojením k internetu a nemalou softwarovou výbavou (software potřebný pro běžné používání PC a výukový software). Počítače používají operační systém Microsoft Windows. K dispozici je i scanner a tiskárna.\n\nŠkola má několik odborných učeben pro výuku cizích jazyků. Tyto učebny vesměs disponují tímto vybavením: cizojazyčné materiály (plakáty, slovníky, knížky, časopisy apod.), interaktivní tabule a počítač, ozvučení systémem reproduktorů.\n\nVe škole jsou dvě tělocvičny, takže tělesná výchova chlapců i dívek může probíhat zároveň. Při vhodném počasí výuka probíhá také na školním dvoře.\n\n\n\nŠkolní knihovna zajišťuje především půjčování učebnic pro studenty nižšího gymnázia, disponuje však i omezeným množstvím titulů (knižních i zvukových), které jsou poskytovány studentům k zapůjčení. Jedná se zejména o tituly povinné či doporučené četby a slovníky.\n\nStudenti mají k dispozici studovnu, kde mohou trávit volný čas před, během a po vyučování.\n\nV suterénu má každý student k dispozici uzamykatelnou šatnovou skřínku pro ukládání oblečení a obuvi. Jednu skřínku obvykle sdílí dva studenti. Staré skřínky zamykané visacími zámky jsou postupně nahrazovány modernějšími a bezpečnějšími skřínkami s vlastním zámkem.\n\nVe škole není jídelna, studenti mají čtyři možnosti, jak se stravovat: doma, v jídelně 2.základní školy, v jídelně SOSÍK či v jídelně YMCA. Ve škole je rozmístěno několik nápojových a prodejních automatů, v suterénu je školní bufet.\n\n\n"}
{"id": "241901", "url": "https://cs.wikipedia.org/wiki?curid=241901", "title": "Účes", "text": "Účes\n\nÚčes je určitý způsob úpravy vlasů do jistého tvaru. Účesy jsou jedním z nejvýznamnějších prvků, kterým člověk prezentuje sebe ve svém okolí. Jsou ovlivněné módou, kulturním prostředím, okolní společností.\n\nČlověk odedávna pečoval o svůj vzhled. Nejdříve za pomocí bronzových a kostěných ozdob, později se snažil o celkovou úpravu zevnějšku.\nZ historie známe vývoj společnosti, mezi rozdíly mezi společenskými třídami, jednotlivé etapy kulturního vývoje společnosti.\nOblečení, celková úprava vzhledu, tedy i účes, jsou nedílnou součástí těchto etap.\nV dobách starověku a středověku existovaly účesy pro vyšší vrstvy obyvatel i pro nižší; též i náboženství mělo na vývoj účesů svůj vliv. Islám a křesťanství začaly vyžadovat krátké upravené vlasy u mužů a dlouhé u žen. Například ostříhání vlasů u mužů bývalo často symbolem jejich konverze k islámu. Až do 19. století byly v Evropě rozšířené složitě zdobené účesy, a to hlavně u žen, méně již u mužů. Změny ve společnosti, odbourávání starých režimů vedly rychle k diskreditaci veškerých bohatě zdobených stylů a směřovaly k jednoduchým střihům.\n\nTak situace zůstala až do 60. let 20. století, kdy se během významných společenských změn hlavně v západním světě objevily účesy nové, do té doby neznámé (například dredy apod). Vynález gelu v 80. letech a dalších pomůcek ve vlasové kosmetice později vedl k ještě širšímu výběru různých účesů. Ty se mnohdy staly symbolem různých pop kultur (napríklad emo, afro aj).\n\nEgypťané věnovali vysokou péči nejen účesu, ale i celkovému vzhledu. Příslušníci vyšších kruhů, ale i otroci se denně koupali, potírali se vonnými oleji a mastmi. Líčili se nejen ženy, ale i muži. Černě obtahovali oči, oční víčka tónovali zeleně. Vyholovali obočí a zdůrazňovali je černě. Na tváře a rty používali červeň, barvili si nehty na rukou i nohou.\n\nVlasy, které byly tmavé a hladké, měli krátce přistřiženy, s pěšinkou uprostřed. Na slunci je chránila látka nebo kůže, později používali stuhy nad čelem, nebo si vlasy přimašťovali. Později si splétali copánky.\nBarvili se rostlinnými barvivy na černé, bílé nebo zelené odstíny.\n\nBabyloňané, Asyřané, Peršané přijímaly prvky z kultury Egypta. Vlasy nosili dlouhé, muži pěstěný plnovous, bohatě kadeřený. Vlasy barvili na červeno-oranžový tón a používali hennu, slunce, mořskou vodu.\n\nŽidé žili prostě, dle náboženství. Měli jednoduchý účes i vous. Hlavy si zahalovali rouškou, podobně jako Arabové, pak čepičky. Muži si kadeřili vlasy na spáncích (dodnes), ženy nosily vlasy volně rozpuštěné s pěšinkou uprostřed.\n\nEvropskou kulturu ovlivnila Starověká Kréta. Ženy byly velice elegantní, šaty se skládaly z různých látek. Vlasy dlouhé, kadeřavé, upravené, bohatě zdobené účesy, nádherné zdobené klobouky.\nKolem 1400 př. n. l. po zemětřesení a nájezdech Řeků, kultura Kréty mizí.\n\nZde byl holič a kadeřník mistr svého řemesla. V bohatších domácnostech byli takto vyučeni otroci.\nVlasy žen jsou mírně zvlněné, symetricky rozdělené uprostřed obloukem, zakrývajícím spánky, na šíji tvoří uzel, nebo vyčesané uzlem na temeni hlavy. Později byly účesy bohatší (příčes, nebo zdobená čelenka). Muži měli krátké zvlněné vlasy, rozčesané a paprskovitě do stran. Obvod hlavy spoutával pásek. Drobné lokny lemovaly obličej. Tváře byly hladce vyholeny.\n\nŘecká móda úpravy vlasů přetrvávala více než dvě tisíciletí. Účes byl podle tvaru obličeje.\n\nŘímané si svými vojenskými výpady podrobili země ležící u Středozemního moře, krajiny u Černého moře a jižní Anglii. Jejich římská říše se rozkládala až na dnešní jižní Slovensko.\n\nNejprve nosily provdané Římanky přes účesy závoj. S přibývající mocí a bohatstvím se zvyšovaly i požadavky na módu. Účesy byly dekorativnější, čelenka střídá pera, květy lotosu, perly. Hodně se využívalo zlato. Vlasy byly vyčesány do vyšších uzlů, s vypletenými copy, s množstvím ruliček, tvořící nad čelem čelenku. Vlasy se postupně zesvětlovaly, použití vlásenek, místo příčesku. Muži hladce oholeni a vlasy nosili sčesané do čela. S příchodem křesťanství byl potlačen přepych a byl vyzvednut obdiv ke kráse duše. Ženy byly prostě oblečené a učesané.\n\nMuži údajně měli na vlasy aplikovat vápennou vodu, jež je jednak zesvětlovala, jednak fungovala jako tužidlo, takže vlasy mohly trčet a působit v boji hrůzostrašně. Za římské nadvlády hladce oholeni, pak pěstovali mohutný knír. Ženy splétaly copy volně na záda a nebo je svazovaly v týle v culík nebo sponou v ohon. Barva vlasů červená.\n\nMuži dlouhé vlasy a vousy (krátké ozdobou svobodného bojovníka). Při práci, lovu, boji měli z vlasů na temeni uzel, po stranách a vzadu si splétali copánky, které ovíjeli kolem hlavy. Specifickou formou úpravy vlasů je tzv. svébský uzel, svázaný po straně hlavy nad čelem.\n\nŽeny nosily převážně copy nebo vlasy na uzel.\n\nGermáni měli většinou světlé vlasy a modré oči.\n\nNaprosto se lišili od Řeků a Římanů. Vdané ženy splétaly copy se stuhou, málo používaly kovový šperk. Dívky vlasy rozpuštěné a zdobily je květinovými věnečky nebo vínky (látkovými čelenkami). Starší ženy nosily na hlavách tzv. pleny. Muži nosili knír, plnovous velice málo.\n\nV Čechách se tento způsob úpravy vlasů a vousů udržel až do středověku.\n\nPo přijetí křesťanství se u mužů vlasy zastřihávaly pod ušima, krk zůstal obnažen. Tento typ účesu se nazýval palceří. U žen úprava zůstala.\n\nVzniká ve Francii a odtud se šíří do okolních zemí a celé Evropy.\nCharakteristickým znakem gotických staveb je lomený oblouk, žebrová klenba, opěrný systém, bohaté zdobení, členitost. Staví se hlavně katedrály, gotické hrady, radnice, měšťanské domy, mosty.\n\nOděv žen: Končí volné oděvy, postava se přizpůsobuje oděvu, někdy je až deformována. Oděv je tvarovaný, pevně obepíná ramena a prsa, vyznačuje pás a teprve dole se rozšiřuje. Sukně se dole prodlužuje a tvoří vlečku.\n\nOděv mužů: Muži se oblékají do krátkých, přepásaných kabátců se širokými rukávy, ke kterým se nosí přiléhavé nohavice. V 15. století se postupně rodí renesanční oděv. Objevují se čepce fantastických tvarů zdobené závoji. Muži nosí nejrůznější druhy turbanů, baretů a klobouků.\n\nÚčes žen: Vdaná žena zakrývala hlavu rouškou z jemného plátna, která půvabně rámovala obličej a zahalovala krk. Koncem 14. století se rozšířilo nošení čepců špičatých, z nichž splýval u vznešených dam dlouhý závoj.\nZavinutí hlavy se skládalo z několika překládaných tenounkých šátků, čepce měly nejrůznější tvary. Největší oblibu získal homolovitý čepec zvaný hennin. Vlasy přesahující čepec se vyholovaly až na malý trojúhelník uprostřed horní části čela.\n\nÚčes mužů: Muži nosili hladce vyholené tváře, dlouhé, pečlivě nakadeřené vlasy, k jejich úpravě používali horká želízka.\n\nNávrat k antickému ideálu. Ideál ženské krásy měl vysoké nároky: oválný obličej; jasné čelo (jeho šíře je dvakrát větší než jeho výška – ženy si pro dosažení ideálního čela dokonce vyholovaly vlasy); rovný, ne příliš velký nos; tmavé obočí (uprostřed silnější a po stranách zúžené), velké oči a tmavé dlouhé řasy; malá ale plná ústa; štíhlá postava; štíhlý a dlouhý krk; důlek na bradě; vlasy světlého odstínu.\n\nÚčes rané renesance: Pevné, dlouhé vlasy byly kučeravé, zvlněné vlály, v měkkých liniích rámovaly čelo.\n\nŽeny používaly kosmetické přípravky a světlé příčesky nebo celé vlásenky. Vlasy osvobozené z čepců byly inspirací umělcům. Účesy se vytvářely podle návrhů nejslavnějších malířů individuálně pro jednotlivé typy (např. Botticelliho Venuše).\n\nRenesance 16. století: muži měli vlasy i vousy krátce střižené a pečlivě upravované.\nŽeny, jak to vyžadoval styl velkých límců a tuhých okruží, si vlasy vyčesávaly a mladé dívky je nosily volně rozpuštěné a zvlněné nebo je splétaly v copy s různobarevnými stuhami. Ženy z lidu nosily nadále různé druhy zavití nebo přiléhající čepce, které vlasy zakrývaly.\nNa přelomu 16. a 17. století se ve Francii ujal styl dlouhých nakadeřených vlasů a malých bradek a knírků. Byla to doba mušketýrů a byla přechodem do období baroka. V té době u nás převládal styl doby rudolfínské. Muži měli většinou krátké vlasy, úprava vousů byla rozličná, ale vousy byly vždy pečlivě pěstěné. Venkované udržovali stále úpravu hlavy ve stylu doby gotické.\n\nÚprava žen (rané baroko): Nízké účesy; šikmé pěšinky, po stranách spirálovité lokny.\nÚprava mužů: Typická je tzv. alonžová vlásenka; byla bohatě tvarovaná, pudrovaná, délka vlasů sahala pod ramena.\nV pozdějším barokním období se výška účesů zvyšovala.\n\n1723–1789. Když vymizela fontange, účes se výrazně zmenšil, vlasy byly sčesávány k hlavě. Po půlce století se účes uvolnil a postupně narostl do obřích rozměrů vyžadujících složité konstrukce (během sedmdesátých let byl i třikrát až čtyřikrát vyšší než samotná hlava). Před revolucí se opět o něco snížil a zjednodušil, přesto však stále dosahoval značného objemu.\n\nÚprava mužů:<br>\nPánové postupně opustili alonžovou paruku, účes se stejně jako u dam scvrkl. Nejčastěji byl tvořen delšími, v týle staženými, stuhou ozdobenými a do černého taftového sáčku vloženými vlasy. Prameny kolem uší byly volně kadeřeny či naopak srolovány do vodorovných ruličkovitých lokýnek.\n\nNapoleon Bonaparte revoluce, Francie. Mizí přepych, krinolíny, vysoké účesy, stuhy, krajky, pera, květiny. Účes překrývá klobouk nebo čepec a na něm národní kokarda (tříbarevná). Hedvábí a atlas nahradila laciná vlněná tkanina. U mužů pomalu mizí bílé punčošky a krátké kalhoty a jsou nahrazeny dlouhými kalhotami pantalóny.\n\nPo roce 1791 první dámská a pánská kolekce. V úpravě vlasů zmizel rozdíl mezi šlechtou a měšťany. Ženy se česaly dle antických vzorů, muži měli vlasy různě dlouhé a rozevláté, hladce oholenou tvář.\n\nRozšířená ramena, velký výstřih, úzký pás, vycpávka zadečku (honzík), doplňovaný kloboučkem. Účesy jednoduché z copánků, příčesky, které nápaditě zvětšovaly účes.\nÚprava mužů: cylindry, fraky, hůlky, sako doplňované zdobenou košilí.\n\nPoslední sloh, vracející se k antice. Módu začala ovlivňovat povolání, sport, rekreace. Pro ženy pohodlné a praktické oděvy. Funkčnost, přirozenost a estetičnost. Módu vytvářely modní salóny. Oděv ženy kopíroval postavu, zvýrazňoval pas štíhlé ženy, sukně se mírně zkracovaly. Vlasy delší, zvlněné nebo kudrnaté, v pozdějším období krátké vlasy, mikáda, ofiny a barvení. Účes byl doplňován pokrývkami hlavy. Muži nosili delší napomádované vlasy doplněné různým tvarem vousů.\n\nDíky různým metodám prodlužování vlasů můžeme s účesy experimentovat více než kdy jindy. Některé metody prodlužování jsou trvalejší: prodlužující vlasy se připevní některou chemickou metodou k vlastním vlasům a několik měsíců tak drží. S těmito vlasy lze vytvářet účesy stejně jako s vlastními vlasy. Další metody jsou krátkodobé: clip-in vlasy nebo různé příčesky se připevní k vlastním vlasům mechanicky. Ty lze kdykoli sundat a znovu nasadit. Díky novým metodám prodloužení vlasů se nabízí mnoho nových možností, jak změnit svůj účes, aniž by člověk musel čekat, než mu dorostou vlastní vlasy.\n\nGumička do vlasů je doplněk do vlasů sloužící k jejich přichycení nebo k vytvoření účesu (cop, culík apod). Gumičky do vlasů mají různé barvy, velikosti, mohou být potažené mnoha různými materiály. Nejčastěji se používá gumová látka nebo bavlna, ale například i hedvábí.\n\nPo invazi vojsk do Československa v roce 1968, resp. v 70. letech 20. století vznikl vtip o zakázaných účesech: na HAVLA, na KOHOUTA a na JEŽKA. Odkazoval k Václavu Havlovi, Pavlu Kohoutovi a Tomáši Ježkovi a patřil mezi tzv. vtipy „O zlatou mříž“ (vtipy, za něž se zavíralo).\n\n\n"}
{"id": "241902", "url": "https://cs.wikipedia.org/wiki?curid=241902", "title": "Berijev VVA-14", "text": "Berijev VVA-14\n\nBerijev VVA-14 (někdy označovaný jako Berijev–Bartini VVA-14) byl sovětský experimentální obojživelný letoun – ekranoplán z počátku 70. let 20. století. Jednalo se o stroj, který byl schopen kolmého startu i přistání. První vzlet prototypu se konal 4. září 1972. Testování dvou prototypů probíhalo až do roku 1975 a bylo ukončeno krátce po Bartiniho smrti v důsledku přetrvávajících problémů s avionikou a systémem řízení. Jeden z prototypů je vystaven na ploše moninského muzea.\n\nPro přistání na vzletové dráze byl v pylonech nainstalovaný podvozek z letounu Tupolev Tu-22.\n\n\n"}
{"id": "241903", "url": "https://cs.wikipedia.org/wiki?curid=241903", "title": "Upáli", "text": "Upáli\n\nUpáli (v sanskrtu उपालि - \"upāli\") byl buddhistický mnich, učedník Gautamy Buddhy. Původně vykonával funkci holiče a kadeřníka u rodu Šákjů, ale později byl přijat mezi Buddhovy žáky. Těšil se zde výsadního postavení, jelikož byl přijat dříve než ostatní. Podle tradice to byl jedině Upáli, který dokonale znal řádová pravidla a během prvního buddhistického koncilu je všechny odříkal a odpovídal na veškeré dotazy mnichů, zejména Mahákášjapy. Jeho promluvy poté utvořily vinajapitaku, jednu ze tří částí Tipitaky.\n"}
{"id": "241907", "url": "https://cs.wikipedia.org/wiki?curid=241907", "title": "Pavol Hammel", "text": "Pavol Hammel\n\nPavol Hammel (* 7. prosinec 1948, Bratislava) je slovenský hudebník a zpěvák.\n\nPochází z muzikantské rodiny. V útlém věku ho k hudbě přivedl jeho otec, houslista Slovenského národního divadla. Na jeho popud studoval hru na housle. Jako člen orchestru ŽUS (Železničářského uměleckého souboru) hrával na veřejných vystoupeních lidovky, klasiku a moderní taneční písně.\n\nV roce 1963, kdy začal hrát na kytaru, založil bigbeatovou skupinu Prúdy. První píseň v skupině Prúdy s názvem \"Spievam si pieseň\" složil o dva roky později. V roce 1967 začal se skupinou Prúdy hrát Marián Varga. V tu dobu se kolem kapely Prúdy již pohybují textaři Kamil Peteraj a Boris Filan, se kterými spolupracuje dodnes. Od roku 1972 nahrál Pavol Hammel s Mariánem Vargou 5 samostatných alb. Hostoval také na albech Collegium Musicum (Konvergencie, Divergencie, On a ona).\n\nV roce 1976 absolvoval Právnickou fakultu UK v Bratislavě. Působil, mimo jiné, také ve slovenském hudebním vydavatelství Opus. V roce 1994 založil vlastní promotérskou agenturu. Je ženatý, má dvě dcery. Pavol Hammel byl také uveřejněn na seznamech spolupracovníků Státní Bezpečnosti, StB v kategorii důvěrník, krycí jméno \"Právnik\", evidenční číslo 20 044, viz Necenzurované Noviny č. 04/2000.\n\nDne 28.7.1976 měl Hammel být na palubě letadla Il-18 na letu ČSA č. 001 z Prahy do Bratislavy. Po předchozí oslavě se ale dostavil na letiště (dle vlastních slov) poněkud unaven. Následně se mu podařilo v letištní hale usnout, a nevzbudilo ho ani několikeré upozornění na „last call“ místním rozhlasem. Díky tomu, že let zmeškal, se však podruhé narodil. Letadlo totiž o několik desítek minut později po sérii chyb dispečera i posádky havarovalo. Po pádu do bratislavského jezera Zlaté piesky zahynulo 76 z celkem 79 lidí na palubě.\n\n\n\n"}
{"id": "241910", "url": "https://cs.wikipedia.org/wiki?curid=241910", "title": "Lucas Neill", "text": "Lucas Neill\n\nLucas Edward Neill (* 9. března 1978 Sydney, Austrálie) je australský fotbalový obránce hrající anglickou Premier league v dresu klubu West Ham United. Hraje s číslem 2 a měří 185 cm.\n\nVe svých 17 letech (v roce 1995) byl zakoupen týmem Millwall F.C., jenž hrál 3. anglickou ligu. Strávil zde 6 let, na kontě má 174 startů a 13 branek.\n\nDo týmu Blackburn Rovers přišel v roce 2001 za 1 milion liber. Svou první branku zde vstřelil měsíc po svém příchodu proti Boltonu Wanderers. Nejčastěji hrál na pozici pravého obránce, ale občas vyzkoušel i hru na levém konci obrany a také stopera. Zaznamenal zde 227 ligových a pohárových starů.\n\nDo dresu Kladivářů přestoupil v roce 2007 za 1 500 000 liber.\n\nV národním dresu hraje již od roku 1998. Také je kapitánem a stal se jím jako 50. v historii. V zápase s Paraguají v baráži o postup na MS 2006 byl vyhlášen nejlepším hráčem zápasu. Na MS 2006 byl hráčem zapleteným do kontroverzní penalty, díky které národní tým Itálie postoupil do čtvrtfinále.\n\n"}
{"id": "241915", "url": "https://cs.wikipedia.org/wiki?curid=241915", "title": "Bad Vöslau", "text": "Bad Vöslau\n\nBad Vöslau je lázeňské město v Dolních Rakousích v Rakousku. Leží na úbočí Vídeňského lesa ve Vídeňské pánvi, zhruba 35 kilometrů jižně od Vídně. Kromě lázní je také známo pěstováním červeného vína. Geologickým zlomem zde vznikla celá řada léčebných termálních pramenů. Žije zde obyvatel.\n\nHistorická zmínka o Vöslau již z mladší doby kamenné, již době Římské říše byly známy léčebné účinky zdejších pramenů. Písemně je poprvé zachycen vznik Vöslau v roce 1136 v knize augustiánského kláštera v Klosterneuburgu, jejímž autorem je Adoldus de Veselove. V této době zde byl pouze hrad s vodním příkopem, který teprve v 18. století byl přebudován a rozšířen. Vodní hrad byl pak dobyt a zpustošen Matyášem Korvínem v roce 1453 a znovu vystaven během reformace.\n\nV roce 1773 se stali majiteli panství příslušníci rodu Friesů, kteří v té době patřili k nejvlivnějším rodinám u Vídeňského dvora. Právě oni se zasloužili o velký rozkvět města. Podle projektu dvorního architekta vídeňského dvora J. F. Hetzendorfa zde byl vybudován zámek. V 19. století žilo město především textilním průmyslem a od 2. poloviny i cizineckým ruchem. Kromě toho je Vöslau významné svou vinařskou oblastí. Od roku 1924 přijalo Vöslau status lázeňství. První lázeňská zařízení zde bylo uvedeno do provozu v roce 1822. Lázně byly slavnostně otevřeny v roce 1926 v Baislinu tehdejším spolkovým prezidentem M. Hainischem.\n\nV roce 1954 přijaly lázně Vöslau status města. Bývalý zámek byl přebudován a změněn na městskou radnici. Kromě léčivých pramenů, které zde vyvěrají na četných místech ze země, přispívají k léčbě i pobyty v místních klimatických jeskyních.\n\nPodle sčítání v roce 2001 bylo ve městě 60,1 % římských katolíků, 9,9 % evangelíků, 8 % muslimů a 3,9 % pravoslavných. Další náboženství mají ve městě méně než 1% zastoupení a 15,3 % obyvatel je bez vyznání.\n\n"}
{"id": "241920", "url": "https://cs.wikipedia.org/wiki?curid=241920", "title": "John Coltrane", "text": "John Coltrane\n\nJohn William Coltrane (23. září 1926, Hamlet, Severní Karolína – 17. července 1967, Huntington, New York), známý také pod přezdívkou Trane byl americký jazzový saxofonista a skladatel. I když existují i jeho nahrávky z roku 1946, o seriózním nahrávání lze mluvit až od roku 1955.\nOd roku 1957 nahrál a produkoval desítky alb, mnoho z nich však vyšlo až po jeho smrti.\n\nJe považován za jednu z nejvýznamnějších a nejvlivnějších postav moderního jazzu – jako svou inspiraci ho citují celé generace saxofonistů. Společně s tenorsaxofonisty Colemanem Hawkinsem, Lesterem Youngem a Sonnym Rollinsem od základů změnil hru na tento nástroj.\n\nNarodil v Severní Karolíně a vyrůstal v dobře zajištěné rodině ve městě High Point v období, kdy ve Spojených státech panovala rasové segregace. V mládí na měj měl velký vliv jeho dědeček, který byl reverendem v jednom z místních kostelů a který měl v té době velký vliv na černošskou komunitu v High Pointu. Když byl Coltrane v sedmé třídě, otřásla jeho rodinou série několika úmrtí. Zemřeli oba jeho prarodiče a jeho otec. Rodina tak přišla o finanční zázemí, jediným živitelem stal Coltraneův strýc a rodina se tak ocitla na pokraji chudoby.\n\nStalo se tomu v době, kdy se začal věnovat hudbě a intenzivně cvičil. Prvním hudebním nástrojem pro něj byl lesní roh, na který hrál ve školní kapele. Brzy ale přešel ke klarinetu. Stále více se ale zajímal o jazz a znovu přešel k jinému nástroji, tentokráte k altsaxofonu. Ke hraní ve školním orchestru už se pak nikdy nevrátil.\nV roce 1943 se přestěhoval do Filadelfie a v roce 1945 vstoupil do služby u námořnictva, kde hrál v armádní kapele. Kapela hrála hlavně tehdejší bebopové standardy: například \"Hot House\" Tadda Damerona, \"Ornithology\" Charlieho Parkera.\n\nV roce 1946 se vrátil z vojny a v následujících čtyřech letech vystřídal řadu rozličných povolání. Zlom nastal až v roce 1949, kdy se stal altsaxofonistou v bigbandu Dizzy Gillespieho. S tímto bigbandem hrál až do rozpadu v květnu 1950. I potom ale zůstal s Gillespiem – tentokráte jako tenorsaxofonista v malém ansámblu. Zůstal s ním až do dubna 1951, kdy se vrátil zpět do Filadelfie. To už ovšem byl závislý na heroinu.\n\nNa začátku roku 1952 se přidal ke kapele Earla Bostica, se kterým hrál téměř rok. V roce 1953 už hrál s ansámblem Johnyho Hodgese, se kterým vydržel až do poloviny roku 1954.\n\nPo rozpadu ansámblu Johnyho Hodgese zůstal ve Filadelfii na volné noze. To se ale změnilo v létě 1955, kdy mu spolupráci nabídl Miles Davis. Davisův úspěch z konce čtyřicátých let se ale pomalu vytrácel. Bylo to asi způsobeno také tím, že byl Miles několik let závislý na heroinu. V té době už se ale dokázal své závislosti zbavit, a pustil se s plnou vervou do práce. Miles chtěl založit kvintet a pozici tenorsaxofonisty nabídl právě Coltraneovi. Ten zůstal s tímto kvintetem od října 1955 do dubna 1957. Desky, které společně nahráli, patří k Milesovým nejzásadnějším nahrávkám. Hvězda Johna Coltranea tak mohla pomalu začít zářit.\n\nMiles Davis jako kapelník na Coltranea velmi zapůsobil. Později, když už měl Coltrane vlastní ansámbly, choval se podobně jako Davis: dovoloval muzikantům, aby jejich sóla měla v sobě cosi rušivého, disharmonického. Také se snažil vyvarovat toho, aby na pódiu zněly skladby stejně jako na deskách. Udržoval si také odstup od obecenstva, fanoušků a tisku. V té době označovali hudební kritici coltraneův styl jako rozzlobený a přímočarý.\n\nZačátkem roku 1957 se Coltraneovi konečně podařilo zvítězit nad svou závislostí na heroinu. Současně začal klást velký důraz na svoje duchovno a víru. V této době začal Coltrane cvičit mnohem víc než dříve, našel si dokonce učitele na harfu a housle. Bylo to samozřejmě znát, co se techniky týče, ovládal Coltrane hru na saxofon téměř dokonale. Jeho cit pro výstavbu sóla se během tohoto intenzivního období také velmi vytříbil. Od této chvíle v podstatě až do jeho smrti bylo o Coltraneovi známo, že velmi intenzivně cvičí.\n\nKoncem roku 1957 hrál s Theoloniem Monkem v newyorském jazzovém klubu \"Five Spot Cafe\", během svého dnes už legendárního šestiměsíčního angažmá. Z této doby neexistuje příliš mnoho kvalitních nahrávek, jedna z mála byla objevena v roce 2005. Je na ní zaznamenán koncert Coltranea a Monka z 29. listopadu 1957 v Carnegie Hall. Nahrávky z tohoto koncertu a ještě další, na kterých hraje Coltrane společně s Monkem, vyšly v roce 2005 na label Blue Note pod názvem: \"The Complete 1957 Riverside Recordings\".\n\nJeho nahrávky z tohoto období – ať už je se jednalo o pozici spoluhráče, čí přímo kapelníka – mají různou úroveň. Ostře z nich vyčnívá deska \"Blue Train\" – jediná kterou nahrál pod svým jménem pro Blue Note. Je považována za nejlepší coltraneovu desku z této doby.\n\nV roce 1958 se opět připojil k Miles Davisovi. Ve srovnání s Monkem dostal v Davisově ansámblu (který se nyní proměnil v sextet) mnohem více prostoru. Coltranův jedinečný styl, přesnost a hudební cit, které byly ještě navíc umocněny velmi intenzivním cvičením, se tak stávaly stále nepřehlédnutelnějšími. Jeho sóla postupně houstla a na posluchače se začaly hrnout stovky not za minutu. S Davisem zůstal do dubna 1960. Do Milesova sextetu tehdy ještě patřili altsaxofonista Cannonball Adderley, pianisté Red Garland, Bill Evans a Wynton Kelly, basista Paul Chambers a bubeníci Philly Joe Jones a Jimmy Cobb. V této době vznikala alba \"Milestones\", \"Kind of Blue\" a živé nahrávky \"Miles & Monk at Newport\" a \"Jazz at the Plaza\". Pod svým jménem nahrál Coltrane v této době také důležitou desku \"Giant Steps\", jejíž titulní skladba je známa pro svou velmi obtížně hratelnou posloupnost akordů. Údajně je to jedna z nejtěžších jazzových skladeb, která kdy byla napsána.\n\nKdyž skončilo angažmá u Davisova sextetu, změnil opět nástroj. Tentokráte si vybral sopránsaxofon, který v té době rozhodně nepatřil k nejpopulárnějším jazzovým nástrojům. Pro tuto změnu se rozhodl pravděpodobně proto, že jej silně ovlivnil Sidney Bechet (který je známý jako mistr hry na sopránku). Miles Davis ve své autobiografii uvádí, že to byl právě on, kdo dal Coltraneovi jeho první sopránku.\n\nSvůj první ansámbl dal dohromady až v roce 1960. Patřili do něj pianista McCoy Tyner, kontrabasista Art Davis a bubeník Elvin Jones. ještě, když hrál s Davisem, podepsal smlouvu s labelem Atlantic Records, pro který nahrál již zmiňovanou desku \"Giant Steps\". První deska nově vzniklého kvarteta byla velmi úspěšná deska \"My Favourite Things\". V titulní skladbě (a skladbě od Cole Portera \"Every Time We Say Goodbye\") hrál na sopránsaxofon. \"My Favourite Things\" se stala jednou z nejvlivnějších jazzových desek všech dob.\n\nPoté, co mu skončila smlouva u Atlantic Records (albem \"Olé Coltrane\"), přestoupil se svým novým ansámblem k labelu Impulse!. Údajně se tak stalo proto, že to byla jediná cesta, jak mohl spolupracovat se zvukovým technikem Rudy Van Gelderem, který prováděl finální zvukový mix pro Milese Davise a pracoval také na albu \"Blue Train\". Je také pravda, že většina Coltraneových desek pro Impulse! byla nahrána v nových studiích, která patřila právě Gelderovi.\n\nZačátkem roku 1961 odešel kontrabasista Art Davis a na jeho místo okamžitě nastoupil Reggie Workman. Ke kapele se v té době přidal i Eric Dolphy, který hrál na tenorsaxofon, basklarinet a flétnu. Toto kvinteto sklidilo velký úspěch na koncertě ve Village Vanguard v listopadu 1961, kde ukázalo, kterým směrem se bude jeho hudba dále vyvíjet. Byla to hodně experimentální hudba, ovlivněná například indickou rāgou (což je hudební meditace, při které se hraje pět nebo více not a postupně se hledá melodie). Coltrane tu položil základy modálního jazzu a free jazzu.\n\nBěhem této doby se kritici v hodnocení jeho nového stylu ostře rozdělili. Publikum bylo rovněž zmatené. Například při posledním společném evropském turné s Milesem Davisem ho publikum ve Francii vypískalo. V roce 1961 označil prestižní americký jazzový časopis \"Down Beat\" Coltrana a Erica Dolphyho jako hráče antijazzu. Dolphy byl navíc chápán jako člen hnutí free jazzu (někdy také označovaného jako avantgarda), jehož nejvlivnější představitel byl Ornette Coleman, kterého neočerňovala jen kritika, ale i někteří muzikanti (včetně Milese Davise). Sám Coltrane svou hru charakterizoval jako: „svrchované vyjádření jednoty bytí“, jak se v roce 1966 vyjádřil v jenom rozhovoru.\n\nV roce 1962 vystřídal Workmana na postu kontrabasisty Jimmy Garrison. Coltranova vlastní sóla se stávala harmonicky vyrovnanější, jeho improvizace se stále rytmicky a melodicky vyvíjely. Při vystoupeních se stále vracel ke svým deskám \"Standards\", \"Impressions\", \"My Favorite Things\" a \"I Want to Talk about You\", které stále a stále přepracovával.\n\nNepříznivá kritika hry Coltraneova kvinteta z dob, kdy v něm ještě působil Dolphy, měla na samotného kapelníka velký vliv. Lze to vidět například v tom, jak ostře spolu kontrastují radikální nahrávky z Village Vanguard z roku 1961 a Coltranova studiová alba z let 1962 a 1963, jež jsou mnohem konzervativnější a přístupnější. Z jeho tehdejší spolupráce s Dukem Ellingtonem a zpěvákem Johnem Hartmanem dokonce vzešlo album balad (kompilace \"Coltrane for Lovers\" je sestavena hlavně z tohoto materiálu). Album \"Ballads\" také dokazuje Coltraneovu všestrannost s jakou je schopen uchopit staré standardy a představit je v novém světle (jako např. \"It’s Easy to Remember\". Větší uhlazenost Coltraneova kvarteta ve studiu je ale kompenzována na koncertech, kde kvarteto přetvářelo známé standardy k obrazu svému. Pěkně to demonstrují živá alba \"Coltrane at Newport\" a \"Live at Birdland\" (obě z roku 1963).\n\nNejslavnějším albem klasického kvarteta bylo album \"A Love Supreme\", které vyšlo v prosinci 1964. Album tvoří suita, která je rozdělena do čtyř částí. Sleevenote k tomuto albu obsahuje i Coltraneovu vlastní náboženskou báseň, která je zhudebněna v poslední čtvrté části. Album se umístilo na 47. místě v hitparádě pěti set nejlepších alb všech dob amerického časopisu Rolling Stone. Album bylo komerčně úspěšné a to i přesto, že je – řečeno dnešními slovy – na svou dobu velmi alternativní. V současnosti jsou už však všechny čtyři skladby považovány za jazzové standardy. Živě si kvarteto zahrálo celou \"Love Supreme\" pouze jednou, a to na koncertě v Antibes, ve Francii. Záznam koncertu je součástí reedice desky \"A Love Supreme Deluxe Edition\". Na koncertě jsou všichni muzikanti mnohem odvážnější, záznam koncertu tak velmi pěkně kontrastuje s originálem na desce.\n\nPo albu \"A Love Supreme\" se Coltrane začal mnohem víc zajímat o jazzovou avantgardu, jejímiž nejvlivnějšími zástupci byli v té době Ornette Coleman, Albert Ayler, Sun Ra a Cecil Taylor. Coltranův pozdější styl ale nejvíce ovlivnily disonance Aylerova tria, ve kterém hrál na kontrabas Gary Peacock, Sunny Murray na bicí. Trane také prosazoval mnoho mladých jazzových muzikantů (např. Archieho Sheppa), což vedlo k tomu, že nahrávací společnost Impulse! založila novou značku, která se orientovala výhradně na free jazz.\n\nColtrane zemřel ve svých čtyřiceti na rakovinu jater 17. července 1967. Lewis Porter, autor jedné Coltraneovy autobiografie, ovšem tvrdí, že Cotrane zemřel na žloutenku. Žloutenka je totiž nemoc rozšířená mezi lidmi závislými na heroinu. Albert Ayler také v jednom rozhovoru tvrdil, že Coltrane spíš upřednostňoval východní medicínu před klasickou západní. Toto tvrzení ovšem popřela Alice Coltrane – Coltraneova tehdejší žena.\n\n\n\n\n\n\n"}
{"id": "241921", "url": "https://cs.wikipedia.org/wiki?curid=241921", "title": "Brtnice (rozcestník)", "text": "Brtnice (rozcestník)\n\nNázev Brtnice má více sídel:\n\n\nJiný význam:\n"}
{"id": "241923", "url": "https://cs.wikipedia.org/wiki?curid=241923", "title": "Kožešina", "text": "Kožešina\n\nKožešina je kůže živočichů se srstí (nejčastěji kožešinových zvířat), která je vyčiněná (vydělaná) a připravená k šití oděvů - kožichů. Jedná se o surovinu používanou v kožedělném průmyslu nebo v řemeslné činnosti zvané kožešnictví.\n\nKožešiny měly od pravěku velký význam v odívání, který si částečně uchovaly i po rozvoji techniky tkaní látek. Ještě na začátku 20. století nebyly kožešiny plně nahraditelné pro chladné oblasti; tehdy kožešinové oblečení využili Peary i Amundsen v extrémních podmínkách dobývání severního a jižního pólu a jedním z důvodů tragédie Scottovy výpravy bylo zřejmě látkové oblečení. Kromě praktické funkce však byly kožešiny i luxusním zbožím a odznakem sociálního postavení, za nejvzácnější se považoval hermelín z kožek hranostaje, který oblékali králové. Kožešiny jsou vedle barev a kovů jednou ze skupin tinktury užívaných na erbech.\n\nKožešiny mají velký význam i jako obchodní artikl, počínaje směnným obchodem v pravěku. Významné místo zaujímaly i v ekonomice přemyslovského knížectví v počátcích českého státu. Pro produkci kožešin mají význam chladné oblasti jako je Sibiř a Kanada, kde byly základní životní potřebou Eskymáků a současně jejich hlavním obchodním zbožím.\n\nKožešiny se získávají legálním i nelegálním lovem kožešinových zvířat nebo jejich chovem na kožešinových farmách. Moderní textilní průmysl a výroba umělých kožešin umožňuje praktické nahrazení kožešin jinými materiály. Nošení kožešinových výrobků proto bývá kritizováno jako zbytečný luxus, kvůli kterému je ohroženo množství kožešinových zvířat žijících ve volné přírodě a divoká zvířat chována v nevyhovujících podmínkách farem, které jsou proto v některých státech jako týrání zvířat zákonem zakázané.\n\n\n"}
{"id": "241924", "url": "https://cs.wikipedia.org/wiki?curid=241924", "title": "Kožešinová zvířata", "text": "Kožešinová zvířata\n\nKožešinová zvířata jsou některé druhy savců, kteří se chovají nebo loví pro svou kvalitní kožešinu. Kožky těchto zvířat jsou používány k výrobě kožešnického zboží. Více než 80 % kožešin se v současnosti získává chovem zvířat na farmách nebo ze zvířat (králíci, ovce) poražených pro maso, lovem volně žijících zvířat se oficiálně získává jen cca 17 % kožešin, avšak skutečné množství je zřejmě vyšší, protože mnoho ulovených kožešin, a to i z ohrožených a mezinárodně chráněných druhů, končí na černém trhu. Lov se provádí odstřelem, chytáním do různých, mnohdy málo šetrných pastí, v případě lachtanů, tuleňů a jejich mláďat však také vysoce nehumánním ubíjením kyji a háky.\nOd 19. století bylo vyšlechtěno mnoho barevných, často velmi zajímavých mutací kožešinových zvířat, zejména norků, nutrií, lišek obecných i polárních. Podmínky chovu kožešinových zvířat (lišky, norci, nutrie, čincily) však často nejsou z hlediska welfare zvířat příliš uspokojivé. Zvířata jsou držena v přeplněných klecích, nebo naopak po jednom ve velmi malých klecích bez podestýlky a jejich zabíjení se provádí mnohdy velmi nehumánně. Nejvíce chovaným druhem kožešinových zvířat jsou lišky polární. Proto jsou kožešinové farmy kritizovány ochránci zvířat. V 11 zemích Evropy byl chov kožešinových zvířat zakázán, v Česku je zatím ilegální prodej pouze výrobků z tuleně.\nDalším problémem je, že např. v Rusku vede chov lišek a norků k problémům s krmením, ten je často řešen ilegálním lovem mořských savců (tuleni, mroži, velryby)\nZ etických i ekonomických důvodů je nejvhodnější používat kožešiny umělé, jejichž kvalita se díky moderním technologiím od přírodních kožešin příliš neliší.\n\nV České republice byla v roce 2017 přijata novela zákona na ochranu zvířat proti týrání, díky které zde všechny zbývající kožešinové farmy skončí v lednu 2019.\n\n"}
{"id": "241926", "url": "https://cs.wikipedia.org/wiki?curid=241926", "title": "Společenské vědy", "text": "Společenské vědy\n\nSpolečenské vědy jsou obecně vědy zabývající se člověkem a společností. Na rozdíl od přírodních věd nejsou důsledně exaktní, umožňují vstupovat subjektu do pozorování. Tento vstup subjektu je však mnohdy žádoucí a jediný možný, protože mnohdy je předmětem společenských věd nějaká stránka subjektu. V českém prostředí jsou společenské vědy pojímány více objektivně a jsou proto oddělovány od věd humanitních, které se zaobírají více subjektivními duchovními procesy. Vést jednoznačnou dělící čáru mezi humanitními a společenskými vědami lze však i tak velice obtížně, nicméně zpravidla se uvádí, že společenské vědy jsou charakteristické vyšším stupněm kvantifikace a využíváním obvyklých vědeckých metod, např. experimentu, zatímco humanitní vědy mají spíše analytický charakter.\n\nV České republice se výuce společenských věd speciálně věnuje Fakulta sociálních věd Univerzity Karlovy, Filozofická fakulta Univerzity Karlovy, Pedagogická fakulta Univerzity Karlovy, Fakulta humanitních studií Univerzity Karlovy nebo Fakulta sociálních studií Masarykovy univerzity.\n\n\n\n"}
{"id": "241934", "url": "https://cs.wikipedia.org/wiki?curid=241934", "title": "Krach", "text": "Krach\n\nKrach může znamenat:\n"}
{"id": "241936", "url": "https://cs.wikipedia.org/wiki?curid=241936", "title": "Collegium Musicum (rozcestník)", "text": "Collegium Musicum (rozcestník)\n\nCollegium Musicum má několik významů:\n\n"}
{"id": "241938", "url": "https://cs.wikipedia.org/wiki?curid=241938", "title": "Krach na burze", "text": "Krach na burze\n\nKrach na burze je nežádoucí situace na trhu, kdy dochází k náhlému a výraznému poklesu indexu určité burzy. Zpravidla se tak stane do několika dnů, kdy řádově klesne tento index o desítky procent. Lidé začnou panikařit, dojde ke kolísavost na trhu a to vše se následně negativně projeví na celkovém hospodářství, kdy mnoho subjektů finančně prodělá. Některé burzy na tuto situaci reagují například omezením či úplným pozastavením své činnosti do doby než krize pomine nebo centrální banky zavádí opatření, které vedou ke zmírnění situace.\n\nDalší definice tvrdí, že krach na burze je sociální fenomén, ke kterému dochází na základě panického chování lidí. Velkou roli zde hraje psychologie, mentalita a chování těchto subjektů a dokonce může k takovému krachu dojít i v důsledku sebenaplňujícího se proroctví. Tudíž jde víceméně o nepředvídatelnou situaci, ale přesto se našli tací, kteří se snažili hledat v dějinných událostech souvislosti, systematizovat je a přijít s teoriemi, které by včas odhalily nastupující krach.\n\nNapříklad Benoit Mandelbrot v roce 1963 vyvrátil domněnku, že trh funguje na základě logaritmicko-normálního rozdělení a poznamenal, že náhle výkyvy cen jsou mnohem častější než předpovídá tato teorie. Mandelbrot společně s dalšími dospěli k tomu, že mnohem přesnější je nelineární analýza a koncept teorie chaosu. Tomu se dále věnoval ještě George Soros v diskuzi, kterou nazval “reflexivity of markets and their non-linear movement”, v nepřesném překladu: reflexe trhu a její nelineární pohyby.\n\nMassachusettský technologický institut na základě svých výzkumů dospěl k zjištění, že četnost krachů na burze a zákon síly mají určitou spojitost. Tyto a mnohé další studie jako například od profesora Didier Sornette uvádí, že krachy na burze jsou do určité míry známkou samoorganizované kritiky na trhu.\n\nNa základě výzkumů uskutečněných v institutu New England Complex Systems bylo zjištěno, že si lze včas všimnout určitých varovných signálů nadcházejícího krachu za pomoci nových statistických a analytických nástrojů komplexního systému. Nastupující panická reakce je vyvolána zvýšenými mimikry na trhu. Zjistili, že tyto mimikry se dramaticky navyšovaly po celý rok před každým krachem na burze za posledních 25 let, včetně nedávných finančních krizí. Tedy pokud investoři nadměrně sledují chod konkrétní burzy, je snazší panice prostoupit a poškodit celý trh.\n\nBurzovní krachy můžeme rozdělit na benigní a maligní.\n\nBenigní burzovní krachy přinášejí ztrátu investorům a částečně ochromí místní hospodářství, ale poměrně včas tuto krizi překonají opětovným růstem trhu.\n\nMaligní jsou takové, jejichž dopady mají rozsáhlejší vliv na celou makroekonomii státu, případně mají i celosvětový dopad například v důsledku technologické provázanosti mezi státy.\n\nNové technologie, změna hospodářské situace, inflační vývoj, nedostatek likvidity a euforie jsou hlavními příčinami. Nejpodstatnějším je však mentalita lidí a následné chování investorů na trzích. Svojí vinu může mít přehnaný optimismus, neboť před každým krachem bývá příznivá hospodářská situace. Lidé se v těchto situacích méně bojí riskovat a mají vidinu rychlého zisku. Lidé se navíc zadlužují, aby mohli využít konjunktury. Čím více lidí jedná tímto způsobem, tím více lidí se k nim přidává a dochází k tzv. dominovému efektu. Výše zmíněná euforie, která se projevuje na trhu se označuje také jako nákupní horečka nebo nákupní šílenství.\n\nPůvodcem krachu může být i sebenaplňující se proroctví, kdy se lidé místo racionálního rozhodování rozhodují iracionálně v důsledku událostí.\n\nVypořádání se s krachem na burze může být různé v závislosti na příčinách, teritoriu, personáliích atd. Zde je ale výčet následků, které se zpravidla vyskytují.\n\nLidé prodělávají, podniky bankrotují, případně se dostávají do konkursu, roste nezaměstnanost, nedůvěra v bankovnictví, klesá průmyslová výroba a celkově stagnuje ekonomika. Zasaženy jsou i subjekty, co neměli přímo nic do činění s danou krizí. Ve výjimečných případech může vzrůstat i počet sebevražd lidí, kteří těžce nesou následky krachu. Tyto následky mohou trvat měsíce, léta, případně i desetiletí.\n\nU menších krizí se předpokládá, že po čase odezní a místní ekonomika se z krachu včas zotaví a vše se postupně vrátí do normálního stavu. Je tedy nejlepší tento krach přečkat, smířit se finanční ztrátou a dál nezasahovat.\n\nVětší krach na burze má však makroekonomické důsledky a to je nutné řešit konkrétními zásahy. Například centrální banka může zavádět některá opatření jako změnu úrokové sazby nebo burzy částečně omezí nebo dočasně zcela pozastaví svoji činnost.\n\n\"“Burzovní krachy jsou nezbytnou součástí vývoje burzovních trhů. Není možné jim zabránit, je obtížné je předvídat, lze se z nich však poučit. Negativní zkušenost je také zkušenost a negativní zkušenosti získané během burzovních krachů mohou být pro investory velmi cenné. Zpětně mohou analyzovat chyby a v budoucnu se jich vyvarovat. Dobrou zprávou pro investory může být, že po každém krachu přijde jednou opět růst.”\"\n\nJako první evidovaný krach tohoto typu je takzvaná Tulipánová horečka, která probíhala v letech 1634–1637 na území Nizozemska, kde svojí hlavní roli hrály tulipány. Ty se v 16. století začali převážet z Turecka do Nizozemska. S rozšířením pěstování této květiny a jejím následným křížením se v 17. století natolik zvýšil zájem o tulipány, že poptávka začala převyšovat nabídku a hodnota tulipánů se postupně zvyšovala. To dospělo až k tak absurdní situaci, že lidé byli ochotni prodávat i své nemovitosti za účelem koupě tulipánů, protože některé cibule tulipánů měli tutéž hodnotu, co měšťanský dům v Amsterdamu.\n\nJak se dalo očekávat, tak zanedlouho začala nabídka tulipánů převyšovat poptávku. Tudíž postupně klesala jejich hodnota a to následně vyvolalo paniku. Tento krach zasáhl celé nizozemské hospodářství, včetně toho, že spousty lidí zbankrotovalo nebo skončilo v konkursu. Je důležité poznamenat, že tu byli však i tací, kteří včas odhadli situaci a i přesto na této události vydělali veliké peníze.\n\nV roce 1871 zvítězili Prusko a tehdy rozdrobené německé země ve válce s Francií. Ještě téhož roku všechny strany uzavřely příměří, ve kterém se Francie mimo jiné zavázala zaplatit 5 milionů franků do 3 let. Francie svých slov dostála a v nově sjednoceném Německu nastal ohromný příliv peněz. Během té doby místní ekonomika prosperovala a dala prostor vzniknout stovkám nových domácích podniků. Německo se v tomto období stává i druhou největší světovou ekonomikou po Velké Británii.\n\nPodobně příznivá situace nastala i u některých sousedů, kteří také těžili z prosperující ekonomiky jako je například Rakousko-Uhersko. Čechy nevyjímaje, vzniklo spousty nových podniků na českém území a v roce 1870 vznikla v Praze i první česká burza s cennými papíry a komoditami.\n\nNěmecko následně propadlo obavám a nejistotě kvůli nepříznivé místní politice a investoři v důsledku toho, začali raději realizovat své zisky. Mezitím co v Rakousko-Uhersku měli dobré vyhlídky na pokračující konjunkturu a to mírně přispělo k růstu jejich burzy. Tyto vyhlídky byly částečně doprovázeny i dlouho očekávanou výstavou ve Vídni. Tato výstava byla však ekonomickým propadem, neboť účast nedosáhla ani poloviny toho, co se očekávalo. To mohlo být částečně způsobeno tím, že lidé měli obavy z návštěvy Vídně kvůli probíhající epidemii cholery. Mnoho podniků již v den otevření zbankrotovalo, přičemž spousta z nich byla úzce provázaná s probíhající výstavou.\n\nČernému pondělí předcházel v USA růst kurzů akcií a spousty investorů se rozhodlo investovat formou úvěru. Následně se začaly objevovat první varovné signály a dokonce centrální banka byla nucena zvýšit úrokovou sazbu, neboť očekávala růst inflace. Nastala nerovnováha na trhu způsobena velkou nabídkou prodávajících a malou poptávkou kupujících. Začaly klesat kurzy akcií a technologie nezvládala přijímat přehnané množství transakcí. To vedlo ještě k hlubšímu poklesu indexu. 19. října 1987 klesl index Dow Jones o 22,6 %, což je největší pokles zaznamenaný v dějinách (předtím byl maximální pokles 12,8 % z 28. října 1929). Federální rezervní systém v čele s předsedou Alanem Greenspanem zavedl snížení úrokové sazby a tím zabránil pokračování krachu.\n\nProtože USA byla v té době už díky moderní technologiím propojená s okolním světem, obětí se staly i další státy. Zasaženy byly evropské, asijské a další burzy.\n\n"}
{"id": "241939", "url": "https://cs.wikipedia.org/wiki?curid=241939", "title": "Vladimír Miltner", "text": "Vladimír Miltner\n\nVladimír Miltner (6. července 1933, Plzeň – 13. ledna 1997, Surír, okres Mát, kraj Mathura, Indie) byl jedním z předních českých indologů.\n\nNavštěvoval gymnázium v Karlových Varech. Již v té době studoval hindštinu a urdštinu. Po maturitě nastoupil na Karlovu univerzitu do oboru indická filologie a indologie. Nejdříve pracoval v jazykové škole, později nastoupil jako pracovník ČSAV. V roce 1967 začal své tříleté působení na univerzitě v Paříži. Když byl nucen odejít z politických důvodů z ČSAV, pracoval chvíli jako kuchař a poté se uplatnil jako redaktor časopisu 100+1 ZZ a překladatel. Po pádu komunistického režimu se vrátil na akademickou půdu ČSAV.\n\nZemřel za nevyjasněných okolností v Indii na cestě po řece Ganze.\n\nZabýval se především indologií se zřetelem na hindštinu, staroindickou erotiku, medicínu a jídlo.\nPublikoval anglicky i česky. Překládal ze sanskrtu, páli, hindštiny, maráthštiny, bradžštiny, hindaví, urdštiny, bengálštiny a angličtiny.\n\n\n"}
{"id": "241940", "url": "https://cs.wikipedia.org/wiki?curid=241940", "title": "Collegium Musicum", "text": "Collegium Musicum\n\nCollegium Musicum byla slovenská art-rocková hudební skupina.\n\nJejím zakladatelem a vedoucí osobností byl Marián Varga, jeden z nejvýraznějších rockových klávesistů. Skupina se začala formovat na podzim roku 1969 a byla zřejmě vůbec prvním tvůrcem art-rockové hudby v Československu. Její jádro v době největší produktivity a nejintenzívnějšího koncertování (1970-1974) tvořili Marián Varga, baskytarista Fedor Frešo a bubeník Dušan Hájek. S kratšími přestávkami skupina působila na hudební scéně do roku 1979. Později ji Varga několikrát příležitostně obnovil, zejména v roce 1981 kvůli nahrávání alba \"Divergencie\".\n\nKapela proslula především interpretacemi známých témat z děl vážné hudby (například \"Concerto in D\" od Josepha Haydna) a byla v tomto ohledu nejvýznamnější skupinou ze zemí bývalého Východního bloku. Proto je často přirovnávána k britským kapelám The Nice a Emerson, Lake and Palmer, známým pro své úpravy děl klasické hudby.\n\nDle hudební kritiky bylo Collegium Musicum ve své době instrumentálně nejvyspělejším rockovým souborem v Československu, který významně inovoval domácí scénu. Přes svou náročnost mělo mnoho posluchačů v ČSSR, NDR, Maďarsku, Polsku a SSSR.\n\n\n\n\n\n"}
{"id": "241942", "url": "https://cs.wikipedia.org/wiki?curid=241942", "title": "Čataj", "text": "Čataj\n\nČataj ( \"Csataj\"; německy \"Schattein\") je obec ležící v Bratislavském kraji na Slovensku. Žije zde  obyvatel. V obci se nachází římskokatolický kostel svaté Markéty.\n\nPrvní písemná zmínka o obci pochází z roku 1244.\n\n"}
{"id": "241945", "url": "https://cs.wikipedia.org/wiki?curid=241945", "title": "Evaluace", "text": "Evaluace\n\nEvaluace (z fr. \"évaluer\", vyhodnotit), hodnocení, je systematické posouzení kvality a hodnoty, popř. významu určitého objektu. Obvykle se vztahuje k tzv. programové evaluaci jako sociálněvědní aktivitě zaměřené na sběr, analýzu, interpretaci, syntézu a sdělování informací o činnosti a efektivitě veřejných politik a programů. Evaluace však může mít také povahu evaluačního výzkumu, který je více orientovaný na samotný proces evaluace (je pro něj objektem studia), založený na teorii, často bývá iniciován samotným badatelem a může obsahovat cíle s hodnoceným programem nesouvisející.\n\nEvaluaci se zakládá na důkladném sběru informací a na jejich odborném zpracování s cílem získat spolehlivé podklady pro případná rozhodnutí. Tato užitečná zpětná vazba může mít v různé fázi politiky nebo programu různou podobu. V době, kdy vyvstane potřeba určitý problém řešit, poskytuje evaluace informace pro počáteční uvažování o možnostech řešení a přispívá tak k výběru a formulaci konkrétního programu. Tato plánovací (také preformativní) fáze je označovaná jako ex-ante evaluace a jejím účelem je popsat problém, analyzovat potřeby a jejich naplňování, posoudit logiku plánované intervence a podmínky implementace programu (jeho proveditelnost).\n\nV průběhu implementace zvoleného programu poskytuje evaluace informace o jeho organizaci a fungování (monitoring) a posléze také o prvotních výsledcích a efektech. Tato procesní (formativní) fáze je obvykle označována jako mid-term evaluace a získané informace o vnitřních procesech, využití zdrojů, zapojení cílových skupin apod. umožňují reagovat na případné problémy programu ještě v jeho průběhu a provádět průběžné korekce.\n\nA konečně může mít užitečná zpětná vazba podobu informace o střednědobých až dlouhodobých výsledcích a efektech programu, často již po skončení financování hodnoceného programu (udržitelnost). Tyto informace lze také kombinovat například s informacemi o nákladech vynaložených na daný program. V této fázi hovoříme o ex-post evaluaci, jejímž účelem může být nejenom prosté srovnání dosažených výsledků s cíli programu. Žádoucí je také posouzení všech efektů (zamýšlených i nezamýšlených) v jejich úplnosti, tj. zda negativní efekty programu nepřevážily ty pozitivní.\n\nEvaluace poskytuje především vhled do programu, který je nezbytným základem pro jeho pro racionální management a plánování a zároveň předpokladem pro další naplnění dalších funkcí evaluace. Těmi jsou kontrola programu (právní, politická, ekonomická, správní), zajištění legitimity programu a rozvoj programu. Protože evaluace obvykle souvisí s připravovaným nebo očekávaným rozhodováním, musí čelit různým, často protichůdným tlakům a dílčím, skupinovým zájmům. Zároveň je zde nebezpečí zneužití domněle objektivních informací k prosazení těchto zájmů. V tomto smyslu mohou zaujaté a tedy nepravdivé \"evaluace\" sloužit jako zástěrka pro politická rozhodnutí.\n\nEvaluace lze rozlišovat podle toho,\n\n\nPři evaluaci se využívá široká škála kvantitativních i kvalitativních metod a technik, např.:\n\nKlíčovým momentem evaluace je zajištění nestranného a věcného zhodnocení, přiměřené přisouzení váhy jednotlivým informacím, výzkumům atd., včetně sestavení hodnotícího sboru odborníků.\n\n\n\n\n\n"}
{"id": "241946", "url": "https://cs.wikipedia.org/wiki?curid=241946", "title": "Mistrovství Evropy ve fotbale 1960", "text": "Mistrovství Evropy ve fotbale 1960\n\nMistrovství Evropy ve fotbale 1960 bylo prvním mistrovstvím Evropy ve fotbale. Finálový turnaj, kam postoupily z kvalifikace čtyři týmy: SSSR, Jugoslávie, Československo a Francie, se konal právě ve Francii.\n\nPremiérové mistrovství Evropy se neobešlo bez problémů. Tím hlavním byla neúčast některých týmů (Anglie, Skotsko, Irsko, Itálie, Západní Německo), které se odmítly podniku zúčastnit. Ve hře byly stále politické aspekty věci, protože například Španělé na přímý popud diktátora Franka nesměli ve čtvrtfinále nastoupit proti výběru komunistického Sovětského svazu. Do závěrečného turnaje postoupilo kvarteto celků, převážně z východního bloku, z nichž nejlépe si vedl zmiňovaný Sovětský svaz. Francouzi, kteří vzali šampionát na pořadatelská bedra, se nedočkali ani medaile, když je v duelu o bronz porazili Čechoslováci 2:0.\n\nKvalifikace se zúčastnilo pouhých 17 reprezentací, které se utkaly vyřazovacím způsobem o čtyři místa na závěrečném turnaji.\n\n"}
{"id": "241948", "url": "https://cs.wikipedia.org/wiki?curid=241948", "title": "Jason McCaslin", "text": "Jason McCaslin\n\nJason Paul McCaslin (* 3. září 1980, Toronto, Ontario, Kanada), známější jako Cone, je baskytaristou a vedlejším vokalistou kanadské pop-punkové skupiny Sum 41. Do skupiny přišel jako poslední ze současného složení v únoru 1999, čímž nahradil odcházejícího Marka Spicoluka. Jen několik málo měsíců po příchodu Jasona podepsala skupina smlouvu s nahrávacím studiem Island Records.\n\nMcCaslin hraje na baskytaru již od svých 14 let - tehdy účinkoval v garážové grunge kapele \"Second Opinion\" (\"Druhý názor\") spolu s bývalým bubeníkem Avril Lavigne Mattem Brannem a několika dalšími sousedy. I zde byl posledním, kdo do skupiny vstoupil, a jelikož si již stávající členové vybrali své nástroje, nezbylo mu nic jiného, než hrát na baskytaru.\n\nNež Jason vstoupil do Sum 41, pracoval jako uvaděč v kině. Má se zato, že svoji přezdívku „Cone“ (kornout, kužel) získal od spoluhráče ze Sum 41 Derycka Whibleyho již na střední škole, kvůli častému pojídání zmrzlinových kornoutů při obědě. V současnosti nicméně trpí nesnášenlivostí laktózy.\n\nPřesto, že je obvykle spíše tichý a introvertní, je fanouškům Sum 41 nejvíce na očích - často mluví s veřejností a odpovídá na dotazy kladené na oficiálních webových stránkách kapely.\n\nCone v roce 2002 rozjel spolu s Toddem Morsem (Juliette and The Licks, H2O) vedlejší projekt - \"The Operation M.D.\", jehož dema jsou dostupná na MySpace stránce . Debutové album s názvem \"We Have an Emergency\" (\"Máme pohotovost\") vyšlo 20. února 2007 ve vydavatelství Aquarius Records. Jason ve skupině vystupuje pod přezdívkou \"Dr. Dynamite\". Ve třech skladbách zastoupil hlavní vokály.\n\n\nSeznam baskytaristů\n"}
{"id": "241950", "url": "https://cs.wikipedia.org/wiki?curid=241950", "title": "Krajina (rozcestník)", "text": "Krajina (rozcestník)\n\nKrajina je\n\n\n\n"}
{"id": "241951", "url": "https://cs.wikipedia.org/wiki?curid=241951", "title": "Arrows", "text": "Arrows\n\nArrows Grand Prix International byl britský tým formule 1, založený v roce 1977 italským finančníkem Francem Ambrosiem a ex zaměstnanci týmu Shadow Alanem Reesem, Jackie Oliverem, Davem Wassem a Tony Southgatem. Jméno Arrows, které v angličtině znamená šípy, ovšem vzniklo z počátečních písmen zakládajících členů.\n\nSídlo stáje bylo v Milton Keynes ve Velké Británii, kde také během neuvěřitelných 53 dnů vznikl první model Arrows FA1, který však nebyl ničím jiným než kopií vozu Shadow DN9. Vůz byl připraven pro Riccarda Patreseho, který se s ním umístil na 10. místě v Grand Prix Brazílie 1978 a již ve třetím závodě v Grand Prix USA Západ 1978, bral první bod za šesté místo.\n\nSituace s kopii vozu Shadow vyústila v dlouhý soudní spor, který byl rozřešen před zahájením Grand Prix Nizozemska 1978, když Arrows vyvinul vůz s označením A1. Riccardo Patrese dokázal hned při druhém závodě jezdit na čele závodu a pouze porucha motoru ho připravila o vítězství. V Grand Prix Švédska 1978 pak tento Ital dosáhl vynikajícího druhého místa.\n\nBěhem Grand Prix Itálie 1978 v Monze byl Patrese zapleten do hromadné havárie 11 vozů, při které přišel o život Ronnie Peterson a na protest jezdců nesměl nastoupit do dalšího závodu. Po zhlédnutí záznamu byl poté Patrese očištěn, když se prokázalo, že nebyl viníkem nehody. V roce 1979, kdy byly na vrcholu takzvané vozy wing car, začal Tony Southgate pracovat na komplexním projektu A2, což se později ukázal jako ne příliš povedený krok, který vrhl Arrows zpět na chvost pelotonu. Vůz Arrows A2 patřil mezi nejpozoruhodnější projekty. Neměl přítlačná křídla, která byla nahrazena dvojitou řadou bočních lišt nacházejících se uvnitř boků karoserie, které byly téměř v rozporu s pravidly. Aerodynamický tvar vozu ohromoval při testech v aerodynamickém tunelu, na dráze však byl velkým zklamáním. Vůz se špatně ovládal v zatáčkách a projevovala se nedostatečná funkce zavěšení kol. Na další úspěch musela stáj čekat až do Grand Prix USA Západ 1980, kdy na trati v Long Beach s již mnohem konvenčnějším vozem A3, Patrese dojel druhý. Stejně si vedl Patrese i v Grand Prix Monaka 1981 a navíc v úvodním závodě sezony získal jediné pole position v historii týmu.\n\nV roce 1984 získal Arrows dodávku motorů BMW turbo, tedy stejné pohonné jednotky jako Brabham mistra světa z předešlé sezóny. S podporou tabákové společnosti Barclay, se začínají věci obracet k lepšímu. Arrows končí v poháru konstruktérů na devátém místě a osmý v následujícím roce. Na výsledku se podíleli především kvalitní piloti jakými byli Marc Surer, Thierry Boutsen, Christian Danner nebo Gerhard Berger. Situace v týmu se zcela změnila v roce 1987, BMW přestalo s tovární podporou a motory dodávalo pod značkou Megatron. Nové jezdecké složení, Eddie Cheever a Derek Warwick, dostalo k dispozici vůz A10, který se stal nejúspěšnějším vozem Arrows všech dob. Arrows A10 byl jednoduchý, avšak v detailech propracovaný vůz, který v roce 1988 zajistil stáji 23 bodů, což v konečném hodnocení znamenalo 4. místo v Poháru konstruktérů.\n\nVynikající výsledek otevřel cestu novým řešením a dostal stáj na výsluní. V roce 1990 se k týmu připojil japonský obchodník Kazuo Ito se svojí společností Footwork, který byl zpočátku pouze sponzorem. V roce 1991 přešla veškerá kontrola nad týmem do rukou japonské společnosti a následně došlo ke spolupráci s firmou Porsche na realizaci dvanáctiválcového atmosférického motoru. Ale výsledek je katastrofální a Footwork je nucen dokončit sezónu s motorem Ford. Pro následující roky spolupracuje s Hondou pod značkou Mugen. Se střídavými výsledky stáj Footwork fungovala až do roku 1996, kdy se vrátila k svému původnímu jménu Arrows.\n\nV březnu roku 1996 převzal tým Tom Walkinshaw, majitel firmy TWR. V září získal pro tým čerstvého mistra světa Damona Hilla a začal budovat silný tým tak, jak sliboval svým sponzorům. Damon Hill byl blizoučko vítězství při Grand Prix Maďarska 1997, ale v posledních kolech ho potrápila převodovka a přišel o vedení. Druhé místo z Maďarska bylo pro tým maximem a také téměř jediným bodovým ziskem. Investice vložené do stáje nesplnila očekávání, tak tomu bylo až do roku 2002. Arrows staví vůz A23, který byl jedním z nejrevolučnějších monopostů historie. Vůz navázal na aerodynamické prvky vozu Sauber z roku 2001. Dále se vůz vyznačoval nízko upevněným zavěšením předních kol. Heinz-Harald Frentzen ani Enrique Bernoldi nedokázali odvrátit finanční nestabilitu stáje a tak po polovině sezóny stáj Arrows definitivně mizí ze scény formule 1.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "241952", "url": "https://cs.wikipedia.org/wiki?curid=241952", "title": "Krajinka", "text": "Krajinka\n\nKrajinka je typ řeziva. Vzniká při podélném řezání kmene stromu. Příčný řez krajinkou je na jedné straně oblý. Na oblé straně je zachována kůra nebo její zbytky.\n"}
{"id": "241962", "url": "https://cs.wikipedia.org/wiki?curid=241962", "title": "Luigi Dossena", "text": "Luigi Dossena\n\nLuigi Dossena (28. května 1925 Campagnola Cremasca, severní Itálie – 9. září 2007 tamtéž) byl vatikánský úředník a diplomat, historicky první apoštolský nuncius delegovaný u slovenské vlády (1994–2001). V roce 1998 obdržel Řád bílého dvojkříže 2. třídy.\n\nMons. Dossena se narodil v severní Itálii v Campagnola Cremasca 28. května 1925. Studoval filosofii a teologii, na kněze byl vysvěcen 25. března 1951. V roce 1953 začal studovat diplomacii na Papežské církevní akademii a po absolutoriu v roce 1955 začal pracovat ve vatikánských diplomatických službách. Během své kariéry působil na čtyřech světadílech (Asie, Amerika, Afrika, Evropa).\n\nPrvní samostatnou misi získal v roce 1973, kdy jej papež Pavel VI. jmenoval titulárním arcibiskupem z Carpi a vyslal jej jako pronuncia do Jihokorejské republiky. Poslední misí a vrcholem jeho kariéry byl post apoštolského nuncia na Slovensku. V této pozici vybudoval apoštolskou nunciaturu v Bratislavě, připravoval návštěvu papeže Jana Pavla II. na Slovensku (1995) a spoluvytvářel text Základní smlouvy mezi Svatým stolcem a Slovenskou republikou.\n\nJeho nástupcem v pozici nuncia na Slovensku se v roce 2001 stal nynější arcibiskup Henryk Józef Nowacki.\n\n"}
{"id": "241963", "url": "https://cs.wikipedia.org/wiki?curid=241963", "title": "Tverská oblast", "text": "Tverská oblast\n\nTverská oblast (rusky Тверская область) je jednou z oblastí Ruské federace. Nachází se ve středozápadní části evropské části země; sídelním městem je Tver. Na 84 100 km² (z toho 1,9 % vody) zde žije 1 410 000 obyvatel (2007) – průměrná hustota sídlení je tak 16,7 os./km². Napříč oblastí prochází silnice a železniční trať spojující Moskvu a Petrohrad. Oblast byla ustavena v 29. ledna 1935, do roku 1991 nesla název \"Kalininská oblast\"\n\nPovrch je převážně rovinatý. Na západě do oblasti zasahuje Valdajská vysočina.\n\nNa území oblasti leží 1769 jezer (1,4 % území). Největší z nich jsou: Seliger (259,7 km²), Velikoje, Verestovo a Piros. Největší řekou je Volha, do níž se zde vlévá mj. Tverca a Medvedica, Mologa a Meža. Do Baltského moře míří Daugava (Západní Dvina).\n\n"}
{"id": "241964", "url": "https://cs.wikipedia.org/wiki?curid=241964", "title": "Granada", "text": "Granada\n\nGranada je španělské město, středisko stejnojmenné provincie v Andalusii a historické hlavní město středověkého Granadského království. S obyvateli je 18. největším městem Španělska; s půlmilionovou metropolitní oblastí je na 15. místě v zemi. Město se rozkládá v nadmořské výšce 738 m na úpatí Sierry Nevady na soutoku řek Genil, Darro, Beiro a Monachil na hranici úrodné plošiny Vega de Granada. \n\nNejznámějšími pamětihodnostmi Granady jsou komplex Alhambra, Generalife, čtvrť Albaicín, katedrála či kartouza (na seznamu světového dědictví UNESCO od roku 1984). V roce 1492 byla Granada dobyta Španělskem, a tím padla poslední islámská pevnost na poloostrově.\nV roce 1954 došlo na jih od města k mohutnému zemětřesení o magnitudě až 7,8.\n\nSymbolem Granady je granátové jablko, které se od doby Katolických králů objevuje společně s nimi na znaku i vlajce města. Etymologie spojující název města s tímto ovocem (\"granado\", z lat. \"granatum\") však není jediná; název může pocházet také z arabského \"Gar-anat\" (vrch poutníků). Od roku 1843 přibyla na znaku věž Alcazaba.\n\nPoloha města je vsazena do úpatí hor Sierra Nevada, s horou Mulhacén, který je s 3482 m nejvyšší horou Iberského poloostrova, nachází se se zde Národní park Parque Nacional de Sierra Nevada ( založen 1999 ) a přírodní rezervace Parque Natural de Huétor. Svažuje se do náhorní plošiny Vega de Granada ohraničené výše zmíněnými horami na severovýchodě a východě, na jihu hraničí s Parque Natural Sierras de Tejeda, Almijara y Alhama, tyto hory postupně přechází v pobřeží Středozemního moře. Na západě je tato oblast ohraničena vrchovinou táhnoucí se až k Národnímu parku Parque Natural Sierras Subbéticas na severozápadě a přechází v Genilskou nížinu. Na tomto okraji se nachází největší zdejší vodní plocha přehrada Íznajar.\n\nGranada leží na soutoku vodních toků řek Genil, Darro, Beiro a Monachil. Tyto řeky pramení na svazích hor Sierra Nevada a dávají spolu s dalšími prameny na dnešním území města životodárnou vláhu místní, již zmíněné plošině. Řeka Genil odvádí vodu západně a vlévá se do řeky Guadalquivir, která ústí do Atlantského Oceánu.\n\nSoučástí aglomerace Granady jsou města Santa Fé, Huétor Vega, Maracena, La Zubia, Armilla a Atarfe.\n\nV rámci Andalusie sousedí s provinciemi Málaga (na západě), Córdoba (na severozápadě), Jaén (na severu), s manchskou provincií Albacete a Murcií na severu a s provincií Almería na východě.\n\nDíky své poloze a charakteru krajiny ve výších okolo 700 m n. m. má Granada přístupové cesty k okolním oblastem členitější.\n\nŽeleznice z konce 19. století dnes spojuje město dieselovou trakcí s městy Almeria, Málaga a Cordoba a místní dráhy jsou spíše regionálního významu, hlavní podíl dálkové veřejné dopravy tvoří doprava autobusová. Od roku 2019 je město spojeno vysokorychlostí železnicí (vlaky AVE) s Artequerou. \n\nNa sever je dálnicí spojena s městem Jaén a dále na Madrid, na jih k pobřeží a městu Motril, na západ s Córdobou, Sevillou a Málagou, východním směrem s letoviskem Almeria a městem Murcia. Dálniční síť zde tvoří uzel.\n\nU města Santa Fé se nachází místní letiště pro středně velká dopravní letadla, malé letiště se nachází na jižním okraji města.\n\nMěstská silniční síť je kvalitní a kapacitní, výjimkou je nejstarší část města Albayzín kde je doprava omezená díky nepřístupnosti větším silničním vozidlům v úzkých strmých uličkách.\n\nMěstská hromadná doprava je zajišťována autobusy na 21 linkách v pravidelných intervalech + 1 pravidelná linka na letiště u Santa Fé.\n\nV roce 2017 bylo do provozu uvedeno lehké metro „Metropolitano de Granada“ (délka přibližně 16 km). Je koncipováno z části jako rychlodráha, z části jako pouliční dráha a na čtyřech stanicích jako podzemní dráha. Propojuje severní periferie Albolote a Maracena přes severní sídelní komplex, autobusovou stanici, vlakové nádraží, a centrum ke komerční čtvrti a zakončena má být v periferním městě Armilla na jihu.\n\n\n\n\n"}
{"id": "241965", "url": "https://cs.wikipedia.org/wiki?curid=241965", "title": "Informační centrum Jaderné elektrárny Temelín", "text": "Informační centrum Jaderné elektrárny Temelín\n\nInformační centrum Jaderné elektrárny Temelín zkráceně Informační centrum Temelína zkratkami IC Temelín či IC JETE je zařízení založené firmou ČEZ v roce 1991 za účelem informování obyvatelstva o Jaderné elektrárně Temelín, jaderné energetice i energetice a fyzice obecně.\n\nInformační centrum Temelín sídlí v zámečku Vysoký Hrádek nacházejícím se v blízkosti vlastní elektrárny v souřadnicích 49°10′52″ severní šířky a 14°23′10″ východní délky, v okrese České Budějovice, v Jihočeském kraji, na území zaniklé obce Březí u Týna nad Vltavou, v katastru obce Temelín.\n\nV Informačním centru jsou veřejnosti k dispozici propagační materiály a rozsáhlá názorná expozice informující o problematice fyziky, energie a energetiky s důrazem na jadernou energetiku a Temelín, je zde umístěna i malá expozice informující o historii Vysokého Hrádku. Ve druhém patře je umístěn kinosál, kde se promítají kratší osvětové filmy a konají přednášky a je umístěna mlžná komora. Návštěvníkům jsou k dispozici průvodkyně či průvodci. V informačním středisku se rovněž konají výstavy i mimo hlavní činnost střediska. Telefonicky lze rovněž domluvit exkurze.\n\nV době od 1. dubna do 31. října je rovněž možné navštívit krajinářský park z 1. třetiny 19. století se soustavou rybníků.\n\nCentrum je hojně navštěvované, počet návštěvníků navíc roste; od založení centra v roce 1991 do června roku 2007 centrum navštívilo 290 000 lidí, za 1. pololetí roku 2007 to bylo 13 785 lidí.\n\nZámeček Vysoký Hrádek, ve kterém IC Temelína sídlí, má dlouhou historii. Tvrz (předtím Vladycký dvůr) vybudovali páni z Březí ve 14. století; v roce 1520 přešel do držení Jana a Mikuláše Rendlových z Úšavy, kteří ho v roce 1526 prodali Janu Nebřehovskému z Nebřehovic. V roce 1556 Hrádek koupil Zikmund Malovec a v držení rodu Malovců pak byl až do 19. století. Václav Malovec Liběšický na Chvalešovicích pravděpodobně za začátku 17. století nechal Hrádek přebudovat do renesanční podoby. V roce 1825 prodal František Malovec Hrádek se statkem Josefu Hirschovi a jeho manželce Barboře, roz. baronce Lipovské, rodina Hirschových ho pak vlastnila až do roku 1882, kdy ho jejich syn a dědic Josef Hirsch ml. za 148 000 zlatých prodal Václavovi a Anežce Wenzelovým.\n\nPoté zámek často střídal majitele, v roce 1948 byl zámek (ke kterému patřily i rozlehlé pozemky okolo a hospodářské příslušenství) poslední předúnorové majitelce Jindřišce Divišové v rámci pozemkové reformy zabaven státem a během komunistické diktatury zdevastován. Byl mu dokonce odebrán status historické památky.\n\nV roce 1994 byl společností ČEZ odkoupen od restituentů (potomků Divišových) a opraven. Informační centrum Temelín v něm sídlí od roku 1997.\n\nZámeček Vysoký Hrádek je jediným pozůstatkem zaniklé obce Březí u Týna nad Vltavou.\n\n Informační centrum\n\n\n\n\n"}
{"id": "241966", "url": "https://cs.wikipedia.org/wiki?curid=241966", "title": "Luga", "text": "Luga\n\nLuga (rusky \"Луга\", finsky \"Laukaa\", votsky \"Laugaz\") je město v Leningradské oblasti v severozápadním Rusku, zhruba 140 km jižně od Petrohradu. Protéká tudy stejnojmenná řeka. Město založeno roku 1777. Dnes je průmyslovým centrem Lužského rajónu, žije zde 40 000 obyvatel. Z železnice Pskov – Petrohrad zde odbočuje větev na Novgorod; město má dobré spojení příměstskými vlaky s Petrohradem.\n\n"}
{"id": "241971", "url": "https://cs.wikipedia.org/wiki?curid=241971", "title": "Květoslav Šipr", "text": "Květoslav Šipr\n\nKvětoslav Šipr (* 23. června 1934 v Brně) je český lékař a teolog, specializující se na gerontologii a bioetiku.\n\nJe předsedou Kolegia katolických lékařů, tajemníkem Rady České biskupské konference pro bioetiku a čestným členem České geriatrické a gerontologické společnosti.\nByl prvním zástupcem České republiky v radě \"European Academy of General Practice Teachers\" (8 let byl členem výboru).\nJe šéfredaktorem časopisu \"Scripta bioethica\" a člen redakční rady časopisu \"European Journal of General Practice\".\n\n2. srpna 2007 jej papež Benedikt XVI. jmenoval řádným členem Papežské akademie pro život. Přednášel bioetiku na CMTF UP.\n\nMimo díla zde uvedená je profesor Šipr autor stovky odborných a populárně naučných článků a spoluautor u řady učebnic, skript a odborných publikací.\n\nMonografie:\n\nUčebnice\n\n"}
{"id": "241972", "url": "https://cs.wikipedia.org/wiki?curid=241972", "title": "Hoyvík", "text": "Hoyvík\n\nHoyvík [] (dánsky Højvig) je třetí největší město na Faerských ostrovech, nacházející se v aglomeraci hlavního města Tórshavn, v jeho severní části. Hoyvík je na ostrově Streymoy. Populace zde stále narůstá a staví se zde nové domy. Osobě z Hoyvíku se říká hoyvíkingur. Východně od Hoyvíku leží malý neobydlený ostrůvek Hoyvíkshólmur. V roce 1939 byl zde postaven malý maják, který zde již ale nestojí.\n\n\nVěří se, že Hoyvík je velmi staré osídlení. Raným pramenem je Færeyinga Saga, napsaná po roce 1200 a popisující záležitosti a události, které se staly na ostrovech o století dříve. V Hoyvíku je stará usedlost, která se datuje až do 17. století. Nyní je z ní muzeum pod otevřeným nebem.\n\nDůležitou institucí v Hoyvíku je Faerské historické muzeum a Faerské gymnázium. První kostel v Hoyvíku byl dokončen v roce 2007. V roce 2005 byla právě v Historickém muzeu podepsána dohoda mezi Faerskými ostrovy a Islandem) ohledně společné hospodářské zóny, které se říká Hoyvícká dohoda.\nPlánuje se, že by v Hoyvíku měl své sídlo Løgmaður, faerský ministerský předseda.\n\nTéměř až do konce 20. století byla populace v Hoyvíku velmi nízká. Až do poloviny 19. století populaci tvořila jedna farma. Po druhé světové válce bylo postaveno několik dalších domů. Opravdový stavební rozmach nastal až v 80. letech 20. století. Nové domy byly postaveny na půdě původně patřící farmářům. Postaveny byly samostatné a řadové domy, kde si budoucí majitel může sám zvolit barvu domu a design.\n"}
{"id": "241973", "url": "https://cs.wikipedia.org/wiki?curid=241973", "title": "Argir", "text": "Argir\n\nArgir (výslovnost: [ardʒır], dánsky: Arge) je vesnice na Faerských ostrovech, na ostrově Streymoy. Argir své jméno pravděpodobně získal ze staroirského slova airge, což znamená 'letní pastvina'. Od roku 1997 se nachází v aglomeraci hlavního města Tórshavn. V roce 2008 zde žilo 1.907 obyvatel. Zeměpisné souřadnice jsou 61°58' severní šířky a 6°45' západní délky. PSČ je FO 160.\n\nArgir se v posledních letech rozrůstal tak, že se obydlí stavěla v kopcích. Nejzazší část Argiru je nyní vzdálena od Tóshavnu tak, že je prakticky nutné použít auto při cestě do hlavního města. Na druhou stranu tato oblast skýtá nádherný pohled na moře a hlavní město. V Argiru je malebný přístav. Kostel byl postaven v roce 1974.\n\nMístní fotbalový klub se jmenuje Argja Bóltfelag (AB).\n\nMěsto se rozrostlo v 20. století, kdy značně stoupla jeho populace. V letech 1993-95 nastal velký odliv lidí v důsledku hospodářské krize a poklesu odbytu ryb. Lidé se začali vracet, když dánská vláda začala dotovat ostrovy a kdy se snažila postavit hospodářství ostrovů na nohy. Nejvíce obyvatel měl Argir v roce 2006 - 1 914. Většina obyvatel obce pracuje v sousedním Tórshavnu.\n"}
{"id": "241979", "url": "https://cs.wikipedia.org/wiki?curid=241979", "title": "Cantarell", "text": "Cantarell\n\nCantarell (Cantarell Field nebo Cantarell Complex) je největší ropné pole Mexika a jedno z největších ropných polí na světě. Bylo objeveno rybářem Rudesindem Cantarellem v roce 1976.\n\nZ pole těží mexická společnost PEMEX, vlastněná státem. Podle jejích údajů z listopadu 2006 vydalo doposud pole 11,492 miliardy barelů ropy.\n\nPole Cantarell se nachází 80 km od pobřeží zátoky Campeche. Sestává ze čtyř hlavních polí: Akal (které je ze všech největší), Nohoch, Chac a Kutz. Ložiska ropy byla zformována z období pozdní křídy ze sutin asteroidu, který vytvořil Chicxulubský kráter. Nedávno objevený Sihil (s odhadovanou kapacitou 1 - 1,5 mld barelů) obsahuje lehkou ropu z jurské vrstvy pod ostatními a považuje se za samostatné pole, přestože těžba z něj bude využívat infrastrukturu vybudovanou kolem Cantarellu ze začátku 80. let.\n\nJiž v roce 1981 pole produkovalo 1,16 mil barelů denně, v polovině 90. let produkce klesla o asi 12,5 %. V roce 2000 začaly injektace dusíku (s cílem zvýšit tlak v ložisku a usnadnit tak těžbu) a produkce postupně narostla až na 2,13 mil barelů denně, což jej vyhouplo na druhé místo v denní produkci hned za saúdský Ghawar.\nDusíkové injektace, na které přispělo konsorcium mexických a amerických společností, jsou vybudovány v pěti produkčních linkách, z nichž každá má vlastní vzduchový separátor a turbínový generátor.\n\n12. září 2004 oznámil Luis Ramírez Corzo, šéf průzkumné a výrobní divize PEMEXu, že od roku 2006 bude produkce ropy klesat v poměrně strmém úbytku 14 % ročně. V březnu 2006 bylo oznámeno, že produkce z roku 2006 klesla oproti roku 2005 o 13,1 % a Cantarell tak přešel přes svůj ropný vrchol. Ke konci roku 2008 se předpokládá pokles produkce o víc než polovinu z maxima z roku 2005.\n\n"}
{"id": "241983", "url": "https://cs.wikipedia.org/wiki?curid=241983", "title": "Samotlor", "text": "Samotlor\n\nSamotlor je největší ropné pole Ruska. Nachází se v blízkosti Uralu poblíž města Nižněvartovsk v Chanty-Mansijském autonomním okruhu. Objev naleziště ropy tuto kdysi malou vesničku proměnil v důležité zpracovatelské město.\n\nSamotlor býval nejdůležitějším polem pro ropnou těžbu v Sovětském svazu. V roce 1980 produkoval 7 milionů barelů ropy denně, což představovalo více než polovinu ropné produkce celého státu, ale současně jeho maximum, neboť o tři roky později toto pole překlenulo svůj ropný vrchol. Do roku 1997 pole vydalo 16 miliard barelů ropy. S tehdejší produkcí 300 000 barelů denně se považovalo za téměř vyčerpané. Nicméně po nasazení západních moderních technologií a intervenci amerických těžebních firem se po uskutečnění plánu provést dalších 4500 vrtů na základě 3D seizmického průzkumu zvýšila výroba o polovinu.\n\nPlán vědecké agentury \"U.S. Geological Survey\" z roku 2000 na zefektivnění těžby počítá s celkem 20 miliardami barelů, což spolu s dalšími relativně velkými poli v bezprostředním okolí dělá západosibiřskou pánev jednu z nejvýznamnějších regionů v těžbě ropy na světě.\n\nV současnosti v poli Samotlor těží společnost TNK-BP.\n"}
{"id": "241984", "url": "https://cs.wikipedia.org/wiki?curid=241984", "title": "Pěchotní srub", "text": "Pěchotní srub\n\nPěchotní srub je železobetonový objekt budovaný v rámci opevnění. Měl tvořit souvislou linii na nejohroženějších úsecích státních hranic. Jejich úkolem bylo, s pomocí lehkého opevnění a protipěchotních a protitankových překážek, střežit státní hranici. Jejich rozmístění muselo být odborně vyměřeno a vypočítán jejich palebný vějíř, tak aby se kryl vždy se sousedním srubem.\n\nPrvní používané rozdělení bylo dle odolnosti (síla stěn a stropu). V československém opevnění bylo používáno 6 variant. Jednalo se o čtyři stupně vyšší odolnosti označené římskými číslicemi I - IV, které byly přejaty od objektů francouzské Maginotovy linie a dva stupně nižší odolnosti označené arabskými číslicemi 1 a 2 dodatečně zřízené pro potřeby v našich podmínkách. Objekty arabské odolnosti se zároveň vyznačují jednodušší konstrukcí a vnitřním vybavením. Toto dělení platilo nejen pro pěchotní sruby, ale i pro všechny ostatní druhy objektů československého těžkého opevnění.\n\nPěchotní sruby byly dále budovány buď jednopatrové nebo dvoupatrové. Přednostně byla budována dvoupatrová verze, k jednopatrovému řešení bylo přistupováno pouze při vysoké hladině podzemní vody. Výhoda dvoupatrového řešení byla v menším půdorysu a v menší pravděpodobnosti podstřelení nepřítelem. Výjimečně byly ve velmi prudkém svahu navrženy objekty třípatrové (K-Bg-S 13, T-St-S 72). \n\nDále se pěchotní sruby dělí dle stranového umístění hlavních zbraní a to na levostranné, pravostranné nebo oboustranné. Toto dělení není vlastní jen jim, ale používalo se i u dělostřeleckých srubů. Atypickým případem pak byly sruby čelní (postaven pouze jeden, StM-S 50).\n\nHlavní zbraně mohly být umístěny v klasických střílnách nebo v pancéřových kopulích. Pokud byly některé ve střílnách (což v naprosté většině případů byly), znamenalo to, že byl objekt vybaven tzv. křídlem. Na základě toho je můžeme rozdělit na pravokřídlé, levokřídlé, oboukřídlé nebo bezkřídlé. \n\nDalší rozdělení bylo odvozeno od skutečnosti, zda byl objekt postaven jako samostatný (též izolovaný), anebo jako tvrzový, tj. jako součást dělostřelecké tvrze, na kterou byl napojen podzemní chodbou. V případě, že pěchotní srub patří do sestavy tvrze, spoluvytváří obvykle její čelo v místě hlavní obranné linie. \n\nOdlišné může být i umístění vstupu do objektu. Samostatné objekty mají vždy vchod v týlové stěně, chráněný jednou či dvěma střílnami pro lehké kulomety. V případě tvrzových je vždy použit přístup z podzemí pomocí schodišťové a výtahové šachty. Většinou (ale ne vždy) mají zároveň vyveden nouzový východ do diamantového příkopu. Pouze ve dvou případech je použito řešení, které je pravidlem u objektů samostatných (K-Ba-S 24, MO-Or-S 20).\nHorní patro (bojové) bylo vybaveno především místnostmi potřebnými pro vedení boje, což byly především střelecké místnosti s hlavními i obrannými zbraněmi objektu, vchod do srubu, stanoviště velitele a telefonní ústředna a zvonové šachty, kterými byl za pomoci žebříku možný přístup na podlážku pancéřového zvonu či kopule. V dolním (týlovém) patře byla umístěna strojovna, filtrovna, ubikace mužstva, sklady paliva, střeliva a proviantu, ale i studna a umývárna s WC.\n\nHlavní výzbroj pěchotního srubu tvořily těžké kulomety a ve vhodném terénu protitankové kanóny, které tvořily hlavní palebný vějíř zabírající prostor přibližně 500 m před a 300 m za sousední objekt. V případě velmi členitého terénu v okolí mohl být pěchotní srub vybaven minometem. Hlavní zbraně byly umístěny ve střeleckých místnostech v bojovém patře, kulomety též v pancéřových kopulích (velmi vzácně i v otočných kulometných věžích) na střeše srubu, minomety výhradně v týlovém patře pod hlavní střeleckou místností. Úkolem hlavních zbraní bylo zabránění průniku nepřítele přes hlavní obranné postavení. Kromě hlavních zbraní byl pěchotní srub vyzbrojen ještě zbraněmi pomocnými určenými převážně k obraně vlastního objektu. Pomocné zbraně byly umísťovány zejména ve střílnách bránících v přístupu ke vchodu nebo k hlavním střílnám a v pancéřových zvonech na střeše objektu. Na rozdíl od kopulí bylo primárním úkolem zvonů pozorování, sekundárně pak kruhová obrana. Jako pomocné zbraně byly nejčastěji využívány lehké kulomety, vzácněji těžké kulomety.\n\nVšechny zbraně ve srubu, nepočítaje osobní zbraně posádky, byly umístěny ve speciálních lafetách, které umožňovaly přesnější střelbu a díky možnosti menšího otvoru ve střílně i větší bezpečí střelců. \n\nK ochraně nepostřelovaných prostor v těsném okolí srubu byl používán i granátový skluz. Jedním z obvyklých míst jeho využití byl i diamantový příkop.\n\n\n\n"}
{"id": "241986", "url": "https://cs.wikipedia.org/wiki?curid=241986", "title": "Rumajlá", "text": "Rumajlá\n\nRumajlá je ropné pole situované v jižní části Iráku (přibližně 30 km jižně od Basry), jeho část zasahuje do Kuvajtu. Pole bylo objeveno brazilskou společností \"Braspetro\" v 70. letech, Saddám Husajn později těžbu nad tímto polem znárodnil.\n\nNa začátku 90. let se mezi oběma zeměmi, do kterých pole zasahuje, rozhořely spory ohledně těžení ropy metodou šikmých vrtů, které pod úrovní země překračovaly státní hranice. Byl to jeden z důvodů irácké invaze do Kuvajtu v roce 1990. Během války v Zálivu ustupující irácké jednotky několik vrtů tohoto pole zapálily.\n\nV červnu 2009 získaly kontrakt na těžbu na tomto poli ropné korporace CNPC a British Petroleum (BP).\n"}
{"id": "241987", "url": "https://cs.wikipedia.org/wiki?curid=241987", "title": "Ab Kettleby", "text": "Ab Kettleby\n\nAb Kettleby je vesnicí a civilní farností v Meltonu v Leicestershire, v Anglii. Leží severně od města Melton Mowbray, podél silnice A606, a má 501 obyvatel (2007). Ab Kettleby je umístěno v jižní části pahorkatiny Lincolnshire Wolds, 140 metrů nad mořem a v blízkosti samot Wartnaby a Holwell.\n\nAb Kettleby je poprvé zmiňováno v Domesday Book jako \"Chetelbi\", přestože římská mozaika a dlažba nalezené pod hřbitovem, ukazují na založení vesnice před rokem 1086.\n\nKostel St. James má normanskou křtitelnici.\n\nFarnost má vlastní základní školu, obecní dům pojmenovaný po Sugarloaf Mountain, komunitní centrum, panské sídlo ze 17. století a středověké farmy.\n\n"}
{"id": "241994", "url": "https://cs.wikipedia.org/wiki?curid=241994", "title": "Magadanská oblast", "text": "Magadanská oblast\n\nMagadanská oblast (rusky Магаданская область) je jednou z oblastí Ruské federace. Nachází se na dálném východě při pobřeží Ochotského moře; administrativním centrem je přístavní město Magadan. Oblast je součástí Dálněvýchodního federálního okruhu.\n\nNa ploše 462 464 km² zde žije 156 996 obyvatel (2010) – průměrná hustota osídlení je tak 0,34 os./km². Je to federální subjekt (s výjimkou federálních měst) s nejvyšším podílem městského obyvatelstva - 95,4 %.\n\nOblast byla ustavena v 3. prosince 1953, přičemž hlavní město Magadan bylo založeno v roce 1939.\n\nVe městě Berelech u Susumanu (Берелех, Сусуманский район) má svůj vlastní pomník československá Tatra 111. Tatra si zde získala mimořádnou oblibu díky dobré terénní průchodnosti a jednoduchému provozu.\n\nPovrch je převážně hornatý. Oblast sa nachází v dálněvýchodním federálním okruhu, na břehu Ochotského moře a Tichého oceánu. Téměř 80 % území pokrývá tundra a lesotundra. Hlavními řekami v oblasti jsou Kolyma a Ajan-Jurjach.\n\nMagadanská oblast patří mezi místa s nejvyššími rozdíly mezi letními a zimními teplotami na světě. Průměrné zimní teploty se zde pohybují mezi -19 až -38 °C a průměrné letní dosahují +3 °C až +16 °C. Extrémy se však mohou pohybovat mezi -65 °C a +35 °C.\n\nTabulka níže uvádí sídla v Magadanské oblasti se zhruba více než 2 tisíci obyvateli podle sčítání v r. 2010 a vzestup nebo pokles v porovnání s údaji z 1. ledna 2005.\n\nOblast po rozpadu SSSR zažila rozsáhlé vylidňování, kdy populace poklesla z 391 687 v roce 1989 na 182 726 v roce 2002 a 156 996 v roce 2010. Z některých rajónů venkovská populace doslova zmizela, např. Susumanský rajón měl v roce 1991 9 764 venkovských obyvatel, ale v roce 2007 to bylo už jen 116 obyvatel. Příčinou toho byl kolaps mnoha státních podniků, což vedlo mnoho lidí k emigraci.\n\n"}
{"id": "242001", "url": "https://cs.wikipedia.org/wiki?curid=242001", "title": "Československý dukát", "text": "Československý dukát\n\nČeskoslovenský dukát, byl ražen v Kremnici mezi roky 1923 až 1939. Nebyl normálním oběžným platidlem, ale obchodní mincí. Byl ražen každý rok v nominálech 1, 2, 5, 10 dukátů. Na líci měl československý státní znak.\n\nK 600. výročí úmrtí Karla IV., byl roku 1978 zahájena ražba dukátů s jeho portrétem. Opět v nominálech 1, 2, 5, 10 dukátů. Rozsah emise činí: u dvojdukátu, pětidukátu a desetidukátu po 10 tis. kusech, jednodukátů se v roce 1978 razilo 20 tis. a v dalších čtyřech letech každoročně po 10 tis. ks s příslušným letopočtem ražby. Ražba těchto dukátů skončila v roce 1982.\n\n\n"}
{"id": "242002", "url": "https://cs.wikipedia.org/wiki?curid=242002", "title": "Adolf Parlesák", "text": "Adolf Parlesák\n\nAdolf Parlesák (7. dubna 1908, Brno – 1. prosince 1981, Praha) patří k nejvýznamnějším českým cestovatelům 20. století. V letech 1935–36 působil ve funkci válečného poradce habešské armády a aktivně se účastnil bojů na italsko-etiopské frontě. Zabýval se publicistickou, je autorem cestopisů a reportáží.\n\nV osmnácti letech dokončil střední školu v Brně a dále pokračoval ve studiu oborů strojní inženýrství a elektrotechnika. Později se stal také absolventem Vysoké obchodní školy v Praze.\nJiž ve čtrnácti letech procestoval na kole sousední země Rakousko, Maďarsko, Rumunsko, Polsko a Německo a ve svých sedmnácti poznal Itálii a San Marino. S přítelem Aloisem Polákem se roku 1926 vydal na Balkán do Jugoslávie, Albánie, Řecka, Turecka a Rumunska.\n\nVe věku devatenácti let procestoval jako námořní elév na palubě italské Lloyd Triestino také Sýrii, Palestinu, Egypt, dále pak Rhodos a další Egejské ostrovy. Po nedlouhé službě se vrátil do Československa, aby naplánoval novou výpravu, tentokrát do Afriky. S Aloisem Polákem během dvou let projeli na kolech značky Stadion oblast Blízkého východu a podél Nilu pokračovali na jih do Súdánu a Habeše. Z Eritreje se přepravili na sambúku do izolovaného království Severního Jemenu a odtud koňmo a na velbloudech do San'á. Po vodě pokračovali na ostrov Perim a do přístavu Aden, kde nastoupili cestu zpět do Československa.\n\nBěhem dalších cest, které Parlesák podnikl do roku 1937, navštívil jihovýchodní Asii a Oceánii, Čínu, Tchaj-wan, Japonské souostroví a přiléhající Rjúkjú a četné oblasti v Africe.\n\nČlánky z cest publikoval za minimální honorář v Českém slovu.\n\nMimo jiné je i objevitelem jemenských domorodých „mrakodrapů“.\n\nParlesák si postupně osvojil 12 jazyků a po druhé světové válce se věnoval překladatelské činnosti. Spolupracoval s pražským Automotoklubem a později s ČKD.\n\nMimo torza knihy o putování do Jemenského království a reportáží z japonských ostrovů Rjúkjú se dochovala pouze jediná stať. \"Habešská odyssea\", poprvé vyšla roku 1948, je drsným svědectvím vpádu frustrované fašistické Itálie do poslední nezávislé africké země – Habeše. Tragikomicky působí Parlesákovo líčení válečných bitev, v nichž etiopská armáda puškami, ale často pouze šavlemi, odráží útoky italských divizí s tančíky L3/33. Habešané však podle Parlesáka nepotřebovali moderní techniku k tomu, aby prokázali, že ve skutečnosti jsou mnohem civilizovanějšími lidmi než fašističtí vojáci. Jejich morální nadřazenost, jak kniha názorně popisuje, jim paradoxně uškodila, a naivní spoléhání se na Společnost národů uspíšilo pád Etiopie.\n\nAdolf Parlesák Habeš opustil možná posledním vlakem vypraveným z dosud svobodné země.\n\n\n\n"}
{"id": "242003", "url": "https://cs.wikipedia.org/wiki?curid=242003", "title": "Sam Sullivan", "text": "Sam Sullivan\n\nSam Sullivan (* 1960) je kanadský politik, bývalý starosta kanadského města Vancouver v provincii Britská Kolumbie. Narodil se v roce 1960 v oblasti East Vancouver. V 19. letech si při lyžování zlomil krční páteř. Částečně ochrnul a zůstal odkázán na invalidní vozík. Po počátečním období deprese úspěšně ukončil vysokoškolské studium na Univerzitě Simona Frasera. Později založil šest neziskových organizací, které pomáhají zlepšit kvalitu života lidem s tělesným postižením. I když je Sullivan označený za kvadruplegicka, v omezeném rozsahu dokáže ovládat svoje ruky a nohy, může psát, používat telefon a řídit automobil.\n\nV roce 1993 byl poprvé zvolen do městské rady a po městských volbách 19. listopadu 2005, když kandidoval za politickou stranu NPA, se stal starostou města Vancouver.\n\nV roce 2008 podlehl v primárkách NPA na post starosty svému stranickému protikandidátovi Peterovi Ladnerovi.\n\n"}
{"id": "242005", "url": "https://cs.wikipedia.org/wiki?curid=242005", "title": "Československý frank", "text": "Československý frank\n\nČeskoslovenský frank, měna o které se uvažovalo po vzniku Československa v \nroce 1918. Byly vytištěny papírové návrhy, ale k oficiálnímu vydání nedošlo. Velkým zástáncem této měny byl Dr. Alois Rašín.\n\n\n"}
{"id": "242006", "url": "https://cs.wikipedia.org/wiki?curid=242006", "title": "Svatováclavský dukát", "text": "Svatováclavský dukát\n\nSvatováclavský dukát je označení pro zlaté mince, které byly v Československu raženy od roku 1923. Oficiální název mince je československý dukát. Svatováclavský dukát nebyl zákonným platidlem, ale mincí obchodní, která neměla určenou nominální hodnotu. Dukát má hmotnost 3,49 gramů a ryzost 0,986. Duchovním otcem vydávání československých dukátů byl ministr financí Alois Rašín.\n\nNa líci dukátu je zobrazen vévoda Václav, v drátěné košili, s mečem, pláštěm a kožešinovou čepicí, v pravé ruce drží korouhev a v levé ruce štít s orlicí, postava je nad koleny ukončena pěti obloučky, vedle nichž jsou značky autorů grafického návrhu (vlevo O Š a vpravo B), po obvodu vidíme nápis: \"NEDEJ ZAHYNOUTI NÁM I BUDOUCÍM\", který končí ozdobným znaménkem. Na rubu dukátu je malý znak státu s dvojitou snítkou lípy po obou stranách štítu, dokola s nápisem \"REPUBLIKA ČESKOSLOVENSKÁ\", mezi štítem a nápisem jsou obloučky. Okraj mince je vroubkovaný, na rubu i na líci s plochou obrubou a perlovcem, který k obrubě zevnitř přiléhá.\n\nJubilejní dukát má kromě toho na rubu pod státním znakem vyznačeno prvé pětiletí republiky Československé \"1918 - 28. X. - 1923\".\n\nNa výtvarný návrh dukátu byla z podnětu ministerstva financí vypsána veřejná soutěž, které se mohli zúčastnit pouze občané Československé republiky. Návrhy posuzovala odborná porota složená z předních československých výtvarníků (jako např. Jan Štursa, Bohumil Kafka, Celda Klouček, Jakub Obrovský) a také v ní zasedal první předseda Numismatické společnosti čs. Eduard Fiala. Porota vybírala z více jak 80 anonymních návrhů. Vítězem se stal návrh opatřený heslem \"Cimbuří\", jehož autoři byli dva významní výtvarníci - malíř a grafik Jaroslav Benda a profesor Otakar Španiel. Jejich návrh byl po malých úpravách realizován. Podobu dukátu, před podlehnutím smrtelnému zranění z atentátu, schválil ministr financí Alois Rašín.\n\nKonkureční návrh do veřejné soutěže připravoval také Josef Šejnost. Přestože jeho návrh neuspěl, pokusil se o dílčí realizaci vlastními prostředky a v pařížské mincovně nechal vyrazit 20 kusů bronzových odražků a 3 zlaté odražky. Odražky jsou označeny zkratkou ESSAI (zkouška, vzor). V 70. letech byl návrh dukátu věnován pelhřimovskému muzeu.\n\nRažbu dukátů zajišťovala mincovna Kremnica. Slitina pro ražbu mince je tvořena směsí zlata (986 1/9 dílů) a mědi (13 8/9 dílů). Z jednoho kilogramu mincovního zlata tak bylo vyraženo 286,4594075 dukátů a z jednoho kilogramu ryzího zlata 290,4940836 dukátů. Ražba československých dukátů na základě Vládního nařízení zahrnovala:\n\n\nPrvní tisíc ražených mincí bylo označeno pořadovým číslem, které je zobrazeno pod obrazem vévody Václava (1 až 1000) se znaménky z obou stran. Na rubu mince je pod státním znakem vyznačeno prvé pětiletí republiky Československé \"1918 - 28. X. - 1923\". Proto se tyto dukáty nazývají jubilejní. Podle Vládního nařízení jubilejní dukáty přiděloval zvláštní výbor nejvýznamnějším osobám - mimo nabídkové řízení - za cenu 150 Kč. Ostatním zájemcům - podle výsledků nabídkového řízení - nejméně za cenu 300 Kč.\n\nDukát číslo 1 byl darován do numismatických sbírek Národního muzea v Praze, kde je dosud, dukát číslo 2 obdržela rodině zemřelého Aloise Rašína a dukát číslo 3 prezident T. G. Masaryk. Někde se však uvádí, že prezident Masaryk obdržel dukát číslo 1 a ten na sklonku života věnoval národu, a proto je k vidění v Národním muzeu.\n\nDukát jubilejní má hmotnost 3,490896 gramů a průměr 19,75 mm (stejně jako dukát jednoduchý).\n\nDukát jednoduchý se liší od dukátu jubilejního tím, že na líci nemá pořadové číslo a na rubu nemá vyznačené pětileté výročí založení republiky, ale jen letopočet s ozdobným zakončením. Jednoduché dukáty se v roce 1923 prodávali zájemcům, kteří se přihlásili podle vyhlášky ministerstva financí, za cenu 120 Kč. Dukáty byly raženy ve stejné podobě i v dalších letech až do roku 1939.\n\nDukát (jednoduchý) má hmotnost 3,490896 gramů a průměr 19,75 mm (stejně jako dukát jubilejní)\nDvojitý dukát (pamětní dvoudukát) má dvojnásobnou hmotnost. Pamětní dvoudukát má na rubu také označení svého násobku \"2\" v ozdobných závorkách, které rozdělují letopočet na dvě části. Pamětní dvoudukáty přiděloval zvláštní výbor za stejných podmínek jako dukáty jubilejní.\n\nDvojitý dukát má má hmotnost 6,981792 gramů a průměr 25 mm.\n\nV roce 1929 bylo vydána vyhláška, která umožnila ražbu dvojitých dukátů na soukromý účet ze zlata dodaného zákazníkem. Dvojité dukáty byly vyměňovány za zlato všeho druhu a to jak státní mincovnou v Kremnici, tak také puncovním úřadem v Praze. Ražebné činilo 5 Kč za kus. Vyhláška byla účinná od 15. května 1929.\nK připomenutí výročí smrti vévody Václava byly v roce 1929 vydávány pětidukáty a desetidukáty, které byly pětinásobkem resp. desetinásobkem jednoduchého dukátu. Svatováclavský pětidukát má hmotnost 17,45448 g (průměr 42 mm) a desetidukát má hmotnost 34,90896 g (průměr 42 mm). Mince byly raženy na základě Vládního nařízení ze dne 28.6.1929.\n\nNa líci obou těchto mincí je obraz vévody Václava na koni s mečem v pravici a palmovou ratolestí v levici, v pozadí je vidět vlající korouhev, vpravo štít s orlicí. Vlevo je vyznačen letopočet úmrtí vévody Václava \"+ 929\", dole uprostřed je zobrazena snítka lísková a pod ní značky autorů B - O Š. Po obvodu je nápis \"NEDEJ ZAHYNOUTI NÁM I BUDOUCÍM\". Na rubu obou mincí je malý znak republiky Československé s lipovou větví vpravo a dokola s nápisem: \"REPUBLIKA ČESKOSLOVENSKÁ\". Mezi štítem a nápisem je půda poseta body. Pod státním znakem je vyznačen násobek \"5\" a \"10\" a pod ním letopočet ražby. Okraj mince je vroubkovaný, na líci i na rubu je plochá obruba a perlové, který k ní zevnitř přiléhá.\nSvatováclavský dukát byl ražen také v roce 1951, ale ve své době byl neprodejný. Mince byly uloženy v trezoru Státní banky čs., která věnovala jeden kus každé nominální hodnoty Národnímu muzeu v Praze, Moravskému muzeu v Brně a Slovenskému národnímu muzeu V Bratislavě. Eduard Polívka ve své publikaci také uvádí, že dukáty byl k prodeji v Československé obchodní bance v Praze, avšak jen zahraničním zájemcům.\n\nMince měly totožnou podobu s dukáty vydávanými v období 1923-1939.\nPod názvem \"Svatováclavský dukát\" je také od roku 2009 ražena zlatá a stříbrná pamětní medaile (1dukát, 2dukát, 5dukát a 10dukát) dle návrhu Vladimíra Oppla určeného původně pro ražbu oběžné koruny. Ražbu zpočátku prováděla Česká mincovna a převzala ji Pražská mincovna. Na trhu se rovněž vyskytují repliky původního československého dukátu s vročením 2014. Nejedná se však o minci, ale dukátovou medaili. Z tohoto důvodu není při prodeji osvobozena od DPH, jako původní československé dukáty.\n\n"}
{"id": "242007", "url": "https://cs.wikipedia.org/wiki?curid=242007", "title": "Český dukát", "text": "Český dukát\n\nČeský dukát či český zlatý je zlatá dukátová mince, která byla ražená na území českého státu. Od 16. stol. se její hmotnost ustálila na 3,49 g a na ryzosti 23 2/3 Karátu.\n\nPod vlivem ražby uherských dukátů začaly být u nás raženy v Praze za vlády Jana Lucemburského od roku 1325 jako florény (pojmenovány podle florentské předlohy) a za vlády jeho syna \nKarla IV. jako české dukáty (český zlatý). Razily se do 80. let 14. století, poté zase až od roku 1495. V oběhu byly do 17. století. Měly na sobě reliéf sv. Václava. Z našeho území dále známe československý dukát, svatováclavský dukát.\n\n1 dukát = 30 pražských grošů = 190 krejcarů\n\n\n"}
{"id": "242010", "url": "https://cs.wikipedia.org/wiki?curid=242010", "title": "Mahákášjapa", "text": "Mahákášjapa\n\nMahákášjapa (sanskrt; v páli Mahákássapa, čínsky 摩訶迦葉, česky Kášjapa Veliký nebo Velký Kášjapa), někdy nazývaný jen Kášjapa, byl jeden z předních žáků Buddhy Šákjamuniho. V zenu je Mahákášjapa považován za 1.patriarchu, v čínských klášterech se jeho socha nachází po Buddhově pravici.\n\nMahákášjapa prý žil se svou chotí dvanáct let asketickým životem a v naprosté cudnosti. Jakmile se setkal s Buddhou, okamžitě se stal jeho žákem. Pomáhal mu v šíření nauky a byl znám především svou přísnou askezí. I když mu Buddha Šákjamuni mnohdy nabízel, aby někdy od své askeze upustil a přijal pozvání do domu některého stoupence z laické obce, Mahákášjapa vždy odmítl. Jakmile Buddha umřel, jeho tělo položené na hranici se nepodařilo zapálit. Jakmile dorazil i Kášjapa, hranice vzplála.\n\nPo Buddhově smrti se Mahákášjapa ujal vedení sanghy. Byl zastáncem přísného dodržování vinajanových zásad. Necelý rok po Buddhově smrti svolal první buddhistický koncil, jelikož nebyl spokojen s dodržováním řádových pravidel, zejména co se týše mnichů ve Vaišálí.\n\nNa koncilu došlo k roztržce mezi ním a Ánandou. Mahákášjapa vyčítal Ánandovi, že doposud nedosáhl stavu arhata, i když se koncilu účastnili prakticky samí arhati. Dále mu vyčítal, že se zasloužil o založení řádu mnišek, když o něj prosil kvůli své matce samotného Buddhu. Ánanda dále nechtěl po Buddhovi Šákjamunim přesné instrukce ohledně vinajapitaky. Mělo to za následek pozdější nedodržování řádových pravidel a štěpení hnutí. Poslední věcí se Ánanda provinil v Kášjapových očích tím, že nepožádal Buddhu o to, aby si prodloužil život. Na koncilu se Mahákášjapa dotazoval Ánandy na Buddhovy promluvy, z čehož vznikl první oddíl Tipitaky (sa. \"Tripitaka\") Suttapitaka (sa. \"Sútrapitaka\"). Systematicky kladl otázky také mnichu Upálimu. Z jeho odpovědí vznikla druhá část Tripitaky, Vinajapitaka.\n\nPodle tradice byl Mahákášjapa pohřben ve stavu hlubokého samádhi do hory, kde očekává příchod buddhy příštího věku, Maitréji. Má tam Šákjamuniho roucho, které mu předá.\n\n\n"}
{"id": "242018", "url": "https://cs.wikipedia.org/wiki?curid=242018", "title": "Josef Jaroslav Kalina", "text": "Josef Jaroslav Kalina\n\nJosef Jaroslav Kalina (9. listopadu 1816 Haida – 22. června 1847 Praha) byl český básník, literární a přírodní vědec, filosof, sběratel lidové slovesnosti, obrozenec.\n\nNarodil se v Haidě (dnes Nový Bor, okres Česká Lípa) jako nejstarší ze tří synů cestmistra (silničního dozorce), v silně germanizovaném prostředí. Své dětství prožil v Doksech, kam se otec s celou rodinou odstěhoval roku 1817. Vystudoval gymnázium postupně Brandýse nad Labem, kam se rodina dále přestěhovala, až roku 1831 otec těžce onemocněl; dále pokračoval ve studiu v Praze, kam odvezl svou matku do blázince. Po matčině smrti roku 1833 a po maturitě odjel do Plzně, kde pod dohledem svého strýce, profesora matematiky a vlastence Josefa Sedláčka studoval filosofii a práva (nedokončil). Pod strýcovým vlivem se též rozvíjelo jeho vlastenecké cítění; začal studovat slovanské jazyky, ale i hebrejštinu, a psát poezii v češtině.\n\nV roce 1845 navštívil Bělehrad, kam se vydal za svou snoubenkou Vilemínou Wolfovou a chtěl si tam najít i práci, vrátil se s nepořízenou. Na zpáteční cestě na jaře roku 1846 navštívil Jána Kollára, pobývajícího v Pešti. Po návratu do Prahy přispíval do časopisů Květy, Česká včela, Vlastimil, Ost und West, zejména veršovanými baladami romantického ladění. \nSoučasníci se obdivovali Kalinovu všestrannému nadání, vzdělání a slibné práci v řadě vědních oborů. Vynikal zejména ve filologii (zamýšlel sestavit jazykovou encyklopedii), zabýval se však i filosofií a literární kritikou. Jeho básnická tvorba, neúplně dochovaná, je přetížena jazykovými archaismy a novotvary. Překládal literaturu z angličtiny (Byron), z němčiny (Kleist, Hölty) nebo z polštiny (Mickiewicz).\nS Karlem Slavojem Amerlingem se podílel na projektu slovanské školy Budeč, stavbu však pro nedostatek financí museli rozestavěnou prodat. V té době se Kalina odstěhoval na Karlovo náměstí do sudu vystlaného senem. \nPřátelil se rovněž s Josefem Václavem Fričem.\n\nPo celý svůj bohémský život zůstal velice chudý, živ byl většinou z hodin vyučování cizím jazykům. Peníze vydělané úspěšnou epickou básní Kšaft brzy propil. Z těchto důvodů se od něj odvrátily i dvě mecenášky hraběnky Kounicová a Daunová. V pražské policejní přihlášce je uveden sám (bez rodiny), jako povolání má uvedeno učitel (Lehrer) a literát. Zemřel ve svých třiceti letech v ve Všeobecné nemocnici v Praze po dlouhé nemoci (tuberkulóza) roku 1847. Jeho honosný pohřeb zorganizoval pater Václav Krolmus; hrob je na pražských Olšanských hřbitovech (část 002, oddělení 2, hrob 344).\n\n\nNejznámější díla jsouː \n\n\n"}
{"id": "242020", "url": "https://cs.wikipedia.org/wiki?curid=242020", "title": "Dlouhý vrch (Verneřické středohoří)", "text": "Dlouhý vrch (Verneřické středohoří)\n\nDlouhý vrch či Dlouhá hora je rozlehlý a z větší části zalesněný vrch v Českém středohoří, který se nachází asi 4 až 7 kilometrů severně od Litoměřic. Vrcholová část kopce, stejně jako jeho západní partie, náleží ke katastrálnímu území Lbín, východní svahy přísluší ke katastru Pohořany.\n\nMasiv oplývá četnými tefritovými vrcholy s výskytem tufu na svých svazích. Na jižní straně masivu se nachází Křížová hora, která spolu se západněji ležícími vrchy Radobýl, Bídnice a Hradiště obklopuje město Litoměřice a obec Žitenice.\n\nPod západním úbočím Dlouhého vrchu pramení Pokratický potok, východní stranu odvodňuje potok Ploskovický. Na samotný vrchol nevede žádná turistická trasa, ale severně od něj se nachází rozcestí \"Dlouhý vrch\" a \"Dlouhý vrch – hřeben,\" kde se stýkají žlutě a modře značené stezky.\n\n"}
{"id": "242021", "url": "https://cs.wikipedia.org/wiki?curid=242021", "title": "Rasmus Rask", "text": "Rasmus Rask\n\nRasmus (Christian) Rask (22. listopadu 1787 Brændekilde – 14. listopadu 1832 Kodaň) byl dánský filolog a lingvista.\n\nNarodil se v Odense na ostrově Fyn, vystudoval Kodaňskou univerzitu. Věnoval se zejména germánským jazykům, jako vůbec první upozorňoval na podobnosti s litevštinou a slovanskými jazyky. První si uvědomil a popsal rozdíly hláskových responsí mezi germánskými jazyky a ostatními ide. větvemi, později známé jako Grimmův zákon. Byl také jedním z prvních evropských znalců \"Avesty\". Jeho \"Gramatika staré angličtiny\", v níž poukazuje na rozličné hláskové změny, byla pro J. Grimma zásadním podnětem pro přepracování jeho \"Deutsche Grammatik\".\n\n\n"}
{"id": "242028", "url": "https://cs.wikipedia.org/wiki?curid=242028", "title": "Walter Van Tilburg Clark", "text": "Walter Van Tilburg Clark\n\nWalter Van Tilburg Clark (3. srpna 1909, East Orland, Maine — 10. listopadu 1971, Reno, Nevada) byl americký spisovatel, který se proslavil především svým westernovým příběhem \"Jízda do Ox-Bow (The Ox-Bow Incident)\".\n\nWalter Van Tilburg Clark se narodil ve městě East Orland v Maine. Když mu bylo devět let, stal se jeho otec presidentem \"University of Nevada (UNR)\" v Renu. V tomto městě Clark vyrostl, vystudoval zde střední školu a v roce 1932 i univerzitu. Roku 1933 se oženil a stal se profesorem angličtiny. Působil na středních školách ve městech Cazenovia ve státě New York a Virginia City v Nevadě. Později začal učit také na \"UNR\", kde od roku 1962 až do své smrti působil jako tzv. \"Writer-in-residence\" (jeho úkolem je zejména radit začínajícím spisovatelům).\n\nSvou literární kariéru začal Clark jako básník, když roku 1930 vydal vlastním nákladem báseň \"Vánoce přicházejí do Hjalsenu (Christmas Comes to Hjalsen)\". Skutečný úspěch mu však přinesl až román \"Jízda do Ox-Bow (The Ox-Bow Incident)\" z roku 1940 zabývající se problematikou lynčování, který patří mezi mistrovská díla ze žánrru westernu. Kromě tohoto románu publikoval Clark ještě dva další a také dvě sbírky povídek. Za své dílo by roku 1988 jako první uveden do \"Síně slávy nevadských spisovatelů (Nevada Writers Hall of Fame)\".\n\n\n\n\n"}
{"id": "242029", "url": "https://cs.wikipedia.org/wiki?curid=242029", "title": "Villa Farnesina", "text": "Villa Farnesina\n\nVilla Farnesina je renesanční palác na Via della Lungara, v centru Trastevere v Římě.\n\nByla postavena Agostinem Chigim, bohatým sienským bankéřem a pokladníkem papeže Julia II. Mezi lety 1506–1510, sienský umělec a žák Bramanteho, Baldassarre Peruzzi, spolu s Giulianem da Sangallem, navrhl a postavil budovu. Novost designu villy lze rozpoznat v porovnání s typickým \"palazzo\". Renesanční palác byla zdobená verze obranného hradu: obdélníkové bloky s rustikálním přízemím a vnitřním nádvořím. Tato villa, zamýšlená jako letní pavilon, byla vzdušná a zadní křídla jsou otevřená do zahrady směrem k řece. Původně byla vstupní lodžie otevřená, z důvodu pro fresky je nyní uzavřena (prosklená).\n\nChigi také pověřil umělce jako Raffaella, Piomba, Romana a Sodomu, freskovou výzdobou lodžií. Témata byla inspirována dílem \"Stanze\" básníka Angela Poliziana, chráněnce Lorenza de Medici. Nejznámější jsou Raffaelovy fresky popisující mýtus o Psyche, a \"Galathea\".\n\nDnes je budova vlastněna italským státem a hostí Accademii dei Lincei.\n"}
{"id": "242037", "url": "https://cs.wikipedia.org/wiki?curid=242037", "title": "Deset velkých učedníků Buddhy", "text": "Deset velkých učedníků Buddhy\n\nDeset velkých učedníků Buddhy jsou takoví žáci Gautamy Buddhy, kteří vynikli svými nadpřirozenými schopnostmi nebo výbornou znalostí Buddhovy nauky. Jejich jména jsou často uváděny v mahájánových sútrách. Jsou to:\n\n"}
{"id": "242041", "url": "https://cs.wikipedia.org/wiki?curid=242041", "title": "Jelenec ušatý", "text": "Jelenec ušatý\n\nJelenec ušatý (\"Odocoileus hemionus\") je přežvýkavec z čeledě jelenovitých (\"Cervidae\"), který žije na západě Severní Ameriky. Jedná se o největšího zástupce z jelenců. Jelenec ušatý má typické, mule podobné, velké uši, od kterých je odvozen jeho druhový název.\n\nJe dlouhý 1-1,9 m, váží 50-215 kg a ocas má 10-25 cm dlouhý. V zimě má šedohnědě, v létě zas červenohnědě zbarvenou srst. Obvykle má světlejší končetiny a bílý obřitek. Samci jsou o něco větší než samice.\n\nZa potravou se vydává zrána nebo navečer a vyhledává ji především v otevřených biomech (na polích, lukách), přes nejteplejší část dne odpočívá v pelechu ve stínu stromů. V létě se živí především trávou nebo jinými rostlinami, občas si zpestří jídelníček i lesními plody nebo žaludy, v zimě okousává větvičky jehličnatých stromů. Samice obvykle žijí spolu s mláďaty v menších skupinách, samci jsou po většinu roku samotářští, mladí pak tvoří mládenecké skupiny.\n\nJelenec ušatý se páří obvykle na podzim. V období páření u samců vzniká několik soubojů o samice a území. Samice je březí 190-200 dní a jedno až dvě mláďata rodí na jaře. Mláďata matku opouští na podzim, po 60-75 dnech života.\n\n"}
{"id": "242043", "url": "https://cs.wikipedia.org/wiki?curid=242043", "title": "Michaela Ochotská", "text": "Michaela Ochotská\n\nMichaela Ochotská (* 19. prosince 1984 Bruntál) je česká televizní moderátorka, herečka a modelka.\n\nHrála v televizním seriálu \"Pojišťovna štěstí\". Od prosince 2008 moderuje hlavní zpravodajskou relaci TV Nova \"Televizní noviny\". Pracovala ve dvojici s Pavlem Dumbrovským.\n\nVystudovala obchodní akademii v Praze (první dva roky v Bruntále) a v roce 2009 ukončila studia na soukromé škole Metropolitní univerzitě Praha o.p.s., obor Diplomacie.\n\n13.ledna 2015 se jí narodil syn André, kterého má s tenisovým reprezentantem Lukášem Rosolem. Sňatek páru proběhl 13. července 2015 na farmě Andreje Babiše Čapí hnízdo v Olbramovicích. V prosinci 2016 manželé oznámili odloučení. Rozvod proběhl v listopadu 2017.\n\n"}
{"id": "242044", "url": "https://cs.wikipedia.org/wiki?curid=242044", "title": "Minnesengři (hudební skupina)", "text": "Minnesengři (hudební skupina)\n\nFolková hudební skupina Minnesengři vznikla v roce 1968 v Českých Budějovicích. Již na konci 60. let 20. století se zařadila mezi nejvýraznější folková uskupení té doby. Zejména pak její hudební adaptace jihočeských lidových písní z počátku 70. let, které tehdy nahrávalo především jihočeské rozhlasové studio v Českých Budějovicích, patří dodnes právem k legendám českého folku. Skupina se počátku zaměřovala na stylizovaný folklór, později se začala prosazovat i s přejatým repertoárem od významných zahraničních autorů. Zcela nezanedbatelná nebyla ani její vlastní tvorba, zejména tvorba Pavla Lohonky zvaného \"Žalman\". Kapela zanikla v roce 1989, kdy se muzikanti rozešli. Skupina prošla za dobu své existence několika výraznými etapami, kdy od stylizovaného folklóru na počátku přes období klasického folku dospěla až k žánru folk-rocku. Některé její písně lze považovat i za představitelky tzv. moderní trampské písně. \n\n\n\n\n\n\n\n"}
{"id": "242045", "url": "https://cs.wikipedia.org/wiki?curid=242045", "title": "Sáriputta", "text": "Sáriputta\n\nSáriputta (páli; v sanskrtu Šáriputra) byl hlavním učedníkem Gótamy Buddhy. Nad ostatními Buddhovými žáky vynikal svou obrovskou moudrostí.\n\nSáriputta byl pravděpodobně bráhmanského původu. Původně se jmenoval Upattisa a byl nerozlučným přítelem Kólity (budoucí Mahá Mógallána), který se narodil ve stejný den jako on. Oba pocházeli z významných rodin a strávili své dětství v hojnosti. Později jako dospívající mladící se účastnili několikadenního hereckého představení, při němž si uvědomili prázdnotu světského života a vydali se hledat cestu k osvícení. Po nějaké době narazili na samanu Saňdžaju (v sanskrtu Sandžaka) a stali se jeho žáky. Po určité době však zjistili, že jeho učení nevede k úplnému osvícení – osvobození z pout samsáry.\n\nVydali se tedy tentokrát každý sám hledat učitele, přitom si slíbili, že jestliže jeden najde cestu k osvícení, druhému to oznámí. Upatissa při svém hledání narazil na mnicha jménem Assadži (v sans. Ašvadžit), který náležel k prvním pěti Buddhovým žákům. Upatissu ihned uchvátil jeho klidný zjev, požádal jej, aby mu vyložil učení, které následuje. Assadži mu sdělil, že je učedníkem Buddhovým, jelikož se stal mnichem v Buddhově řádu teprve nedávno, nemůže vykládat jeho učení (ač byl ve skutečnosti arahantem). Na Upatissovo naléhání však nakonec pronesl následující verše, ve kterých shrnul Buddhovo učení:\n\nPodle jiného překladu:\n\nPo těch slovech Upatissa prohlédl a stanul na prvním stupni probuzení. Ihned vyhledal svého přítele Kólitu, aby mu o svém zážitku řekl. Ten když uslyšel jeho slova, stal se také ihned vstoupivším do proudu. (Přesněji řečeno Upatissa vstoupil do proudu při poslechu druhého verše, kdežto Kólita až na konci čtvrtého verše.)\n\nOba se pak pokoušeli přemluvit svého učitele Sandžaju, aby se spolu s nimi stal Buddhovým žákem. Sandžaja však nebyl schopen znovu přijmout postavení žáká a údajně jim odpověděl: \"„To přece nemohu udělat, já jsem tady jako obrovská vodní nádrž, ze které každému nalévám, s čím si přijde. Přicházejí ke mně tisíce a každého napojím. Teď bych se měl stát opět prázdným vědrem? To nemohu přežít!“\" A i když jim následně nabídl pozice učitelů, oba jej opustili a spolu s nimi prý odešla polovina jeho žáků. Píše se v pálijském kánonu, že tehdy vyrazil Saňdžajovi z úst horký proud krve. Nejspíš se kousl do jazyka, jak trpká byla jeho porážka.\n\nOba poté vyhledali Buddhu a vstoupili do mnišského řádu Buddhových žáků. Upattisa dostal mnišské jméno Sáriputta (Syn Sári) a Kólita Mahá Mógallána (Velký z rodu Mógallánů). Oba se stali vedoucími žáky Buddhy. Sáriputta měl právo stát po Buddhově pravici, kdežto Mahá Mógallána po jeho levici.\n\nStavu arahanta dosáhl Sáriputta „až“ po čtrnácti dnech po svém vstupu do řádu, naopak Mógallánovi to trvalo jen týden) ve chvíli, kdy ovíval Buddhu, který zrovna vysvětloval svým posluchačům Dhammu.\n\nMnichům, kteří nechápali, že moudrému Sáriputtovi trvala cesta k duchovnímu prozření tak „dlouho“, podal Buddha následující vysvětlení: “Představte si, mnichové, že král se chystá na dalekou výpravu. To samozřejmě vždycky nějakou dobu trvá. Musí vypravit vozy a obstarat zbrojnoše a shromáždit dary, než s tím vším vyrazí, a pak ještě nějakou dobu trvá, než se dostane k cíli – ale cestuje s největším pohodlím. Zato když jde žebráček za almužnou, vezme jenom svou misku – a už se belhá městem. Stejné to bylo i se Sariputtou: Trvalo mu to déle proto, že si musel všecko nejdřív přebrat, se vším se poctivě vypořádat, všecko pochopit, než nakonec dospěl k plnému probuzení.”\n\nPozději, když Buddha navštěvoval Nebe třiceti tří, aby zde vyučoval svou matku dhammě, každý den se vracel na zem, kde vždy sdělil Sáriputtovi, čemu matku a další posluchače v nebi přiučil. Dle tradice se jednalo o učení nazývané jako abhidhamma a nyní je uchováno v třetím koši Tipitaky – tzv. Abhidhamma-pitace. Od té doby získal Sáriputta přízvisko „Mistr abhidhammy“. V současnosti je však tento původ abhidhammy zpochybňován. Pravděpodobně se jedná o dílo arahantů, kteří jej vytvořili asi v průběhu prvního století po Buddhově smrti.\n\nSáriputta a Mógallána zůstali i po svém vstupu do mnišského řádu nerozlučnými přáteli. Společně přivedli k osvícení mnoho žáků, vedli hluboké rozhovory o dhammě, ale také se vzájemně přátelsky popichovali. Např. je známa historka, podle níž meditujícího Sáriputtu udeřil vší silou do hlavy démon. Mógallána, který vynikal svými nadpřirozenými schopnostmi, tuto scénu viděl a zeptal se Sáriputty, zdali je v pořádku. Ten odvětil, že se cítí dobře, jen ho trochu bolí hlava. Mógallána začal vychvalovat jeho obrovskou odolnost s tím, že taková rána by skolila i slona a on jen odvětí, že jej trochu bolí hlava. Na to zase Sáriputta opáčil, jak jsou Mógallánovi nadpřirozené schopnosti obdivuhodné, že on sám je schopný vidět maximálně nějakého pozemského ducha, kdežto Mógallána bez problému vidí takového mocného démona.\n\nPodle komentáře k Mahá-Gósinga-suttě bylo též pouto vzájemné náklonnosti mezi Sáriputtou a Buddhovým asistentem Ánandou. Když Ánanda přijímal mladé žáky jako novice, byl zvyklý odvést je k Sáriputtovi, aby se stali bhikkhuy u něj. Ctihodný Sáriputta činil podobně vzhledem k Ánandovi, a takto měli společně pětset žáků. Kdykoli ctihodný Ánanda obdržel vybraná roucha či jiné potřeby, nabídl je Sáriputtovi. A stejně tak Sáriputta dával Ánandovi každou zvláštní věc, která mu byla nabídnuta. Jednou Ánanda obdržel od jistého bráhmana velmi cenná roucha. S Buddhovým souhlasem je přechovával po deset dní, aby je pak mohl darovat Sáriputtovi.\n\nSáriputta byl znám svou ohromnou trpělivostí snášet výtky, případně i urážky a fyzické inzultace. Jeho povahu dobře ilustruje následující příběh. Jeden bráhman zaslechl rozhovor lidí, kteří chválili Sáriputtovu trpělivost snášet urážky bez projevu zlosti. Bráhman poznamenal, že je to pouze tím, že Sáriputtu ještě nikdo nevyprovokoval a nabídl se, že ho sám vyprovokuje k zlosti. Když ctihodný Sáriputta vstoupil do města za almužnou, bráhman k němu zezadu přistoupil a velkou ranou ho udeřil do zad. \"„Co to bylo?“\" řekl Sáriputta, a aniž by se otáčel, pokračoval svou cestou. Bráhmana ihned zachvátily výčitky svědomí, padl na kolena a začal prosit za odpuštění. \"„A za co?“\" zeptal se Sáriputta. \"„Udeřil jsem tě, abych vyzkoušel tvoji trpělivost,“\" kajícně řekl bráhman. \"„Dobře, odpouštím ti tedy.“\" Následně bráhman pozval Sáriputtu k sobě na jídlo a ten souhlasil. Avšak ti, kteří viděli toto napadení, se rozzuřili, shromáždili se u bráhmanova domu, ozbrojeni holemi a kamením, aby ho zabili. Když se objevil ctihodný Sáriputta doprovázený bráhmanem, chystali se bráhmana napadnout. Sáriputta je ale zadržel a řekl jim: \"„Ale co myslíte? Byli jste to vy nebo já, koho udeřil?“\" \"„Byl jste to vy, ctihodný pane.“\" \"„Dobře, jestli jsem to byl já, koho udeřil, tak on mě pak poprosil o odpuštění. Nyní jděte svou cestou.“\" A tak Sáriputta rozpustil rozzuřený dav, aniž by bylo bráhmanovi ublíženo.\n\nSáriputta zemřel v domě svých rodičů, který záměrně navštívil, aby dovedl k duchovnímu probuzení svou matku. Dle tradice se tak stalo za úplňku měsíce Kattika, který začíná v říjnu a končí v listopadu slunečního kalendáře. Těsně před svou smrtí Sáriputta oslovil přítomné mnichy: \"„Po čtyřicetčtyři let jsem žil a cestoval s vámi, moji bratři. Jestliže vás nepotěšil nějaký můj čin nebo slovo, tak mi odpusťte, bratři.“\" Načež mu odpověděli: \"„Ctihodný pane, nebylo ani toho nejmenšího, co by nás nepotěšilo, co k nám od tebe přicházelo, k nám, kteří tě následujeme neoddělitelně jako stín. Ale ty, ctihodný pane, můžeš udělit odpuštění nám.“\" Poté Sáriputta ulehl na pravý bok a začal procházet jednotlivé džhány stejně jako později Buddha, když dosáhl čtvrté džhány, vstoupil do parinibbány.\n\nSmrt jeho přítele Mahá Moggallány následovala půl měsíce poté, při novoluní svátečního dne upósatha. Za půl roku, podle tradice, dosáhl parinibbány sám Buddha.\n\nKdyž se Sáriputtův přítel a Buddhův asistent Ánanda dozvěděl o jeho smrti, měl údajně pronést: „Celý svět se mi ponořil do husté tmy.“\n\nBuddha pro Sáriputtově smrti pronesl následující verše, ve kterých chválí velkého žáka:\n\nJestliže je v théravádové buddhistické tradici považován Sáriputta za nejmoudřejšího Buddhova žáka a dostává se mu obrovské úcty, jeho pozice se v pozdějším mahájánovém směru změnila. Sáriputta, respektive Šáriputra, jelikož v mahájáně je znám pod svým sanskrtským jménem, se stal symbolem starších škol buddhismu, které mahájána označovala nebo označuje posměšně jako hínajána (tj. malý vůz). Šáriputra ztrácí v mahajánových sutrách postavení „nejmoudřejšího mezi moudrými“. Často nechápe smysl mahájánového učení a je poučován moudřejšími bódhisattvy. Tak např. v oblíbené Srdeční sútře se bódhisattva Avalókitéšvara vysmívá meditujícímu Šáriputrovi a následně jej poučuje, jak by měl správně nazírat prázdnotu (šúnjatá). Ve Vimalakirtínirdéša-sútře bódhisattva Vimalakirtí Šáriputru poráží v duchovní disputaci a veřejně jej tak zesměšní.\n\nV Lotosové sútře se mluví o tom, že se Šáriputra jednou vydá na cesu bódhisattvy a nakonec se stane buddhou Padmaprabhou.\n\n\n"}
{"id": "242047", "url": "https://cs.wikipedia.org/wiki?curid=242047", "title": "Pavel Černý (teolog)", "text": "Pavel Černý (teolog)\n\nPavel Černý (* 21. května 1949 Vysoké Mýto) je český evangelikální teolog a kazatel. Je bývalým členem a předsedou Rady Církve bratrské, bývalým místopředsedou (2001-2005) a předsedou (2005-2009) Ekumenické rady církví v ČR a učitelem praktické teologie na Evangelikálním teologickém semináři v Praze. Spolupracuje též se Středoevropským centrem misijních studií.\n\nPavel Černý pochází z kazatelské rodiny. Dědeček byl kazatelem, otec laickým kazatelem. Původně studoval přírodní vědy, ale v roce 1969 přestoupil na Komenského evangelickou fakultu. Po ukončení studia v roce 1974 začal působit jako kazatel, nejprve v Benátkách nad Jizerou.\n\nByl dlouholetým členem a předsedou Rady Církve bratrské. Jeho mandát vypršel počátkem roku 2010, kdy jej podle výsledků voleb z předvolební konference z května 2008 nahradil Daniel Fajfr. Jeho dcerou je česká spisovatelka Jana Šrámková.\n\n\n\n\n"}
{"id": "242049", "url": "https://cs.wikipedia.org/wiki?curid=242049", "title": "Sorokin", "text": "Sorokin\n\nExistuje více nositelů příjmení Sorokin:\n"}
{"id": "242051", "url": "https://cs.wikipedia.org/wiki?curid=242051", "title": "Americké expediční síly", "text": "Americké expediční síly\n\nAmerické expediční síly (American Expeditionary Forces nebo AEF) byly americké vojenské síly poslané během první světové války do Evropy.\n\nAEF bojovaly jako nezávislá síla po boku spojeneckých jednotek proti německým armádám na západní frontě od roku 1917 do konce války. Z Evropy byly staženy v roce 1919. Velitelem AEF byl generál John J. Pershing.\n\n"}
{"id": "242059", "url": "https://cs.wikipedia.org/wiki?curid=242059", "title": "Darmoděj", "text": "Darmoděj\n\nDarmoděj (1988) je první dlouhohrající album Jaromíra Nohavici. Bylo nahráno na pražských koncertech v únoru 1987 a lednu a únoru 1988. Ze stejných koncertů také pochází nahrávky vydané ve stejném roce na dvě Extended Plays \"Písně pro V. V.\". Jaromír Nohavica, autor textů i hudby všech písní, hraje na kytaru a zpívá, hostem na albu je Pepa Streichl, který přispěl foukací harmonikou v \"Zítra ráno v pět\" a navíc zpěvem v \"Ukolébavce pro Kubu a Lenku\". Deska vyšla v nákladu 105 000 kusů a byla rozebrána.\n\nV 90. letech 20. století se Jaromír Nohavica rozhodl nevydávat reedici alba, místo toho znovu nahrál velmi podobný výběr písní, který vyšel v roce 1995 s názvem \"Darmoděj a další\" v podobně graficky zpracovaném obalu.\n\nNázev \"Darmoděj\" Nohavica převzal z Šiktancovy básnické sbírky \"Adam a Eva\" (1968).\n\n\n\"Darmoděj\" je také název prvního dokumentárního filmu o Jaromíru Nohavicovi. Natočila ho Československá televize v roce 1991. Film je dlouhý 29 minut, režíroval ho Jaroslav Večeřa.\n\n"}
{"id": "242062", "url": "https://cs.wikipedia.org/wiki?curid=242062", "title": "Julie Hrušková", "text": "Julie Hrušková\n\nJulie Hrušková (18. května 1928 Boskovštejn – 27. února 2017 Hustopeče) byla převaděčka a politická vězeňkyně komunistického režimu v Československu. Od roku 2010 nositelka Řádu Tomáše Garrigua Masaryka II. třídy. Byla místopředsedkyně břeclavské pobočky Konfederace politických vězňů České republiky.\n\nJulie Hrušková byla dcerou vranovského hajného, který sám po únoru 1948 převáděl lidi prchající před komunistickým režimem z Československa. Dvacetiletá Julie Hrušková následovala jeho příkladu a několik s několika přáteli, které převedla přes hranice, uprchla na západ. \n\nZde vstoupila do služeb americké CIC, pro niž se uvolila převádět přes hranice klíčové osoby pronásledované komunisty. Ve Vídni začala chodit s americkým důstojníkem, se kterým se hodlali vzít ihned poté, co dosáhne zletilosti (tehdy 21 let). Její milý však byl odvolán domů do států. Tehdy se ještě domnívala, že jejich odloučení je dočasné.\n\nJulie Hrušková byla krátce poté požádána o urychlené převedení několika účastníků protikomunistického odboje, které StB odhalila. Ačkoliv krátce předtím zjistila, že je těhotná, rozhodla se úkol splnit. Netušila, že StB už o ní ví prakticky všechno díky zvědovi, který pronikl do její části převaděčské sítě řízené CIC. \n\nÚspěšně ještě převedla přes hranice tři osoby, ale v Linci byla zadržena sovětskými okupačními orgány a vrácena do Československa. Navzdory mučení nikdy neprozradila své spolupracovníky ani nepřistoupila na nabízenou spolupráci. V důsledku brutálních výslechů ve vyšetřovně StB potratila a ponechána několik dní bez ošetření na samotce téměř zemřela - do nemocnice byla převezena teprve poté, co se kvůli ní vzbouřily ostatní vězeňkyně na patře. Důsledkem bylo, že už nikdy nemohla mít děti. Ve vykonstruovaném procesu byla odsouzena k 15 letům vězení, z nichž si odseděla jedenáct. Od svých spoluvězeňkyň si vysloužila přezdívku \"Komár\".\n\n28. října 2010 ji prezident republiky Václav Klaus udělil Řád Tomáše Garrigua Masaryka II. třídy za \"vynikající zásluhy o rozvoj demokracie a lidská práva\".\n\nBožena Jíšová-Kuklová jí věnovala kapitolu ve své knize \"Krásná němá paní\", v níž vzpomíná na své kolegyně politické vězeňkyně, se kterými se v komunistických žalářích setkala.\n\n\n"}
{"id": "242063", "url": "https://cs.wikipedia.org/wiki?curid=242063", "title": "Pavel Hlava", "text": "Pavel Hlava\n\nPavel Hlava (* Brno) je Čech, kterému se při teroristickém útoku 11. září 2001 podařilo natočit nárazy obou letadel do World Trade Center. Jeho nahrávka je jediná, na které jsou na jediné pásce zachycena obě letadla, a jedna z pouze tří známých, které ukazují první náraz (další dvě jsou od bratrů Julese a Gédéona Naudetových a od Wolfganga Staehleho, která má ale nízkou snímkovou frekvenci).\n\nPavel Hlava pochází z Moravy a dříve pracoval jako horník. Do Spojených států odjel pracovat, aby si vydělal na byt. Během cesty do práce ráno 11. září 2001 natáčel z auta svou novou kamerou „videopohlednici“, kterou chtěl poslat domů. Než z Brooklynu vjel mýtnou branou do Brooklynského tunelu, natáčel „dvojčata“ z jihovýchodu a kamera zachytila v 8:46 první letadlo, jak se blíží k severní věži. Náraz do severní strany byl vidět jako závan kouře objevující se z východní strany věže. Pavel Hlava to sledoval jen přes malou LCD obrazovku videokamery, takže v té době kouř nezaregistroval. Když auto z tunelu vyjelo na Manhattanu, viděl nad sebou hořící severní věž. Přitom také natočil náraz druhého letadla do jižní věže. Až po několika týdnech Hlava zjistil, že má na kazetě zaznamenaný i útok na severní věž.\n\nNahrávku nejprve zkusil prodat TV Nova, ta však o ni v té době už neměla zájem. Po několika dalších neúspěšných pokusech, nezdařených mimo jiné kvůli jazykovým problémům, se Hlava myšlenky na prodej nahrávky vzdal. O kazetě se však o něco později náhodou dozvěděl fotograf Walter Karling, který Hlavu kontaktoval a rozhovor s ním těsně před druhým výročím útoků nabídl novinám New York Times. Jakmile o existenci pásky informovaly noviny, objevilo se mnoho zájemců o koupi. Hlavův nadřízený Mike Cohen však měl proti zpeněžení nahrávky morální námitky a kazetu zdarma nabídnul televizní stanici ABC News, která ji 7. září 2003 odvysílala ve svém pořadu \"This Week\", bez souhlasu Pavla Hlavy. Ten televizi upozornil na svá autorská práva a posléze se prostřednictvím právníků dohodli na prodeji vysílacích práv. Brzy poté také Hlava zažaloval newyorskou televizní stanici New York 1, která nahrávku získala také od Cohena, za vysílání nahrávky v rozporu s autorským právem.\n\nNěkolik desítek tisíc amerických dolarů, které Hlava získal prodejem nahrávky, mu umožnily vrátit se v prosinci 2003 do Česka, koupit si v Brně byt a vybavit noční klub, který pojmenoval \"Twins\".\n\n\n\n"}
{"id": "242064", "url": "https://cs.wikipedia.org/wiki?curid=242064", "title": "Souprava metra E", "text": "Souprava metra E\n\nSouprava metra typu E patří k nejrozšířenějším soupravám svého druhu v zemích bývalého Sovětského svazu. Byly od ní odvozené mnohé další typy, včetně Ečs nebo 81-71 (Další modifikace pak zahrnují podtypy Em, Ema, Emch, Ev, Ež, Ež1, Em501, Ema502, Emch503, Em508, Em509, Ež3, Em508T). Samy vozy typu E pak vycházejí ze starších vlaků, typu D.\n\nS vývojem těchto souprav začal výrobce roku 1956, jejich unifikované označení je 81-703. Koncem roku 1960 již první prototypové soupravy zavítaly do depa Sokol na druhé lince moskevského metra, odkud pak byly vypravovány na zkušební jízdy (první se konala 22. února 1961).\n\nVýroba probíhala v \"Mytiščinském strojírenském závodě\" (dnes Metrovagonmaš) v letech 1963 až 1969 (poté se přešlo na výrobu typu Ež), produkce čítala zhruba 100–140 vozů ročně, celkem pak jich bylo vyrobeno 824. Nasazeny byly tehdy v moskevském, petrohradském, kyjevském a tbiliském metru; jednalo se o všechny sítě podzemních drah, které v téže době v SSSR existovaly; později se pak přidalo i Baku. Jsou zřejmě nejstaršími soupravami, které na počátku 21. století stále v některých z těchto sítí přepravují cestující.\n\nZměny oproti předchozím soupravám typu D se netýkaly jen technické části, ale i interiéru. Tak například byly rozšířeny dveře, v zadní části každého vozu ubyla dvě okna a byl umožněn i provoz ve stanicích uzavřeného typu.\n"}
{"id": "242076", "url": "https://cs.wikipedia.org/wiki?curid=242076", "title": "Lipská hora (České středohoří)", "text": "Lipská hora (České středohoří)\n\nLipská hora () je vrch s nadmořskou výškou 698 metrů nad vesnicí Lipá v kotlině potoku Modla v Českém středohoří. Jedná se o trachytový masiv, jehož jižní polovina je chráněna jako stejnojmenná přírodní rezervace s výskytem teplomilných rostlinných společenstev na trachytovém podloží.\n\nHoru tvoří těleso vypreparovaného lakolitu složeného z nefelinicko-sodalitického trachytu. Na svazích je možné pozorovat tvary zvětrávání jako jsou mrazové sruby a stěny, pukliny, balvanové proudy a haldy nebo deskovité sutě. V soliflukčním plášti při úpatí dochází k sesuvům.\n\nPřírodní rezervace Lipská hora o rozloze 22,22 ha se nachází na katastrálním území obce Mrsklesy v Ústeckém kraji (okres Litoměřice, ORP Lovosice) \"Rezervace Lipská hora \"byla zřízena již v roce 1951, jako státní přírodní rezervace byla vyhlášena ministerstvem kultury ČSR 10. února 1977. Rezervace zahrnuje jižní polovinu svahů a vrcholovou část výrazně asymetrického suku z trachytického znělce a byla vyhlášena z důvodu ochrany řady vzácných druhů rostlin, které se zde vyskytují. Především se jedná o hvozdík sivý a medvědici lékařskou. Z dalších vzácných druhů lze jmenovat modřenec tenkokvětý, bělozářku liliovitou, vemeník dvoulistý, medovník velkokvětý, lilii zlatohlávek a dřín jarní.\n\nÚpatí Lipské hory od západu k východu po severní straně obchází červená turistická stezka, což je dálková trasa, která vede z Třebenic přes Košťálov, Vlastislav, Lhotu, Medvědice, Kocourov, a Milešov na vrchol Milešovky a pak až do Ústí n. L. V jednom místě na jihozápadě prochází červená turistická cesta v těsném sousedství dolní hranice přírodní rezervace Lipská hora.\n\nVrchol Lipské hory je obtížně přístupný buďto od vesnice Medvědice nebo z osady Lhota. Na vrcholu, kam nevede žádná značená cesta, je umístěna vrcholová kniha.\n\n\n"}
{"id": "242080", "url": "https://cs.wikipedia.org/wiki?curid=242080", "title": "Eisai", "text": "Eisai\n\nMjóan Eisai (: 明菴栄西; 27. května 1141–2. července 1215) byl japonský buddhistický mnich. Při pobytech v Číně za dynastie Sung (1168–1191) se seznámil s učením zen, které přenesl do Japonska a založil zde školu Rinzai. Zavedl v Japonsku pěstování a obřadné pití čaje.\n\nJe také známý pod jménem Eisai Zendži (栄西禅師), doslova \"Mistr zenu Eisai\".\n\n"}
{"id": "242085", "url": "https://cs.wikipedia.org/wiki?curid=242085", "title": "Chorsábád", "text": "Chorsábád\n\nDúr Šarrukín (\"\"Pevnost Sargonova\"\"), v současnosti Chorsábád, bylo hlavní město Asýrie (respektive Novoasyrské říše) za vlády Sargona II. Asyrského. Chorsábád je nyní vesnice v severním Iráku, 15 km severovýchodně od Mosulu, která je dodnes obývána Asyřany.\n\nRoku 713 př. n. l. Sargon nařídil výstavbu nového paláce a města 20 km od Ninive na úpatí Gebel Musri. Zakoupil půdu, a aby přilákal dostatečný počet pracovníkú pro stavbu, rozhodl se anulovat jejich dluhy. Půda v okolí města byla zkultivována a byly zde založeny olivovníkové plantáže za účelem zvýšení produkce oleje ( v té době pro Asýrii nedostatečné).\n\nMěsto mělo obdélníkový půdorys o rozměrech 1760 * 1635 m. Ohraničená plocha zahrnovala 3 čtvereční kilometry, či 700 akrů. Délka obranných zdí dosahovala 16280 asyrských délek, hodnota čísla odpovídala numerickému vyjádření Sargonova jména. Zdi města byly opravdu masivní a obsahovaly 157 věží pro zvýšení obranyschopnosti. Do města se dalo vstoupit jednou ze sedmi vstupních bran. Na obezděné terase se nacházely chrámy a královský palác. Hlavní chrámy byly zasvěceny bohům Nabuovi, Šamašovi a Sinovi, zatímco Adad, Ningal a Ninurta měli menší svatyně. Chrámová věž, zikkurat, zde byla také postavena. Palác byl vstavěn do pevnosti na východním okraji města a obsahoval 209 síní a nádvoří. Byl zkrášlen sochami a reliéfy na zdech, brány byly ozdobeny sochami okřídlených býků šédu. Obytné domy ve městě byly postaveny z nepálených cihel.\n\nDvůr byl do Dúr Šarrukínu přemístěn roku 706 př. n. l., i když město ještě nebylo úplně dokončeno. Sargon byl zabit během bitvy roku 705 př. n. l.. Jeho syn a nástupce Sinacherib projekt opustil, a přemístil hlavní město i s jeho administrací\ndo města Ninive. Město Dúr Šarrukín nebylo nikdy dokončeno a bylo opuštěno, když o století později padla celá Asyrská říše.\n\nMěsto bylo poprvé nalezeno francouzským konzulem v Mosulu, Paul-Émilem Bottaou v roce 1843. Botta věřil, že Chorsábád je biblickým Ninive. Na místě probíhaly vykopávky v letech 1842–1844 a později 1852–1855, přičemž nálezy byly posílány do pařížského Louvru.\n\nDalší vykopávky zde prováděl americký tým z Oriental Institute, Chicago v letech 1928–1935.\n\n"}
{"id": "242092", "url": "https://cs.wikipedia.org/wiki?curid=242092", "title": "Hrádek (Porta Bohemica)", "text": "Hrádek (Porta Bohemica)\n\nHrádek je pravěké a raně středověké hradiště na stejnojmenném návrší a skalním ostrohu Kalvárie nad pravým břehem řeky Labe mezi Libochovany a Velkými Žernosekami v okrese Litoměřice. Od roku 1964 je chráněno jako kulturní památka.\n\nStáří hradiště je nejisté. Místo bylo osídleno v době mladší doby bronzové lidem lužické kultury, dále v pozdní halštatské a v raném středověku. Menší množství nálezů pochází z dob neolitu nebo eneolitu a doby laténské. Nalezená slovanská keramika patří do devátého a dvanáctého století. Lokalita bývá spojována hradištěm Canburg známým z kroniky \"Chronicon Moissacense\".\n\nHradiště o rozloze 21 hektarů je na jihu a západě chráněno strmými svahy labského údolí. Na východě ho částečně chrání hluboká strž, ale zejména ze severu je snadno přístupné, a proto zde vzniklo mohutné opevnění. Tvoří ho dvě linie příkopů a valů dlouhé 550 metrů. Ve východní části však bylo opevnění rozvezeno buldozerem a původně bývalo ještě o sto metrů delší. Valy byly vybudovány pravděpodobně prostým navršením hlíny a kamení. Příkopy byly dvanáct metrů široké a vnější rozdělovaly v pravidelných rozestupech příčné zídky, které měly případným útočníkům bránit volnému pohybu příkopem. Převýšení vnitřního valu nade dnem příkopu stále dosahuje třinácti metrů. Za akropoli je považován skalnatý vrch Kalvárie, kde se však nedochovaly žádné zbytky opevnění. Mohly však být zničeny při budování rozsáhlých vinic.\n\nHradiště je dobře přístupné. Okolo jižní strany souběžně vede žlutě značená turistická trasa na Kalvárii a cyklotrasa č. 3057 z Libochovan do Kamýku, odkud vede také zeleně značená trasa.\n\n\n"}
{"id": "242094", "url": "https://cs.wikipedia.org/wiki?curid=242094", "title": "The Shadows", "text": "The Shadows\n\nThe Shadows byla hlavně instrumentální, ale také vokální anglická hudební skupina, která se zformovala v roce 1958 jako doprovodné kytarové kombo s původním názvem The Drifters během prvního koncertního turné zpěváka Cliffa Richarda.\n\nČlenové skupiny se neustále měnili. Základní tři Hank Marvin, Bruce Welch a Brian Bennet přijímali stále nové členy. První odešli Jet Harris a Tony Meehan. Tonyho Meehana nahradil Brian Bennet a Jeta Harrise Brian Licorice Locking a toho později John Rostil. V roce 1968 se do kapely přidal klávesák Alan Hawkshaw a v roce 1969 zpěvák a kytarista John Farrar. Po smrti Johna Rostila (1973) baskytaru převzal Alan Tarney spolu s klávesami. V roce 1978 ho vystřídali klávesák Cliff Hall a baskytarista Alan Jones. V roce 1987 se v kapele objevil baskytarista Mark Griffiths a v roce 1994 si ve skupině zahráli i jejich synové Warren Bennet a Ben Marvin. Na posledním turné \"The Final Tour\" hráli v sestavě Hank Marvin, Bruce Welch, Brian Bennet, Alan Jones, Cliff Hall.\n\nProsluli svými nesmrtelnými instrumentálkami jako \"Apache\", \"Wonderfull Land\", \"Kon-Tiki\", \"FBI\", \"Frightened City\" a dalšími.\n\nJejich skladby vysílaly jako hudební podklad do relace infotext Slovenské televize v letech 1999-2000 a dodnes zaznívají ve sněhových zprávách po počasí na Markíze. Vysílá je i rádio Regina vždy několik minut před celou. Byly nedílnou součástí všech Strojírenských veletrhů v Brně až do roku 1990. Skladba Kon-Tiki byla dlouhá léta znělkou pořadu Starý desky jsou hezký na Českém rozhlase.\n\n\n"}
{"id": "242099", "url": "https://cs.wikipedia.org/wiki?curid=242099", "title": "Alej národů", "text": "Alej národů\n\nAlej národů je projekt, jehož cílem je vysázet nejdelší alej v Evropě v délce asi 700 kilometrů. V budoucnosti by toto stromořadí mělo zahrnovat asi sto tisíc stromů a propojit Vídeň a Krakov.\n\nProjekt aleje národů vznikl v roce 2005 z iniciativy nadace Partnerství; první výsadba stromů proběhla v listopadu téhož roku u Velké Bystřice poblíž Olomouce. Výsadba probíhá od té doby v různých místech plánované trasy vždy na jaře a na podzim.\n\nOd jihu na sever jsou to: \nVídeň (A) – Nový Přerov (CZ) – Brno (CZ) – Prostějov (CZ) – Olomouc (CZ) – Nový Jičín (CZ) – Český Těšín (CZ) – Bílsko-Bělá (PL) – Osvětim (PL) – Krakov (PL)\n\n"}
{"id": "242101", "url": "https://cs.wikipedia.org/wiki?curid=242101", "title": "Doubravská hora", "text": "Doubravská hora\n\nDoubravská hora (též \"Doubravka\", německy \"Teplitzer Schlossberg\") je osamělý znělcový vrch v Českém středohoří na okraji města Teplice. Svahy kopce jsou chráněny jako přírodní památka Doubravka a na vrcholu stojí upravené zříceniny středověkého hradu Doubravská Hora.\n\nVe druhé polovině 15. století vznikl na vrcholu gotický hrad. Během třicetileté války byl přestavěn na bastionovou pevnost, několikrát obléhán a dobyt. Po roce 1644 byl hrad záměrně stržen, aby ho nemohla využívat nepřátelská vojska. V 19. století byla do zřícenin hradu vestavěna restaurace a jedna z věží upravena jako rozhledna. Od 20. století se hradní budovy využívají mimo jiné k radioamatérskému vysílání.\n\nGeologické okolí je tvořené hrástí křídových slínovců, vápnitých jílovců a ignimbritů, kterými ve třetihorách pronikl neovulkanický kužel tvořeny trachytem. Ve vrcholové části lze pozorovat deskovou odlučnost horniny. V geomorfologickém členění je vrch součástí podcelku Milešovské středohoří a okrsku Teplické středohoří. Úpatí je pokryté suťovými haldami a plášti.\n\nDne 13. srpna 2011 byly svahy vrchu vyhlášeny jako přírodní památka s rozlohou 43,27 ha. Důvodem zřízení chráněného území je ochrana evropsky významné lokality s výskytem páchníka hnědého a dalších druhů hmyzu vázaných na staré dřevo a dutiny stromů, jako jsou kupříkladu kovařík nebo potemník. Kromě hmyzu se na lokalitě vyskytují vzácné druhy hub jako lanýž letní, hřib Markův nebo šťavnatka dvoubarvá.\n\n\n\n"}
{"id": "242106", "url": "https://cs.wikipedia.org/wiki?curid=242106", "title": "Lysá hora (České středohoří)", "text": "Lysá hora (České středohoří)\n\nLysá hora (577 m n. m., ) je relativně plochý čedičový vrch v Českém středohoří nad obcí Hlinná, asi šest kilometrů severně od Litoměřic. Na severozápadním a jihovýchodním úbočí se nachází přírodní rezervace Holý vrch u Hlinné s výskytem vzácných rostlin. Roste v ní koniklec otevřený, koniklec luční a jejich přirozený hybrid koniklec Hackelův. Na západní straně svahu se nalézají porůznu roztroušené čedičové skalky označované místním názvem \"Učitel a žáci.\" \n\n\n"}
{"id": "242107", "url": "https://cs.wikipedia.org/wiki?curid=242107", "title": "David Sylvian", "text": "David Sylvian\n\nDavid Sylvian (narozen jako David Alan Batt 23. února 1958 v Beckenhamu, hrabství Kent, Velká Británie) je anglický zpěvák, hudebník a hudební skladatel.\n\nSvoji zahájil kariéru už více než před třiceti lety. Od roku 1982 byl vůdčí osobností skupiny Japan, ve které zastával funkci zpěváka a skladatele. Zpíval i v kapele Yellow Magic Orchestra, vedenou Rjúiči Sakamotem. Společně s členy Japan před šesti lety opět spojil v projektu \"Rain Tree Crow\".\n\nJeho první sólová nahrávka \"Brilliant Trees\" z roku 1984 se ve Velké Británii setkala s velkým ohlasem, následovalo dvojalbum \"Gone To Earth\" a poté mistrovské \"Secrets Of The Beehive\", vycházející v roce 1987. Všechna tři alba prostupuje introspektivní duchovní probuzení evokované éterickým ambientním stylem. \n\nSpolečně se Sakamotem, který byl i u vzniku singlu \"Heartbeat\", Sylvian napsal píseň \"World Citizen - I won't be disappointed/looped piano\", známou ze soundtracku filmu \"Babel\" mexického režiséra Alejandra Gonzálese Iňárritua.\n\nNa začátku srpna 2007 vyšla další nahrávka \"When Loud Weather Buffeted Naoshima\", jež byla vytvořena jako instalace pro výstavu \"NAOSHIMA STANDARD 2\", která se konala od října 2006 do dubna 2007 na japonském ostrově Naoshima.\n"}
{"id": "242111", "url": "https://cs.wikipedia.org/wiki?curid=242111", "title": "Františka Stránecká", "text": "Františka Stránecká\n\nFrantiška Stránecká (9. března 1839, Velké Meziříčí – 27. května 1888, Brno) byla moravská spisovatelka a sběratelka lidového umění.\n\nFrantiška Stránecká (rodným jménem Všetečková) se narodila 9. března 1839 ve Velkém Meziříčí v rodině zdejšího purkrabího Františka Všetečky. Mládí prožila na zámku v nedaleké Stránecké Zhoři. Podle této vesničky si zvolila svůj pseudonym Stránecká. V šestnácti letech se provdala za soudního adjunkta J. Kerschnera a s ním procestovala Uhry a Slovácko. Od roku 1874 žili manželé v Brně. \n\nVe svých povídkách zachytila moravské Horácko od Jihlavy po Znojmo. Stránecká je známá také jako sběratelka moravských pohádek a folklóru, byla nazývaná moravská Božena Němcová. Její dílo je důležitým pramenem pro poznání západomoravského folklóru 19. století, především obsahuje záznamy zvyků a obřadů celého roku. Tím významnou měrou přispěla k zachování zvyků, zejména vánočního období. Výbor z jejích pohádek vyšel naposledy v Brně roku 1992 pod titulem \"Moravské národní pohádky\".\n\nFrantiška Stránecká zemřela ve věku 49 let 27. května 1888 v Brně.\n\n\n"}
{"id": "242115", "url": "https://cs.wikipedia.org/wiki?curid=242115", "title": "Faxaflói", "text": "Faxaflói\n\nFaxaflói (také Faxaós) je záliv v Atlantském oceánu při jihozápadním pobřeží Islandu mezi poloostrovy Reykjanes a Snæfellsnes.\n\nU jižního pobřeží zálivu leží hlavní město Islandu Reykjavík. Přes záliv je možné z Reykjavíku vidět nedaleký poloostrov Akranes a dokonce stratovulkán Snæfellsjökull, který je vzdálený 120 km. U jeho pobřeží žije až 75 % obyvatelstva Islandu. Součást zálivu také tvoří fjordy, Borgarfjörður, Hvalfjörður, Kollafjörður a Hafnarfjörður.\n\nFaxaflói byl v minulosti důležitým zdrojem potravy pro obyvatelstvo. Dříve lidé rybařili v malých lodích u pobřeží. Dnes se rybaří v mnohem větších lodích, ale pokud chtějí rybáři chytit nějaké ryby, musejí dál od pobřeží.\n\nSeverně od Reykjavíku ve fjordu Kollafjörður, který je součástí zálivu leží ostrůvek Viðey. Je obydlený od roku 1943, ale dřívější osada byla už v 10. století. Ve 12. století zde byla postavena kaple a roku 1225 klášter. Existovali až do konečného prosazení reformace koncem 16. století. Ostrov a pozůstatky osady je možno navštívit trajektem z přístavu v Reykjavíku.\n"}
{"id": "242116", "url": "https://cs.wikipedia.org/wiki?curid=242116", "title": "Libkovice pod Řípem", "text": "Libkovice pod Řípem\n\nObec Libkovice pod Řípem se nachází v okrese Litoměřice v Ústeckém kraji. Žije v ní obyvatel.\n\nPrvní písemná zmínka o obci pochází z roku 1351.\n\n\n\n"}
{"id": "242124", "url": "https://cs.wikipedia.org/wiki?curid=242124", "title": "Adolf Stránský", "text": "Adolf Stránský\n\nAdolf Stránský (8. dubna 1855 Habry – 18. prosince 1931 Brno) byl český a československý novinář, politik a zakladatel \"Lidových novin\". Za Rakouska-Uherska poslanec Moravského zemského sněmu a Říšské rady, předák moravské odnože mladočeské strany, po vzniku republiky ministr obchodu.\n\nNarodil se v židovské rodině 8. dubna 1855 v Habrech. V letech 1865–1873 studoval na gymnáziu v Německém Brodě. Po jeho absolvování vystudoval práva na Karlo-Ferdinandově univerzitě v Praze a po krátkém působení u krajského soudu v Českých Budějovicích a u obchodního soudu v Praze odešel roku 1880 do Brna, kde pracoval jako právník a kde si roku 1886 otevřel advokátní kancelář. Od studentských let přispíval do pražské \"Politiky\" i \"Národních listů\". Roku 1881 redigoval opoziční list \"Tribüne\", který vydával ve Vídni Jan Stanislav Skrejšovský. V roce 1885 konvertoval ke katolicismu.\n\nJako novinář se stal v letech 1889–1893 vydavatelem \"Moravských listů\". Do dějin žurnalistiky vstoupil roku 1893, kdy začal s vydáváním \"Lidových novin\", které znamenaly zásadní zvrat v české žurnalistice. Tyto noviny v následujících dekádách vynikaly vysokou novinářskou úrovní, kterou zajišťovaly osobnosti jako bratři Čapkové, Rudolf Těsnohlídek, Arne Novák, Jiří Mahen nebo František Gellner.\n\nJako advokát vystupoval coby právní zástupce v procesu s Omladinou a jiných politických kauzách. Zároveň přímo vstoupil do politiky. Ideově byl orientován mladočesky, jenže na Moravě neproběhlo rozštěpení na staro- a mladočechy jako koncem 80. let 19. století v Čechách. Vstoupil tak do zatím ještě jednotné staročeské Moravské národní strany. V ní ovšem již brzy vedl liberální, mladočeské křídlo, od roku 1891 coby samostatnou Lidovou stranu na Moravě (jako obdobu mladočechů v Čechách). V této politické formaci zastával v letech 1892–1896 post místopředsedy výkonného výboru a od roku 1900 byl jejím předsedou. Nymburská rezoluce mladočechů coby zásadní programový dokument z roku 1894 označovala Lidovou stranu na Moravě explicitně za součást mladočeské strany, s vlastní zemskou organizací. Šlo o potvrzení stavu, kdy Stránský pravidelně konzultoval své kroky s protějšky z Čech a účastnil se důležitých stranických porad. Na rozdíl od Čech ale na Moravě zůstala zachována silnější pozice staročechů a tak Stránský s moravskými staročechy udržoval politiku spolupráce. Jeho mladočeské křídlo ovšem i zde bylo silnější.\n\nAliance moravských mladočechů s protějšky z Čech utrpěla otřes po volbách do Říšské rady v roce 1907. Pražský vůdce mladočechů Karel Kramář tehdy totiž prosazoval \"pozitivní politiku\" provládní spolupráce a souhlasil i s vysláním mladočeského nominanta do vídeňské vlády. Na Říšské radě mladočeši utvořili společný klub s podobně smýšlejícími agrárníky a klerikály, zatímco Stránský a jeho moravští mladočeši zůstali společně s dalšími českými nesocialistickými stranami mimo tuto parlamentu frakci.\n\nV roce 1908 se podílel na ustavení Lidové strany pokrokové na Moravě, jejímž jedním ze dvou předsedů se stal.\n\nOd roku 1895 a do roku 1918 byl poslancem Moravského zemského sněmu. Byl sem poprvé zvolen v doplňovacích volbách roku 1895 za městskou kurii, obvod Nové Město, Žďár, Velké Meziříčí atd. Zvolen byl 30. října 1895. Za týž obvod uspěl i v řádných zemských volbách roku 1896 a zemských volbách roku 1902. V zemských volbách roku 1906 byl opět zvolen, za českou městskou kurii, obvod Nové Město, Žďár, Velké Meziříčí atd. a křeslo poslance tu obhájil v zemských volbách roku 1913.\n\nDlouhodobě byl i poslancem Říšské rady (celostátní parlament). Na Říšskou radu nastoupil 9. července 1895 místo Josefa Fanderlíka. Reprezentoval městskou kurii, obvod Nové Město, Jaroměřice atd. Mandát obhájil za stejný obvod ve volbách do Říšské rady roku 1897 a volbách do Říšské rady roku 1901. Uspěl i ve volbách do Říšské rady roku 1907 konaných již v systému rovného volebního práva, bez kurií. Zvolen byl za obvod Morava 09 a působil pak jako hospitant Českého klubu, střechové parlamentní frakce českých poslanců ve Vídni. Opětovně získal mandát i ve volbách do Říšské rady roku 1911, po nichž usedl do poslaneckého klubu Jednota nezávislých pokrokových poslanců Čech a Moravy. V Říšské radě setrval až do zániku monarchie v roce 1918.\n\nCoby parlamentní politik patřil mezi radikálně opoziční české řečníky. Když se v roce 1896 projednávala v Říšské radě takzvaná Badeniho volební reforma, hlasoval Stránský proti, přičemž se tak připojil k radikálně opozičnímu křídlu strany (někteří mladočeši totiž považovali reformu za příliš mírnou a měli vlastní, radikálnější návrh), zatímco další předáci jako Josef Kaizl nebo Gustav Eim vládní předlohu podpořili. Vystupoval pro všeobecné volební právo, sociální reformy a rozvoj českého školství. Účastnil se několika pokusů o česko-německé konference s cílem dosáhnout národnostního smíru. Během voleb roku 1911 moravští mladočeši uzavřeli protiklerikální koalici s agrárníky i sociálními demokraty s cílem eliminovat v druhém kole voleb katolické kandidáty. Kromě politiky byl aktivní i ve veřejném, spolkovém a hospodářském životě. Až do roku 1918 působil na postu ředitele Hypoteční banky v Brně a viceprezidenta Moravského pojišťovacího ústavu.\n\nBěhem první světové války se podílel na odboji a koncem války sloučil svou stranu s mladočechy z Čech a dalšími liberálními skupinami do České státoprávní demokracie, respektive z ní brzy nato po vzniku republiky utvořené Československé národní demokracie. V posledních měsících existence monarchie se česká politika v státoprávních otázkách radikalizovala a Stránský na jaře 1918 v parlamentu oznámil, že „\"Češi zničí Rakousko, (...) protože Rakousko je staletým zločinem proti svobodě lidského pokolení. Největší národní povinností Čechů je škodit Rakousku, kde je to jen možné\".“ Šlo o reakci na předchozí kroky vlády, která v květnu 1918 úřední mocí, bez parlamentního souhlasu, začala v Čechách zavádět krajské zřízení, čímž naplňovala dlouhodobé plány českých Němců na utvoření etnicky německých entit v rámci Čech.\n\nRoku 1918 se Stránský stal členem Národního výboru a po říjnu 1918 byl aktivní v politice samostatného Československa. V letech 1918–1920 byl poslancem Revolučního národního shromáždění. Od listopadu 1918 do července 1919 byl ministrem obchodu v první československé vládě (vláda Karla Kramáře).\n\nV letech 1919–1931 byl prezidentem společnosti pro železářský průmysl v Praze.\n\nV parlamentních volbách v roce 1920 získal senátorské křeslo v Národním shromáždění republiky Československé. V senátu zasedal do roku 1925, kdy na funkci rezignoval a nahradil ho Josef Seifert.\n\nV rámci národní demokracie tvořil liberální, brněnské křídlo, které bylo vstřícnější k politice Hradu. Strana jako taková se ovšem radikalizovala a to vyústilo v masový odchod členstva. V roce 1925 se podílel na založení Národní strany práce, která měla být novou umírněnou formací. Po jejím neúspěchu v parlamentních volbách v roce 1925 odešel z politického života. Zemřel 18. prosince 1931 v Brně.\n"}
{"id": "242127", "url": "https://cs.wikipedia.org/wiki?curid=242127", "title": "Kongres", "text": "Kongres\n\nKongres je setkání či shromáždění, vědecká či odborná nebo diplomatická konference či sympozium. Dále může označovat: \n\n\n\n\n\n\n\n\n\n\n"}
{"id": "242129", "url": "https://cs.wikipedia.org/wiki?curid=242129", "title": "Parní tramvaj", "text": "Parní tramvaj\n\nParní tramvaj je tramvaj poháněná parním strojem. V provozu existovaly dva základní typy: parním strojem byl vybaven přímo tramvajový vůz, nebo byla v soupravě zařazena speciální parní lokomotiva a za ní vlečné vozy.\n\nZa předchůdce parní tramvaje lze považovat americké \"steam dummy\", což byly železniční lokomotivy opatřené dřevěným ochranným rámem, který umožňoval jejich relativně bezpečný provoz v ulicích. Populární byly přibližně v období od 30. let 19. století do americké občanské války.\n\nV Evropě se parní tramvaj vyvinula z koňské tramvaje. Vývoj parního stroje umožnil v 70. letech 19. století stavbu malých lehkých tramvajových lokomotiv. Parní tramvaj byla používána zhruba do druhého desetiletí 20. století, přičemž již od konce 19. století se mohutně začala prosazovat elektrická tramvaj.\n\n\n"}
{"id": "242134", "url": "https://cs.wikipedia.org/wiki?curid=242134", "title": "Does This Look Infected?", "text": "Does This Look Infected?\n\nDoes This Look Infected? je studiové album skupiny Sum 41, vydané 26. listopadu 2002 společností Island Records.\n\n\n\n\n\n\n\n"}
{"id": "242136", "url": "https://cs.wikipedia.org/wiki?curid=242136", "title": "Luga (řeka)", "text": "Luga (řeka)\n\nLuga ( , , votsky \"Laugaz\", ) je řeka v Novgorodské a v Leningradské oblasti v severozápadním Rusku. Délka toku činí 353 km, plocha povodí pak 13 200 km².\n\nŘeka pramení v Tesovských bažinách v Novgorodské oblasti, protéká městy Luga a Kingisepp v Leningradské oblasti a v Lužské zátoce Finského zálivu nedaleko hranice s Estonskem se vlévá do Baltského moře. Přirozené říční rameno Rossoň ji spojuje s řekou Narvou a podle stavu vody na obou řekách odvádí buď vodu z Lugy do Narvy, nebo naopak. Prakticky celý tok prochází rovinatou a bažinatou krajinou.\n\nNejvětším přítokem je Oreděž (zprava).\n\nZdrojem vody jsou převážně sněhové srážky. Průměrný roční průtok vody ve vzdálenosti 60 km od ústí činí přibližně 93 m³/s. Zamrzá na začátku prosince a rozmrzá na začátku dubna.\n\nVodní doprava je možná na oddělených úsecích v celkové délce 173 km. Na řece byla zbudována Kingiseppská hydroelektrárna. Na řece leží města Luga a Kingisepp v Leningradské oblasti.\n"}
{"id": "242137", "url": "https://cs.wikipedia.org/wiki?curid=242137", "title": "Iljušin Il-86", "text": "Iljušin Il-86\n\nIljušin Il-86 (V kódu NATO \"Camber\") byl první sovětský, resp. ruský širokotrupý letoun pro 234-350 cestujících (2 uličky, 3-3-3 sedadla vedle sebe). Jeho vývoj byl zahájen roku 1971 a první prototyp stroje vzlétl 22. prosince 1976, sériově se začal letoun vyrábět v roce následujícím. Il-86 měl sice v té době už zastaralé motory, byl v provozu hlučný a trpěl nízkým doletem, byl to však poměrně spolehlivý a bezpečný stroj s jediným fatálním incidentem za téměř 30 let dopravního provozu. Jeho nástupcem měl být Il-96 - s ohledem na změněné politické podmínky po rozpadu Sovětského svazu však nedoznal velkého rozšíření.\n\nStroje používal převážně Aeroflot a později aerolinky postsovětských republik. Vyvezeny byly pouze tři letouny. V provozu se stroj přes jisté neduhy osvědčil jako bezpečný a spolehlivý s jedinou fatální nehodou se 14 oběťmi za třicet let přepravy cestujících, na rozdíl od jiných sovětských letounů. Letoun měl poměrně nízký podvozek a tři výklopná schodiště pro nástup a výstup cestujících, takže nebyl závislý na letištní obsluze schůdky.\n\nCelkem bylo vyrobeno 106 kusů Il-86. K začátku roku 2012 zůstaly ve službě pouze čtyři Il-86 - všechny u ruského letectva.\n\n\n"}
{"id": "242138", "url": "https://cs.wikipedia.org/wiki?curid=242138", "title": "Belémská věž", "text": "Belémská věž\n\nBelémská věž (: \"Torre de Belém\") je opevněná věž v Lisabonu, v městské čtvrti Belém. Byla postavena na začátku 16. století v tzv. manuelském stylu, což je finální fáze portugalské pozdní gotiky. Tato obranná, ale přesto elegantní stavba, se stala jedním ze symbolů města. Je také jedním z památníků portugalského velmocenského postavení během období velkých námořních objevů na přelomu 15. a 16. století. Roku 1983 byla zařazena, společně s blízkým klášterem řádu Svatého Jeronýma, na seznam Světového dědictví UNESCO.\n\nVěž byla postavena jako součást obranného systému v estuárovitém ústí řeky Tejo do moře. Tento systém byl zbudován Janem II. Portugalským (1455–1495), který nechal postavit pevnost v Cascais a pevnost Svatého Sebastiána v Caparice. V rozšiřování tohoto systému pevností pokračoval i jeho nástupce Manuel I. (1495–1521).\n\nTorre de Belém byla vybudována mezi lety 1515 a 1521 vojenským architektem \"Franciskem de Arruda\", který vystavěl několik pevností na portugalských územích v Maroku. Diogo Boitac, první architekt nedalekého kláštera Svatého Jeronýma se mohl také podílet na stavbě věže.\n\nPůvodně věž stála na malém ostrově na pravé straně řeky, obklopena vodou. Po letech říčních náplav je spojena s pevninou. Byla zasvěcena svatému Vincentovi, který byl patronem Lisabonu.\n\nRoku 1580, kdy byl Lisabon napaden španělskými vojsky v období boje o portugalský trůn, věž připadla vévodovi z Alby. V následujících stoletích byla Belémská věž využívána také jako vězení (podzemní kobky byly často zaplavovány vodou) a jako celnice.\n\nVe 40. letech 19. století, během romantismu, došlo k \"objevení\" manuelské architektury. V té době byla za přispění spisovatele Almeidy Garrett a podpory krále Ferdinanda II. věž restaurována v neomanuelském duchu. Roku 1910 byla prohlášena národní památkou. Na dobových fotografiích z počátku 20. století je na její terase zachycena pravděpodobně kovová konstrukce majáku v podobě věžičky.\n\nBelémská věž je považována za jednu z hlavních staveb manuelského stylu. Věž je zdobena manuelskými motivy jako jsou armilární sféra (symbol Manuela I.),kamennými erby s kříži řádu Kristova,kroucenými provazy, smyčkami, propracovanými žebrovými klenbami a dalšími. Některé prvky pocházejí z 19. století.\nVěž je možno rozdělit na dvě části, baštu, jejíž tvar je nyní nepravidelný – šestiúhelník, a vlastní hranolovou pětipatrovou věž, vloženou do těla bašty na severní straně .\n\nBašta má klenutý sál (kasematy) s otvory pro 17 děl v 3,5 m silných zdech. Otvory na stropě kasemat umožňovaly větrání. Terasa bašty mohla být také používána pro lehké zbraně. Bylo to první použití dvoupatrového vyzbrojení v portugalském opevnění. V rozích bašty jsou věžičky zakončené maursky vypadajícími kupolemi. Na konzolách věžiček jsou zobrazena zvířata, například hlava nosorožce, první zobrazení tohoto zvířete v Západní Evropě. Tento nosorožec pravděpodobně zpodobňuje prvního nosorožce dovezeného do Evropy z Indie, jehož Manuel I. poslal jako dar papeži roku 1515. Na terase před věží stojí socha Madony s dítětem, patronky portugalských námořníků a objevitelů.\nVchod do věže je zdoben portálem s mnoha manuelskými motivy. Na věži najdeme sochy svatého Vincenta a svatého Michaela. Na jižní straně prvního patra jsou patrné benátské vlivy v podobě kryté renesanční lodžie.\n\nVěž je 35 metrů vysoká, má čtyři patra a terasu, která nabízí krásné výhledy na okolní krajinu. Patra jsou dostupná po úzkých spirálových schodech. V prvním patře byla místnost velitele, dnes nazvaná \" Sala do Governador\". Druhé patro s \"\"Královským sálem\"\" (Sala dos Reis) má klenutý strop, zdobený krb a kryté balkony na každé straně. Ve třetím patře je audienční sál, ve čtvrtém patře je kaple s hvězdicovou žebrovou klenbou, v nejvyšším, pátém patře je terasa.\nZ vnější výzdoby věže zaujme i kamenný provaz obepínající pevnost a tvořící smyčku v úrovni mezi prvním a druhým patrem na severní straně věže, což je opět jeden ze znaků manuelské architektury.\n\nPrvní nosorožec dovezený do Evropy sice zahynul při ztroskotání lodi cestou do Říma, jeho podoba se nám však dochovala nejen na Belémské věži, ale i na grafickém listu Albrechta Dürera, kterému jej zprostředkoval významný moravský knihtiskař, geograf a vědec Valentim Fernandes de Morávia. Ten v té době působil v Lisabonu a právě i u dvora krále Manuela I.\n\n\n"}
{"id": "242139", "url": "https://cs.wikipedia.org/wiki?curid=242139", "title": "Stálé zastoupení České republiky při Evropské unii", "text": "Stálé zastoupení České republiky při Evropské unii\n\nStálé zastoupení České republiky při Evropské unii (\"Permanent Representation of the Czech Republic to the European Union\") je diplomatická mise se sídlem v Bruselu, která zastupuje Českou republiku v Evropské unii. \nMise plní funkce vyplývající z mezinárodních smluv, na jejichž základě je ČR členem EU. Je řízena Ministerstvem zahraničních věcí ČR. Jedná se o vůbec největší českou diplomatickou misi.\n\nMise České republiky při Evropských společenstvích v Bruselu vznikla 1. ledna 1993 a ve své činnosti navazovala na činnost bývalé československé mise, která byla ustavena k 15.3.1989. Dnem vstupu České republiky do Evropské unie se změnil název Mise na Stálé zastoupení České republiky při Evropské unii. \n\nZákladním úkolem Stálého zastoupení je \n\nStálé zastoupení monitoruje a analyzuje vývoj jednotlivých politik EU a informuje o něm Ministerstvo zahraničních věcí ČR a další státní instituce České republiky, především místopředsedu vlády pro evropské záležitosti, zasílá jim příslušnou dokumentaci a komentáře. Stálé zastoupení plní převážně úlohu „komunikační a interaktivní“ mezi Českou republikou a Evropskou unií. Instrukce, jak má Stálé zastoupení v té či oné oblasti postupovat, jaké stanovisko zastávat, jaký postoj zaujmout či jak hlasovat, přicházejí vždy z jednotlivých úřadů české státní správy, při jednáních na nejvyšší úrovni pak z meziministerského výboru pro Evropskou unii či přímo z rozhodnutí vlády České republiky. \n\nStálé zastoupení také zajišťuje kompletní servis návštěvám českých představitelů. Diplomaté SZ jsou pak součástí delegací členů vlády na jednáních v Bruselu.\n\n"}
{"id": "242143", "url": "https://cs.wikipedia.org/wiki?curid=242143", "title": "Severozápadní federální okruh", "text": "Severozápadní federální okruh\n\nSeverozápadní federální okruh Ruské federace (rusky Северо-Западный федеральный округ Российской Федерации) je jedním z 8 federálních okruhů Ruska. Zaujímá severní část evropského Ruska. Sídlem správy je Petrohrad.\n\nOkruh zabírá 9,8 % plochy Ruska a je to nejrozlehlejší federální okruh jeho evropské části. Obyvatelstvo je soustředěno do okolí velkých měst a venkov je osídlen velmi řídce. Podíl městského obyvatelstva činí 83,5 %.\n\n\nNárodnostní složení obyvatelstva podle posledních dvou sčítání lidu.\n\n"}
{"id": "242147", "url": "https://cs.wikipedia.org/wiki?curid=242147", "title": "Iljušin Il-96", "text": "Iljušin Il-96\n\nIljušin Il-96 je ruský širokotrupý dopravní letoun vyráběný ve verzích pro přepravu cestujících nebo přepravu nákladu.\n\nLetoun vznikl vývojem z typu Iljušin Il-86, jenž nesplnil očekávané technické i provozní parametry, zejména, co se týče doletu a počtu cestujících. První prototyp vzlétl 28. září 1988 a první stroje byl do služby zavedeny roku 1992. Většina současných letounů patří k této verzi.\n\nOd roku 1990 pokračoval další vývoj, na jehož závěru byl typ Il-96M/T, který byl osazen americkými motory Pratt & Whitney PW2337 a avionikou americké firmy \"Collins\". Pilotní kabina stroje byla vybavena šesti multifunkčními displeji, letoun měl elektroimpulsivní řízení (fly-by-wire), motory splňují hlukové předpisy Stage III ICAO. Interiér letounu a jeho vybavení bylo rovněž na vysoké úrovni. Díky použití amerických motorů došlo k úspoře spotřeby paliva. Přes všechna vylepšení se tato modifikace na trhu neuplatnila.\n\nKonstrukční kancelář Iljušin se nakonec vrátila k relativně moderním ruským motorům PS-90A a ruské avionice ve vylepšené verzi Il-96/400(T), jejíž spotřeba paliva je již srovnatelná se západními analogy. Tento typ je však zatím vyráběn pouze v nákladní verzi (2010).\n\n"}
{"id": "242149", "url": "https://cs.wikipedia.org/wiki?curid=242149", "title": "Tachograf", "text": "Tachograf\n\nTachograf je záznamové zařízení umožňující grafický záznam rychlosti silničního nebo kolejového vozidla v závislosti na čase. \n\nV silniční dopravě je využíván typicky v nákladních automobilech a autobusech, kde zaznamenává graf rychlosti v závislosti na čase. Záznam je prováděn u mechanických a elektrických tachografů na papírové záznamové kotouče a u digitálních tachografů do paměti tachografu a na čipovou kartu řidiče. Záznamy slouží ke kontrole doby řízení posádky vozidla (kontrola dodržování úmluvy AETR) a ke zjištění rychlosti v případě nehody. Tachograf je povinně nainstalován do všech vozidel nad 3,5 tuny.\n\nTachograf, v železniční terminologii nazývaný registrační rychloměr, je využíván u lokomotiv a jiných hnacích vozidel používaných na železnici. Každé hnací drážní vozidlo, speciální hnací vozidlo s rychlostí vyšší než 40 km/h a každý řídicí vůz musí být vybaven registračním rychloměrem. Kromě mechanických tachografů existují i elektronické. Každé stanoviště strojvedoucího musí být vybaveno rychloměrem a alespoň jeden z nich musí u uvedených vozidel být registrační. V minulosti bývalo u jinak symetrických vozidel to stanoviště strojvedoucího, jehož rychloměr je registrační, konvenčně považováno za hlavní („přední“, „č. 1“, …); toto pojetí ustupuje po nástupu elektronických řídicích systémů, kde registrační rychloměr je v přístrojové skříni a na stanovištích jsou zobrazovače.\n\nTachograf nebo obdobné záznamové zařízení je rovněž standardní součástí vybavení tramvají. Do tramvají značky Tatra byly počínaje typem T3SU montovány tachografy se zaplombovanými výměnnými kotouči, které zaznamenávaly posledních několik set metrů jízdy (starší údaje byly zároveň přemazávány) a kromě rychlosti zaznamenávaly též například použití zvonce, brzd a směrových světel. V případě nehody byl kotouč odplombován a vyjmut a uložen k důkazním materiálům. \n\nNovější tachografy určené pro tramvaje, autobusy i trolejbusy umožňují záznam pro posledních 500–1300 metrů, a to s využitím elektronické záznamové jednotky. Nejnovější dopravní prostředky vybavené palubním počítačem jsou schopny uchovávat záznam až několik týdnů.\n\n"}
{"id": "242150", "url": "https://cs.wikipedia.org/wiki?curid=242150", "title": "Iljušin Il-114", "text": "Iljušin Il-114\n\nIljušin Il-114 je ruský turbovrtulový dopravní letoun pro regionální tratě. Vznikl jako stroj, který měl nahradit zejména zastaralé letouny Antonov An-24. Vzlet prvního prototypu se uskutečnil 29. března 1990. Poté nastala krize ruského průmyslu, která se dotkla i vývoje nových letadel a po havárii prototypu roku 1993 byl tento vývoj zastaven. Zkoušky se znovu rozběhly až na konci roku 1994 a roku 1997 byl letoun schválen do provozu. Stroj je poháněn dvěma motory Klimov TV7-117C, ovšem pro zahraniční zájemce je připravena verze se západní avionikou a s motory Allison 2100. O Il-114 je zatím malý zájem zákazníků, stejně jako o jeho západní konkurenční protějšek BAe ATP. Navíc se na ruském trhu stále více prosazuje konkurenční Antonov An-140, který lépe vyhovuje potřebám uživatelů ve státech bývalého Sovětského svazu.\n\nV roce 2015 bylo rozhodnuto o obnovení výroby tohoto stroje pro účely regionálních přepravců. Vyrábět by se měl v leteckém závodě Sokol v Nižném Novgorodě (vyrábí např. MiG-29, MiG-35) a první stroje by měly vzlétnout roku 2019.\n\n\n"}
{"id": "242154", "url": "https://cs.wikipedia.org/wiki?curid=242154", "title": "OpenAL", "text": "OpenAL\n\nOpenAL (\"Open Audio Library\") je multiplatformní 3D audio API, vhodné pro použití v počítačových hrách nebo jiných typech audio aplikací.\n\nOpenAL bylo původně vyvinuto společností Loki Software. Po jejím zániku byl projekt udržován komunitou (free software). Dnes jej udržuje (a do značné míry i vyvíjí) Creative Technology za velké podpory Apple a různých nadšenců.\n\nOpenAL je dostupné pro následující platformy:\n\n\n"}
{"id": "242156", "url": "https://cs.wikipedia.org/wiki?curid=242156", "title": "Iljušin Il-103", "text": "Iljušin Il-103\n\nIljušin Il-103 je ruský čtyřmístný jednomotorový malý cestovní letoun s pevným příďovým podvozkem. Let prvního prototypu (imatrikulace RA-10300) uskutečnil pilot Igor Gudkov 17. května 1994. Za pohon byl vybrán pístový horizontálně uspořádaný šestiválcový vzduchem chlazený motor Teledyne Continental IO-360-ES o výkonu 170 kW s dvoulistou stavitelnou vrtulí Hartzell. První sériový kus vzlétl roku 1997. Stroj slouží nejen pro přepravu osob, ale i jako sportovní letoun.\n\nÚdaje dle\n\n"}
{"id": "242157", "url": "https://cs.wikipedia.org/wiki?curid=242157", "title": "Homokszentgyörgy", "text": "Homokszentgyörgy\n\nHomokszentgyörgy je obec v Maďarsku v župě Somogy. V obci se nachází Széchenyiho kostel.\n\n"}
{"id": "242158", "url": "https://cs.wikipedia.org/wiki?curid=242158", "title": "Prezident Izraele", "text": "Prezident Izraele\n\nPrezident Státu Izrael (: , \"nesi ha-medina\", doslova „prezident státu“) je izraelská hlava státu. Tato funkce je z větší části ceremoniální s tím, že výkonná moc je v rukou premiéra. Současným prezidentem je Re'uven Rivlin, který do úřadu nastoupil 24. července 2014. Prezidenta volí Kneset na sedmileté funkční období, které lze vykonávat pouze jedenkrát.\n\nPrezident Státu Izrael je volen absolutní většinou v Knesetu. Volba je tříkolová. Nedosáhne-li žádný z kandidátů požadované většiny hlasů, rozhoduje prostá většina. Prezident je volen na sedmileté období a po uplynutí termínu nemůže být znovu zvolen (donedávna bylo toto období pětileté a odstupující prezident mohl být zvolen znovu, do současné podoby se zákon změnil v roce 2000), může však být znovu zvolen po uplynutí jednoho období.\n\nDo úřadu prezidenta může být volen pouze občan Státu Izrael. Post prezidenta se uvolňuje rezignací prezidenta či rozhodnutím Knesetu (potřeba je tříčtvrteční většina poslanců). Důvody pro odvolání jsou špatné chování či neschopnost vykonávat funkci, je-li prezident dočasně neschopný či je jeho místo prázdné, výkonným prezidentem se stává mluvčí Knesetu. Izraelský ústavní systém neobsahuje funkci viceprezidenta.\n\n\n\n"}
{"id": "242159", "url": "https://cs.wikipedia.org/wiki?curid=242159", "title": "Mesztegnyő", "text": "Mesztegnyő\n\nMesztegnyő je obec v Maďarsku v župě Somogy. Její rozloha činí 44,71 km² a v roce 2009 zde žilo 1 406 obyvatel.\n\nV obci je kostel z roku 1757.\n"}
{"id": "242160", "url": "https://cs.wikipedia.org/wiki?curid=242160", "title": "Somogysámson", "text": "Somogysámson\n\nSomogysámson je obec v Maďarsku v župě Somogy.\n\nJejí rozloha činí 21,77 km² a v roce 2009 zde žilo 776 obyvatel.\n"}
{"id": "242161", "url": "https://cs.wikipedia.org/wiki?curid=242161", "title": "Depo Sokol", "text": "Depo Sokol\n\nDepo Sokol ( ) je jedním z dep moskevského metra. Zajišťuje technické zázemí pro Zamoskvoreckou linku a nachází se nedaleko stejnojmenné stanice. Otevřeno bylo roku 1938, spolu s prvním úsekem linky.\n\nV minulosti však jeho vytížení bylo jiné. Kromě druhé linky totiž v letech 1939—1941 a 1942—1950 odsud vyjížděly vlaky i na Arbatsko-Pokrovskou linku (poté bylo na té lince vybudováno také depo). Od roku 1969 pak Sokolu vypomáhá na druhé lince i další depo, a to Zamoskvoreckoje v jižní části trasy.\n\nMěnily se i typy vlaků, zde deponované. První vozy, které sem byly přivezeny, byly typů A, (nejstaršího, který kdy v tehdejším SSSR existoval) a B. Soupravy typu G je pak začaly nahrazovat až koncem 40. let. Tento typ byl soustředěn právě do tohoto depa a vypravován na druhou a třetí linku (až do otevření depa Krasňaja presňa). V roce 1950, resp. 1951 pak oba nejstarší typy zmizely nadobro. Na počátku let šedesátých byly do depa Sokol umístěné i prototypy rozšířené soupravy typu E, sériově vyráběné vozy se tu objevily až roku 1963. Poslední z nich odsud vyjížděly ještě v roce 1988. Stejně tomu bylo i u typu Em (1970-1988), typ Ež byl odsud vypravován na druhou linku pak v letech 1977-1982. Roku 1979 došlo k poslední zásadní změně, a to umístění souprav řady 81-71, které jsou dnes na lince i v celé síti metra nejrozšířenější.\n\n"}
{"id": "242162", "url": "https://cs.wikipedia.org/wiki?curid=242162", "title": "Insomnie", "text": "Insomnie\n\nInsomnie (nespavost) je porucha spánku, při níž jedinec nemůže usnout nebo se v spánku často probouzí. Insomniak je člověk trpící insomnií.\n\nInsomnie se může projevovat několika způsoby:\n\nInsomnie se dělí na několik typů především z hlediska délky trvání.\n\nNespavost patří k velmi častým zdravotním problémům současné populace. Nicméně pokusy prokázaly, že mnozí lidé, domnívající se, že trpí insomnií, ve skutečnosti spí stejnou dobu jako ostatní, ovšem často se probouzejí, neupadají do hlubokého spánku, špatně odpočívají atd., v mnoha případech se jedná o parasomnii.\n\nUrčitou občasnou nespavostí trpí téměř každý člověk. Noční bdění bývá spojeno s psychickými změnami, člověk podléhá chmurným představám, bývá podrážděný, zmatený, mívá sklon ke smyslovým klamům.\n\nNespavost může být doprovodným symptomem tělesných nebo duševních poruch, ale stejně tak můžeme hovořit o nespavosti jako o primárním onemocnění. Postihuje asi 15 % populace\n\nMezi nejčastější příčiny patří:\n\nNespavost způsobuje, že je člověk během dne unavený, malátný, podrážděný, má zhoršenou koncentraci, sníženou pracovní výkonnost, špatnou náladu, sklon k depresím. Tyto problémy souvisí hodně se zvýšenou hladinou kortizolu.\nNedostatek spánku se po jistém čase projevuje podobně jako opilost. Při dlouhotrvající nespavosti může dokonce docházet k psychickým poruchám, poruchám vnímání, úsudku a dalších kognitivních funkcí.\n\nJedním ze způsobů nefarmakologické léčby je úprava spánkové hygieny. Jedná se o přehled obecných doporučení jedincům, kteří mají problémy s nedostatečným a nekvalitním spánkem a u kterých bylo vyloučeno onemocnění, které nespavost může způsobovat.\n\nLéky jsou předepisovány lidem se stálou nespavostí, jež jim ztěžuje každodenní život. Tyto léky způsobují útlum té části mozku, která nás drží v bdělosti a navozuje spánek. Při jejich použití převládá lehký spánek (NREM stadia 1 a 2), méně pak hluboký spánek (NREM stadia 3 a 4) a ještě méně spánek se sny (REM spánek).\n\nPoužití těchto léků je tedy vhodné jen pro obnovení spánkového rytmu, pokud všechny předchozí pokusy (metody) selhaly. Podávání musí být velmi opatrné, protože dlouhodobé užívání může vyvolat lékovou závislost.\n\nPřehled některých léků na spaní:\n\n\n"}
{"id": "242163", "url": "https://cs.wikipedia.org/wiki?curid=242163", "title": "Csákány", "text": "Csákány\n\nCsákány je obec v Maďarsku v župě Somogy. Rozkládá se na ploše 16,09 km² a v roce 2009 zde žilo 279 obyvatel.\n\nPrvní zmínka o obci pochází z roku 1220. V roce 1389 zde by postaven kostel Segesd.\n"}
{"id": "242166", "url": "https://cs.wikipedia.org/wiki?curid=242166", "title": "Beleg", "text": "Beleg\n\nBeleg je obec v Maďarsku v župě Somogy.\n\nMapa obce\n"}
{"id": "242168", "url": "https://cs.wikipedia.org/wiki?curid=242168", "title": "Kemp", "text": "Kemp\n\nKemp je ubytovací zařízení pro přechodné ubytování ve vlastním zařízení hostů (stan, obytný přívěs, obytný automobil, maringotka apod.) nebo v ubytovacích objektech provozovatele (chaty, stany, obytné přívěsy, mobilní buňky, maringotky apod.) nebo jejich samostatně pronajímaných částech. V kempech bývají často společné sociální zařízení a kuchyňky pro mnoho lidí.\n"}
{"id": "242169", "url": "https://cs.wikipedia.org/wiki?curid=242169", "title": "Nagykorpád", "text": "Nagykorpád\n\nNagykorpád je obec v Maďarsku v župě Somogy.\n\nMapa obce\n"}
{"id": "242172", "url": "https://cs.wikipedia.org/wiki?curid=242172", "title": "Porcupine Tree", "text": "Porcupine Tree\n\nPorcupine Tree ( ) byla britská rocková multižánrová skupina, jejíž vlivy sahají od progresivního rocku rocku a art-rocku až k modernímu metalu. Hlavní postavou a zakládajícím členem byl Steven Wilson, jenž se angažuje i v projektech Blackfield nebo No-Man.\n\n\n\n"}
{"id": "242174", "url": "https://cs.wikipedia.org/wiki?curid=242174", "title": "Vlky", "text": "Vlky\n\nVlky ( \"Vők\") jsou obec ležící v Bratislavském kraji, okres Senec na Slovensku. Žije zde  obyvatel.\n\nPrvní písemná zmínka o obci pochází z roku 1283.\n"}
{"id": "242178", "url": "https://cs.wikipedia.org/wiki?curid=242178", "title": "Náropa", "text": "Náropa\n\nNáropa (1016 – 1100), též Narópa, byl velký indický učenec, se svým učitelem Tilopou patřili k největším mahásiddhům. Je považován za druhého nástupce v buddhistické linii Karma Kagjü.\n\nNáropa nastoupil do kláštera v Nálandě ve 28 letech. Začal studovat sútry a tantry. Brzy se stal známým pro svou učenost. Brzy dosáhl v klášteře vysokého postavení.\n\nJednoho dne, když byl ponořen ve svém studiu, ho navštívila Dákiní. Od ní se Náropa dozvěděl o velkém učenci jménem Tilopa, jenž jako jediný zná pro Náropu to pravé učení. Náropa proto opustil klášter a vydal se ho hledat. Když ho našel, Tilopa jej přijal za svého žáka a Náropa musel podstoupit 12 velkých a 12 menších zkoušek. U každé zkoušky málem přišel o život. Tilopa, učitel mahámudry v hmotném světě, předal toto učení Náropovi. Ten si osvojil i cvičební metody, pojmenované po něm Náro-čhödug, neboli „Šest učení Náropy“. Náropův žák Marpa obě nauky později přenesl do Tibetu, kde se staly jádrem učení školy Kagjüpy.\n\n\n\n"}
{"id": "242182", "url": "https://cs.wikipedia.org/wiki?curid=242182", "title": "Thomas Thacker", "text": "Thomas Thacker\n\nThomas William Thacker (alias „Brown Tom“) (* 11. dubna 1978, Langley, Britská Kolumbie, Kanada) je lídr kanadské pop punkové skupiny Gob. V současnosti působí rovněž jako doprovodný kytarista Sum 41 na jejich turné. Thackerova první hudební skupina, kterou v roce 1993 založil společně s dalším nynějším členem Gob, Theo Goutzinakisem, nesla název \"Tommy's Bisquit\".\n"}
{"id": "242184", "url": "https://cs.wikipedia.org/wiki?curid=242184", "title": "Igram", "text": "Igram\n\nIgram ( \"Igrám\") je obec ležící v Bratislavském kraji, okres Senec na Slovensku. Žije zde  obyvatel. Narodil se zde slovenský básník Štefan Strážay. V obci se nachází původně barokní kostel sv. Imricha z roku 1772, který byl v roce 1862 neoromanticky upraven a zvětšen.\n\nPrvní písemná zmínka o obci pochází z roku 1242. Mezi roky 1974 a 1990 byla částí obce Báhoň.\n\n"}
{"id": "242185", "url": "https://cs.wikipedia.org/wiki?curid=242185", "title": "Mark Spicoluk", "text": "Mark Spicoluk\n\nMark \"London\" Spicoluk (* 1979, Edmonton, Alberta, Kanada) je kanadský hudebník s ukrajinskými kořeny. Byl baskytaristou skupiny Closet Monster až do jejího posledního vystoupení 8. prosince 2005. Předtím hrál rovněž s Avril Lavigne a Sum 41. Účinkoval ve videoklipech hitů Avril Lavigne „\"Sk8er Boy\"“ a „\"Complicated\"“.\nZakladatel indie punk rockového vydavatelství Underground Operations.\n"}
{"id": "242186", "url": "https://cs.wikipedia.org/wiki?curid=242186", "title": "Milan Balabán", "text": "Milan Balabán\n\nMilan Balabán (3. září 1929, Boratín, Polsko, dnes Ukrajina – 4. ledna 2019, Libice nad Cidlinou, Česko) byl český evangelický teolog, duchovní Českobratrské církve evangelické, religionista a vysokoškolský pedagog.\n\nPo absolutoriu Komenského evangelické bohoslovecké fakulty (KEBF) byl duchovním Českobratrské církve evangelické v Šenově u Ostravy (1. 12. 1952 – 27. 2. 1953), ve Strmilově (1. 5. 1955 – 15. 11. 1966), Semtěši (od 16. 11. 1966) a Praze-Radotíně.\n\nOd 50. let patřil ke sdružení Nová orientace, které kritizovalo poměry nejen v církvi, ale obecně ve společnosti. V roce 1975 byl zbaven státního souhlasu k výkonu duchovenské činnosti a posléze i podepsal Chartu 77. Od roku 1990 působil jako religionista na Evangelické teologické fakultě Univerzity Karlovy v Praze (ETF UK). V roce 1995 byl jmenován profesorem. V říjnu 2002 obdržel státní vyznamenání za zásluhy o Českou republiku.\n\nZ jeho rozsáhlé bibliografie, která zahrnuje mj. i sbírky básní, jmenujme např. knihy \"Víra nebo osud\" (ΟΙΚΟΥΜΕΝΗ, 1993), \"Hebrejské myšlení\" (Herrmann, 1993) a \"Gilgameš\" (Vyšehrad, 2002).\n\n\n\n\n"}
{"id": "242188", "url": "https://cs.wikipedia.org/wiki?curid=242188", "title": "Sake Bombs and Happy Endings", "text": "Sake Bombs and Happy Endings\n\nSake Bombs and Happy Endings je DVD nesoucí záznam promočního turné pop punkové skupiny Sum 41 k jejich albu \"Does This Look Infected?\". Natočeno bylo v \"Bay NK Hall\" (Tokio, Japonsko) 17. května 2003.\n\nBylo remasterováno do Dolby Digital 5.1. Obsahuje rovněž videoklipy ke skladbám \"Still Waiting\" a \"Over My Head (Better Off Dead)\".\n\n\n"}
{"id": "242192", "url": "https://cs.wikipedia.org/wiki?curid=242192", "title": "Historické cesty v českých zemích", "text": "Historické cesty v českých zemích\n\nPoloha ve středu Evropy zdánlivě předurčovala české země k tomu, aby byly již odedávna křižovatkou významných obchodních cest. Ve skutečnosti však pouze Jantarová stezka, vedoucí od Baltského k Jaderskému moři, procházející přes české země podél řeky Odry, Moravskou branou a následně podél řeky Moravy, měla (a má) kontinentální význam.\n\nNa území Čech se většina dálkových stezek paprskovitě rozbíhala z přirozeného centra české kotliny - Prahy - k hranicím země. Na Moravě a v českém Slezsku, které na rozdíl od Čech neměly jedno hlavní centrum, ať již geografické či správní - se křižovatka většiny dálkových stezek patrně nacházela u soutoku řeky Moravy s řekami Jihlavou a Dyjí.\n\nPoložíme-li pomyslný střed do Prahy a začneme od severu po směru hodinových ručiček, bude seznam hlavních stezek následující:\n\n\n\nJiný zdroj \njmenuje jako nejdůležitější kolem 9. století tyto cesty: \n\nNěkteré z cest byly později takzvaně nucené, obchodníci se od nich nesměli odchylovat. \n\nV období starověku vedla přes území Bójů (dnešní Česko) Jantarová stezka od Baltského moře k Jaderskému.\n\n\n"}
{"id": "242193", "url": "https://cs.wikipedia.org/wiki?curid=242193", "title": "Nadační kapitál", "text": "Nadační kapitál\n\nNadační kapitál (dříve \"nadační jmění\") je součástí majetku nadace, jde o peněžní vyjádření nadační jistiny, tedy souboru peněžitých i nepeněžitých vkladů a nadačních darů do nadace zapsaných v nadačním rejstříku. Nadační kapitál je jednou ze složek, které musí obsahovat nadační listina, ve které musí být údaj o jeho výši. Celková hodnota nadačního kapitálu musí odpovídat alespoň 500 000 Kč. Nadační kapitál má trvalý charakter, je určeno ke generování trvalých výnosů, které jsou následně využívány k dosahování účelu, pro který byla nadace zřízena. Nadační jistina nemůže být zastavena, nebo použita k zajištění dluhu.\n\nSlangově se v Česku pojem nadační kapitál též nahrazuje anglikanismem \"Endowment\", který však má v anglicky mluvících zemích širší význam. \n\nKe zvýšení nadačního kapitálu může dojít po schválení účetní uzávěrky, a to správní radou do jednoho roku ode dne, kdy byly zjištěny údaje ohledně výše kapitálu. Správní rada pak rozhodne o případném zvýšení nadačního kapitálu a o rozmnožení nadační jistiny.\n\nDo nadační listiny se uvede výše částky, o kterou se nadační kapitál navyšuje, a také zdroj, ze kterého bylo jmění získáno. Pokud se nadační kapitál navýšil darem, jehož předmětem je věc, pak navýšení nemůže být vyšší, než je hodnota této věci. V nadační listině pak je uveden popis věci a způsob, jakým byla stanovena její hodnota.\n\nPokud to není zakázáno nadační listinou a pokud to vyžaduje zájem na hospodárnějším naplňování účelu nadace, je možné snížit nadační kapitál zkrácením nadační jistiny. Nadační kapitál se smí snížit nanejvýš o pětinu nadačního kapitálu v poledních pěti letech, nikdy však pod částku 500 000 Kč.\n\nV případě, že dojde ke snížení hodnoty nadačního jmění pod hodnotu zapsanou nadačním rejstříkem (například poklesem tržní hodnoty investičních instrumentů pod pořizovací cenu), provede nadace do dvou let doplnění nadačního jmění na takto zapsanou hodnotu. Pokud tak není schopna učinit, je povinna rozhodnout o snížení nadačního jmění v souladu se skutečným stavem.\n\nVýše nadačního kapitálu může mít i vliv na předčasné zrušení nadace. Minimální nadační jmění pro založení nadace v České republice činí 500 000 Kč. Pokud v průběhu trvání nadace dojde ke snížení hodnoty nadačního jmění pod tuto hranici a nebude-li do jednoho roka na tuto hranici doplněno, pak je správní rada nadace povinna rozhodnout o návrhu na sloučení nadace s jinou nadací nebo podat soudu návrh na zrušení nadace.\n"}
{"id": "242195", "url": "https://cs.wikipedia.org/wiki?curid=242195", "title": "Rae Dawn Chong", "text": "Rae Dawn Chong\n\nRae Dawn Chong (* 28. února 1961) je kanadsko-americká herečka.\n\nChong se narodila v Edmontonu v Albertě v Kanadě matce Maxine Sneed a herci, komikovi, spisovateli a režisérovi Tommy Chongovi. Její otec má čínský a skotsko-irský původ a její matka africký a čerokízský původ. Její sestra Robbi Chong je modelka a herečka.\n\nChong je známá hraním ve filmech \"Boj o oheň (Quest for Fire)\" (1981), \"Purpurová barva (The Color Purple)\" (1985), \"Choose Me\" (1984), \"Komando\" (1985), \"Korsičtí bratři (Cheech & Chong's The Corsican Brothers)\" (1984) a \"Far Out Man\" (1990).\n\nChong se dvakrát vdala a má jednoho syna. Její druhý manžel byl herec C. Thomas Howell, rozvedeni byli v roce 1990.\n\n\n\n"}
{"id": "242200", "url": "https://cs.wikipedia.org/wiki?curid=242200", "title": "Pipinova donace", "text": "Pipinova donace\n\nPipinova donace (známa také jako Promissio Carisiaca, Donatio Carisiaca, smlouva z Quierzy nebo donace z Quierzy) je listina, kterou franský král Pipin III. Krátký potvrdil papeži Štěpánu II. samostatnou vládu ve střední Itálii. Původní text donace se nedochoval.\n\nV roce 751 hrozilo dobytí Říma langobardským králem Aistulfem. Jako obvykle nemohla být očekávána pomoc z Byzance, a tak se Štěpán II. obrátil na franckého panovníka Pipina III. Krátkého. Výměnou za pomazání na krále Pipin dvakrát, v letech 754 a 756, vytáhl proti Langobardům a dobytá území – Řím, Ravennu a Pentapolis (Rimini, Pesaro, Ancona, Fano a Senigallia) – odevzdal roku 755 papeži. Tím oficiálně vznikl samostatný papežský stát, předchůdce dnešního Vatikánu.\n\n"}
{"id": "242202", "url": "https://cs.wikipedia.org/wiki?curid=242202", "title": "Formule 1 v roce 1986", "text": "Formule 1 v roce 1986\n\n\n\n"}
{"id": "242207", "url": "https://cs.wikipedia.org/wiki?curid=242207", "title": "Božena Kuklová-Jíšová", "text": "Božena Kuklová-Jíšová\n\nBožena Kuklová-Jíšová (8. prosince 1929 České Budějovice – 13. března 2014 Praha) byla česká spisovatelka, básnířka a politická vězeňkyně komunistického režimu v Československu. Roku 1954 byla odsouzena za tzv. protistátní činnost na 10 let vězení. Trest si odpykávala mimo jiné v nápravně-pracovním táboru v Želiezovcích. Po šesti letech byla roku 1960 podmínečně propuštěna na amnestii. Roku 1968 se stala členkou Klubu 231 a na přelomu 60. a 70. let publikovala v emigrantských časopisech básně, které složila ve vězení. Ty byly později vydány v básnické sbírce Verše psané za mříží.\n\n\nV roce 2010 jí byla udělena Cena Václava Bendy.\n\n"}
{"id": "242210", "url": "https://cs.wikipedia.org/wiki?curid=242210", "title": "Hurricane", "text": "Hurricane\n\nHurricane může znamenat:\nDalší možné významy lze nalézt na rozcestníku Hurikán.\n"}
{"id": "242211", "url": "https://cs.wikipedia.org/wiki?curid=242211", "title": "Česká evangelikální aliance", "text": "Česká evangelikální aliance\n\nČeská evangelikální aliance (ČEA, do roku 2003 \"Česká evangelická aliance\") je křesťanská organizace, jejímž hlavním posláním je \"inspirovat evangelikální křesťany ke sdílení evangelia, službě a spolupráci, být jejich hlasem v dnešní společnosti\". \n\nPrvní české kontakty s londýnskou Evangelikální aliancí se datují do roku 1879. V roce 1988 dal britský teolog John Stott podnět ke vzniku evangelikální aliance v Československu. Oficiální zahájila Česká evangelická aliance svou činnost roku 1991.\n\nČEA působí jako koordinátor a propojovatel řady aktivit evagelikálních a evangelikalismu blízkých církví, společenství, organizací i jednotlivých křesťanů. Mimo jiné jsou součástí ČEA tyto církve a denominace: Apoštolská církev, Armáda spásy, Církev bratrská, Církev Křesťanská společenství, Církev Nová naděje, Evangelická církev metodistická, Křesťanské sbory a Slezská církev evangelická augsburského vyznání. ČEA sama je členem Evropské evangelikální aliance i Světové evangelikální aliance.\n\n\n"}
{"id": "242213", "url": "https://cs.wikipedia.org/wiki?curid=242213", "title": "Vestmanna", "text": "Vestmanna\n\nVestmanna (dánsky: \"Vestmannahavn\") je malé město na Faerských ostrovech, na ostrově Streymoy, pár kilometrů od pobřeží ostrova Vágar. Jede zde i trajekt. Počet obyvatel města je 1.232, z roku 2006. Do města chodí mnoho turistů, protože je zajímá grotta nedaleko města. Vestmanna je mezi horami Hægstafjall (296m), Økslin (317m), Loysingafjall (639m) a Moskurfjall (624m).\n"}
{"id": "242216", "url": "https://cs.wikipedia.org/wiki?curid=242216", "title": "Surinamský dolar", "text": "Surinamský dolar\n\nSurinamský dolar je zákonným platidlem jihoamerického státu Surinam od roku 2004. Jeho ISO 4217 kód je SRD. Jeho dílčí jednotka se nazývá cent, který tvoří jednu setinu dolaru. Název „dolar“ má surinamská měna společný s měnami několika států či závislých území po celém světě.\n\n\nJediné mince, které jsou nyní v oběhu, jsou mince pocházející od minulé měny - guldenu. Mají hodnoty 1, 5, 10, 25, 100 (= 1 dolar) a 250 (=2,5 dolaru) centů. Žádné nové se od roku 2004 nevyrazily.\n\nSoučasné surinamské bankovky vydává centrální banka Surinamu v hodnotách 5, 10, 20, 50 a 100 dolarů.\n\n"}
{"id": "242221", "url": "https://cs.wikipedia.org/wiki?curid=242221", "title": "Robin Böhnisch", "text": "Robin Böhnisch\n\nRobin Böhnisch (* 23. listopadu 1976 Vrchlabí) je český pedagog, ochránce přírody a politik. V letech 2003 až 2017 byl poslancem Poslanecké sněmovny PČR za ČSSD. Od ledna 2018 zastává funkci ředitele Správy Krkonošského národního parku (KRNAP). \n\nPochází z rodiny se sudetoněmeckými kořeny. Jeho předci byli před rokem 1938 aktivní v Německé sociálně demokratické straně dělnické na Trutnovsku.\n\nNavštěvoval základní školu v Mladých Bukách (1983 až 1991), poté v letech 1991 až 1995 Střední lesnickou školu v Trutnově (obor lesnictví). V letech 1996 – 2001 studoval na Univerzitě v Hradci Králové (obor učitelství biologie a občanská výchova). V roce 2005 absolvoval rigorózní řízení na Univerzitě Karlově v Praze (obor didaktika biologie).\n\nV komunálních volbách roku 1998 neúspěšně kandidoval do zastupitelstva obce Mladé Buky za ČSSD. Zvolen sem byl v komunálních volbách roku 2002 a komunálních volbách roku 2010. V komunálních volbách v roce 2014 se pokoušel obhájit post zastupitele městyse Mladé Buky, když kandidoval jako člen ČSSD za subjekt \"Sdružení pro Mladé Buky\", ale neuspěl (stal se prvním náhradníkem).\n\nČlenem ČSSD je od roku 1998. V roce 2001 se stal předsedou Okresního výkonného výboru ČSSD v Trutnově. Byl předsedou Místní organizace ČSSD Mladé Buky. Působil i coby místopředseda Krajského výkonného výboru ČSSD Královéhradeckého kraje a člen Předsednictva ČSSD.\n\nVe volbách v roce 2002 kandidoval do poslanecké sněmovny za ČSSD (volební obvod Královéhradecký kraj). Nebyl zvolen, ale do sněmovny usedl dodatečně jako náhradník v dubnu 2003 poté, co rezignoval poslanec Jiří Rusnok. Byl členem sněmovního mandátového a imunitního výboru a výboru ústavněprávního. Poslanecký mandát obhájil ve volbách v roce 2006. V letech 2006–2009 byl členem ústavněprávního výboru, pak v období let 2009–2010 zahraničního výboru. Kromě toho zasedal po celé toto funkční období ve výboru pro životní prostředí a byl jeho místopředsedou. Opětovně byl do sněmovny zvolen ve volbách v roce 2010. Byl místopředsedou výboru pro životní prostředí a místopředsedou zahraničního výboru. Ve volbách v roce 2013 byl díky přednostním hlasům znovu zvolen a následně se stal předsedou výboru pro životní prostředí. Zároveň byl členem zahraničního výboru. \n\nV září 2012 patřil mezi několik poslanců, kteří se zdrželi hlasování při hlasování o vydání Davida Ratha k dalšímu trestnímu stíhání. Ve volbách do Poslanecké sněmovny PČR v roce 2017 obhajoval svůj poslanecký mandát za ČSSD v Královéhradeckém kraji, ale neuspěl.\n\nOpakovaně byl stínovým ministrem životního prostředí a parlamentním mluvčím ČSSD pro životní prostředí.\n\nV listopadu 2017 se přihlásil do výběrového řízení na pozici ředitele Správy Krkonošského národního parku, které vyhrál a 19. 12. 2017 byl (s platností od 1. 1. 2018) ministrem životního prostředí Richardem Brabcem jmenován ředitelem Správy KRNAP.\n\n"}
{"id": "242222", "url": "https://cs.wikipedia.org/wiki?curid=242222", "title": "Přehled vítězů československé hokejové ligy", "text": "Přehled vítězů československé hokejové ligy\n\n"}
{"id": "242232", "url": "https://cs.wikipedia.org/wiki?curid=242232", "title": "Jan Hamáček", "text": "Jan Hamáček\n\nJan Hamáček (* 4. listopadu 1978 Mladá Boleslav) je český politik, od června 2018 první místopředseda vlády a ministr vnitra ČR ve druhé vládě Andreje Babiše, v níž byl mezi červnem a říjnem téhož roku pověřen řízením Ministerstva zahraničních věcí ČR. Od února 2018 je předsedou ČSSD, tuto funkci obhájil na sjezdu 1. března 2019. Mezi listopadem 2013 a říjnem 2017 působil jako předseda Poslanecké sněmovny PČR. Od roku 2006 je poslancem za Středočeský kraj, vyjma období rozpuštění dolní komory mezi srpnem až říjnem 2013. Mezi prosincem 2012 a srpnem 2013 zastával post místopředsedy Poslanecké sněmovny PČR, v této funkci opět působil od listopadu 2017 do června 2018.\nOtec Vladimír Hamáček je bývalým rektorem Vysoké školy Škoda Auto, matka Dagmar Hamáčková je vrchní sestrou v mladoboleslavské porodnici. Vychodil základní školu a osmileté gymnázium v rodné Mladé Boleslavi. V letech 1997–2001 studoval na Filozofické fakultě Univerzity Karlovy v Praze obor překladatelství/tlumočnictví. Studia ale nedokončil.\n\nS manželkou Kamilou a syny Lukášem (* 2007) a Matyášem (* 2010) žije v Mladé Boleslavi. V lednu 2020 oznámil, že s manželkou podali žádost o rozvod.\n\nSvoji politickou kariéru začal jako člen Mladých sociálních demokratů; v letech 2002–2006 působil jako jejich předseda a v letech 2006–2008 coby viceprezident Světové organizace socialistické mládeže.\n\nOd roku 2001 do roku 2004 působil jako tajemník Klubu zastupitelů České strany sociálně demokratické v Zastupitelstvu Středočeského kraje, v letech 2004–2006 jako Vedoucí zahraničního oddělení ČSSD a 2005–2006 jako poradce předsedy vlády ČR, především pro zahraniční politiku.\n\nVe volbách roku 2006 se stal poslancem Parlamentu České republiky (volební obvod Středočeský kraj). V letech 2006–2010 předsedal Zahraničnímu výboru, dále působil ve Výboru pro evropské záležitosti a ve Stálé komisi Poslanecké sněmovny pro kontrolu BIS. Jedním z hlavních témat, kterým se Jan Hamáček aktivně věnoval, byly zahraničně politické otázky a kritika umístění radarové základny v Brdech. Ve volbách roku 2010 svůj mandát obhájil. Stal se místopředsedou Zahraničního výboru a členem Organizačního výboru. Do prosince 2012 působil jako místopředseda poslaneckého klubu ČSSD.\n\n19. prosince 2012 se stal místopředsedou Poslanecké sněmovny. Byl stínovým ministrem obrany sociální demokracie.\n\nV roce 2010 zastával funkci volebního manažera ČSSD pro komunální a senátní volby, ve kterých ČSSD získala potřebných 12 mandátů pro získání nadpoloviční většiny v Senátu ČR. Sám je aktivní v místní politice. V komunálních volbách roku 1998, komunálních volbách roku 2002 a komunálních volbách roku 2006 neúspěšně kandidoval do zastupitelstva města Mladá Boleslav za ČSSD (v roce 1998 jako bezpartijní za ČSSD). Zvolen byl v komunálních volbách roku 2010. Profesně se k roku 1998 a 2002 uvádí jako student VŠ, v roce 2006 a 2010 coby poslanec.\n\nVe volbách do Poslanecké sněmovny PČR v roce 2013 kandidoval ve Středočeském kraji jako lídr ČSSD a byl zvolen. V tajné volbě 27. listopadu 2013 byl jako jediný kandidát zvolen 195 hlasy ze 198 předsedou Poslanecké sněmovny Parlamentu České republiky. Funkci zastával do října 2017.\n\nV komunálních volbách v roce 2014 obhájil za ČSSD post zastupitele města Mladé Boleslavi (původně byl na kandidátce na 12. místě, ale vlivem preferenčních hlasů skončil první). Na 38. sjezdu ČSSD v březnu 2015 byl zvolen místopředsedou strany, získal 483 hlasů. Funkci obhájil v březnu 2017 na 39. sjezdu ČSSD v Brně. Hlas mu dalo 427 delegátů.\n\nVe volbách do Poslanecké sněmovny PČR v roce 2017 byl lídrem ČSSD ve Středočeském kraji. Získal 4 348 preferenčních hlasů a obhájil tak mandát poslance. V listopadu 2017 se stal místopředsedou Poslanecké sněmovny PČR. Dostal 143 hlasů od 195 přítomných poslanců. Následně jej předseda Sněmovny Radek Vondráček jmenoval svým 1. místopředsedou.\n\nNa sjezdu ČSSD v únoru 2018 v Hradci Králové se stal předsedou strany, když ho podpořilo ve 2. kole volby 272 delegátů z 530 (porazil tak Jiřího Zimolu). Následně dne 23. února 2018 rezignoval kvůli pracovní vytíženosti na post zastupitele města Mladá Boleslav.\n\nDne 18. května 2018 jej schválilo předsednictvo ČSSD jako kandidáta na post ministra vnitra ČR v menšinové vládě s hnutím ANO a dne 27. června 2018 jej prezident Miloš Zeman do této vlády jmenoval. Zároveň jej pověřil i výkonem funkce ministra zahraničních věcí ČR. Dále se pak stal také 1. místopředsedou této vlády. Na začátku října 2018 oznámil prezident Miloš Zeman, že zrušil ke dni 15. října 2018 Hamáčkovo pověření řídit Ministerstvo zahraničních věcí ČR. Následujícího dne pak jmenoval novým ministrem zahraničních věcí ČR Tomáše Petříčka.\n\nV komunálních volbách v roce 2018 kandidoval za ČSSD do Zastupitelstva města Mladá Boleslav na posledním 33. místě kandidátky, ale neuspěl. Na 41. sjezdu ČSSD v Hradci Králové byl dne 1. března 2019 opět zvolen předsedou strany. Jakožto jediný kandidát získal 433 hlasů, proti bylo 57 a neplatných 11 hlasů.\n\nV červenci 2015 se do médií dostalo video zachycující situaci, v níž Hamáček na schůzi Sněmovny špatně artikuloval, pletl se mu jazyk a nemohl přečíst jména přítomných poslanců. Hamáček později přiznal, že vypil dva panáky slivovice, které špatně zreagovaly s jeho léky na bolest zad. Zatímco poslanec Vítězslav Jandák se Hamáčka zastal, místopředsedkyně Poslanecké sněmovny Jaroslava Jermanová ho ostře zkritizovala s tím, že být opilý v práci není normální. Paradoxně právě Jan Hamáček prosadil v roce 2014 zákaz konzumace a podávání alkoholu v Poslanecké sněmovně během jednání.\n\nDne 18. října 2016 byl Jan Hamáček jedním ze signatářů „Prohlášení čtyř nejvyšších ústavních činitelů“ o územní celistvosti Čínské lidové republiky v souvislosti s návštěvou Dalajlámy v Česku. K této události se vztahovala neobvykle silná kritika české veřejnosti a novinářů.\n\nDeník \"MF Dnes\" v září 2017 informoval o tom, že podle protikorupční organizace Transparency International (TI) mělo do České republiky přijít minimálně 130 milionů korun z černého fondu Ázerbájdžánu, kterým tamní režim uplácel evropské politiky, aby šířili dobré jméno režimu. Na seznamu politiků, kteří podle TI za Ázerbájdžán lobbovali, byl i Hamáček, který dokonce založil česko-ázerbájdžánskou meziparlamentní skupinu přátelství.\n\nV listopadu 2009 mu jako předsedovi zahraničního výboru Poslanecké sněmovny udělil ministr obrany Martin Barták Záslužný kříž ministra obrany III. stupně za zásluhy o rozvoj rezortu. Ministr byl v jeho i několika dalších případech vyznamenaných kritizován nevládní protikorupční organizací Růžový panter za nedostatečné zdůvodnění.\n\n"}
{"id": "242234", "url": "https://cs.wikipedia.org/wiki?curid=242234", "title": "Lukáš Hartig", "text": "Lukáš Hartig\n\nLukáš Hartig (* 28. října 1976, Býchory) je český fotbalista, který působil v českém týmu Bohemians 1905. Prvoligovým fotbalistou se L. Hartig stal v třiadvaceti letech, když přijal nabídku pražského klubu Bohemians. Poté si ho do Sparty vybral trenér Jaroslav Hřebík. Prošel již dvěma zahraničními angažmá. Hrál za ruský Zenit Petrohrad a slovenský klub FC Artmedia Bratislava., nyní Lukáš hostuje v týmu FC Velim- I. A třída Stř. kraje. Lukáš Hartig se otevřeně hlásí ke krajní pravici.\n\n"}
{"id": "242236", "url": "https://cs.wikipedia.org/wiki?curid=242236", "title": "České souhlásky", "text": "České souhlásky\n\nTento lingvistický článek popisuje české souhlásky z fonetického a fonologického hlediska.\n\nČeština má celkem 27 souhláskových fonémů, které se tradičně rozdělují podle způsobu a místa tvoření. U tzv. pravých souhlásek navíc existují dvojice lišící se svojí znělostí.\n\nSouhlásky jsou poměrně heterogenní skupinou zvuků, existuje mnoho způsobů jejich tvoření. Společná vlastnost, která odlišuje souhlásky od samohlásek, jejich relativní zavřenost. To znamená, že při jejich artikulaci jsou ústa otevřena méně než u samohlásek, čímž vznikají překážky a turbulence při proudění vzduchu – příčina vzniku šumu.\n\nVšechny české souhlásky jsou tvořeny proudem vzduchu, který je uváděn do pohybu vytlačováním z plic. Řadíme je tedy mezi pulmonické egresivní.\n\nZávěrové souhlásky (okluzivy) vznikají přechodným vytvořením závěru (okluze), který brání proudění vzduchu. Uvolněním závěru dojde k prudkému uvolnění přetlaku vzduchu a vzniká typický šum. Z poslechového (akustického) hlediska se jedná o ražené souhlásky (explozivy, často jen plozivy).\n\n\nNazály, nosovky, vznikají vytvořením okluze (závěru) v dutině ústní a uvolněním cesty vzduchu nosní dutinou – u ostatních souhlásek je průchod do nosní dutiny uzavřen měkkým patrem. Vyznačují se šumem i tónem (sonoritou), který je formován rezonancí v ústní dutině (závislé na postavení artikulátorů a místě vytvoření okluze). Jedná se o souhlásky znělé. Na konci artikulace dochází k uvolnění okluze v ústní dutině, proto se též někdy přiřazují mezi explozivy.\n\nÚžinové souhlásky (konstriktivy) se tvoří těsným přiblížením dvou artikulátorů, čímž vzniká úžina (konstrikce) a silný šum. Podle poslechového dojmu se též nazývají třené souhlásky (frikativy).\n\nPoloražené souhlásky (semiokluzivy) vznikají prvotní krátkou okluzí (závěrem), která je vzápětí uvolněna a následována šumem vzniklým konstrikcí (úžinou). V podstatě jde o rychlý sled okluzivy a konstriktivy, které jsou artikulovány současně. Ve výslovnosti lze zřetelně rozlišit současnou artikulaci u semiokluzivy (např. /c/ [t͡s]) od dvou samostatně vyslovených souhlásek (např. [t] a [s]). Z hlediska poslechového se jedná o souhlásky poloražené (afrikáty).\n\nVibranty, kmitavé souhlásky, vznikají aerodynamicky podmíněným, opakovaným dotykem artikulátorů (kmitáním).\n\nAproximanty vznikají přiblížením (aproximací) artikulátorů, které není tak těsné jako u konstriktiv, ale těsnější než u samohlásek. Nemají výrazný šum ani tón. Aproximanty jsou nejvíce otevřené souhlásky, a tvoří tedy jakýsi plynulý přechod k samohláskám.\n\nPřekážky proudění vzduchu, způsobující tvorbu souhláskového šumu, se mohou vytvářet na různých místech artikulačního ústrojí. Toho se rovněž využívá při klasifikaci. Následující rozdělení souhlásek používá názvosloví, které není zcela systematické, protože částečně pojmenovává oba artikulátory, částečně jen jeden z artikulátorů zapojených do tvoření hlásek. Nicméně toto rozdělení je vžité a všeobecně užívané.\n\nČeské souhlásky se z tohoto hlediska dělí do 7 skupin. Nejvíce souhlásek patří mezi tzv. prealveolární, které se tvoří přiblížením nebo kontaktem špičky jazyka s přední částí dásňového oblouku.\n\nKromě základního místa tvoření se může uplatňovat i činnost dalších orgánů.\n\nNejdůležitější je v tomto ohledu činnost hlasivek. U pravých souhlásek je jejich aktivní činnost (fonace) rozlišujícím rysem – tyto souhlásky tvoří dvojice, kde jeden z členů je znělý (hlasivky kmitají) a druhý neznělý (hlasivky jsou v klidu). U jedinečných souhlásek je znělá výslovnost základní, neznělá realizace u nich může být jen náhodná a nerozlišuje význam. Znělost nemá u jedinečných souhlásek fonologickou platnost.\n\nVýslovnost znělých souhlásek je doprovázena vyšším napětím svalů artikulačního ústrojí – znělé souhlásky jsou napjaté (fortisové), neznělé nenapjaté (lenisové). Tento rozdíl si nejlépe uvědomíme při šeptání, kdy se neuplatňuje činnost hlasivek, přesto však je možné sluchem rozlišit znělé a neznělé souhlásky. Rys napjatosti není pro češtinu fonologicky relevantní, za základní znak se bere znělost.\n\nU některých souhlásek /š, ž, č, ǯ, ř/ je výsledný zvuk dotvářen mírným zaokrouhlením rtů (labializací). Tento rys však není podstatný pro rozlišení významu.\n\nDalší sekundární způsoby artikulace (např. palatalizace, velarizace atd.) se ve spisovné výslovnosti neuplatňují.\n\nZ akustického hlediska jsou souhlásky dosti heterogenní skupinou zvuků. Společnou vlastností je přítomnost šumu, tj. nepravidelných kmitů. Tato vlastnost se nazývá konsonantnost. To je hlavní rozdíl od samohlásek.\n\nJako pravé souhlásky se označují nevokální souhlásky s vysokou mírou šumu. V češtině vytvářejí korelační páry, jejichž členy se od sebe liší znělostí. Do této skupiny se řadí okluzivy (explozivy), semiokluzivy (afrikáty) a konstriktivy (frikativy), tj. /p, b, t, d, k, g, f, v, s, z, š, ž, x, h, ř, c, ʒ, č, ǯ/. Patří sem i ráz, který však nemá znělý protějšek (není realizovatelný). Znělé pravé souhlásky se vyznačují přítomností tónu, který je však jiné kvality než u samohlásek a jedinečných souhlásek.\n\nJako jedinečné souhlásky se označují souhlásky, které jsou vždy znělé (netvoří znělostní páry) a vyznačují se vokálností – přítomností vyšších frekvencí, tzv. formantů (F1, F2 atd.), ve svém spektru. V češtině jde o /m, n, ň, r, l/ a jejich alofony [ɱ, ŋ]. Nazývají se též sonory.\n\nK jedinečným souhláskám patří i klouzavé hlásky /j, ʊ̯/, které jsou svým charakterem polovokály (blízké samohláskám). Nemají příznak konsonantnosti ani vokálnosti. Rovněž jsou vždy znělé.\n\nZnělost je dána aktivní činností hlasivek (fonací), které tvoří základní frekvenci F0. Znělé souhlásky se vyznačují přítomností tónu.\n\nKompaktní jsou hlásky, které mají zvukovou energii soustředěnou uprostřed spektra, nekompaktní mají toto maximum posunuto k hornímu nebo dolnímu okraji spektra. Kompaktní souhlásky se vyslovují v zadní části ústní dutiny (od postalveolár až po glotály), ostatní jsou nekompaktní.\n\nDrsné souhlásky se vyznačují výraznými nepravidelnostmi složek zvuku, velkým třecím šumem způsobeným turbulencemi vzduchu. Drsné jsou frikativy a afrikáty. Ostatní souhlásky jsou matné. Vyznačují se sourodým zvukovým spektrem.\n\nDrsnost a matnost tvoří fonologickou opozici mezi explozivami a afrikátami: /t/~/c/, /d/~/ʒ/, /ť/~/č/, /ď/~/ǯ/. U ostatních skupin souhlásek není tento rys relevantní.\n\nTato vlastnost se týká časového trvání artikulace a výsledného zvuku. Kontinuální (nepřerušené) souhlásky lze vyslovovat relativně dlouhou dobu. Nekontinuální mají během své artikulace úplný závěr (okluzi) s následnou explozí, jedná se tedy o explozivy (okluzivy) orální i nazální a afrikáty (semiokluzivy).\n\nGravisové (tupé) souhlásky zahrnují nízké frekvence ve svém spektru. Jedná se přední (bilabiály a labiodentály) a zadní (veláry, glotály) souhlásky.\n\nAkutové (ostré) souhlásky jsou všechny ostatní. Mají ve svém spektru převážně vysoké frekvence.\n\nArtikulace každé souhlásky se vyznačuje objektivně změřitelnou délkou trvání (kvantitou). Ta je ovlivněna mnoha faktory.\n\nMinimální délka představuje mezní hodnotu, jejíž dodržení je nutné pro rozlišení dané hlásky posluchačem. Průměrné hodnoty však bývají delší.\n\nNejkratší trvání v češtině mají souhlásky a , cca 100 ms. Obecně platí, že konstriktivy (např. cca 260 ms) trvají déle než okluzivy (např. (ť) cca 160 ms, z toho vlastní ploze cca 10 ms). Neznělé souhlásky trvají déle než znělé, k jejichž artikulaci je potřeba vynaložit více energie.\n\nZáleží též na pozici souhlásky ve slově, např. (š) před samohláskou trvá asi 180 ms, mezi samohláskami 235 ms a na konci slova asi 290 ms.\n\nK prodloužení souhlásek dochází např. při emocionálně laděných projevech, při zdůraznění, v citoslovcích apod. Jako dlouhá souhláska se může ve spojité výslovnosti jevit zdvojená souhláska na hranici morfémů. Prodloužené trvání se někdy v písmu označuje opakování grafému (písmena), např. \"vrr, bzz, pssst\".\n\nNa rozdíl od samohlásek není v češtině délka souhlásek fonologicky relevantním rysem, tj. nemá schopnost rozlišit význam.\n\nAlofonem se rozumí různá realizace téže hlásky – fonému – aniž by došlo ke změně významu. Tato různá výslovnost je buď podmíněna pozicí hlásky ve slově a jejím okolím (poziční varianty), nebo se liší mezi jednotlivými mluvčími, nářečími (volné varianty) apod.\n\nSpisovná výslovnost češtiny připouští u souhlásek varianty podmíněné jejich okolím, volné varianty (např. různá výslovnost /l/) jsou hodnoceny jako nářeční nebo jako vada řeči (např. jiné realizace /r/ než jako alveolární vibranta, tzv. ráčkování).\n\nPravidelnou změnou, charakteristickou pro českou výslovnost, je změna znělosti pravých souhlásek. Dochází k ní v těchto případech:\n\nAsimilaci znělosti nepodléhají jedinečné souhlásky (sonory), neboť nemají neznělé protějšky, ani tuto asimilaci standardně nezpůsobují (v moravských nářečích však k této asimilaci obvykle dochází).\n\nZnělé a neznělé pravé souhlásky tvoří páry, v jejichž rámci se spodoba znělosti uplatňuje:.\n\nPro usnadnění výslovnosti může docházet k posunu místa tvoření ve skupinách souhlásek. Spisovná výslovnost toto zjednodušení připouští u nosovek (nazál) v těchto případech:\n\nPro tvoření slov se na hranici morfémů mohou setkat dva stejné fonémy. V mnoha případech, zejména u přípon, výslovnost obou fonémů splývá, např. \"cenný\" [t͡sɛniː], \"měkký\" [mɲɛkiː]. \nPro vyznačení předělu, zejména u předpon a ve složeninách, je obvyklá zdvojená výslovnost (geminace), tj. oba fonémy se vysloví odděleně. Zdvojená výslovnost je nutná zejména pro rozlišení různých slov: \"nejjasnější\" [nɛjjasɲɛjʃiː] x \"nejasnější\" [nɛjasɲɛjʃiː]. Zdvojená výslovnost v případech jako [t͡sɛnniː] nebo [mɲɛkkiː] však obvykle působí strojeně a je vnímána jako hyperkorektní.\n\nRovněž se mohou při slovotvorbě setkat ploziva (/d, t, ɟ, c/) s frikativou (/s, z, ʃ, ʒ/). V běžném hovoru obvykle akusticky splývají a vytvářejí afrikáty ([t͡s, d͡z, t͡ʃ, d͡ʒ]): \"dětský\" [ɟɛt͡skiː]. Při pečlivé výslovnosti se však oba fonémy vysloví odděleně: [ɟɛt.skiː].\n\nAsimilace souhlásek na hranici slov (např. \"pojď sem\" [pot͡sɛm]) je ve standardní výslovnosti nevhodná. Hlásky je třeba vyslovovat vždy zřetelně a odděleně: [pojc sɛm].\n\nČeština používá hláskové písmo, latinku, rozšířené o znaky s diakritikou. V případě tzv. měkkých souhlásek, které jsou v latině cizí, to je háček, který se umísťuje nad základní znak. U písmen <ť, ď> má háček v některých fontech odlišnou podobu. Znaky s diakritikou jsou tyto:\n\nDiakritický pravopis umožňuje zachovávat zásadu, že jednotlivému fonému (hlásce) v češtině zpravidla odpovídá jediný grafém (písmeno). Diakritický pravopis byl pro češtinu navržen na začátku 15. století v latinsky psaném díle \"De orthographia Bohemica\" (1406), jehož autorství se připisuje Janu Husovi. Původně se však místo háčku psala tečka (\"punctus rotundus\").\n\nKromě diakritiky používá čeština také spřežky <ch> (považována za samostatné písmeno, stojící v abecedě za <h>), <dz> a <dž> (obě téměř výhradně ve slovech cizího původu).\n\nHlavní princip českého pravopisu je fonologický (nikoliv fonetický, jak se v některých učebnicích pro zjednodušení uvádí). Grafický zápis plně neodpovídá skutečné výslovnosti. Jednotlivá písmena (grafémy) a spřežky neodpovídají jednotlivým zvukům, ale fonémům. To umožňuje vystihnout určité morfologické a etymologické zákonitosti. Typicky se to projevuje například tím, že pravopis nepostihuje spodobu znělosti ve skupinách souhlásek a ztrátu znělosti na konci slov (viz výše).\n\nZ historických důvodů se souhlásky /ď, ť, ň/ před /e, i, í/ zapisují jako <d, t, n>. To znamená že tyto skupiny se ve slovech domácího původu píší <dě, tě, ně; di, ti, ni; dí, tí, ní>.\n\nNásledující tabulka uvádí výčet jednotlivých českých souhlásek, zapsaných ve znacích IPA. Tučně jsou označeny základní realizace (alofony), netučné jsou základní realizace periferních fonémů (tj. takových, které se vyskytují jen v cizích slovech a citoslovcích), v závorkách jsou poziční varianty jiných hlásek. Tam, kde jsou symboly ve dvojicích, označuje levý symbol neznělou a pravý znělou souhlásku.\n\n\nSystém českých hlásek (souhlásky a samohlásky) – přednáška pro studenty PdF UP (PPT)\n"}
{"id": "242237", "url": "https://cs.wikipedia.org/wiki?curid=242237", "title": "Úmluva o právech dítěte", "text": "Úmluva o právech dítěte\n\nÚmluva o právech dítěte () je mezinárodní smlouva stanovující občanská, politická, ekonomická, sociální a kulturní práva dětí. Dodržování úmluvy kontroluje Výbor pro práva dítěte OSN (). Byla přijata Valným shromážděním OSN 20. listopadu 1989. Ratifikovalo ji 196 států, neratifikovaly pouze Spojené státy americké a Somálsko. Jde o \"běžnou mezinárodní smlouvu\" a tudíž zavazuje státy, nikoliv jednotlivce k jejímu plnění. Pokud stát některé své závazky vyplývající pro něj z \"úmluvy\" přenáší na jednotlivce, musí tak činit s ohledem na jejich práva a povinnosti (čl. 3 odst. 2). Upravuje například uznávání osvojení.\n\n\nStát musí přijmout opatření\n\n\nVýbor pro práva dítěte je založen na základě Čl. 43. Skládá se z 10 členů \"vysokého morálního charakteru a uznávaných schopností\". Jsou voleni tajně na 4 roky (každé dva roky se volí polovina členů), každý stát může navrhnout jednoho kandidáta.\n"}
{"id": "242238", "url": "https://cs.wikipedia.org/wiki?curid=242238", "title": "Super Extended Graphics Array Plus", "text": "Super Extended Graphics Array Plus\n\nSXGA+ (z anglického \"Super eXtended Graphics Array\") je standard počítačových displejů s grafickým rozlišením 1400 x 1050 pixelů. Tento standard je běžně používán na obrazovkách přenosných počítačů s úhlopříčkou 14 nebo 15 palců. SXGA+ je také nejvyšší rozlišení některých špičkových videoprojektorů.\n\nVarianta standardu SXGA+ pro širokoúhlé obrazovky je označována WSXGA+ a má rozlišení 1680 × 1050 pixelů. \n"}
{"id": "242239", "url": "https://cs.wikipedia.org/wiki?curid=242239", "title": "Richard Svoboda", "text": "Richard Svoboda\n\nRichard Svoboda (* 21. ledna 1964 Gottwaldov) je bývalý český politik, v letech 2006–2012 senátor za obvod č. 59 – Brno-město a v letech 2004–2006 primátor Brna. Je členem Občanské demokratické strany.\n\nMezi lety 1998 a 2010 působil jako člen Zastupitelstva Městské části Královo Pole, v letech 2000–2002 byl místostarostou této MČ, odpovědným za majetkovou, školskou a sociální agendu. Od roku 2000 do roku 2004 byl členem Zastupitelstva Jihomoravského kraje. Od roku 2002 působil jako náměstek primátora města Brna, byl odpovědný za majetek, územní a hospodářský rozvoj. Po rezignaci Petra Duchoně se stal 12. října 2004 brněnským primátorem, přičemž v této funkci působil do 7. listopadu 2006. Následujících šest let, do roku 2012 byl senátorem obvod č. 59 – Brno-město.\n\nByl členem správních rad několika vysokých škol, v březnu 2013 se stal členem Rady pro rozhlasové a televizní vysílání. Mandát zastával do března 2019.\n\nPo odchodu z politiky působil v Národním centru divadla a tance ve Valticích, kde koordinoval projekt na obnovu místního zámeckého divadla a jízdáren. V roce 2015 se stal kastelánem valtického zámku.\n\nPodle reportáže pořadu \"Na vlastní oči\" TV Nova ze září 2012 Svoboda prostřednictvím soukromé firmy byl napojen přes anonymní akcie na majitele na firmu Lords. Napojení Svobody na firmu potvrdila bývalá členka představenstva Věra Křížová, podle které byl Svoboda jedním z lidí, kteří byli v roce 2001 u jejího vzniku. Firma v době, kdy byl Svoboda primátorem Brna, za výhodných podmínek koupila městské pozemky na stavbu luxusního bytového domu Nové Semilasso v Brně-Králově Poli. V bytovém komplexu si následně jeho manželka výhodně koupila byt.\n\n"}
{"id": "242240", "url": "https://cs.wikipedia.org/wiki?curid=242240", "title": "VZP", "text": "VZP\n\nZkratka VZP znamená:\n\n\n\n"}
{"id": "242242", "url": "https://cs.wikipedia.org/wiki?curid=242242", "title": "František Bartoš (etnograf)", "text": "František Bartoš (etnograf)\n\nFrantišek Bartoš (16. března 1837, Zlín-Mladcová – 11. června 1906, Zlín-Mladcová) byl moravský pedagog, vlastenec, jazykovědec, etnograf, významná osobnost moravské vzdělanosti a kultury druhé poloviny 19. století, organizátor vědeckého a národního života na Moravě, autor dosud jediného souborného moravského dialektologického slovníku (dvoudílný \"Dialektický slovník moravský\", 1905–06).\n\nNarodil se v Mladcové u Zlína. Obecnou školu navštěvoval ve Zlíně, i přes nedostatek prostředků pokračoval ve studiu na gymnáziu v Olomouci. Už zde se aktivně účastnil národního a literárního dění ve spolku \"Uměna\". Na univerzitě ve Vídni vystudoval klasickou filologii (latinu, řečtinu) a češtinu. Potkal zde pedagogy, kteří ho trvale ovlivnili: slovinského filologa F. Miklošiče a českého historika a jazykovědce působícího později na Moravě, A. V. Šemberu. Navázal kontakty se studenty slovanských národností a stal se členem slovanského spolku \"Morava\". Po studiích ve Vídni vyučoval na piaristickém gymnáziu ve Strážnici, německém gymnáziu v Olomouci a německém katolickém gymnáziu v Těšíně. Z Těšína odešel do Brna, kde působil téměř třicet let, nejprve jako profesor na slovanském gymnáziu, od roku 1888 jako ředitel na nižším českém gymnáziu.\n\nPo příchodu do Brna se aktivně účastnil kulturního i společenského dění. Byl zakládajícím členem Ústřední Matice školské, ředitelem a protektorem ústavů Vesny, v devadesátých letech působil jako člen zemské školní rady, byl členem Matice moravské (později redaktorem Časopisu Matice moravské), Filharmonické besedy, Musejního spolku, Sokola, Čtenářského spolku v Brně a dalších. Uznáním jeho práce bylo členství v Královské české společnosti nauk (1884), čestné předsednictví Národopisné výstavy českoslovanské v Praze v roce 1895 i jmenování členem České akademie císaře Františka Josefa pro vědy, slovesnost a umění (1890). Za jeho práci se mu dostalo poct i v zahraničí, když v roce 1890 carská Akademie nauk v Petrohradě udělila cenu Kotljarevského jeho dílu \"Dialektologie moravská\". Po celý život se věnoval pedagogické práci, která se mu stala naplní života. Svým žákům imponoval rozsáhlými vědomostmi, ryzím charakterem, i publikačními úspěchy. Vychoval celou řadu budoucích literátů (Svatopluk Čech, František Bílý, Jan Herben a další). S úctou a vděčností na něj vzpomíná ve svých memoárech Jan Herben. S jeho pedagogickým působením souvisí i zpracování čítanek a příruček, které pozvedly úroveň výuky českého jazyka a literatury na středních školách. Po celý život zůstal svobodný a ze svých prostředků podporoval řadu institucí i nemajetných studentů. Svou literární pozůstalost odkázal Vesně a Matici školské.\n\nKromě zájmu o moravskou dialektologii se významně podílel na vývoji a kodifikaci českého jazyka. Jeho klíčovými díly z této oblasti jsou \"Rukověť správné češtiny\" z roku 1891 a \"Skladba jazyka českého\" z roku 1895 (1898?), obě vydávané opakovaně v aktualizovaných a doplňovaných verzích.\n\nVe Skladbě se například zabýval systematikou dělidel (interpunkčních znamének), přičemž jeho terminologie nakonec (již ve vydání pravidel z roku 1902) uspěla v konkurenci označení dosud používaných soudobými autory. Například termínem vykřičník (který Václav Hanka původně označoval citoslovce) nahradil dosavadní termíny znak podivení, zvolavník, vzvolavník či rozkazník, nebo pro ležací čárku neboli příčník prosadil název pomlčka a pro čapky neboli husí nožky název uvozovky.\n\nPodobně jako František Bačkovský se zabýval problémem, že neoznačování délky samohlásek ve slovech řeckého a latinského původu vedlo k tomu, že jsme si v češtině navykli vyslovovat krátce samohlásky, které v původních jazycích byly dlouhé (např. Evrópa, theórie, planéta, mímika, kolléga, kómický, paródie, írónický), avšak v Nové rukověti správné češtiny z roku 1901 se tohoto způsobu počeštění zastával a označil za zbytečnou a pošetilou snahu zachovávat v češtinu původní kvantitu cizích slov.\n\nZakladatelský význam mají jeho díla o moravských nářečích. Soustavný popis moravských nářečí podal v základních dílech Dialektologie moravská (I. díl 1886; II. díl 1895) a Dialektický slovník moravský (1905–06). Ve sběratelské činnosti navázal na dílo Františka Sušila a vydal tři soubory moravských a slezských písní s nápěvy, poslední ve spolupráci s Leošem Janáčkem (Nové národní písně moravské, 1882; Národní písně moravské nově nasbírané, 1889; a Národní písně moravské v nově nasbírané, s Leošem Janáčkem, 1889-1901). Pracemi o lidových zvycích a obyčejích, o lidovém léčení, pověrách apod. se stal zakladatelem moravské etnografie a folkloristiky. Své národopisné studie shrnul do knih Lid a národ (I. sv. 1883, II. sv. 1885), Moravský lid (1892), Moravská svatba (1892), Deset rozprav lidopisných (1906), Líšeň (spolu s C. Mašíčkem, 1902). Dodnes ojedinělým dílem je jeho sbírka dětského folkloru Naše děti (1888).\n\nČasto se vracel do svého rodného kraje, a po odchodu do penze v roce 1898 se zde usadil natrvalo. Zemřel v roce 1906 a je pochován na mladcovském hřbitově.\n\nVeškeré Bartošovo úsilí směřovalo k povznesení českého jazyka a vzdělání národa, protože právě v těchto dvou aspektech spatřoval základní kameny budování pevné národní identity. V životě lidu zdůrazňoval stánky pozitivní a obohacují kulturu obecně a nezaměřoval se na negativní společenské jevy. Čas podrobil i Bartošovo dílo tvrdé zkoušce. Mnohé z toho, co napsal, se stalo již jen dobovým dokumentem. Zůstalo však stále dost toho, co z jeho bohatého díla i dnes patří k živému národnímu dědictví.\n\nŽivotu a dílu tohoto zakladatele moravského národopisu je věnována stálá expozice v Muzeu jihovýchodní Moravy ve Zlíně sídlícím v budově 14 bývalého továrního areálu firmy Baťa s názvem \"František Bartoš: pedagog, jazykovědec, etnograf\". Na jeho rodném domě je umístěna pamětní deska, ve zlínské čtvrti nesoucí jeho jméno jej připomíná busta, kterou v roce 1948 vytvořil sochař Karel Řezník. V roce 1996 vzniklo Studijně-dokumentační středisko Františka Bartoše Muzea jihovýchodní Moravy. Jeho jméno od 1. ledna 1996 nese ve svém názvu Krajská knihovna Františka Bartoše se sídlem ve Zlíně.\n\n\n\nReedice národopisného díla Františka Bartoše je společný dlouhodobý projekt Muzea jihovýchodní Moravy ve Zlíně, ve kterém působí Studijně dokumentační středisko Františka Bartoše, a Krajské knihovny Františka Bartoše ve Zlíně. Prvním titulem se v roce 2003 stal reprint sbírky lidových písní s názvem Nové národní písně moravské s nápěvy do textu vřaděnými. Následně byly vydány dva svazky díla Lid a národ (2003), sbírka dětského folkloru Naše děti s ilustracemi Mikoláše Alše (2005), Moravský lid (2006) a Kytice – kniha pohádek, říkadel, hádanek a písní pro děti s původními ilustracemi Adolfa Kašpara (2006). V roce 2007 byl vydán soubor tří studií: Moravská svatba, Deset rozprav lidopisných a Líšeň. Všechny publikace jsou vydávány jako číslované svazky Edice Zlínský kraj a jejich vydání finančně podporuje Zlínský kraj, Kulturní fond města Zlína, Ministerstvo kultury ČR i soukromé subjekty.\n\n\n"}
{"id": "242246", "url": "https://cs.wikipedia.org/wiki?curid=242246", "title": "Proskripce", "text": "Proskripce\n\nProskripce (latinsky \"proscriptio\", pl. \"proscriptiones\") ve starověkém Římě představovaly prohlášení člověka za nepřítele státu.\n\nPoprvé byly využity Luciem Corneliem Sullou roku 82 př. n. l. proti stoupencům Gaia Maria. Sulla vydal seznamy římských občanů, jejichž majetek nechal zkonfiskovat. Tito lidé byli prakticky odsouzeni k smrti a kdokoli je mohl beztrestně zabít. Následkem byla vlna vraždění, které jen v samotném Římě padlo za oběť skoro 3000 lidí.\n\nPodruhé byly využity roku 43 př. n. l. triumviry Markem Antoniem a Gaiem Octaviem. Mezi nejznámější oběti těchto proskripcí patří Marcus Tullius Cicero a jeho mladší bratr Quintus Tullius Cicero, jeden z legátů Julia Caesara.\n\nV obou případech bylo proskripcí využito z důvodu snahy o zničení politických oponentů a naplnění prázdné státní pokladny.\n\n"}
{"id": "242247", "url": "https://cs.wikipedia.org/wiki?curid=242247", "title": "Dillo", "text": "Dillo\n\nDillo je jednoduchý grafický multiplatformní webový prohlížeč napsaný v jazycích C a C++, používá knihovnu FLTK2 a renderovací jádro Gzilla. Z důvodu nízkých hardwarových nároků může fungovat i na starších, nevýkonných počítačích. Poprvé byl vydán v prosinci roku 1999.\n\nPodpora pro CSS, Javu, JavaScript a rámy je buď velmi omezená, nebo žádná, nicméně se připravuje implementace CSS. \n"}
{"id": "242249", "url": "https://cs.wikipedia.org/wiki?curid=242249", "title": "Motorová jednotka 835", "text": "Motorová jednotka 835\n\nMotorová jednotka řady 835 je české označení pro dvoudílnou motorovou jednotku typu RA1 (výrobní typ 731.35), kterou vyrábí ruský závod Metrovagonmaš v Mytišči. Jednotky jsou dodávány do Ruska, Ukrajiny a Maďarska, jeden kus zkušebně jezdil také v Česku.\n\nMaximální rychlost jednotky je 100 km/h, jmenovitý výkon 630 kW, celková hmotnost 80,5 t, počet míst k sezení 145. Jednotka je sestavena ze dvou motorových vozů. Každý vůz má vlastní naftový motor a převodovku, které jsou zavěšeny na spodku karoserie. Samonosná vozová skříň jednotky je svařena z ocelových profilů, bočnice jsou vyrobeny z nerezového plechu, čela jsou z laminátu. Na čelech jednotky jsou umístěna poloautomatická spřáhla. Interiér prvního vozu je rozdělen na stanoviště strojvedoucího, velkoprostorový oddíl pro cestující, nástupní prostor, oddíl pro cestující s kabinou WC a mezivozový přechod. Druhý vůz má interiér shodný, jedinou výjimkou je absence buňky s WC. Pro nástup a výstup cestujících má každý vůz na obou stranách vždy jedny dvoukřídlé dveře přibližně uprostřed délky vozidla.\n\nDvoudílná jednotka pozdější řady 835 dorazila z Mytišči do Brna 6. září 2003 jakožto návrh na vyrovnání ruského dluhu. Do vyřízení formalit pro zkušební provoz v ČR byla jednotka uschována v depu Brno-Maloměřice a posléze Brno-Horní Heršpice. 7. prosince 2003 byla přepravena na Železniční zkušební okruh Cerhenice (ŽZO) a poté absolvovala zkušební jízdy na ŽZO i na tratích SŽDC. 5. ledna 2005 vydal Drážní úřad povolení ke zkušebnímu provozu jednotky s cestujícími a jednotce byla přidělena řada 835, přičemž každý díl má vlastní inventární číslo. Jednotlivé vozy prototypu byly tedy označeny jako 835.001 a 835.201. Jednotka byla majetkem firmy Elektromechanika Úvaly a byla pronajata Českým drahám na dobu zkušebního provozu. Před zahájením zkušebního provozu byla provedena mj. aktualizace software řídícího systému Lokel Intelo, načtení dat a oživení vnitřního a vnějšího informačního systému, prověření vlakového zabezpečovače LS 90, doplnění orientačních piktogramů do interiéru a na skříň jednotky. Zkušební provoz s cestujícími byl zahájen 14. února 2005. Po několika měsících byl provoz ukončen a jednotka byla vrácena majiteli. V květnu 2007 byla jednotka dopravena do Maďarska, kde slouží jako zdroj náhradních dílů pro jednotky téhož typu, které jsou v Maďarsku provozovány pod řadovým označením 63-41.\n\n"}
{"id": "242250", "url": "https://cs.wikipedia.org/wiki?curid=242250", "title": "Mostka", "text": "Mostka\n\nNávrší Mostka, někdy též zvaná Mostná hora (272 m n. m.), je lesem zarostlý kopec v Českém středohoří na severním okraji města Litoměřice a východně od zaniklé obce Pokratice. V roce 1910 zde byla postavena (tak jak to bylo obvyklé i v mnoha jiných severočeských městech s převahou německého obyvatelstva) výletní restaurace s rozhlednou. Spolu s nedalekým vrchem Kočka (též Sovice, která se nachází asi 0,7 km východně), a Bílými stráněmi u Pokratic (asi 1,5 km severozápadním směrem odtud) se jedná o oblíbené výletní místo místních obyvatel. Jméno tohoto nevysokého návrší pochází od toho, že zde roku 1452 bylo těženo dřevo na stavbu prvního litoměřického mostu přes Labe.\n\nDne 21. listopadu 2010 byla za účasti litoměřického senátora Alexandra Vondry na úpatí kopce u hlavní přístupové cesty na vrchol slavnostně instalována bronzová socha básníka Karla Hynka Máchy, jejímž autorem je Josef Václav Myslbek.\n\n\n"}
{"id": "242252", "url": "https://cs.wikipedia.org/wiki?curid=242252", "title": "Dubí hora", "text": "Dubí hora\n\nDubí hora (někdy také \"Dubská hora, Dubín, Chotejčina,\" ) je protáhlý, částečně zalesněný vrch v Českém středohoří asi čtyři kilometry severovýchodně od Úštěku v okrese Litoměřice v Ústeckém kraji. Na severozápadním úbočí Dubí hory na katastrálním území Konojedy u Úštěka se na ploše 0,0896 ha nachází národní přírodní památka Dubí hora, která je v péči AOPK ČR, regionálního pracoviště Správa Chráněné krajinné oblasti České středohoří.\n\nNárodní přírodní památkou, zvanou někdy také \"Konojedské bochníky,\" je stěna starého lomu u východního okraje vesnice Konojedy. Stěnový lom byl založen v lávovém proudu analcimického tefritu Dubí hory, přičemž odkryvem odhalená část je blízká čelu někdejšího lávového proudu, a proto ve srovnání s většinou ostatních neovulkanitů Českého středohoří je poznamenaná nižším stupněm eroze.\n\nV bývalém lomu opuštěném po roce 1945, byla vyhláškou ONV Litoměřice z 21. října 1966 vyhlášena ochrana lokality s výskytem tzv. bochníkovitého rozpadu čediče na geologickém podloží analcimického tefritu. Sloupce tefritu v lomové stěně jsou vysoké až osm metrů a silné přibližně osmdesát, výjimečně až sto centimetrů. Sloupce jsou prohnuté do oblouku, druhotně příčně rozpukané a modelované působením srážkové vody, což ve výsledku vytváří dojem na sebe naskládaných bochníků chleba. Neobvyklost těchto \"Konojedských bochníků\" je ještě zvýrazněna u některých skupin sloupců zahnutím a zúžením jejich vrchních částí, což je v případě českých neovulkanitů ojedinělý jev. Ohnutí sloupců bylo způsobeno morfologií terénu, na který se lávový proud vylil. Tato hákovitá forma tefritových sloupů odpovídá směru proudění magmatu a jeho rychlejšímu tuhnutí při povrchu výlevu.\n\nZe silně nebo kriticky ohrožených druhů živočichů se na lokalitě vyskytují zmije obecná, slepýš křehký, ještěrka obecná a některé ohrožené druhy drabčíků.\n\nMasív Dubí hory tvořený sklovitým tefritem je protažen v délce asi dvou kilometrů od severozápadu k jihovýchodu. Hora má dva vrcholy. Poblíž vyššího jižního vrcholu (463 m n. m.) se nachází velký, dosud činný kamenolom. Z bloků vytěžené horniny se vyrábí štípaná a řezaná dlažba, která byla podle německého pojmenování hory dříve nazývána \"eichtberské desky.\" Kopec ani chráněné území nejsou zpřístupněny žádnou turisticky značenou trasou, ale k národní přírodní památce vede polní cesta z Konojed.\n\n\n"}
{"id": "242254", "url": "https://cs.wikipedia.org/wiki?curid=242254", "title": "IJssel", "text": "IJssel\n\nIJssel je řeka v Nizozemsku na území provincií Gelderland a\nOverijssel. Je to pravé rameno dolního toku řeky Rýn. Je 123 km dlouhá.\n\nOd Rýnu se odděluje nedaleko města Arnhem. Řeka protéká rovinou a kolem jejího koryta byly vybudovány ochranné protipovodňové hráze. Ústí do uměle vytvořeného jezera IJsselmeer, které bylo dříve jižní částí zálivu Zuiderzee a které vzniklo v rámci realizace projektu Zuiderzeewerken.\n\nPrůměrný průtok vody činí přibližně 280 m³/s a maximální 2000 m³/s. Nejvyšších vodních stavů dosahuje v zimě, kdy úroveň hladiny může stoupnout o 4 až 7 m.\n\nVodní doprava je možná po celé délce toku. Je spojená sítí kanálů se severními a východními částmi země. V údolí řeky leží města Deventer a Zwolle.\n"}
{"id": "242260", "url": "https://cs.wikipedia.org/wiki?curid=242260", "title": "ČEA", "text": "ČEA\n\nZkratka ČEA může mít následující významy:\n\n\n"}
{"id": "242262", "url": "https://cs.wikipedia.org/wiki?curid=242262", "title": "Exeter", "text": "Exeter\n\nExeter je hlavním městem hrabství Devon na jihozápadě Anglie. Nachází se na řece Exe. V roce 2005 měl Exeter asi 117 600 obyvatel.\n\nLatinské jméno Exeteru \"Isca Dumnoniorum\" vede k závěru, že se jednalo původně o keltské oppidum nebo město rozkládající se na březích řeky Exe předtím, než zde okolo roku 50 postavili město Římané. \"Isca\" je zřejmě keltské rodové jméno a Římané k tomuto označení přidali další slovo (\"Isca Dumnoniorum\" nebo \"Isca of the Dumnonii\"), aby jej odlišili od podobně označených osad např. \"Isca Augusta\".\n\nIsca Dumnoniorum byla opevněná osada umístěná v nejzazší části na jihozápadě Anglie. Významná část původních římských hradeb se dochovala, i když ta část, která je viditelná v současnosti, byla postavena na příkaz Alfréda Velikého jako ochrana západní části království po invazi Vikingů roku 876. V 70. letech 19. století byly objeveny pozůstatky rozsáhlých římských lázní, ale vzhledem k tomu, že se nacházejí v bezprostřední blízkosti katedrály, nejsou přístupné veřejnosti. Exeter byl také výchozím bodem římské silnice \"Fosse Way\".\n\nRoku 876 byl Exeter (\"Exanceaster\") obsazen Dány. V následujícím roce je král Alfréd vyhnal a v roce 894 obyvatelé města odrazili další útok Dánů. V roce 1001 byl však Exeter Dány napaden a zabrán.\n\nV roce 1067 se město vzbouřilo proti Vilémovi I., který okamžitě vyrazil na západ a po 18 dnech zvítězil. Částí kapitulační dohody byla podmínka, že příslušníci šlechty zůstanou ve svých funkcích do doby výstavby hradu.\n\nRoku 1537 se stal Exeter nezávislým na hrabství. V březnu roku 1591 byla zahájena stavba chudobince a kaple v oblasti \"Heavitree\" a stavební práce byly ukončeny roku 1594. Obě stavby se dochovaly doposud (na ulici \"Livery Dole\").\n\nMěstské motto, \"Semper fidelis\" (latinsky \"navždy věrný\"), bylo navrženo Alžbětou I., v upomínku na to, že Exeter daroval roku 1588 lodě na ochranu před útoky španělské Armady.\n\nExeter byl prvním městem stojícím na straně parlamentu v Anglické občanské válce na jihozápadě země, kde převažovali příznivci krále. Město bylo obsazeno royalisty 4. září 1643 a zůstalo pod jejich kontrolou téměř až do konce války a bylo jedním z posledních měst, které byly ovládnuty parlamentaristy.\n\nNa počátku Průmyslové revoluce se Exeterský průmysl rozvíjel na základě dostupných zemědělských produktů. Vzhledem k poloze města poblíž rychle tekoucích řek mělo město k dispozici vodní energii a první průmyslové zóny vznikaly v oblasti vysušených mokřin u \"Exe Island\". Poté co se na začátku 19. století stala hlavním zdrojem energie pára vyráběná spalováním uhlí, byl rozvoj města omezen nedostupností nalezišť uhlí a železa. Výsledkem bylo, že prudký vývoj, který poznamenal mnoho anglických měst v 19. století, se Exeteru netýkal.\n\nPrvní železniční spojení Exeteru s okolím železnicí bylo realizováno společností \"Bristol and Exeter Railway\", která roku 1844 otevřela první železniční stanici na západním okraji města u \"St Davids\". Společnost \"South Devon Railway Company\", rozšířila železniční spojení až do Plymouthu a otevřela svou stanici u \"St Thomas\" na ulici \"Fore Street\". Železniční stanice v centru města byla postavena společností \"London and South Western Railway\" roku 1860 při zprovozňování trati do Londýna.\n\nExeter byl terčem útoků německého letectva v době druhé světové války, kdy 18 náletů v období mezi lety 1940 až 1942 poškodilo část centra města. V roce 1942 bylo město terčem náletu zápalnými pumami, který byl podniknut jako odveta za nálet RAF na Lübeck. Asi 160 000 m² v okolí ulic \"High Street\" a \"Sidwell Street\" a mnohé historické budovy byly poškozeny. Zasažena byla i Katedrála svatého Petra v centru města.\n\nV 50. letech byly obnoveny rozsáhlé oblasti města. Většina poškozených budov byla místo rekonstrukce zbořena a nahrazena novými a byly upraveny i trasy některých ulic pro zvýšení dopravní propustnosti. Tyto poválečné budovy mají převážně menší architektonický význam než stavby které nahradily. V současné době probíhá v centru města výstavba obchodního centra (dokončení plánováno v roce 2007), které má zvýšit konkurenceschopnost Exeteru vůči okolním městům jako například Plymouthu a Bristolu.\n\nPůvodně byl Exeter považován po Bathu za druhé architektonicky nejvýznamnější město na jihu Anglie. Po poválečné rekonstrukci je označován spíše za město s několika krásnými budovami než za krásné město. Výsledkem je, že ačkoli je město navštěvováno turisty, netvoří turistika dominantní část Exeterské ekonomiky.\n\nExeter byl založen na východním břehu řeky Exe v místě chráněném hřebenem strmých pahorků. Zde řeka Exe, krátce poté co se spojí s řekou Creedy, protéká otevřenou úrodnou krajinou krátce před ústím do moře. Historicky zde bylo poslední místo, kde byla řeka Exe překlenuta mostem a až k městu byla splavná až do doby postavení hrází. Tato skutečnost v kombinací s dobrou možností obrany výše položených míst vytvářela dobré podmínky pro osídlení této oblasti.\n\nExeter se nachází převážně na vápencovém a slepencovém podloží i když struktura okolních oblastí je různorodá. Pahorkaté části města, například \"Rougemont Castle\", se nachází na sopečné vyvřelině. Exeterská katedrála je umístěna na okraji této oblasti a je tak viditelná z velké vzdálenosti.\n\nPočet obyvatel města se v posledních letech výrazně zvýšil na počet asi 117 600 v roce 2005, což je asi o 6 000 více než při sčítáni obyvatel v roce 2001. Struktura obyvatel je jednou z nejhomogennějších v rámci Anglie a Walesu s 99% obyvatel bělochů s britskými předky.\n\nMěsto je významným regionálním centrem průmyslu a služeb. Met Office, hlavní organizace (a jedna z nevýznamnějších na světě) zajišťující služby předpovědi počasí pro Velkou Británii, byla roku 2004 přestěhována z Braknellu do Exeteru. Je, vedle Exeterské univerzity a Devonské rady hrabství, jedním ze tří největších zaměstnavatelů ve městě a zdrojem růstu místní ekonomiky.\n\nRada města vyvíjí snahu, aby se město stalo nezávislou správní jednotkou. Tento status byl udělen sousedním Plymouthu a Torbay v roce 1998.\n\nExeter tvoří jeden volební obvod do parlamentu a jeho vliv v parlamentu není příliš významný.\nRada města je správním orgánem distriktu a rozsah jejich pravomocí je ovlivněn radou hrabství Devon.\n\nNásledující rozčlenění města odpovídá volebním obvodům do městské rady a víceméně odpovídá historickému členění Exeteru.\n\n\nDálnice \"M5\" vedoucí do Bristolu a Birminghamu začíná v Exeteru a spojuje město s dálnicí \"M4\" vedoucí do Londýna. Starší silnice \"A30\" nabízí spolu s \"A303\" a \"M3\" kratší cestu do hlavního města. Směrem na západ je město spojeno \"A38\" s Plymouthem a jižním Cornwallem, zatímco \"A30\" pokračuje přes Okehampton do severního Cornwallu. Cesta autem přes centrum města bývá komplikovaná častými dopravními zácpami. Rada hrabství proto uvažuje o zavedení zpoplatnění průjezdu centrem města.\n\nExeter je spojen s Londýnem dvěma železničními tratěmi. První z nich, která je rychlejší, vede přes Taunton na nádraží Paddington. Druhá, o něco pomalejší \"West of England Main Line\", vede přes Salisbury na stanici Waterloo. \"Cross-Country Route\" spojuje město s Bristolem, Birminghamem, oblastí Midlands, severní Anglií a Skotskem. Většina vlaků z těchto tratí pokračuje dále na západ do Torbay, Plymouthu a Cornwallu.\n\nPříměstské železniční tratě dopravují obyvatele z okolí Paigntonu, Exmouthu a Barnstaple do Exeteru. O víkendech jsou provozovány spoje do Okehamptonu a Dartmooru.\n\nVe městě se nacházejí dvě hlavní železniční stanice. \"St Davids\" je stanice, kde zastavují všechny vlakové spoje, zatímco \"Exeter Central\" se nachází poblíž centra města, ale zastavují zde pouze příměstské vlaky a spoje mířící na londýnskou stanici Waterloo. Na předměstí se nachází několik dalších stanic (\"Topsham\", \"St James Park\", \"Exeter St Thomas\", \"Polsloe Bridge\", \"Pinhoe\" a \"Digby & Sowton\"), v nichž ale zastavují pouze příměstské linky.\n\nLetiště Exeter International se nachází na východ od města. Letecká společnost \"Flybe\" je významným místním zaměstnavatelem. Z letiště jsou odbavovány pravidelné linky na vnitrostátní letiště Velké Británie a Irska a nepravidelné lety do včetně sezónních do Toronta. Mezinárodní spoje jsou zajišťovány do Paříže a Amsterdamu.\n\nHlavním autobusovým dopravcem ve městě je společnost \"Stagecoach Devon\". Dalšími dopravci jsou \"Dartline\" a \"Cooks Coaches\". Ulice \"High Street\", která je určena pro pěší, cyklistickou a autobusovou dopravu je hlavním přestupním centrem pro dopravu autobusy. Doprava v rámci hrabství a dálková doprava využívá stanoviště na \"Paris Street\", která se kříží s \"High Street\" na jejím východním konci. Některé dálkové autobusy zastavují i u železniční stanice \"St David's\" a umožňují tak přestup na železniční spoje. Dálkové spoje, provozované hlavně společností \"Stagecoach\", směřují na východ a do severního Devonu, jejich frekvence je však velmi malá. Společnost \"National Expres\" zajišťuje mimo jiné dopravu na Letiště London Heathrow a do Londýna.\n\nV počátcích historie města byla řeka Exe splavná až do úrovně městských hradeb a Exeter tak byl rušným přístavem. Na počátku 13. století nechala Isabela, hraběnka z Devonu vystavět na řece hráz aby omezila obchodní ruch ve městě. V roce 1290 byl obchod v přístavu znovu obnoven aby byl roku 1317 znovu zablokován hrabětem z Devonu, který nechal vybudovat v Topshamu přístaviště. Z důvodu zablokování řeky musely být lodě vyloženy v Topshamu a hrabě vybíral ze převoz zboží do Exeteru velké poplatky.\n\nRoku 1563 si exeterští obchodníci najali Johna Trewa aby vybudoval kanál, který by umožnil obejít jezy a znovu spojil Exeter s řekou Exe. Nový kanál měl tři zdymadla s branami – jednalo se o první hráze tohoto typu v Británii. Po další staletí byl kanál rozšiřován a prohlubován aby umožnil proplutí stále větších plavidel. Využití kanálu však pokleslo s úpadkem obchodu s vlnou na počátku 19. století.\n\nExistovaly mnohé neúspěšné pokusy o spojení města s národní sítí kanálů a železnicí na jihozápadě. \"Grand Western Canal\" (1796) pro přístup k Bristolu nebyl nikdy dokončen. \"Bristol & Exeter Railway\", která měla vést od nádrže kanálu byla odložena roku 1832 a znovu roku 1844. Společnost \"South Devon Railway\" provozovala železniční spojení s kanálem od roku 1867, ale v té době byl kanál příliš mělký pro přístup zaoceánských lodí. Roku 1972 byla plavba lodi \"Esso Jersey\" dopravující naftu z terminálu poslední komerční plavbou kanálem. V poslední době prošel kanál renovací a slouží již jen pro rekreační účely.\n\nExeterská katedrála svatého Petra byla založena roku 1050, kdy se sem přestěhovalo sídlo biskupa z nedalekého města Crediton, protože městské hradby poskytovaly dokonalejší ochranu před piráty – především Vikingy. Z \"Rougemont Castle\", hradu postaveného na příkaz Viléma I. pro upevnění vlády nad městem, v současnosti zbyly jen ruiny.\n\nRadnice je jednou z nejstarších obecních staveb v Anglii, která je stále používaná. V Exeteru se také nachází mnoho středověkých kostelů a Parliament Street, ulice, která je podle Guinnessovy knihy rekordů s šířkou od 1,2 m po 0,64 m nejužší ulicí na světě.\n\n\"Northernhay Gardens\" nacházející se u severní strany hradu jsou nejstarším veřejným prostranstvím v Anglii. Byly založeny roku 1612 jako místo vycházek pro obyvatele města. Většina architektury současných zahrad pochází z Viktoriánského období.\n\n\"Exeter Book\" originální rukopis z 10. století je jedním z nejdůležitějších dokumentů Anglosaské literatury. Je uschován v trezoru Exeterské katedrály. Je jedním ze čtyř rukopisů obsahujících dochovanou poezii psanou ve staroangličtině. Obsahuje několik básní, náboženských textů a hádanek.\n\n\"Inquisitio Eliensis\" (také nazývána Exeterská pozemková kniha) je jedním ze svazků Domesday Book, který obsahuje veškeré podrobnosti o místních nemovitostech a pozemcích z té doby.\n\n\"Crowner John Mysteries\" je řada knih vydaných Bernardem Knightem ve 12. století v Exeteru.\n\nNorthcott Theatre se nachází v areálu univerzity a je jedním z mála provincionálních anglických divadel se stálým souborem. Úvodním představením divadla je provedení Shakespearovy hry na nádvoří Rougemont Castle. Toto divadlo je pokračovatelem původního Královského divadla Exeter. V současné době divadlo prochází rekonstrukcí, která má být ukončena koncem roku 2007.\n\nVe městě se dále nacházejí dvě amatérská divadla. Jedním z nich je \"Barnfield Theatre\" v centru města, přestavěné roku 1972 z Barnfield Hall.\n\nMěstské muzeum Royal Albert Memorial Museum se nachází na \"Queen Street\". V místě kde bývala dříve univerzita na \"Gandy Street\" se nacházejí \"Phoenix Arts Centre\" a \"Phoenix Media Centre\". Moderní galerií s dlouholetou tradicí je \"Spacex\".\n\nExeterská univerzita se nachází ve městě ve dvou areálech. Oba se pyšní nádherným parkem obklopujícím školní budovy. Univerzita je jedním z největších zaměstnavatelů ve městě. Exeter je jedním ze čtyř hlavních center Plymouthské univerzity. Město je také jedním ze dvou hlavních měst v nichž působí \"Peninsula Medical School\". Exeterská univerzita také pořádá kursy vzdělávání dospělých.\n\nV Exeteru dále působí asi 25 základních škol, 3 speciální školy, 5 středních škol, několik jazykových škol, škola pro sluchově postižené a škola pro zrakově postižené žáky.\n\nFotbal je ve městě zastoupen klubem Exeter City FC. Ragby je na jihozápadě populárním sportem a jeho reprezentantem v Exeteru je \"Exeter Chiefs\". Exeterský veslařský klub získal ve své historii mnoho místních i národních vítězství. \"Devon & Exeter Squash Club\" je jedním z nejaktivnějších místních klubů a každoročně pořádá \"Exeter Diamonds\" za účasti profesionálních hráčů squashe. Každý rok v dubnu je v Exteru pořádán závod v půlmaratonu – \"Great West Run\".\n\n\n\n"}
{"id": "242263", "url": "https://cs.wikipedia.org/wiki?curid=242263", "title": "Cambridge Z88", "text": "Cambridge Z88\n\nCambridge Z88 byl počítač uvedený na trh v roce 1988 firmou Cambridge Research, kterou založil Clive Sinclair poté, co musel prodat svoji Sinclair Research Ltd.\n\nPočítač kromě klávesnice obsahoval i displej. V největší střední části displeje byla zobrazována vkládaná data, postranní části displeje sloužily jako pomocné. Počítač byl navržený tak, aby ho nebylo nutné vypínat, takže veškerá periferní zařízení se k němu připojovala za chodu.\n\n\n"}
{"id": "242265", "url": "https://cs.wikipedia.org/wiki?curid=242265", "title": "Osztopán", "text": "Osztopán\n\nOsztopán je obec v Maďarsku v župě Somogy.\n\n"}
{"id": "242266", "url": "https://cs.wikipedia.org/wiki?curid=242266", "title": "ZX80", "text": "ZX80\n\nZX80 je první počítač společnosti Sinclair Research Ltd. založené Clivem Sinclairem. S cenou 99,95 liber to byl první počítač, který se prodával za cenu menší než 100 liber. Jako stavebnice se prodával dokonce za 79 liber. Předchůdcem počítače je stavebnice kalkulačky MK14. Jeho následníkem je počítač ZX81.\n\nPodle designéra Ricka Dickinsona je počítač pojmenován po procesoru Z80 s přidaným písmenem X jako „magickou ingrediencí“.\n\n\nKlony počítače ZX80 vznikaly především v Brazílii, kde v době uvedení počítače ZX80 na trh platilo omezení, že zahraniční výrobci počítačů nesmí své výrobky na brazilském trhu prodávat. Varianty počítače ZX80 tak vyráběla společnost Microdigital Eletrônica Ltda. a divize Nova Electrônica společnosti Prológica Microcomputadores Ltda. (k nim se později připojily s variantami počítače ZX81 ještě společnosti CDSE, Engebrás Eletrônica e Informática Ltda. a Ritas do Brazil).\n\nV USA naopak kvůli výrobě kopie počítače ZX80 došlo k soudnímu sporu. Spor vznikl kvůli počítači Microace, který byl vyráběn firmou Microace of 1384 East Edinger, Santa Ana, CA 92705, USA brzo po uvedení počítače ZX80. Soudním procesem se Sinclairem byla jeho výroba zastavena. Později byl uváděn jako klon počítače ZX81 (pokud byly tehdejší upoutávky na tento počítač pravdivé, tak už šlo o výrobu licencovanou firmou Sinclair). Vyráběl se ve dvou verzích, s 1 KiB nebo se 2 KiB RAM, v obou případech pouze jako stavebnice.\n\n\n"}
{"id": "242267", "url": "https://cs.wikipedia.org/wiki?curid=242267", "title": "Clive Sinclair", "text": "Clive Sinclair\n\nSir Clive Marles Sinclair (* 30. července 1940) je britský podnikatel známý především jako „otec“ domácích počítačů ZX80, ZX81 a řady počítačů ZX Spectrum. Poté, co byl nucen prodat svoji firmu Sinclair Research Ltd., založil společnost Cambridge Computers. Jejím výrobkem byl počítač Cambridge Z88, který se ale příliš neujal.\n\nU příležitosti jeho 43. narozenin mu byl udělen titul Sir.\n\nClive Sinclair má se svojí první ženou Ann Trevor-Briscoe, se kterou se v roce 1985 rozvedl, tři děti: Belindu, Crispina and Bartholomewa. V roce 2010 se oženil s tanečnicí Angie Bowness, kterou poznal v roce 1996.\n\nPochází z rodiny, kde otec George William Carter Sinclair a děda George Sinclair byly techničtí inženýři. Má dva mladší sourozence, bratra Iaina a sestru Fionu. V dětství byl raději ve společnosti dospělých lidí, od kterých se mohl něco naučit. Cliva bavila elektronika, které měl plný pokoj. V 10 letech nastoupil na střední školu. Středních škol prošel několik, závěrečné zkoušky vykonal v roce 1955 na Highgate school. Ve škole byl vynikající v předmětech, které ho bavily, naopak v předmětech, které ho nebavily, raději psal příspěvky do časopisu Practical Wireless. V 18 letech se rozhodl nenastoupit na vysokou školu a raději přijal místo asistenta vydavatele tohoto časopisu. Poté, co se rozpadla redakční rada tohoto časopisu, vedl ho sám.\n\n25. července 1961 si nechal zaregistrovat společnost Sinclair Radionics Ltd., jejíž prvním výrobkem se mělo stát miniaturní rádio. Protože ale neměl dostatek financí, přijal nabídku místa technického redaktora časopisu Instrumental Practice. Díky tomu se dostal do bližšího kontaktu s výrobci polovodičových součástek. V redakci časopisu Clive Sinclair pracoval do dubna 1963.\n\nPrvním úspěšným výrobkem společnosti Sinclair Radionics byl miniaturní zesilovač. Druhý výrobek, miniaturní rádio Sinclair Slimline, vyvolal větší zájem, než Sinclair očekával, takže v rámci urychlení výroby byl dodáván pouze jako stavebnice.\n\nV roce 1979 se prodával počítač Commodore PET za 700 liber a noviny The Financial Times předpovídaly, že ceny počítačů by během pěti let mohly klesnout až na 100 liber. Sinclair se rozhodl toto snížení ceny \"urychlit\" a v roce 1980 se na trhu objevil počítač ZX80, který se prodával za cenu 99,95 liber jako plně funkční a za cenu 79 liber jako stavebnice. V září 1980 už firma Sinclair Research měla prodaných více než 20 000 kusů počítače ZX80. V září se objevila na trhu přídavná paměť pro ZX80 o velikosti 16 KiB. Během jednoho roku bylo prodáno 70 000 kusů počítače ZX80.\n\nPo počítačích ZX81 a ZX Spectrum Sinclair ohlásil počítač Sinclair QL, který se měl stát největším triumfem. Počítač se ale dostal na trh jako nedokončený a obsahující mnoho chyb, což Sinclairovo jméno poškodilo. Kvůli nekompatibilitě s počítači ZX Spectrum se Sinclair QL příliš neprodával. Mnoho financí bylo také vyčerpáno na výrobu elektromobilu Sinclair C5. Situaci nezachránilo ani uvedení počítače ZX Spectrum+, neboť trh již byl počítači nasycen. Osm týdnů po uvedení počítače ZX Spectrum 128+ Sinclair prodal počítačovou divizi svojí společnosti Sinclair Research společnosti Amstrad.\n\nOd roku 1997 je Clive Sinclair jediným zaměstnancem Sinclair Research.\n\nV roce 1988 Sinclair založil firmu Cambridge Computers a vyvinul počítač Cambridge Z88, ten se ale příliš neujal.\n\nSinclair se stále věnuje vývoji na poli elektroniky, a snaží se prorazit i do oblasti dopravy i přes neúspěch elektromobilu Sinclair C5. Jeho výrobky jsou např. elektrokolo Zike, skládací kolo A-bike či elektrické kolo Sinclair X-1.\n\n\n"}
{"id": "242270", "url": "https://cs.wikipedia.org/wiki?curid=242270", "title": "Hudební obětina", "text": "Hudební obětina\n\nHudební obětina (německy Musikalisches Opfer, BWV 1079) je spolu s Uměním fugy vrcholem barokní polyfonie a jedním z nejzávažnějších děl Johanna Sebastiana Bacha. Je to cyklus, který se skládá z tříhlasé a šestihlasé fugy, deseti kánonů a čtyřvěté triové sonáty pro příčnou flétnu, housle a generálbas.\n\nVšechny tyto části vyrůstají z výrazného a pro polyfonní zpracování velmi náročného hudebního tématu, které Bachovi při jeho návštěvě u pruského královského dvora v Postupimi v květnu roku 1747 zadal k improvizaci král Bedřich Veliký (proto tzv. královské téma).\nPo návratu do Lipska se Bach k zadanému tématu vrátil a pracoval na něm dále, využívaje veškerých svých znalostí složitých technik kontrapunktu, které v té době již byly novou generací téměř zapomenuty. Práci dokončil 7. července téhož roku a dal svým nákladem vyrýt do mědi a vytisknout.\nVelkou péči věnoval Bach nejen grafické podobě tohoto vydání, ale i jeho vybavení vynalézavými komentáři a hříčkami:\nTak například počáteční písmena latinského záhlaví obou fug „Regis Iussu Cantio Et Reliqua Canonica Arte Resoluta“ („Na králův rozkaz je melodie a to ostatní provedeno kánonickým uměním“) tvoří slovo RICERCAR (z italského ricercare, tedy hledat, pátrat), kterým se označovaly tzv. obligátní, přísně tematické fugy. Podobně k hádankovému dvouhlasému kánonu je připojen komentář „Quaerendo invenietis“ („Hledajíce, naleznete“) a ke kruhovému kánonu připsal Bach „Ascendenteque Modulationis ascendat Gloria Regis“ („Tak jako stoupá modulace, ať stoupá i králova sláva.“).\nTaké notový text je v Hudební obětině v duchu starobylé kontrapunktické tradice převážně zaznamenán způsobem, jehož rozluštění vyžadovalo značné vědomosti v tomto oboru: jednotlivé části cyklu mají často podobu jen několika taktů jednohlasé melodie.\n\n\nPodobně jako Bachovo Umění fugy inspirovala i Hudební obětina celé generace umělců (nejen hudebníků, ale např. i choreografů a malířů). Zřejmě nejvíce pozornosti vzbudila Webernova adaptace šestihlasého Ricercaru z r.1935.\n\nPro svou složitost byla Hudební obětina dlouho považována jen za teoretické kompendium umění kontrapunktu. Zároveň však přitahovala významné interprety zabývající se Bachovou hudbou a stala se pro ně prestižní záležitostí. Její souborné provedení je realizačně a interpretačně velmi náročné a objevuje se na koncertních pódiích dosud jen málo.\n\nVe většině částí cyklu není uveden určitý nástroj či nástroje. Každé nastudování musí tedy optimálním způsobem vyřešit otázku instrumentace, realizace, ale např. i pořadí jednotlivých částí atd. Podrobně se touto problematikou zabývala řada hudebníků a hudebních teoretiků. Významná byla i práce českého flétnisty Milana Munclingera, který se svým souborem Ars rediviva Hudební obětinu také jako první v Československu a jeden z prvních v Evropě souborně nastudoval a dvakrát nahrál na gramofonové desky. První nahrávka byla uskutečněna pro Supraphon v r.1957 v obsazení: Milan Munclinger – flétna (také instrumentace a realizace), Stanislav Duchoň – oboe da caccia, Karel Bidlo – fagot, Jiří Baxa, Josef Vlach, Václav Snítil – housle, Jaroslav Motlík – viola, František Sláma – violoncello, František Pošta – violone, Viktorie Švihlíková – cembalo. Druhou nahrávku realizovala Ars rediviva v r.1966 (Milan Munclinger – flétna, Stanislav Duchoň – oboe da caccia, Karel Bidlo – fagot, Václav Snítil – housle, Jaroslav Motlík – viola, František Sláma – violoncello, František Pošta – violone, Josef Hála – cembalo).\n\nNahrávky jsou uspořádány chronologicky, u nejstarších jde většinou o CD reedici původního LP. Uvedeno je vždy jméno dirigenta nebo vedoucího nahrávky, v závorce název komorního orchestru nebo obsazení komorního ansámblu, dále jméno nahrávací společnosti a rok.\n\n\n\n\n\n"}
{"id": "242271", "url": "https://cs.wikipedia.org/wiki?curid=242271", "title": "Bohdanecký z Hodkova", "text": "Bohdanecký z Hodkova\n\nBohdanečtí z Hodkova jsou dosud žijící starý zemský šlechtický rod s kořeny ve Francích. Prapředky rodu byla říšská hrabata von Abenberg, fojtové bamberští a markrabata bavorská, jež byla jednou z více mladších linií dynastie Babenberků. \n\nNa území Čech přišli jako první osiřelí sourozenci Sibyla a Berchtold von Abenberg a nejmladší Hildegarda. Berchtold zastával patrně první úřad komtura řádu templářů v Praze, byl rádcem a oblíbencem Václava I. Berchtold byl zavražděn na příkaz Přemysla Otakara II. v Praze na Juditině mostu. Následně rod v Čechách nakupoval statky. Kuneš/Konášek se připomíná na Hodkově v letech 1386-1403. Heřman Otrybec z Hodkova získal kolem roku 1440 Bohdaneč s tvrzí u Ledče nad Sázavou a roku 1454 zemřel, po něm se na Bohdanči připomíná roku 1510 další Heřman, a Kuneš na Suchdole ji roku 1525 prodal a koupil Žleby.. \n\nDále byl rodu již jako rozvětvenému v roce 1542 potvrzen panský stav. Většina příslušníků držela osobní i řádové rytířské tituly a jednotliví členové rodu byli i příslušníky německých rytířů, johanitů a Ochránců Božího hrobu. Několik příslušníků rodu zasvětilo svůj život církvi. Rod býval katolický, umírněný i protestantský. Nejvýznamnější členové rodu byli bratři Heřman Petr seděním na Lanšperku a mladší Heřman Kuneš zvaný Bohatý seděním na Žlebích. Rod přišel ke konci 16. stol. téměř o všechny majetky a někteří příslušníci pro víru opustili zemi. Reexulantem byl až Friedrich III. Bohdanecký z Hodkova, který se do země skrze starou přízeň navrátil v polovině 17. století. Dále se rod dělil a větvil až do dnešních dní.\n\nPrvotně byl rod usazen na královských výsluhách a řádovém území v Posázaví: Pertoltice, Bohdanec a Hodkov, následně expandoval na Kutnohorsko a dále do východních Čech. Spřízněn byl prvotně s významnými zemskými rody, později s valnou částí vyšší zemské šlechty. Potomci rodu dnes žijí v několika liniích staré rodové primogenitury a zastávají běžná občanská povolání.\n\nNa Sokolovsku usedlá větev rýnských hrabat von Hertenberg, svobodní páni Lamingerové von Albenreuth, stará rodová sekundogenitura tzv. Mařanů Bohdaneckých z Hodkova a jejich sekundogenitura Francové z Háje a z Březí, dvě generace levobočků (Bohdanečtí z Polehrad).\n\nDnes žije na území ČR ještě několik dalších rodin s příjmením Bohdanecký, ty jej však odvozují od městečka Lázně Bohdaneč a s rodem z Hodkova nemají nic společného. Rodina Bohdaneckých usedlá původně na Novém Městě nad Metují odvozuje svůj původ od Bohdanče u Zruče nad Sázavou a ještě v první čtvrtině byla rodinou sloužící pánům z Hodkova (Jakub), když pocházela z oné Bohdanče.\n\n\n\n"}
{"id": "242276", "url": "https://cs.wikipedia.org/wiki?curid=242276", "title": "Radeč (Křivoklátská vrchovina)", "text": "Radeč (Křivoklátská vrchovina)\n\nRadeč je název horského hřebene severovýchodně od Rokycan. Použití názvu není jednotné. Jako \"Radeč\" bývá označován nejvyšší bod o výšce 721 metrů, celý 2 km dlouhý úzký hřbet, skalní výchoz a zřícenina hradu Mitrvald (někdy též \"Hrad\") na východním okraji hřbetu ve výšce 680 metrů nebo celé rozsáhlé zalesněné území v okolí hřebene, chráněné jako přírodní park Radeč. Ve starších mapách se můžeme setkat s názvem \"Rač.\" Hlavní část kopce patří do katastrálního území Sklená Huť obce Přívětice.\n\nPodle geomorfologického členění Česka je Radeč nejvyšším vrcholem Křivoklátské vrchoviny. Tvary reliéfu, převážně smrkové lesy, rostlinstvo a živočišstvo však spíše připomíná blízké Brdy. Proto je vrchol a celá okolní oblast často považována za severozápadní výběžek Brd.\n\nÚzký hřbet, tvořený odolnými křemenci, má několik vrcholů. Na západním okraji je bezejmenný vrchol o výšce 711 m, následuje hlavní vrchol \"Radeč\" (721 m) se zbytky dřevěné měřické věže a kóta \"Brno\" (718 m) se zdaleka viditelným, více než 60 m vysokým rozhlasovým vysílačem. Vzhledem k velké výšce je Brno někdy mylně považováno za nejvyšší vrchol celého hřbetu. Název \"Brno\" pochází z období národního obrození, kdy byl vrchol pojmenován na počest moravského hlavního města. Východně od Brna se nachází sedlo ve výšce 650 metrů, kterým prochází červená turistická značka. Za se hřbet dále zužuje a objevují se četné skalní výchozy. K nejvyšším vrcholům ve východní části hřbetu patří \"Hrad\" (680 m) a \"Čihátko\" (654 m). Strmé svahy hřbetu na několika místech pokrývají suťová pole.\n\nVe východní části hřebene vyčnívá nad okolní lesy holý skalní ostroh, označovaný jako Hrad. Ve středověku na něm stával hrad Mitrvald. Kromě valu a příkopu se z něj nedochovaly žádné pozůstatky zástavby. Ze skalnatého vrcholu je daleký rozhled na Křivoklátské lesy, za dobré viditelnosti můžeme spatřit i České středohoří a Krušné hory. Na jihozápadě z radečského hřbetu vybíhá ostroh zvaný Bílá skála s pozůstatky nejspíše pravěkého hradiště.\n\nNa vrchol vedou pěší turistické značené cesty z Těškova, Lhoty pod Radčem, Radnic a Sklené Huti. Cyklisté mohou nahoru vyšlapat po vyznačené cyklotrase.\n\nCesta z Holoubkova na Radeč (tehdy Rač) byla jednou z prvních čtyř tras vyznačených v roce 1889 Klubem českých turistů.\n"}
{"id": "242280", "url": "https://cs.wikipedia.org/wiki?curid=242280", "title": "Kalixt II.", "text": "Kalixt II.\n\nKalixt II., vlastním jménem Guido z Vienne nebo Guido Burgundský ( \"Gui de Bourgogne\" , 1060 – 13. prosince 1124) byl papežem, jeho jméno řeckého původu znamená \"Nejkrásnější\".\n\nDatum narození Guida Burgundského, pozdějšího papeže Kalixta II., není známo. Narodil se jako čtvrtý syn do rodiny burgundského hraběte Viléma I. O jeho mládí se mnoho neví, první zmínka v písemných pramenech dokládá až jeho působení jako arcibiskupa z Vienny od roku 1088. Současně je známo, že před svým zvolením papežem zastával funkci papežského legáta ve Francii za pontifikátu Paschalise II. Po smrti svého předchůdce Gelasia II. byl 2. února 1119 zvolen papežem a o týden později byl korunován ve svém arcibiskupském sídle. \n\nObdobí jeho pontifikátu se vyznačuje ukončením sporu o investituru. To, že nebyl mnichem a měl jasné diplomatické a politické kvality díky svému aristokratickému vychování, živilo naděje na řešení napjaté situace s císařstvím, konkrétně s císařem Jindřichem V. Říšský sněm v Mohuči (svolaný v roce 1119) uznal Kalixta II. za legitimního papeže a odsoudil vzdoropapeže Řehoře VIII., který ovšem v té době stále okupoval římský stolec.\nKalixt po tomto dílčím úspěchu svolal nový koncil do Remeše, jehož se měl zúčastnit i císař Jindřich, ale pro vzájemnou nedůvěru k setkání nedošlo. Koncil jednomyslně schválil kánon, který zakazoval laickou investituru biskupství a papežství. Ze strany Jindřicha V. se ale nedočkal žádného kompromisu a proto jej společně s Řehořem VIII. 30. října 1119 exkomunikoval.\n\nPoté se Kalixt vypravil do Říma, kam triumfálně 3. června 1120 vstoupil a donutil Řehoře i přes podporu jeho římských císařských spojenců uprchnout do Sutri, odkud byl Řehoř po obléhání vydán a vykázán do kláštera, kde poté také v zajetí zemřel.\n\nKalixt se po celou dobu svého pontifikátu snažil všemožně dohodnout s císařem na řešení sporných otázek a roku 1121 intenzivně vyjednával s papežství nakloněnými německými knížaty, až byl vypracován návrh vzájemné dohody, který provázel následná mírová jednání ve Wormsu, kde bylo 23. září 1122 konečně dosaženo smíru, jež byl formulován v tzv. konkordátu wormském (nebo lat. Pactum Calixtinum). V dokumentu bylo stanoveno, že právo jmenování biskupů náleží výhradně papeži, i když schvaloval císaři právo být přítomen při jejich volbě, a císaři byla vyhrazena zase čistě investitura světská. Výsledek vzájemné dohody byl definitivně potvrzen na papežem svolaném devátém ekumenickém koncilu v Lateránu v březnu roku 1123, který také schválil všechny kánony doposud vydané předchozími koncily.\n\nKonkordát i následný koncil tedy slavnostně potvrdily primát římské církve v osobě papeže a zamezily tím jakýmkoliv pokusům o nezávislost ze strany velkých národních církví.\n\n"}
{"id": "242284", "url": "https://cs.wikipedia.org/wiki?curid=242284", "title": "Ranger", "text": "Ranger\n\nSlovo Ranger má několik významů:\n\n\nJako jména lodí:\n\n\n"}
{"id": "242286", "url": "https://cs.wikipedia.org/wiki?curid=242286", "title": "Termobarická zbraň", "text": "Termobarická zbraň\n\nTermobarická zbraň nebo termobarická puma či termobarická munice (v češtině označovaná také přívlastky \"palivo-vzduchová\", \"palivo-vzdušná\", \"objemově detonující\", \"aerosolová\" nebo \"vakuová\"; v angličtině známá jako \"thermobaric weapon\", \"high-impulse thermobaric weapons (HITs),\" \"fuel-air explosives\" (FAE nebo FAX) či \"fuel-air munitions\", \"heat and pressure weapons\" nebo \"vacuum bombs\") je explozivní zbraň pracující na principu výbuchu aerosolového oblaku paliva smíseného se vzduchem a následného vytvoření mohutné tlakové vlny. Přesná terminologie není ustálená, ale odborná literatura obecně rozlišuje FAE (palivo-vzdušné zbraně), u kterých dochází k rozprášení mraku hořlaviny (typicky kapaliny) do vzduchu pomocí menší exploze a následné detonaci druhé nálože, která odpálí mrak hořlaviny. Zbraně termobarické (TBX, EBX) jsou pak zbraně, které při samotné explozi již uvolňují hořící částečky paliva. Exploze TBX je tedy spojitý děj.\n\nTermobarické zbraně byly v průběhu 2. světové války vyvinuty v nacistickém Německu. V jejich vývoji po roce 1945 pokračovala americká i sovětská armáda. Poprvé byly použity americkou armádou v průběhu války ve Vietnamu.\nK objevu vedla důlní neštěstí, způsobená smíšením uhelného prachu a vzduchu v uhelných dolech. Experimentovalo se s plyny jako metan, propan, butan a jejich směsmi. Konečným řešením byla práškovitá směs průmyslové trhaviny typu amonal (NHNO smísená s hliníkovým prachem). Je používáno také tekuté palivo (např. ethylenoxid, propylenoxid).\n\nAčkoliv je princip poměrně jednoduchý, pro vlastní funkčnost bomby je klíčové utvoření homogenního mraku s dostatečnou hustotou náplně bez předčasného zážehu. To také limituje její mohutnost.\n\nMyšlenka těchto zbraní vychází z faktu, že měrná energie (J/kg) běžných výbušnin je řádově menší, než energie uhlovodíkových paliv.\n\nV praxi se využívají dva principy. Palivo-vzdušné zbraně (FAE) používají první nálož v kontejneru s palivem (typicky ethylenoxid, propylenoxid), která rozptýlí palivo do okolního vzduchu. Vzniklý mrak par paliva, kapiček paliva a vzduchu je pak odpálen druhou náloží. Mrak není pouze zapálen, jak se často mylně uvádí, protože čekání na samotný přechod deflagrace mraku paliva v detonaci by významně snížilo účinek zbraně.\n\nTermobarické zbraně (TBX, EBX) jsou výbušniny/nálože využívající exploze k vymrštění hořících pevných částeček do okolí explozi. V praxi je toto realizováno smícháním samotných palivových částeček s klasickou výbušninou, popř. kontejner s prachovými částečkami obklopuje klasickou nálož. Je možná i varianta, kdy jádro tvoří klasická výbušnina s menším množstvím hořlavého prachu a venkovní nálož obsahuje větší množství hořlavého prachu. Jako klasická výbušnina se ponejvíce uplatňuje RDX a HMX, popř. se v běžně používaných směsích vyskytuje DNAN (dinitroanisol) a TNT. Jako energetické částečky se používá typicky hliníkového prachu, méně často hořčíkového prachu a výjimečně i prachu borového, zirkonového, titanového, křemíkového a uhlíkového. Možné jsou kompozity a povrchově upravené částečky. Některé směsi obsahují i příměs okysličovadla (typicky chloristanu amonného, AFX-757, PAX-28) a inertního pojiva (HTPB, vosk). Tyto energetické částečky reagují s produkty exploze a okolním vzduchem (typicky kyslíkem, v menšině případů dusíkem) a zvyšují celkovou energii výbuchu. Toto hoření je oproti explozi palivo-vzdušných zbraní (FAE) i klasických výbušnin významně zpomalené. Typický výbuchový děj u klasické výbušniny trvá mikrosekundy, u 10 m širokého mraku FAE v nízkých jednotkách milisekund. U termobarické zbraně dochází typicky k vyhoření palivových částeček v řádu desítek milisekund. Typické termobarické výbušniny/nálože obsahují 20-40 hmotnostních procent hořlavých částeček (u PAX-28 se jedná o 20 % hm. práškového hliníku, u PBXIH-135 35 % práškového hliníku a ruské směsi v RPO-A se jedná o 40 % práškového hořčíku). Běžne používaná výbušnina Tritonal (80 % hm. TNT, 20 % práškový hliník) typicky nevykazuje silný termobarický efekt kvůli nízké výbuchové teplotě TNT a uhašení termobarické reakce silným pláštěm typických leteckých bomb. Toto nemusí platit v případě bomb s lehkými obaly a bomb s velmi velkým množstvím Tritonalu. Taktéž výbušnina H-6 je schopna vykazovat termobarický efekt ve velkém množství, zvláště v kombinaci s tenkým pláštěm bomby (MOAB).\n\nJde o zbraň zneškodňující a zraňující v místě exploze vše živé, navíc s velkým destruktivním účinkem zejména na nezpevněné stavby a techniku. Je ideální i pro útoky na bunkry a podzemní kryty. Účinek se umocňuje v uzavřených prostorech. Důvodem tohoto umocnění je lepší vyhoření pevného paliva (typicky hliník, hořčík, bor a jejich slitiny/kompozity). Ve venkovním prostředí dochází k rychlému ochladnutí mraku hořících částic a tím pádem k nedokonalému hoření. Ničivý účinek tlakové vlny a za ní následujícího podtlaku převyšuje účinnost běžných konvenčních výbušnin. Moderní termobarické výbušniny jsou schopny dosáhnout asi dvojnásobného účinku oproti TNT ve smyslu celkového impulzu tlakové vlny (např. PAX-28, PBXIH-18, DPX-5, PBXIH-135EB). Tohoto účinku se ale dosahuje často pouze v uzavřených prostorech a v závislosti na typu výbušniny. V otevřeném prostoru je o něco menší. 2 kg TNT by na vzdálenost 2 m měly způsobit lehce nad 50 % úmrtnost stojícího člověka bez ohledu na jeho orientaci. 2 kg termobarické výbušniny dosáhnou stejného účinku na vzdálenost lehce pod 3 m. Exploze takovéhoto charakteru mají následně strmý vzestup úmrtnosti, takže 2 kg TNT (2 kg TBX) by měly s téměř 100% pravděpodobností zabít stojícího člověka na cca 1,3 m (2 m). Naopak u obou explozí už nejde očekávat úmrtí v důsledku tlakové vlny nad vzdálenost 5 m. 3 až 4 kg termobarické výbušniny jsou v případě exploze uvnitř místnosti dostačující pro kompletní zničení menšího rodinného domku.\n\nAgenti některých tajných služeb byli po druhé světové válce cvičeni v použití improvizované termobarické zbraně uvnitř budov. V podstatě šlo o rozprášení a následné zapálení hořlavých sypkých materiálů, jakými jsou např. uhelný prach, mouka nebo hliníkový prášek. Problémem takové aplikace je zajištění správné koncentrace paliva ve vzduchu a iniciace. K detonaci mraku paliva obecně dojde až po zlomení fronty plamene na ostré hraně, popř. v členitém prostředí (dveře, mříže). Většina paliva kolem místa iniciace pak prostě jenom pomalu shoří. Proto jsou často pokusy o sebevraždu pomocí exploze zemního plynu nebo propan-butanu neúspěšné a končí jen popálením dané osoby (viz známý případ exploze panelového domu ve Frenštátě pod Radhoštěm). Běžně dostupné alkany (methan v zemním plynu, propan, butan) navíc oproti etherům neochotně přecházejí v detonaci. Alkeny a alkiny potom v detonační schopnosti spadají mezi tyto dva extrémy.\n\n\n"}
{"id": "242290", "url": "https://cs.wikipedia.org/wiki?curid=242290", "title": "Vladimír Dvořák", "text": "Vladimír Dvořák\n\nVladimír Dvořák (14. května 1925 Písek – 28. prosince 1999 Praha) byl herec, textař, konferenciér, moderátor a scenárista.\n\n\n\n\n\nke kterým napsal text:\n\n\n(t: /) – doposud nezjištěný autor textu\n\n\n\n\n"}
{"id": "242294", "url": "https://cs.wikipedia.org/wiki?curid=242294", "title": "Souprava metra Slavutyč", "text": "Souprava metra Slavutyč\n\nSouprava metra Slavutyč (číselné označení 81-553.1/81-554.1/81-555.1 – hlavní/motorový/vložený) slouží v kyjevském metru. Vznikla modernizací souprav 81-71 podnikem ZAO Vagonmaš a Škoda Transportation.\n\nPrototypová pětivozová souprava byla zmodernizována v roce 2001; plzeňská Škodovka dodala nejen nejvýznamnější prvek u obou řídících vozů – nová čela (odvozená ze souprav 81-71M – ale i elektropneumatickou výzbroj, a to druhé firmě, podílející se na rekonstrukčních pracích, Vagonmaši v Petrohradu. Změn dostál také interiér – místo dlouhých lavic se objevily sedačky ve směru proti a po jízdě, dveřní mechanismus byl nový a tyče pro držení cestujících byly umístěné také jinde. 29. března 2002 proběhla oficiální prezentace vlaku.\n\nOd této doby se nekonaly již další modernizace kyjevských souprav typu 81-71. Obnova vozového parku je zajišťována koupí zcela nových vlaků domácí produkce.\n"}
{"id": "242296", "url": "https://cs.wikipedia.org/wiki?curid=242296", "title": "Sviťaz", "text": "Sviťaz\n\nSviťaz ( ) je jezero na Ukrajině. Je největší ze skupiny Šackých jezer a nachází se v Polesí ve Volyňské oblasti. Je součástí Šackého národního přírodního parku. Rozloha se pohybuje mezi 26 až 27,5 km². Dosahuje maximální hloubky 58,4 m a průměrné hloubky 6,3 m. Objem vody činí 0,18 km³\n\nPrůzračnost vody je až 8 m.\n\nPřítok vody zajišťují převážně podzemní prameny. Povodí jezera má rozlohu 112 km².\n"}
{"id": "242298", "url": "https://cs.wikipedia.org/wiki?curid=242298", "title": "Tom Tancredo", "text": "Tom Tancredo\n\nThomas Gerard Tancredo (* 20. prosince 1945) je americký politik, člen Republikánské strany a od roku 1999 do roku 2009 člen Sněmovny reprezentantů za stát Colorado. Je znám svým odporem k ilegální i legální imigraci, v zahraniční politice je zastáncem intervencionismu.\n\nV roce 2007 byl jedním z kandidátů na republikánskou nominaci pro prezidentské volby v roce 2008, 20. prosince 2007 však ohlásil, že svou kandidaturu stahuje a doporučil svým sympatizantům podpořit Mitta Romneyho.\n\nV roce 2010 kandidoval na guvernéra Colorada za Konstituční stranu. Kandidaturu přijal v reakci na vystupování kandidátů v republikánských primárkách, kterých se sám neúčastnil.\n\n"}
{"id": "242301", "url": "https://cs.wikipedia.org/wiki?curid=242301", "title": "Steven Wilson", "text": "Steven Wilson\n\nSteven John Wilson (* 3. listopadu 1967 Londýn) je britský zpěvák a kytarista. Zakladatel rockové skupiny Porcupine Tree (od roku 1987), spolu s izraelským hudebníkem Avivem Geffenem působí v projektu Blackfield (od roku 2001). Také členem hudebních skupin No-Man (od roku 1987), Bass Communion (od roku 1994), Incredible Expanding Mindfuck (1996−2001), Storm Corrosion (od roku 2010). Rovněž remixoval alba skupin Jethro Tull a King Crimson.\n\n"}
{"id": "242303", "url": "https://cs.wikipedia.org/wiki?curid=242303", "title": "Kostel Nanebevzetí Panny Marie (Strážnice)", "text": "Kostel Nanebevzetí Panny Marie (Strážnice)\n\nKostel Nanebevzetí Panny Marie je římskokatolický chrám ve Strážnici v okrese Hodonín. Je chráněn jako kulturní památka České republiky. \n\nKostel byl postaven na místě dřívější bratrské školy a sboru v roce 1747. Čeští bratři byli ze Strážnice vyhnáni a hrabě František Magnis (pocházel ze švédského šlechtického rodu) místo nich povolal v roce 1633 italské piaristy. Ti postavili kostel a roku 1765 kolej se školou a gymnáziem. Na gymnáziu vyučoval i J. E. Purkyně (1805-06) a studoval zde T. G. Masaryk (1865). Dnes je v budově bývalé koleje domov pro seniory\n\nKostel je postaven ve slohu italského baroka. Hlavní oltář byl postaven na náklady hraběte Fr. Magnise, který je pod ním pohřben. Nad oltářem je milostný obraz P. Marie Strážnické, vzácné dílo neznámého milánského umělce z roku 1630, který daroval piaristům také František Magnis. Nad presbytářem je nedávno odkrytá freska z 18. století (Nanebevzetí P. Marie). Nejstarší dílo v kostele je dřevěná gotická socha P. Marie, neznámého původu.\n"}
{"id": "242304", "url": "https://cs.wikipedia.org/wiki?curid=242304", "title": "Siněvir", "text": "Siněvir\n\nSiněvir či Sinovír (, ) je jezero na Ukrajině. Je největší v Ukrajinských Karpatech a zároveň největší a nejvýše položené horské jezero na Ukrajině. Nachází se v okresu Mižhirja Zakarpatské oblasti. Je součástí národního přírodního parku Siněvir. Má rozlohu 4,2 ha a leží v nadmořské výšce 989 m nedaleko obce Siněvirská Poljana. Průměrná hloubka je 8 až 10 m a maximální až 22 m. Jezero vzniklo sesuvem. Uprostřed jezera leží také malý ostrov.\n\nVodu do jezera přivádějí tři potoky. Odtéká z něj potok, který ústí do řeky Terebly (přítok Tisy).\n\nDíky dobrému dopravnímu spojení je jezero Siněvir jednou z nejnavštěvovanějších turistických lokalit na Zakarpatské Ukrajině. K místním turistickým atrakcím patří např. jízda na tradičních vorech po jezeře. Jezero má turistickou známku č. 8.\n\nPodle pověsti měl být Vir mladý a chudý horal, který se zamiloval do krásné dívky jménem Siň. Její rodiče však lásce nepřáli a nechali mladého horala zabít. Siň potom na jeho hrobě tak dlouho plakala, až naplakala celé jezero vody. Ostrov, který je uprostřed jezera, má být zbytkem mohyly Virova hrobu. V současnosti stojí u jezera dřevěná plastika od I. V. Brovdiho a M. M. Sanina, zobrazující Siň a Vira jako horalku a pastevce.\n\n"}
{"id": "242308", "url": "https://cs.wikipedia.org/wiki?curid=242308", "title": "Le Mans", "text": "Le Mans\n\nLe Mans je historické město ve Francii, sídlo správy departementu Sarthe v regionu Pays de la Loire. Má asi 145 tisíc obyvatel, leží na řece Sarthe. Je známé mj. jako dějiště automobilových závodů 24 hodin Le Mans.\n\nNa místě Le Mans stávalo římské město \"Vindinium\", které zmiňuje mimo jiné Klaudios Ptolemaios. Ve 3. století př. n. l. bylo opevněno hradbou, která se zčásti zachovala. V téže době vznikl amfiteátr a lázně, jejichž zbytky jsou v podzemí současných budov.\n\nV 11. století bylo město důležitým strategickým bodem v bojích knížat z Anjou a knížat z Normandie. Poté co Normané získali vládu nad oblastí Maine včetně Le Mans, mohl Vilém I. Dobyvatel úspěšně podniknout invazi do Anglie; roku 1069 se však obyvatelé města proti němu vzbouřili a Normany vyhnali. Geoffroy V. z Anjou zde založil dynastii Plantagenetů, sňatkem s Matyldou Anglickou, dcerou Jindřicha I. (1128), získal Normandii i nárok na anglický trůn. Roku 1130 se jim v Le Mans narodil budoucí anglický král Jindřich II.\n\nRoku 1356 se město ubránilo vévodovi z Lancasteru, ale v letech 1420-1447 patřilo Angličanům. Od roku 1481 připadlo odúmrtí králi a po roce 1560 utrpělo občanskou válkou. V 17. a 18. století se rozšířilo za hradby a bohatlo výrobou textilu a voskařstvím. Roku 1793 byla v bitvě u Le Mans krvavě poražena armáda z Vendée, která se postavila proti revoluci.\n\nRoku 1852 bylo město připojeno na železnici a nastal velký rozvoj průmyslu, hlavně strojírenského a textilního. Koncem 2. světové války město osvobodila armáda USA, a to dne 8. srpna 1944 tedy dva měsíce po vylodění v Normandii.\n\nLe Mans je významný železniční uzel a má přímé spojení TGV s Paříží (54 minut jízdy), Rennes a Nantes. Leží na dálnicích A 11 (Paříž - Nantes), A 81 (Le Mans - Rennes) a A 28 (Rouen - Tours). Městskou dopravu obstarávají autobusy a od roku 2007 také tramvaj.\n\n\n\n\n"}
{"id": "242309", "url": "https://cs.wikipedia.org/wiki?curid=242309", "title": "Very Large Telescope", "text": "Very Large Telescope\n\nVery Large Telescope (zkráceně VLT, česky: \"Velmi velký dalekohled\") je soustava čtyř dalekohledů o průměru 8,2 m v severním Chile na hoře Cerro Paranal. Je provozována a financována Evropskou jižní observatoří jako součást astronomické observatoře Paranal. V provozu je od roku 2005.\n\nSoustava dalekohledů je umístěna na vrcholu hory Cerro Paranal v chilské poušti Atacama v nadmořské výšce 2635 m n. m. Leží 120 km jižně od města Antofagasta a 12 km východně od pobřeží Tichého oceánu. Místo patří k nejsušším oblastem na světě, což tvoří ideální podmínky pro pozorování oblohy v infračerveném oboru spektra. V průběhu roku zde bývá až 350 jasných nocí s klidnou atmosférou vhodných pro pozorování nejvzdálenějších objektů ve vesmíru.\n\nČtyři dalekohledy o průměru primárních zrcadel 8,2 m jsou doplněny dalšími čtyřmi pomocnými teleskopy s průměrem zrcadel 1,8 m, které lze přesunovat po kolejnicích. Světlo z dalekohledů je vedeno do jednotlivých přístrojů, kde se zobrazuje nebo analyzuje. Jedná se o širokoúhlé zobrazovače, kamery a spektrografy s adaptivní optikou, spektrografy pro více objektů a spektrometry s vysokým rozlišením. Tyto přístroje pokrývají širokou oblast spektra od dalekého ultrafialového oboru (300  nm) po střední infračervené vlnové délky (24 μm).\n\nPro korekci obrazu (deformovaného atmosférickou turbulencí) je využíván systém adaptivní optiky.\n\nČtyři hlavní dalekohledy jsou umístěny v samostatných 25 m vysokých budovách válcovitého tvaru s dvěma rovnými, z boku i nahoře otevíranými dveřmi. \nUvnitř budov je udržována stabilní teplota a jsou konstruovány tak, aby se omezily turbulence vzduchu především uvnitř tubusu dalekohledu, k nimž by mohlo v důsledku změn teploty a proudění vzduchu dojít. Při konstrukci budov byly využity zkušenosti s budovou postavenou pro New Technology Telescope, dalekohled o průměru 3,5 m umístěný na jiné observatoři ESO – La Silla.\n\nJako první byl postaven dalekohled UT1 - Antu. První světlo jím prošlo v roce 1998 a pravidelná vědecká pozorování zahájil 1. dubna 1999. Všechny dalekohledy pak byly zprovozněny v roce 2005.\n\nDalekohledy jsou vybaveny zrcadly o průměru 8,2 m, která jsou monolitická s tloušťkou 17,5 cm. Každé váží 23 tun. Jsou vyrobena ze Zeroduru – sklokeramického materiálu s minimální tepelnou roztažností – a jsou pokovena 80 nm tlustou vrstvou hliníku. Tato vrstva se obnovuje každých 18 měsíců.\n\nDalekohledy se obecně označují jako UT (Unit Telescope), konkrétně pak UT1 až UT4. Před uvedením do provozu však dostaly jména pocházející z jazyka místních domorodců – Mapučů:\n\nVětšinu pozorovací doby pracuje každý z velkých dalekohledů samostatně. Mohou však pracovat společně při tzv. interferometrii, kdy se světelné paprsky získané z jednotlivých dalekohledů vedou pomocí systému zrcadel podzemními tunely tak, aby délka dráhy světla od každého teleskopu do interferometru byla stejně dlouhá s přesností lepší než 1 μm na sto metrů. Celý systém se pak označuje jako VLTI (Very Large Telescope Interferometry) a má pak zobrazovací schopnost ekvivalentní dalekohledu o průměru 16 m. Umožňuje pozorovat až 25krát jemnější podrobnosti, než dokáže každý z teleskopů samostatně.\n\n"}
{"id": "242310", "url": "https://cs.wikipedia.org/wiki?curid=242310", "title": "Electric Light Orchestra", "text": "Electric Light Orchestra\n\nElectric Light Orchestra (ELO) je britská rocková hudební skupina z Birminghamu. Působila zejména mezi lety 1971 a 1986, kdy vydala 11 řadových alb. Předákem kapely je Jeff Lynne, který skupinu znovuobnovil v roce 2012. Poslední třinácté album Alone In the Universe skupina vydala v roce 2015. Její hudební styl bývá označován jako symfonický rock.\n\nSkupina vznikla v říjnu 1970 ve složení Roy Wood, Jeff Lynne a Bev Bevan (zbylí členové skupiny The Move). Po, ne zcela úspěšném, prvním albu se Roy Wood rozhodl v průběhu nahrávání druhého alba skupinu opustit a založil skupinu The Wizzard. Vedení Elo se ujal Jeff Lynne a skupina vydala v průběhu 70. let několik komerčně velmi úspěšných alb. Po vydání alba Secret Messages v roce 1983 od skupiny odešel baskytarista Kelly Groucutt. Skupina pak na krátkou dobu přerušila svoji činnost. Jeff Lynne a Richard Tandy se podíleli na soundtracku k filmu ELectric Dreams a Bev Bevan koncertoval s Black Sabbath. V roce 1986 skupina, již jako trio (Jeff Lynne, Bev Bevan a Richard Tandy), vydala album Balance of Power a její členové odehráli několik, převážně charitativních, koncertů. V roce 1989 Bev Bevan založil novou kapelu s jinými muzikanty a bez Jeffa Lynna. V nové sestavě, pod názvem \"ELO Part II\", skupina existovala až do roku 2000. Poté Bev Bevan z ELO Part II odešel a Jeff Lynne odkoupil jeho podíl autorských práv na obchodní značce ELO. Skupina ELO Part II se tak musela přejmenovat na \"The Orchestra\". V roce 2001 skupina Elo vydala album \"Zoom\" (za spolupráce George Harrisona a Ringo Starra). Plánované koncertní turné však bylo bohužel z důvodu nezájmu zrušeno. V roce 2012 vyšlo kompilační album \"Mr. Blue Sky: The Very Best of Electric Light Orchestra\", které obsahuje nově nahrané největší hity skupiny za přispění Jeffa Lynna a Richarda Tandyho. Pod názvem Jeff Lynne's ELO byla opětovně obnovena koncertní činnost skupiny. V roce 2014 Jeff Lynne's ELO vydal koncertní DVD \"Live at Hyde Park\" a o rok později pak řadové (třinácté) album \"Alone In the Universe\". V roce 2017 vyšlo koncertní DVD a 2CD \"Wembley or Bust\".\n\nV září 2019 se na internetu objevily informace o nově připravové řadové \"desce\" s pracovním názvem \"Old is new\".\n\n\n\n"}
{"id": "242311", "url": "https://cs.wikipedia.org/wiki?curid=242311", "title": "VLT", "text": "VLT\n\nIniciálová zkratka VLT má několik významů:\n"}
{"id": "242317", "url": "https://cs.wikipedia.org/wiki?curid=242317", "title": "Těrlicko", "text": "Těrlicko\n\nTěrlicko (polsky \"Cierlicko\", německy \"Tierlitzko\") je jednou z nejstarších doložených obcí v Těšínském Slezsku. Rozkládá se na svazích Těšínské pahorkatiny na řece Stonávce mezi městy Havířov (do jehož správního obvodu Těrlicko spadá) a Český Těšín v Moravskoslezském kraji. Těrlicko je známé především díky stejnojmenné údolní nádrži. Žije zde obyvatel.\n\n\nPodle archeologických výzkumů se předpokládá, že obec Těrlicko je stará okolo jednoho tisíce let. První doložená písemná zmínka však pochází z roku 1229, což obec řadí k nejstarším na Těšínsku. Těrlicko je tehdy zmiňováno se statky orlovského benediktínského kláštera (založeném v roce 1227) spolu s obcemi Doubrava, Chotěbuz, Vrbice, Záblatí a Žukov. Mniši tohoto kláštera tehdy přiváděli na území obce zemědělské osadníky, kteří se zabývali zejména pěstování lnu a chovu ovcí. V roce 1268 je poprvé zmiňována Jaškovská krčma, která se tak řadí k nejstarším pohostinstvím ve Slezsku. Roku 1305 je se objevuje v souvislosti s biskupskými statky první zmínka o vsi Hradiště. V roce 1429 jsou zmínky o pobytu husitských vojsk v Těrlicku, husitství zde však kořeny nezapustilo.\n\nTěrlicko, podobně jako většina okolních obcí, často měnilo své majitele. V roce 1440 se obec stala součástí skočovského panství, jehož držitelem byla kněžna Eufemie a následně její syn Přemysl II. Těšínský z rodu Piastovců. Dalšími majiteli byli Machník Kornic z Těrlicka (od 1454), Mikuláš House z Těrlicka (od 1466) či Kryštof z Pruchné (od 1470). Na konci 16. století byla obec rozdělena na Dolní a Horní Těrlicko, které pak měly různé majitele.\nV letech 1626 až 1627 vpadla do Slezska dánská vojska, a Těrlicko nezůstalo výjimkou, Dánové zde přezimovali a také do obce přitáhli mor, kterému podlehly desítky místních obyvatel. V letech 1647 až 1648 Těrlicko pro změnu čelilo nájezdům a drancování švédských vojsk - mnoho obyvatel Těrlicka tehdy uprchlo do hor. V roce 1705 byla postavena nová dřevěná školní budova v údolí Stonávky a v roce 1720 první obytná zděná budova z pálené cihly. V roce 1731 přešlo (Dolní i Horní) Těrlicko do majetku rodu Larischů, kteří jej drželi až do roku 1926 – stali se tak posledními šlechtickými majiteli obce.\n\nRoku 1850 se datuje vznik první evangelické školy v Horním Těrlicku, v roce 1863 byla obec opět rozdělena na Horní (Ober Tierlitzko) a Dolní (Nieder Tierlitzko) Těrlicko, 1907 byl založen Dělnický dům, o rok později ochotnická požární jednotka a v roce 1920 česká škola. Po první světové válce a rozpadu Rakouska-Uherska se Těrlicko stalo součástí sporného území Těšínska, o které usilovalo nově vzniklé Československo a Polsko. Na velvyslanecké konferenci ve Spa 28. července 1920 bylo Těšínsko rozděleno mezi obě země a Těrlicko připadlo do jeho československé části. V předvečer druhé světové války byla v říjnu 1938 československá část Těšínska opět anektována polským vojskem, které však po roce vystřídalo vojsko německé – tehdy už byla druhá světová válka v plném proudu. Těrlicko bylo v letech 1939 až 1945 přičleněno přímo k Německu, jako součást kraje Oberschlesien. Obec byla osvobozena Rudou armádou 3. května 1945.\n\nVývoj Těrlicka po druhé světové válce, už opět jako součásti Československa, znamenal nejprve poválečnou obnovu včetně elektrifikace obce v roce 1949, aby nedlouho poté musela velká část Těrlicka ustoupit nově plánované přehradní nádrži Těrlicko, budované v letech 1955 až 1962. Zatopeno bylo 141 objektů, včetně veřejných budov a kostela. Současně bylo vybudováno Těrlicko nové. V roce 1953 bylo zřízeno místní zdravotní středisko, v roce 1966 byla otevřena požární zbrojnice v Hradišti, v roce 1971 kulturní dům tamtéž a v první polovině 90. let 20. století proběhla v Těrlicku rozsáhlá plynofikace.\n\nCelé území dnešního Těrlicka spadalo v letech 1848 až 1960 pod politický okres Těšín (od r. 1927 Český Těšín), ve všech jeho postupných podobách, a od roku 1960 je součástí okresu Karviná. Od roku 2003 je obec taktéž ve správním obvodu obce s rozšířenou působností Havířova. Dosud samostatné obce Horní a Dolní Těrlicko byly spojeny v jeden celek 1. 2. 1964 a od 1. 1. 1975 byla k Těrlicku připojena také obec Hradiště. V roce 2014 byly v obci oficiálně zavedeny názvy ulic.\n\nPůvod názvu obce Těrlicko je pravděpodobně odvozen od slova „\"cierlice\"“, což bylo nářadí, které se používalo k česání lnu. Podle jiného výkladu je obec pojmenována podle řeky Stonávky, na které obec leží - řeka byla v 15. století údajně nazývána Cierla, Cierlava. Jisté však je, název obce procházel v průběhu století značnými změnami. V zápisech se vyskytuje Cierlitzko (1229), Czerliczcho (1250), Sierliczko (1268), Tczirla (1430), Czirlaw (1440), Czerlitzko (1447), Čerličko (1473), Tierlitzko (1523), Czerlisko (1652), Czerlitzko (1679), Tierliczko (1736) či Trlíčko (1921).\n\n\nNa přelomu 18. a 19. století sídlil v Hradišti Georg Friedrich Erdmann Klette von Klettenhof.\n\n\n\n\nObec Těrlicko se nachází na území geomorfologického celku Podbeskydská pahorkatina, která je součástí subprovincie Vnější Západní Karpaty. Ráz krajiny je v obci udáván kopci Těšínské pahorkatiny, konkrétně geomorfologickými okrsky Hornotěrlické pahorkatiny na západě a Hornožukovské pahorkatiny na východě, mezi kterými protéká řeka Stonávka. Nejvyšším bodem obce, dobře patrným ze širokého okolí, je Babí hora (423,2 m n. m.), nacházející se ve východní části obce, v místní části Hradiště. Tento bod je druhým nejvyšším, jak v Těšínské pahorkatině, tak v okrese Karviná.\n\nCelé území patří do úmoří Baltského moře a povodí řeky Odry, kam je veškerá voda z Těrlicka odváděna řekou Stonávkou a přidruženými potůčky, potažmo řekou Olší, do které se v Karviné Stonávka vlévá. Pouze nejvýchodnější okraj obce, při hranici se Stanislavicemi, patří do povodí řeky Chotěbuzky, která se do Stonávky vlévá až na území Albrechtic. Průměrný průtok řeky Stonávky se pohybuje okolo 1 m.s, nejvyšší byl zaznamenán v době katastrofálních povodní na Moravě a ve Slezsku, konkrétně dne 9. 7. 1997, kdy řekou protékalo 101,0 m.s.\n\nÚzemí Těrlicka patří do mírně teplé oblasti MT10, průměrná roční teplota se pohybuje okolo 8 °C a průměrné roční srážky okolo 800 mm.\n\nTěrlicko má dobré silniční napojení. Obcí prochází mezinárodní silnice I/11 a krajská silnice II/474, které zde asi v délce jednoho kilometru tvoří společnou peáž. Obě tyto silnice tvoří v centru obce frekventovanou křižovatku. Výhledově se počítá s výstavbou silničního obchvatu Havířova (kapacitní přeložka silnice I/11), který severo-jižním směrem protne katastr Těrlicka, součástí bude tunel pod zastavěnou částí Horního Těrlicka. Železničním spojením Těrlicko nedisponuje (nejbližší železniční stanicí je 4,5 km severně vzdušnou čarou vzdálená Horní Suchá).\n\nVeřejná autobusová doprava byla v obci zavedena v roce 1949, kdy Těrlicko získalo spojení s okolím (zejména s Českým Těšínem, Karvinou a Ostravou). Dosud byli obyvatelé nuceni chodit pěšky na 8 km vzdálenou železniční stanici v Šumbarku. Současně s výstavbou nedalekého Havířova od poloviny 50. let 20. století nabíralo na intenzitě spojení také s tímto městem. Páteřní linkou se stala linka (Jablunkov -) Třinec - Český Těšín - Havířov (- Ostrava), která Těrlickem projížděla v poměrně častém intervalu. Zastávka Těrlicko, střed se stala přestupním uzlem mezi spoji této linky a dalšími linkami provozovanými tehdejším národním podnikem ČSAD Ostrava.\n\nOd roku 1993 začala do obce Těrlicko zajíždět MHD Havířov, konkrétně linky 417 (zajišťuje přímé spojení Horního Těrlicka s Havířovem včetně centra a Šumbarku, tři páry spojů v pracovní dny zajiždí až do těrlické místní části Hradiště) a 420 (zajišťuje spojení lokality Zelené Město, Horního Těrlicka a Dolního Těrlicka s Havířovem).\n\nPočet trvalých obyvatel roste, zejména díky přílivu obyvatel z okolních měst: počátkem roku 2016 jich zde žilo 4 372, zatímco v roce 2010 jich bylo 4 201. Při sčítání lidu v roce 2011 se 59,9 % obyvatel obce hlásilo k české, 9,7 % k polské, 3,3 % k moravské, 1,8 % k slezské, 1,6 % ke slovenské a 0,1 % k jiné národnosti, 20,5 % obyvatel svou národnost neuvedlo.\n\nTabulka vývoje počtu obyvatel v obci a jejich částech (\"Zdroj: Český statistický úřad\"):\n\n Chybie (Chyby)\n\n"}
{"id": "242318", "url": "https://cs.wikipedia.org/wiki?curid=242318", "title": "Dulcian", "text": "Dulcian\n\nDulcian je renesanční dechový nástroj s dvojitým plátkem (strojkem) a dvojitým kónickým vývrtem. Je považován za přímého předchůdce fagotu. V jiných jazycích ho nacházíme pod názvy „curtal“ (anglicky), „dulzian“ (německy), „doulçaine“ (francouzsky), „bajón“ (španělsky) a „fagotto“ (italsky).\nTento nástroj prožil období největšího rozkvětu mezi léty 1550 a 1700, poté byl postupně nahrazen barokním fagotem. Pouze ve Španělsku přežil v omezené míře až do 20. století.\n\nV první polovině 16. století, kdy se dulcian objevil, měly všechny nástroje s dvojitým plátkem strojek uzavřený buď ve vzdušnici (rauschpfeife, krumhorn, kornamusa, dudy), nebo byl strojek částečně ukryt v piruetě. Ta sloužila jako opora rtů při hře a vzdušnici pak tvořily tváře hráče (šalmaj).\n\nU dulcianu hráč drží strojek přímo mezi rty, může tedy plně ovlivnit zvuk a intonaci nástroje. Podle historických záznamů i množství dochovaných nástrojů lze usoudit, že dulcian byl v době svého největšího rozkvětu hojně využíván jak v chrámové, tak i světské hudbě.\nDulcian je obvykle vyroben z javoru. Do bloku dřeva se nejprve vyvrtají pomocí vrtáků se stupňovanými průměry dva souběžné vývrty, dokončení do požadovaného tvaru se provede kónickými výstružníky. Vnější tvar nástroje se upraví hoblíkem. V dolní části nástroje se oba vývrty spojí kanálkem, celková délka zvukové trubice odpovídá tedy přibližně dvojnásobku vnější délky nástroje. Následuje vrtání hmatových otvorů. Strojek je nasazen na mosazném esu, hlavice nástroje může být otevřená nebo uzavřená. Zvuk z uzavřené hlavice je tlumenější. Některé nástroje byly potaženy kůží podobně jako cink.\n\nDulcian se vyráběl v různých velikostech, rozsah pokrýval obvykle 2 a půl oktávy. Nejčastějším typem byl basový in F s rozsahem C-f1, vyšší tenorový in C, dále pak altový in F nebo G a sopránový in C. Dochoval se i kvartbasový model in C.\nDulcian má všestranné použití. Jeho zvuk je dostatečně silný, takže se dobře uplatní v plenéru spolu se šalmaji, pozouny a dalšími nástroji. Dovede hrát i velice tiše, může tedy doprovázet subtilnější nástroje – cinky, zobcové flétny. Zároveň je dostatečně expresivní k tomu, aby byl využit se sborem jako nástroj colla parte.\n\nDulcian použilo ve vícesborových dílech mnoho autorů - Heinrich Schütz, Giovanni Gabrieli, virtuózní party ve svých kanzonách či sonátách připravili pro tento nástroj např. Dario Castello, Giovanni Batista Fontana, Bartolomeo De Selma E Salaverde a Philip Friedrich Böddecker.\n"}
{"id": "242320", "url": "https://cs.wikipedia.org/wiki?curid=242320", "title": "Bošovice", "text": "Bošovice\n\nObec Bošovice se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1141, kdy je vesnice zmiňována v listině biskupa Jindřicha Zdíka. Do poloviny 14. století byly Bošovice v držení místních vladyků. Poté následovaly časté změny majitele. Údajně od roku 1530 jsou zmiňovány jako městečko, znak je doložen k roku 1614. V roce 1627 došlo k odkoupení Bošovic rodem Lichtenštejnů, kteří je připojili ke svému ždánickému panství. Jeho součástí zůstaly až do zrušení patrimoniální správy roku 1848. Pošta v obci byla založena 16. dubna 1897.\n\nV obci k počátku roku 2016 žilo celkem 1216 obyvatel. Z nich bylo 612 mužů a 604 žen. Průměrný věk obyvatel města dosahoval 39,9 let. Dle Sčítání lidu, domů a bytů provedeném v roce 2011, kdy v obci žilo 1161 lidí. Nejvíce z nich bylo (17,4 %) obyvatel ve věku od 30 do 39  let. Děti do 14 let věku tvořily 15,8 % obyvatel a senioři nad 70 let úhrnem 7,1 %. Z celkem 977 občanů města starších 15 let mělo vzdělání 43,2 % střední vč. vyučení (bez maturity). Počet vysokoškoláků dosahoval 7,7 % a bez vzdělání bylo naopak 0,1 % obyvatel. Z cenzu dále vyplývá, že ve městě žilo 614 ekonomicky aktivních občanů. Celkem 95 % z nich se řadilo mezi zaměstnané, z nichž 74,8 % patřilo mezi zaměstnance, 2,4 % k zaměstnavatelům a zbytek pracoval na vlastní účet. Oproti tomu celých 44,6 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 449 obyvatel obce (což je 38,7 %), se hlásilo k české národnosti. Dále 380 obyvatel bylo Moravanů a 5 Slováků. Celých 288 obyvatel obce však svou národnost neuvedlo.\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Bošovice. Ta je součástí děkanátu Slavkov - Brněnské dicéze v Moravské provincii.\nFarním kostelem je kostel svatého Stanislava. Místním knězem je administrátor excurrendo, (Otnice) Pavel Buchta, farář.\nPři censu prováděném v roce 2011 se 334 obyvatel obce (29 %) označilo za věřící.\nZ tohoto počtu se 247 hlásilo k církvi či náboženské obci, a sice 209 obyvatel k římskokatolické církvi (18 % ze všech obyvatel obce),\ndále 9 k českobratrským evangelíkům.\nÚhrnem 283 obyvatel se označilo bez náboženské víry a 544 lidí odmítlo na otázku své náboženské víry odpovědět.\n\n\n\n"}
{"id": "242322", "url": "https://cs.wikipedia.org/wiki?curid=242322", "title": "Jiří Tichota", "text": "Jiří Tichota\n\nJiří Tichota (* 18. dubna 1937 Točná u Prahy) je český muzikolog, loutnista, zpěvák, textař a muzikant, zakladatel a umělecký vedoucí skupiny Spirituál kvintet.\n\nPochází z muzikantské rodiny, jeho pradědeček Antonín Liehmann byl prvním učitelem hudby Antonína Dvořáka. Protože jeho otec byl postižen procesy, nemohl v 50. letech studovat, pracoval jako dělník v chemičce. Později se mu přece jen podařilo složit maturitu na jedenáctiletce a začal studovat chemii na Vysoké škole chemicko-technologické v Praze. Nicméně hrál vážnou hudbu především na kytaru. Teprve až po vojenské prezenční službě začal studovat hudební vědu systematicky. Studium na Filosofické fakultě Univerzity Karlovy ukončil v roce 1965. Doktorát v roce 1968 (PhDr.) obhájil rigorózní prací \"Intabulace písní a vokálních skladeb v pražských loutnových tabulaturách 17. století\". Na muzikologické katedře tamtéž pak působil od roku 1963 až do roku 1986. Od té doby se věnuje především své profesionální činnosti ve Spirituál kvintetu. Ve volném čase se zabývá fotografováním motýlů, jeho fotografie přebírají i odborné publikace. Je manželem zpěvačky Zdenky Tichotové, mají syna Tomáše a dceru Lenku.\n\n\n\n\nLoutnové interpretaci se věnoval systematičtěji než kytarové, pravidelněji spolupracoval se souborem Pražští madrigalisté.\n\n\nHraje pouze příležitostně, neboť se v tomto oboru považuje za autodidakta\n\n\n\n\n\n\n\n\n"}
{"id": "242329", "url": "https://cs.wikipedia.org/wiki?curid=242329", "title": "Sazená", "text": "Sazená\n\nObec Sazená se nachází 7,5 km severně od Kralup nad Vltavou a 4,5 km severovýchodně od Velvar v okrese Kladno, kraj Středočeský. Žije zde obyvatel. Vsí protéká Bakovský potok.\n\nV našich zemích se vyskytuje jediná obec jménem Sazená. Určitý výklad tohoto názvu přitom předpokládá, že ves vznikla zřejmě v rámci kolonizace někdy ve 12. století, kdy v neobydlené krajině byli „vysazeni“ odjinud převedení obyvatelé. Přitom území Sazené a jejího okolí bylo osídleno už od pravěku, ovšem nikoliv nepřetržitě, jak lze odvozovat z dosavadních archeologických nálezů. Nejstarší dochovaná písemná zmínka o Sazené pak pochází z roku 1295, kdy zde sídlili vladykové Theodorik a Držkraj.\n\nVe 14. století náležela ves drobným šlechticům, avšak další konkrétní zprávy pocházejí až z roku 1396. V době husitských válek zapsal tuto ves komusi roku 1420 král Zikmund Lucemburský, snad bratrům z Dvěníkova. V následujícím roce se zdejšího majetku zmocnili Pražané a drželi i pronajímali ho až do roku 1432.\n\nOd 2. polovině 15. století byla Sazená zřejmě opět v rukou drobných rytířů, avšak roku 1467 zde měl platy od nějakých lidí zároveň i augustiniánský klášter v Pšovce pod Mělníkem. Rovněž další zprávy ukazují, že v minulosti Sazená dlouho sestávala ze dvou až tří dílů, které náležely různým majitelům. Roku 1513 byla Sazená vypálena.\n\nV 1. polovině 16. století patřila Sazená Starému Městu pražskému. Roku 1547 musela jeho obec postoupit své sazenské díly královské komoře a následně byly králem Ferdinandem I. roku 1548 prodány Floriánovi Gryspekovi z Gryspachu. Tento pán připojil Sazenou k panství Nelahozeves, které v dolním Povltaví budoval od roku 1544. Za vlády Gryspeků byl roku 1606 dostavěn sazenský zámek.\n\nV dalších letech se obec stále rozvíjela a vznikl statek Sazená. Ten byl roku 1757 prodán klášteru premonstrátek v Doksanech. V době jejich hospodaření zde pomalu zanikl pivovar, ale byly postaveny velké stodoly, sýpka a ovčín. Starý sazenský most, ozdobený sochami, byl rekonstruován. Opraven byl zámek, mlýn i další objekty. Celkově lze říci, že kolem roku 1773 dosáhl statek Sazená strukturálně svého vrcholu. Roku 1782 byl klášter v Doksanech zrušen císařem Josefem II. Statek Sazená byl prodán Oldřichu Kinskému a ten jej připojil k velkému panství Zlonice.\n\nRoku 1810 došlo k největšímu požáru Sazené v její historii. Shořelo 30 stavení, tj. více než polovina, a to na pravém břehu potoka. Za pomoci Ferdinanda Kinského se však ves rychle zotavila. Jedním z nejrušnějších roků v historii sazenského statku se stal rok 1813, neboť zde pochodovaly nekonečné proudy vojsk, přemísťujících se k bitvám u Drážďan, u Chlumce a u Lipska. Po napoleonských válkách pak nastal poměrný klid.\n\nKdyž v revolučním roce 1848 došlo ke zrušení roboty, zanikl i statek Sazená, neboť se v rámci zlonického panství rozdělil na dva samostatné dvory. Kinští tu však jako vlastníci půdy vystupovali ještě až do zániku Rakouska-Uherska. Úplný rozpad bývalého panského statku Sazená přivodila teprve pozemková reforma, provedená novou Československou republikou. Veškerá půda tu byla rozparcelována v červnu 1921, zároveň převzala obec Sazená zámek a většinu lesa.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Sazená \"(640 obyvatel)\" byly v roce 1932 evidovány tyto živnosti a obchody: cihelna, družstvo pro rozvod elektrické energie, 3 hostince, kolář, 2 kováři, mlýn, obchod s ovocem a zeleninou, 2 pokrývači, 13 rolníků, řezník, 4 obchody se smíšeným zbožím, spořitelní a záložní spolek v Sazené, 2 trafiky.\n\n\n\n\n\n"}
{"id": "242333", "url": "https://cs.wikipedia.org/wiki?curid=242333", "title": "Antonín Wiehl", "text": "Antonín Wiehl\n\nAntonín Wiehl (26. dubna 1846 Plasy – 4. listopadu 1910 Praha) byl český architekt, stavitel, muzejní pracovník, konzervátor památkové péče a mecenáš. Náleží ke generaci Národního divadla a k vůdčím osobnostem novorenesance navazujícího na tradici české renesance 16. století. Již za svého života byl uznáván za autora obnovené české renesance. V Komisi pro soupis památek Prahy spoluvytvářel první systém památkové péče v Čechách.\n\nNarodil se 26. dubna 1846 v rodině lesního úředníka německé národnosti Antona Wiehla na Metternichově panství v Plasích. Vystudoval nižší reálku v Plzni a v letech 1857 až 1863 vyšší reálku v Praze. Od školního roku 1863/4 studoval na polytechnickém ústavu království českého. Studium na stolici stavitelství zahájil v době, kdy ji vedl profesor Karel Wiesenfeld. Po jeho penzionování byl žákem profesora Josefa Zítka, který byl od 6. listopadu 1864 jmenován profesorem pražské techniky. Studium ukončil ve školním roce 1867-68. Nepatřil mezi nejlepší studenty, ale zřejmě již v době studia měl zájem o starožitnosti a renesanční architekturu, protože byl mezi účastníky exkurze studentů profesora Zítka na zámek v Nelahozevsi. V letech 1869–1870 byl krátkou dobu ve Slatiňanech u stavební firmy Františka Schmoranze, významného architekta, stavitele, restaurátora a představitele novogotiky druhé poloviny 19. století. Wiehl se tak zapojil do práce stavební huti zaměřené na puristické rekonstrukce památek nebo historizující novostavby. Pro svou další vlastní tvorbu získal bohaté zkušenosti zejména z rekonstrukce kostelů v severních a východních Čechách: restaurování kostela Nanebevzetí Panny Marie v Chrudimi, kostela svatého Jakuba v Poličce, katedrály svatého Ducha v Hradci Králové (1864–1876), regotizace kostela svatého Jana Křtitele ve Dvoře Králové. Wiehl měl u Schmoranze příležitost se seznámit s metodami tvorby návrhů nového neogotického mobiliáře. Pro Wiehlův další profesní vývoj bylo důležité, že Schmoranz působil jako krajský konzervátor vídeňské ústřední komise pro ochranu památek.\n\nV letech 1871–1873 se Wiehl vrátil na Českou techniku v Praze, kde byl asistentem profesora Josefa Niklase na stolici architektury. Na počátku 70. let 19. století krátkou dobu cestoval po Evropě, zejména Itálii. Ze skicáků v jeho pozůstalosti lze sestavit cíle jeho studijních cest nejen v těchto, ale i v dalších letech: 1872 (s Janem Zeyerem) – Itálie, 1874 leden – Řím, únor – Florencie a Benátky, 1879 duben – Řím, 1885 Horní Rakousy, 1895 Vídeň, 1897 – březen – jižní Itálie a Sicílie, 1897 – Tyrolsko, 1900 – Řím, Švýcarsko, Paříž, 1901 březen Černá Hora, 1902 – Itálie, 1904 – Španělsko, 1904 březen Monte Carlo, severní Afrika, 1910 únor, březen Řecko, Asie. Skici z těchto cest jsou dokladem o zdrojích jeho inspirace pro vytváření vlastního pojetí neorenesance.\n25. dubna 1876 se ve Slaném oženil s Marií Lukasovou (̈nar.24.12.1856) ze Smolnice na Lounsku. Jejich manželství bylo bezdětné.\n\nAntonín Wiehl působil od roku 1873 jako samostatný architekt, stavitel a soudní znalec. Stavitelem se stal na základě výnosu c. a k. místodržitelství ze dne 15. 2. 1873 a magistrátního výměru z 24. 2. 1873. V praxi architekta a stavitele na jednotlivých stavbách postupně spolupracoval s jinými architekty a staviteli:\nKancelář měl umístěnu postupně v domech postavených podle svých návrhů:\nPo celou dobu své architektonické a stavitelské praxe byl úspěšný a uznávaný. Neměl žádné rivaly a byl uznáván ve své generaci i mladšími architekty. Množství prestižních zakázek ve spojení s vrozenou skromností ho trvale hmotně zabezpečilo. Mohl v klidu tvořit, rozšiřovat svou sbírku starožitností a uměleckých děl přátel a podnikat studijní cesty do zahraničí i po Čechách.\n\nVýznamně se podílel na spolkové práci v obci stavitelů a architektů: byl prvním předsedou Spolku inženýrů a architektů v roce 1883. Byl členem České akademie věd a umění, kde od počátku členství zasedal v Archeologické komisi. Aktivně se věnoval památkové péči, muzeologii a archeologii, o kterou měl mimořádný zájem od svých studií. V letech 1892 a 1897 byl jmenován pražským konzervátorem památkové péče pro levý břeh Vltavy a okresy Dubá, Mladá Boleslav a Mělník. V roce 1907 se stal konzervátorem památkové péče pro VI. – VIII. čtvrť Prahy a okresy Karlín, Český Brod a Mladá Boleslav. Od roku 1882 byl členem zakládajícího komitétu Muzea hlavního města Prahy a v tomto muzeu aktivně působil až do své smrti jako jeho jednatel. Vypracoval i návrh budovy muzea, který nebyl akceptován. Předsedal nebo se aktivně účastnil práce různých spolků a výborů: v letech 1886–1887 byl předsedou výtvarného výboru Umělecké besedy, podílel se na přípravě Žižkova pomníku na Žižkově nebo na návrhu průvodu korunního prince Rudolfa a jeho manželky. V letech 1882–1884 působil v pražském obecním zastupitelstvu a v letech 1886 a 1888–1889 byl pražským radním. Dosáhl titulu vrchního stavebního rady. Wiehlovo vlastenectví se na sklonku 19. století projevilo i systematickým studiem české lidové architektury. Wiehlovy skicáky obsahují materiál z jeho studijních cest na severovýchod Čech (Jílovice, Prosek, Velká, Železný Brod, Semily, Broumov, Nové Město nad Metují, Dolánky), který si shromažďoval v době, kdy zpracovával koncepci Jubilejní zemské výstavy v Praze v roce 1891. Na výstavě byly některé pavilony provedeny jako české lidové stavby. Prvky lidové architektury Wiehl uplatnil ve svém návrhu dřevěné vstupní brány výstaviště. Lidové architektuře a folklóru byla věnována samostatná expozice \"Česká chalupa\", o jejíž umístění na výstavu významně usilovala historička a etnografka Renáta Tyršová. Wiehl v koncepci České chalupy vycházel z kreseb turnovského malíře a etnografa Jana Prouska, který podrobně studoval Dlaskův statek. Na tvorbě expozice se s Wiehlem podílel Jan Koula a Alois Jirásek. Vytvořený ideální typ lidového domu Wiehl doplnil o konkrétní vzory ze svých studií v terénu. Expozice byla přijata kladně, pouze návštěvníci z venkova ji kritizovali pro nesourodost vystavených předmětů a způsob jejich prezentace. Výstavu satiricky hodnotil i Svatopluk Čech v třetí knize o panu Broučkovi. Ve Wiehlově architektonické tvorbě jsou prvky lidových staveb jsou viditelné i v návrhu zvonice u kostela sv. Ludmily v Mělníku nebo u strážního domku u Hrobky rodiny Daubkovy v Litni (podle Wiehlova návrhu byl postaven v roce 1888), kde je ještě na lomenici instruktivní heslo pro strážného „NAPRZED VZADU OCI MEG LEPSI GEST ZDRZ HO, NEZ CHYT HO“. Všeobecný zájem o českou lidovou architekturu a národopis v české společnosti se projevil též na Národopisné výstavě českoslovanské v Praze 1895. Wiehl v období před výstavou studoval architekturu na Litoměřicku a kreslil si dřevěný kostel v Liberku.\n\nV závěru života Wiehla stále intenzívněji postihovala hluchota. Proto postupně ukončil aktivní práci architekta a stavitele. Věnoval se většinou v ústraní svého domu na Václavském náměstí svým celoživotním zálibám: archeologii, muzeologii, sběratelství starožitností, malířství a zahradnictví. Denně navštěvoval Městské muzeum v Praze, získával materiál pro jeho sbírky, zpracovával evidenci sbírek. Rozpracovával koncepci Národohospodářského ústavu, jehož založení v závěti podpořil. Až do smrti se účastnil práce institucí na ochranu památek. V období pražské asanace působil v Komisi pro soupis stavebních, uměleckých a historických památek královského hlavního města Prahy, jejíž vznik inicioval a předsedal její první informační schůzi 10. 6. 1893, byl náměstkem jejího předsedy (do roku 1896) a jejím členem od roku 1899 do roku 1910. V této komisi v letech 1893–1895 spoluvytvářel systém evidence i ochrany památek. Inicioval záchranu architektonických prvků a plastik a jejich převod do sbírek městského muzea,pro který vyplňoval dotazníky, doplňoval je kresbami. V komisi zasedal s řadou uměleckých osobností, se kterými spolupracoval na svých architektonických návrzích – architekty Janem Koulou, Janem Zeyerem a Josefem Mockerem sochařem Bohuslavem Schnirchem, historiky – Břetislavem Jelínkem, c. a k. konzervátorem, ředitelem Městského muzea, Václavem Vladivojem Tomkem. Podílel se na záchraně kostela sv. Václava Na Zderaze, který měl být zbořen v rámci asanace při průlomu pro Resslovu ulici. V souvislosti s asanací také zpracovával své poslední architektonické návrhy. Závěrem jeho kariéry byl jeho vítězný návrh ve 3. soutěži na rekonstrukci Staroměstské radnice v roce 1909 (následně bylo rozhodnuto, že rekonstrukce nebude realizována).\n\nZemřel 4. listopadu 1910 ve svém domě na Václavském náměstí. Je pohřben v severních arkádách Vyšehradského hřbitova v rodinné hrobce upravené podle vlastního návrhu. Wiehl byl po celý svůj život uznávanou autoritou ve svém oboru, žádaným architektem a stavitelem, oblíbenou osobností, mecenášem a umělcem čistého štítu. Jeho význam pro českou architekturu, památkovou péči a muzeologii zhodnotil jako první na základě podrobného studia jeho archivu český historik umění, jeden ze zakladatelů památkové péče v Československu akademik Zdeněk Wirth.\n\nArchitektonické dílo Antonína Wiehla vyhovovalo společenské poptávce v době dynamického růstu českého hospodářství, průmyslu, vědy, techniky a kultury v období 70. a 80. let 19. století. Ekonomický potenciál a společenský význam českých podnikatelů hledal důstojnou reprezentaci v architektuře soukromých a zejména veřejných staveb. V českých městech jsou v tomto období rychle stavěny továrny, obchodní domy, tržnice, školy, divadla, nádraží, banky a záložny. Názor české střední vrstvy na moderní město na konci 19. století byl demonstrován ve výstavbě Vinohrad (do roku 1922 samostatné město), kde se rozšířila výstavba třípatrových domů, vznikaly honosné budovy škol, sady a parky. Představě měšťanské společnosti o architektonické formě symbolizující sílu a tvůrčí potenciál českého národa odpovídal právě novorenesanční sloh. Estetik Otakar Hostinský to vyjádřil slovy: \"„Duch tak zvaný moderní je podstatou svou arci jen novou fází ducha renesančního.“\"\nNovorenesanci uplatnili v návrzích a nejvýznamnějších a realizacích veřejných staveb architekti Josef Hlávka, Josef Zítek (Národní divadlo), Josef Schulz (dostavba) Národního divadla a Národní muzeum). Národní divadlo jako symbol celonárodního úsilí a touhy dalo jméno generaci architektů a umělců, kteří v době jeho výstavby tvořili (dokončeno 1881–1883). Wiehl nahlížel na architekturu obnovené české renesance jako na gesamtkunstwerk a tento názor naplňoval ve svých projektech ve spolupráci s malíři a sochaři. Jeho autorita v oboru architektury, poptávka po jeho projektech, bohatství, veřejná činnost a podpora mecenášů mu umožňovali spolupracovat s nejvýznamnějšími malíři a sochaři 2. poloviny 19. století označovanými jako generace Národního divadla: Josefem Václavem Myslbekem, Maxmiliánem Pirnerem, Mikolášem Alšem, Bohuslavem Schnirchem, Františkem Ženíškem, Stanislavem Suchardou, Josefem Mauderem, Antonínem Poppem. S řadou z nich jej pojilo i osobní přátelství a zejména shodný názor na uměleckou tvorbu a architekturu. To dokládají dochované listy těchto uměleckých osobností. Zvlášť intenzívní byla jeho spolupráce s Josefem Václavem Myslbekem, se kterým realizoval kromě hrobky rodiny Daubkovy v Litni i další návrhy pomníků, náhrobků a pamětních desek Pomník Jana Žižky v Čáslavi, pamětní desky Jindřicha Fügnera a Jana Evangelisty Purkyně v Praze a návrhy pomníků v Bělehradě a Miláně. Myslbek s Wiehlem spolupracoval také na výzdobě navrhovaných nájemních domů. Oba umělci pro svou spolupráci používali v korespondenci mezi sebou s nadsázkou názvu \"Wiehl Mýsa comp\" Později po ukončení aktivní spolupráce se titulovali a podepisovali jako \"\"Tvůj bývalý Hofbildhauer\" a \"Tvůj bývalý Hofarchitekt\"\". S největším počtem umělců spolupracoval při stavbě Městské spořitelny pražské v Rytířské ulici v letech 1891–1894. Ze sochařů kromě Bohuslava Schnircha (s nímž spolupracoval na Schnirchově domě) se na výzdobě monumentálního paláce v Rytířské ulici podíleli Stanislav Sucharda, F. Stránský, František Hošek, Gustav Zoula, František Hergesel, F. Seling, Antonín Procházka, Celda Klouček, Antonín Popp. Dodnes viditelným důkazem názorového a tvůrčího souznění Wiehla a jeho uměleckých přátel jsou Wiehlovy stavby. Jejich malířská a sochařská výzdoba je v souladu s Wiehlovou ideou obnovené české renesance a českého vlastenectví. Snad nejvýrazněji to vyjadřuje výzdoba Wiehlova domu, kde Mikoláš Aleš (malby prováděl Láďa Novák a další) a Josef Fanta jako autor návrhů ornamentální sgrafitové výzdoby vycházeli z Wiehlovy vlastní koncepce určující jeho představu o tématech fresek a sgrafit. Umělce generace Národního divadla od 80. let 19. století výrazně podporovala řada významných podnikatelů, například Josef Šebestián Daubek, majitel velkostatku Liteň a Brněnec, který navázal na mecenášství svého otce Josefa Františka Doubka. Spolu s Wiehlem patřili do okruhu Daubkových hostů další přední umělci František Ženíšek, Mikoláš Aleš, Václav Brožík, Vojtěch Hynais, Josef Václav Myslbek, Max Švabinský. Daubek je podporoval zadáváním uměleckých zakázek i možností tvůrčího pobytu na svých statcích. Wiehl pro Daubka realizoval přístavbu jeho vily v Brněnci u Svitav a společně s Myslbekem a Pirnerem Hrobku rodiny Daubkovy Účastnil se řady neformálních skupin umělců. Navštěvoval například Josefa Maudera v jeho bytě v Ječné ulici 18, kde se scházeli výtvarníci a literáti Jaroslav Vrchlický, Josef Václav Sládek, Jiří Karásek ze Lvovic, Beneš Knüpfer, František Ženíšek, Maxmilián Pirner, Zdenka Braunerová a Josef Fanta. Navštěvoval i umělecký kroužek v Kavárně Union na Národní třídě čp. 524/I, kde se scházeli Mikoláš Aleš, Josef Václav Myslbek, František Ženíšek, Alois Jirásek a další.\n\nPodobně jako architektura jeho učitele Josefa Zítka je i Wiehlova tvorba ovlivněna italskou renesancí a především tvorbou Andrea Palladia. V duchu českého vlasteneckého vzepětí konce 19. století však toto klasické pojetí italské renesance a evropské neorenesance kombinoval s prvky české renesance 16. století. Je třeba zdůraznit, že v době Wiehlova studia a architektonické tvorby neexistovala odborná literatura o české renesanci. Wiehl tedy neměl možnost charakteristické prvky české renesance a její odlišnosti od renesance italské poznávat teoreticky, ale pouze prakticky vlastním studiem v terénu. Inspiraci pro své návrhy čerpal systematickým studiem českých měst, která si aspoň zčásti uchovala svůj vzhled z doby vrcholné české renesance v druhé polovině 16. století. Významná byla pro Wiehla Plzeň. Právě fasáda průčelí Plzeňské radnice, se kterou se mohl seznámit již v době studia na reálce v Plzni, Wiehla inspirovala u řady jeho návrhů (sgrafita, alegorie, štíty, věžička, rustika a další). Z dalších měst Wiehl studoval Pardubice, Litomyšl, Telč, Český Krumlov, Třeboň, Jindřichův Hradec a další. Z významných českých renesančních staveb jej výrazně ovlivnily Martinický palác a Schwarzenberský palác v Praze. O rozšíření sgrafit v pražské novorenesanční architektuře se významně zasloužil architekt Josef Schulz, podle jehož návrhu se rekonstruoval Schwarzenberský palác v roce 1870. V rámci přípravy této rekonstrukce prakticky ověřoval metody tvorby sgrafitové výzdoby fasád v 15. a 16. století v českých klimatických podmínkách podle dochovaných receptur. Schulzovou zásluhou se zájem o sgrafita rozšířil a řada českých architektů je začala uplatňovat ve výzdobě novorenesančních činžovních domů a hledala inspiraci ve výzdobě renesančních domů. O uplatnění sgrafit například referoval Jan Koula v článku \"Domy pp.architektů V.Skučka a J. Zeyera\" a své zkušenosti se sgrafity publikoval i malíř Láďa Novák, který často na fasádách domů tvořil výzdobu podle Alšových kartonů. Jako první však sgrafita v Praze použil Vojtěch Ignác Ullmann v roce 1867 na budově Vyšší dívčí školy v Praze ve Vodičkově ulici. Podrobnější Wiehlovo studium české renesance probíhající souběžně s jeho prací na architektonických návrzích se odráží i na vývoji jeho projektů staveb od 70. do 90. let. Postupné rozšiřování znalostí o české renesanci je též důvodem, proč nejsou Wiehlovy návrhy ani v období jeho nejintenzívnější tvorby poznamenány šablonovitostí a proč se určitý model stereotypně neopakuje. Pro poznání zdrojů Wiehlovy inspirace a metod jejich studia jsou důležitým pramenem skicáky z jeho pozůstalosti. Dokazují, že před zahájením práce na každém návrhu pečlivě studoval stavby v terénu a pořizoval si detailní kresby pro vlastní dokumentaci. Například v roce 1885 studoval renesanční stavby v Českých Budějovicích, Hluboké nad Vltavou, Kratochvíli a Rožmberku nad Vltavou. V roce 1886 si kreslí štíty v Rokycanech a Žluticích. Stejně postupoval i u návrhů, ve kterých výjimečně uplatnil jiný historizující styl než neorenesance. v rámci přípravy projektu novobarokní fary u kostela svatého Jana Nepomuckého na Skalce (1907) studuje Dientzenhoferovu architekturu. Wiehl si tedy po celou dobu kariéry úspěšného architekta rozšiřoval své teoretické znalosti o české renesanci pořizováním podrobné dokumentace a obrazového materiálu.\n\nPro Wiehlovu architektonickou tvorbu jsou dominující typické prvky převzaté z české renesance: bohatě členěné štíty (rekonstrukce Novoměstské radnice, Staroměstské vodárny) a zdi zdobené sgrafity (např. budova pošty a telegrafu u vchodu do Výstaviště). Tento jeho styl se postupně vyvíjel z klasického pojetí neorenesance vycházející z italské renesance, se kterým se Wiehl seznámil již v době studia na Zítkových přednáškách. Wiehla tento palladiánský styl na počátku tvorby ovlivnil, ale své architektonické návrhy novorenesančních budov postupně obohacoval o typicky české prvky renesance 16. století. Proto je případné označení obnovená česká renesance. Wiehlovo pojetí obnovené české renesance se vyvíjelo ve dvou etapách. Na počátku svého stavitelského úspěchu měl Wiehl podrobněji nastudovanou českou renesanci v Plzni a částečně v Praze, jeho skicáky dokazují pozdější termíny jeho studijních cest za dalšími renesančními domy. I když na většině svých architektonických návrhů spolupracoval s vynikajícími malíři a sochaři, koncepci výtvarné výzdoby na každé fasádě v návrhu vždy plošně a tematicky vymezoval sám. Finální podoba sochařských prvků a maleb se vytvářela po konzultacích se spolupracovníky až při stavbě domu. Z hlediska Wiehlova architektonického stylu můžeme jeho tvorbu rozdělit na dobu studia a nerealizovaných návrhů a období 10 let jeho úspěchu, kdy realizoval většinu svých staveb, na kterých se zrodil fenomén obnovené české renesance.\n\nV prvé etapě v sedmdesátých letech 19. století Wiehl realizoval svoje první návrhy nájemních domů. První Wiehlovou realizovanou stavbou nájemního domu je Dům Bohuslava Schnircha v Mikovcově ulici čp. 548/5 na Vinohradech. Ve Wiehlově pozůstalosti je zachován původní návrh (1874) výrazně ovlivněný italskou renesancí. Wiehl se inspiroval florentským palácem Quadagni (bosovaná rustika v parteru, okna mezi portály, obruba oken a portálů obíhající kolem a nekončící v oblouku, otevřená lodžie se sloupy v 3. patře, sgrafitové vlysy, rozety) a Riccardi (odstupňování fasády od bosáže po hladkou zeď, tvar oken, sgrafitový vlys pod prvním patrem a pod hlavní konzolí domu). Skutečně realizovaný návrh z roku 1875 je založen na stejných motivech ale je podstatně jednodušší. Podobné motivy použil u bratrova Wiehlova domu čp. 560 ve Slaném. Následoval Olivův dům čp. 1032/14 v Divadelní ulici (1875) a Dům s taneční školou Karla Linka čp. 1050 (Krocínova 1, Divadelní 14). Zlomem Wiehlovy tvorby je dům čp. 1035/I. v Poštovské ulici, který Wiehl nenavrhoval a nestavěl na zakázku, ale ve vlastní režii. Návrh tedy zpracovával podle vlastních představ bez omezení stavebníkem. Důvodem úspěchu je i spolupráce s dalšími umělci: sgrafita jsou navržena Františkem Ženíškem a Josefem Václavem Myslbekem. Sgrafitová fasáda domu je ukončená lunetovou římsou, což bylo v té době ojedinělé řešení (podle protokolu se nesetkalo s pochopením u stavební komise. Wiehl lunetovou římsu zapracoval do projektu až v průběhu stavby a inspiroval se Schwarzenberským palácem v Praze po Schulzově rekonstrukcí (podobně se tímto palácem inspiroval u atiky a lunet Fary u sv. Petra v Praze. Vedle domu čp. 1035/I. v ulici Karoliny Světlé Wiehl v následujícím roce (1877) postavil opět ve spolupráci s architektem Janem Zeyerem, který patrně navrhoval fasádu činžovního domu čp. 317/15 v ulici Karoliny Světlé \"U Vratislavů\", kde se inspirovali Palladiův Orazio Porto v Benátkách (Poštovská ulice byla v roce 1898 přejmenována podle spisovatelky Karolíny Světlé).\n\nVýzdoba domů, které Wiehl navrhl v letech 1882–1895, vychází z jeho pojetí výzdoby u prvních nájemních domů navržených v 70. letech. Wiehl v této době intenzívněji studuje renesanční architekturu 16. století v českých městech a na těchto stavbách navržených po roce 1882 postupně formuluje a propracovává svoje pojetí české neorenesance. Podle prvků výzdoby lze jeho architektonické návrhy rozčlenit do třech směrů:\n\nWiehlovo do té doby neobvyklé pojetí výzdoby domů vzbudilo pozornost a příznivý ohlas. O tom svědčí svědčí názor historičky a etnografky Renáty Tyršové publikovaný po dokončení domu čp. 1035/17 v ulici Karolíny Světlé:\n\nOd 70. let 19. století se Wiehl stal vůdčí osobností zejména mezi architekty novorenesančních nájemních domů v Praze. V letech 1875–1896 bylo podle jeho návrhů v Praze postaveno 11 činžovních domů na Starém Městě, Novém Městě a na Vinohradech (z toho dva byly zbořeny). Na těchto stavbách Wiehl postupně propracovával své typické prvky obnovené české renesance: štíty, sgrafita, režné zdivo. Ve spolupráci s Alšem, Ženíškem a dalšími malíři Wiehl na fasádách domů představuje veřejnosti výzdobu s českou vlasteneckou tematikou v duchu českého národního obrození a hrdiny a děje z české mytologie.\n\n\n\n\nNěkteré Wiehlovy realizace se nedochovaly z důvodu pozdější demolice:\n\nPodle Wiehlových návrhů byly realizovány významné stavby a rekonstrukce historických budov v Praze i dalších městech v Čechách:\n\nErudici v památkové péči uplatnil při návrhu rekonstrukce významných historických památek:\n\nWiehl je autorem návrhů mříží, luceren a dalších ozdobných prvků výzdoby budov, ulic a parků.\n\nV Praze byly podle Wiehlova návrhu realizovány hřbitovní pomníky na Vyšehradském hřbitově, na Olšanském hřbitově a na Malvazinkách. Na těchto návrzích spolupracoval se sochaři Josefem Václavem Myslbekem, Josefem Mauderem a Antonínem Poppem.\n\nWiehl je autorem řady návrhů hrobek a náhrobků na Vyšehradském hřbitově\n\nPodle Wiehlových návrhů byly realizovány pomníky a náhrobky i na dalších místech v Čechách, kde Wiehl pravidelně pobýval (Slaný u bratra Julia a ve Smolnici na Wiehlově letním sídle):\n\nWiehl je autorem návrhu vil významných osobností:\n\nAntonín Wiehl je autorem dalších architektonických návrhů a projektů, které nebyly realizovány (ve vypsané soutěži nebyly vybrány, záměr nebyl realizován nebo Wiehl předložil svůj návrh v několika variantách).\n\nWiehlovo dílo je obdivuhodné počtem staveb i jejich architekturou. Jeho tvorba ovlivnila široký okruh mladších architektů: Osvalda Polívku, Antonína Balšánka, Jana Koulu, Jiřího Stibrala, Rudolfa Kříženeckého, Jana Zeyera, Rudolfa Štecha. Naprostá Wiehlových dochovaných staveb byla prohlášena za kulturní památku. Svému neokázalému vlastenectví zůstal věrný i ve své poslední vůli, kterou velkoryse obdaroval řadu českých institucí v oboru vědy, techniky a vzdělávání. Dům na Václavském náměstí odkázal České akademii věd a umění. a podle přání Wiehla slouží od jeho smrti jako majetek Akademie věd České republiky potřebám nakladatelství Academia. Návštěvníkům nakladatelství a knihkupectví to v přízemí Wiehlova domu připomíná pamětní deska:\n\nČeské akademii věd a umění odkázal i svoje jmění na založení Národohospodářského ústavu. Umělecké sbírky odkázal Technickému muzeu v Praze, knihovnu, fotografie a starožitnosti Uměleckoprůmyslovému muzeu, obrazy, kartony, k nástěnným dekoracím a plastiky Moderní galerii. Nápis na Wiehlově hrobce v arkádách Vyšehradského hřbitova vystihuje význam a rozsah jeho podpory české vědy, vzdělávání a umění: \"...maje na srdci čest a slávu svého národa i pokrok lidský určil milionové jmění své vědeckým a technickým vynálezům českým tedy neumřel, žije...\".\n\nSochařské modely a skicy přešly s odkazem vdovy Marie Wiehlové - Ullmannové do sbírek Národního muzea v Praze.\n\n\n\n"}
{"id": "242335", "url": "https://cs.wikipedia.org/wiki?curid=242335", "title": "Kateřina Englichová", "text": "Kateřina Englichová\n\nKateřina Englichová (* 13. června 1969 Praha) je významná česká harfistka, manželka diplomata Václava Bartušky.\n\nHru na harfu vystudovala na Pražské konzervatoři u Libuše Váchalové během let 1983–1989. V letech 1989 až 1994 získala Fulbrightovo stipendium v USA, které jí umožnilo dále studovat na prestižní hudební škole The Curtis Institut of Music ve Filadelfii u Marilyn Costellové (1925–1998). Dále také absolvovala řadu mistrovských kurzů, např. u Marielle Nordmannové, Helgy Storckové či Judy Lomanové. Její interpretační umění bylo oceněno v řadě soutěží. Vystupuje jako sólistka s mnoha našimi i zahraničními komorními a symfonickými orchestry. V roce 1998 debutovala jakožto sólistka v newyorské Carnegie Hall.\n\n\nČasto spolupracuje (nebo spolupracovala) jako komorní hráčka s těmito interprety:\n\n\n\n"}
{"id": "242339", "url": "https://cs.wikipedia.org/wiki?curid=242339", "title": "Chlum (okres Třebíč)", "text": "Chlum (okres Třebíč)\n\nObec Chlum ( ) se nachází v okrese Třebíč v Kraji Vysočina na silnici 403 mezi obcemi Bransouze a Kouty. Žije zde obyvatel.\n\nPrvní písemná zmínka o obci pochází z roku 1104. V roce 1879 byl částí obce Číchov u Třebíče. V roce 1960 patřil k obci Radošov. V roce 1990 měl 12 domů a 75 obyvatel. Od roku 1950 měl 711 obyvatel (včetně Číchova), v roce 1991 měl 230 obyvatel. Škola byla postavena v roce 1848.\n\nV letech 2006–2010 působil jako starosta Jiří Mašek, od roku 2010 do roku 2014 tuto funkci zastával Bohumil Zimola, od roku 2014 vykonává funkci starosty opět Jiří Mašek.\n\nV roce 2017 byla schválena dotace kraje Vysočina pro udržení malých obchodů ve vesnici, Chlum je jednou z podpořených obcí. V roce 2017 také byly vysazeny tři lípy, mají nahradit původní staré lípy, které byly pokáceny z důvodu bezpečnosti.\n\n\n\n"}
{"id": "242342", "url": "https://cs.wikipedia.org/wiki?curid=242342", "title": "Che Guevara", "text": "Che Guevara\n\nErnesto Guevara (oficiálně 14. června 1928, Rosario, Argentina – 9. října 1967, La Higuera, Bolívie), běžně přezdívaný Che Guevara nebo el Che, byl marxistický revolucionář a vůdce kubánských gueril. Původně vystudoval v Argentině lékařství. Otec, architekt Ernesto Guevara Lynch, byl irského a španělského původu, matka Celia de la Serna y Llosa pocházela ze španělské rodiny.\n\nZe zdravotního důvodu, kterým bylo těžké astma, nechodil do běžné školy. Učila ho jeho matka a pěstovala v něm lásku ke knihám. Byla to ona, která v něm probudila náklonnost ke komunismu a levici prostřednictvím knih Marxe a Engelse.\nDětství bez školního kolektivu se odrazilo v jeho uzavřenosti a introverzi. Rodinné zázemí jeho raného dětství nemělo daleko k ideálnímu: rodinu neprovázely žádné konflikty či rozepře. Na střední školu nastoupil v roce 1941, o studium projevoval malý zájem, více ho zajímal tělocvik. Hrál ragby, kde se projevily jeho vůdcovské sklony a taky odhodlání a cílevědomost. Ve studiu samotném byl však nadprůměrným. Lékařskou fakultu studoval na Univerzitě v Buenos Aires a v červenci 1953 ji dokončil bez větších problémů. Do Castrových jednotek narukoval právě jako lékař, brzy se však vypracoval až na Castrovu pravou ruku. Castro, který původně neměl ke komunismu vztah, se pod působením svého přítele Guevary postupně stal radikálním marxistou.\n\nSlovo \"che\" je rozšířeno v Argentině a Bolívii a používá se jako oslovení, případně jako ekvivalent zvolání „hej“ nebo „hele“. Guevara si svou přezdívku získal právě pro časté používání zmíněného slova, které jeho kubánským soudruhům muselo připadat jako pozoruhodný prvek jeho mluvy.\n\nErnesto byl velkým čtenářem a diskutérem, a přesto, že měl jisté politické povědomí, stranil se zapojení do politiky až do věku hodně nad 20 let. V roce 1944 se Guevarova rodina přestěhovala do Buenos Aires. Měli vážné finanční problémy. V roce 1946 ukončil svá středoškolská studia a začal pracovat. Současně se přihlásil na lékařskou fakultu. V prvních letech studia procestoval severní a západní Argentinu, kde v tamních vesnicích studoval lepru a tropické nemoci. V posledním roce studia se Che vydal napříč Latinskou Amerikou na starém motocyklu. Na cestě ho doprovázel Alberto Granado. Jeho deníky a dopisy postupně odhalují, jak si stále více uvědomoval nespravedlnost, chudobu a útlak, které měl šanci na cestách poznat.\n\nChe z těchto toulek napsal knihu Motocyklové deníky. V úvodu vzpomíná na svého syna Ernestův otec Ernesto Guevara Lynch. A kromě jiného také říká, proč se jeho syn osmělil jako mladík na tak dobrodružné putování: \"Potřeboval do hloubky poznat potřeby chudých národů a věděl, že aby je poznal, musí k nim najít cestu ne jako obyčejný turista, nýbrž tak jak to udělal on. Na své pouti se často zastavoval ne proto, aby si vyfotil krajinu nebo prošel zajímavosti, ale aby nechal do sebe proniknout lidskou bídu přítomnou v každém záhybu cesty, kterou se rozhodl jít, a aby vypátral příčinu této bídy. Cestoval jako badatel společnosti, který jde a pátrá a také co možná ulevuje lidské bolesti.\"\n\nV tomto období hodně četl, zejména Lenina, Marxe, Engelse či Stalina. Guevara na medicíně promoval v březnu 1953 a rozhodl se pro práci v kolonii nemocných leprou ve Venezuele. Na cestě do Venezuely se v hlavním městě Peru potkal s Ricardem Rojem, právníkem, který vnesl do jeho života nový náhled. Che změnil svůj plán jet do Venezuely a místo toho odjel s Ricardem do Guatemaly. Zde se včlenil do levicového hnutí a aktivně podporoval vládu demokraticky zvoleného prezidenta Árbenze. Zde se také seznámil se svojí první manželkou, peruánskou ekonomkou Hildou Gadeou. Poté, co prezident Árbenz nakoupil zbraně od komunistického Československa (mj. značky Škoda), došlo v Guatemale k invazi jednotek podporovaných USA a sesazení Árbenze. Che Guevara, již tehdy aktivní v komunistické mládeži, byl nucen se uchýlit do ochrany argentinské ambasády a později uprchnout do Mexika.\n\nV Mexiku se seznámil s Fidelem Castrem, který zde cvičil malou skupinu bojovníků pro vpád na Kubu a připojil se k jeho hnutí 26. července. V prosinci 1956 byl mezi revolucionáři, kteří se pod Castrovým velením vylodili na Kubě na lodi Granma s úmyslem svrhnout diktátora Fulgencia Batistu. Z Guevary se brzy stal prominent, hrající klíčovou roli v dva roky trvající guerilové válce, která nakonec vedla k Batistově pádu.\n\nChe Guevarovi osobně je z této doby připisováno 216 zdokumentovaných obětí mezi roky 1957 až 1959.\n\nGuevara obdržel kubánské občanství a začal působit na různých postech v nové Castrově vládě.\n\nKrátce po revoluci se nejdříve angažoval v masových popravách v havanské pevnosti La Cabaña. V této souvislosti je známý i jeho výrok: „Ano, popravovali jsme, popravujeme a budeme popravovat“ („Sí, hemos fusilado, fusilamos y seguiremos fusilando...“) pronesený při projevu v OSN v New Yorku.\n\nPozději se stal prezidentem kubánské národní banky a od roku 1961 řídil také ministerstvo průmyslu, během něhož se snažil dál propagovat svou vizi spravedlivé beztřídní společnosti. V této funkci byl zastáncem tvrdé centralizace a rozpočtového financování ekonomiky (v době výkonu této funkce mu poradce dělal i československý ekonom Valtr Komárek). Byl jedním z hlavních nositelů problematické koncepce morálních, nikoliv finančních pracovních stimulů (tedy pracovat pro „potěšení“ z práce, nikoliv pro peníze), která způsobila značné potíže místní ekonomice. Za své působení byl kritizován již krátce po odchodu do Afriky i od svých současníků, včetně prezidenta Dorticóse v roce 1966.\n\nV roce 1966 opustil Che Guevara kvůli rozporům s Castrem a představiteli Sovětského svazu Kubu, aby pokračoval v šíření revoluce v dalších státech; nejprve v Zairu (dnešní Kongo) a potom v Bolívii. Jeho mise však skončily neúspěchem.\n\nV roce 1966 také pobýval pět měsíců v Československu v obci Ládví.\n\nV Bolívii byl zajat při vojenské operaci bolivijské armády, podporované americkou CIA. Podle svědků se tak stalo po udání některého z indiánských vesničanů, kteří jim nosili jídlo. Některým členům Che Guevarovy partyzánské jednotky se následně podařilo uprchnout, i díky pomoci tehdejšího československého diplomata Stanislava Svobody.\n\nBolivijský prezident René Barrientos nařídil 9. října 1967 Guevarovu popravu. Poprava byla provedena v málo přístupné vesničce La Higuera tak, aby rány vypadaly jako rány z boje. Samotný rozkaz byl proveden bolivijským vojákem Mario Teránem.\n\nPo své smrti se Che stal jako představitel guerillového boje hrdinou socialistických revolučních hnutí třetího světa. Pro levicové idealisty je i přes svou roli v masových popravách dodnes populární ikonou revolucionáře, inspiroval aktivisty po celé Latinské Americe k zasvěcení jejich životů gerilovým potyčkám. Che Guevara na rozdíl od tehdejších teorií panujících v komunistické Evropě hlásal ozbrojený boj. Jeho ideály (stvoření beztřídní společnosti, vývoz revoluce z Kuby do Latinské Ameriky a Afriky, sesazení USA z pozice světové velmoci…) se mu však nepodařilo realizovat.\n\nOstatky Che Guevary byly později vykopány a slavnostně převezeny na Kubu 13. července 1997.\n\n\n\n\n\n"}
