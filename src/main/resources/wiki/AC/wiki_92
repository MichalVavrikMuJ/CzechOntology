{"id": "353470", "url": "https://cs.wikipedia.org/wiki?curid=353470", "title": "Přechylování", "text": "Přechylování\n\nPřechylování neboli moce (z lat., [móce]) je tvorba slov v ženském rodě s významy odpovídajícími významům již existujících slov v rodě mužském nebo naopak. Rodový protiklad lze vyjádřit i zcela odlišnými slovy (\"bratr – sestra\"), jako přechylování se ale obvykle označuje jen tvoření slov pomocí přípon, které se pak označují jako přechylovací. Jméno s ženskou rodovou příznačností, odvozené od mužského nebo neutrálního základu, se označuje jako feminativ. V češtině je feminativnost konstituována prvky gramatické sémantiky, podobně jako agentivnost a personičnost, přičemž personičnost a feminativnost mají svůj původ v sémantice substantiva.\n\nPřechyluje se v jazycích, které mají rody, například v mnoha indoevropských jazycích. Vznikají tak rodové dvojice.\n\nPřechylování v češtině umožňuje rozpoznat rod jména a správně ho vyskloňovat.\n\nV češtině se přechyluje dvěma způsoby\n\n\nPřechylovací přípony se obvykle připojují přímo ke kmeni slova mužského rodu (\"řidič – řidička\"). Někdy dochází k hláskovým změnám v kmeni (\"druh – družka\"), případně se kmen i zkrátí (\"samec – samice\").\n\nMéně často je možné se setkat s přechylováním v opačném směru, ze ženského rodu do mužského (\"vdova – vdovec\", \"sojka – soják\", \"veverka - veverčák\").\n\nVýjimečně vznik přechýleného slova předchází v čase vzniku svého nepřechýleného vzoru. Například přechýlené slovo \"prostitutka\" se užívalo dříve než nepřechýlené slovo \"prostitut\". \n\nNěkdy může dojít k tomu, že přechýlený tvar získá vlastní význam - například podstatné jméno mužského rodu \"rodič\" je v češtině rodově neutrální, přechýlené slovo \"rodička\" označuje ženu před porodem.\n\nPomocí přípony \"-a\" se přechylují substantiva do ženského rodu zřídka, oblíbená je například u osobních jmen, například \"Stanislav\" – \"Stanislava\". Častěji se přechyluje pomocí přípony \"-ka\" (\"archivář\" – \"archivářka\").\n\nPřechylování a jeho společenská vhodnost je častým předmětem sporů. Týká se jak obecných podstatných jmen, tak zejména příjmení. Méně už rodných jmen a gramatických rodů obecných jmen včetně zvířat.\n\nČeské přechylování také někdy umožňuje i specifický slovní humor a slovní hříčky, kdy je možné spojovat podobná slova, významově spolu ovšem obvykle nijak nesouvisející, která ovšem působí dojmem přechýleného slova - příklad: krab–krabice nebo had–hadice, sob-sopka, čep-čepice, beran-beranice, slepec-slepice, jalovec-jalovice, palec-palice, slunečník-slunečnice, ručník-ručnice, rošťák-roštěnka, rovník-rovnice, oběžník-oběžnice, zimník-zimnice apod.\n\nV bosenštině se přechyluje pomocí přípon. V poslední době vznikají ženské tvary i pro dříve výhradně mužská povolání.\nTato přípona je nejproduktivnější (\"student - studentica; kuhar - kuharica; poslanik - poslanica; Hrvat - Hrvatica; asistent - asistentica\").\n\nTato přípona se užívala pro označení manželky zaměstnaných mužů (\"profesor - profesorka, doktor - doktorka \"ve smyslu\" profesorová, doktorová\"), Jistou dobu se vyskytovala rovněž u ženských tvarů některých povolání, než ji nahradila -ica (\"profesorka > profesorica; doktorka > doktorica\").\n\n\nNěkdy může dojít k tomu, že přechýlený tvar získá vlastní význam - například \"novčanik\" (peněženka), ale \"novčanica\" (bankovka); \"ludak\" (blázen) - \"ludnica\" (blázinec) - \"ludara\" (hřib satan).\n\nPřípona -a nezřídka slouží k odlišení jazykového standardu: \"minuta - minut \"(srbsky); \"planeta - planet \"(chorvatsky); \"posjeta - posjet\" (chorvatsky); \"gripa - grip\" (srbsky).\n\nV bulharštině se některá podstatná jmena (\"доктор - doktor\") v zásadě nepřechylují. Přechýlené tvary (\"докторка - doktorka\") se užívají pouze v hovorové řeči.\nTato přípona je nepochybně v bulharštině, (stejně jako v češtině), nejproduktivnější (\"лекар-лекарка, lékař -lékařka\"; \"асистент –асистентка, asistent – asistentka\").\nPřípona -киня je častější, stejně jako česká přípona –kyně (\"плувец - плувкиня, plavec – plavkyně; турчин – туркиня, Turek – Turkyně\") ale také (\"чех – чехкиня, Čech – Češka\"). Méně častá je přípona –иня (\"слугa – слугиня, sluha – služka\").\nPředevším se pouze takto přechylují jména zvířat (\"слон - слоница, slon – slonice; вълк – вълчица, vlk – vlčice\").\nPřípona je již téměř nepoužívaná (\"французин – французойка, Francouz – Francouzka\")\n\nFinština nemá jmenné rody a i třetí osoba je označována osobním zájmenem společném pro ženy i muže. Přesto je v jazyce přítomná ženská přípona () , případně , pomocí které se vyjadřuje, že jde o ženu.\n\nPříklady:\n\nNěkteré z nich se používají běžně (například ), jiné se téměř nepoužívají (například ). Běžně se slovo používá jak k označení učitele, tak učitelky. Pokud je třeba explicitně vyjádřit, že jde o muže, nebo o ženu, používají se slova (mužský učitel) a (ženský učitel).\n\nForma s příponou a složenina s nejsou vždy významově zcela ekvivalentní. Například je hrdinka, ale sukničkář.\n\nV italštině se přechyluje změnou koncovky podstatného jména rodu mužského nebo přidáním přípony.\nPříklad \"il deputato – la deputata, poslanec – poslankyně; il gatto – la gatta, kocour – kočka\"\nPříklad \"il signore – la signora, pán – pan; il consigliere – la consigliera, rádce – rádkyně\nPříklad \"il professore – la professoressa, profesor – profesorka; lo studente – la studentessa, student – studentka\"\nZměna je jen u některých podstatných jmen (\"il pittore – la pittrice. malíř – malířka\"), může být rovněž změna tore – tora (\"il pastore – la pastora, pastýř – pastýřka\") nebo tore – toressa (\"il dottore – la dottoressa, doktor – doktorka\")\n/říklad \"il poeta – la poetessa, básník – básnířka\". Tato změna neplatí pro jména zakončená na –ista a –cista. \nMá-li podstatné jméno v jednotném čísle stejný tvar pro oba rody, pak je rod je vyjádřen jen členem, zájmenem nebo přídavným jménem (\"il consorte - la consorte, manžel - manželka\")\nV odborné literatuře se u názvů zvířat, u kterých se užívá jenom jeden rod , připojuje \"maschio – samec\" nebo \"femmina – samice\". Člen se nemění. (\"il delfino maschio – il delfino femmina, delfíní samec - delfíní samice; la volpe maschio – la volpe femmina, lišák – liška\")\nVětšina křestních jmen má v ženském rodě koncovku –a (\"Giuseppe – Giuseppa\"), některá mají příponu –ina nebo –etta. (\"Giacomo – Giacomina, Nicola – Nicoletta\")\n\nPřestože má němčina pouze jednu přechylovací příponu, je přechylování v tomto jazyce běžné a velmi časté (\"Bundeskanzlerin Merkel\" - \"kancléřka Merkelová\").\n\nPřipojuje se jednoduše ke kmeni (\"der Schauspieler – die Schauspielerin, herec – herečka\"). U některých podstatných jmen dochází při přechylování k přehlásce (\"der Bauer - die Bäuerin, sedlák – selka; der Artz - die Ärztin, lékař – lékařka\").\n\nPřípona –in dnes často nahrazuje původní přechýlené tvary u přejatých slov (\"der Friseur - die Friseuse\", dnes již ve standardním jazyce → \"die Friseurin, kadeřník – kadeřnice\").\n\nTaké v němčině jsou příklady opačného přechýlení z ženského tvaru podstatného jména do mužského rodu (\"die Witwe – der Witwer, vdova – vdovec; die Braut – der Bräutigam, nevěsta – ženich\")\n\nV současné nizozemštině, (zejména v Nizozemí, méně již ve Vlámském společenství), se stírá rozdíl mezi mužským a ženským rodem a proto u mnoha podstatných jmen, (\"de blinde – slepec, slepá\"; \"de arts – lékař, lékařka\"), je nutné na rod usuzovat podle souvislostí ve větě. Také u názvů zvířat převládá příklon k tvarům mužského rodu a to většinou i tehdy, je-li užito označení samice. (Ve větě: \"De teef heeft zijn poot gebroken – Fena si zlomila nohu\", je často užito přivlastňovacího zájmena mužského rodu \"zijn\" namísto očekávaného haar.) \nTendenci posilují i současné snahy o genderovou korektnost přispívající k užívání neutrálních označení, u kterých není možné rozlišit rod. (Např. slova \"leraar, lerares - učitel, učitelka\" jsou nahrazována slovem \"leidinggevende - vyučující\".)\n\nPři užívání přechylovacích přípon dochází v nizozemštině ke změnám v zápisu oproti tvarům mužského rodu. Je totiž vždy nutné dodržovat délku hlásky v zavřených a otevřených slabikách (\"echtgenoot – echtgenote, manžel – manželka\"). \n\nPřípona společná s němčinou (\"boer – boerin, sedlák – selka\"). Pozor na změny v zápisu délky hlásky (\"Jood - Jodin, Žid – Židovka; kok – kokkin, kuchař - kuchařka\"). Přípona –in se rovněž užívá k označení samic zvířat (\"leeuw – leeuwin, lev - lvice\").\nČastá přípona (\"werkman – werkster, dělník – dělnice; naaister – šička; bezitter – bezitster, majitel – majitelka\"). V některých případech se připojuje za příponu mužského rodu \"–aar\" nebo \"–ier\" (\"molenaar - molenaarster, mlyná ř- mlynářka; herbergier - herbergierster, hostinský – hostinská\"), někdy má pejorativní nádech (\"naaktloper – naaktloopster, nudista – nahá ženská\")\nPřípona převzatá z románských jazyků (\"prins – prinses; princ – princezna\"). Často se užívá tak, že se připojí za příponu mužského rodu \"–aar\" nebo \"–er\" (\"leraar – lerares, učitel – učitelka; meester – meesteres, pán - paní, schilder – schilderes, malíř – malířka).\nPřípona se užívá téměř výlučně ve spisovném jazyce, (v úředních dokumentech), je-li zapotřebí rozlišit pohlaví (\"echtgenoot - echtgenote, manžel – manželka; wees – weze, sirotek – sirota; erfgenaam – erfgename, dědic - dědička\")\nPři přechylování jmen označujících muže v zaměstnání je přípona – man nahrazena odpovídající příponou - vrouw (\"groenteman – groentevrouw, zelinář – zelinářka; werkman – werkvrouw, dělník – uklízečka\")\n\nTaké v nizozemštině jsou příklady opačného přechýlení z ženského tvaru podstatného jména do mužského rodu (\"de weduw – de weduwnaar, vdova – vdovec; de bruid – de bruidegom, nevěsta – ženich\")\n\nVe španělštině se přechyluje změnou koncovky podstatného jména rodu mužského nebo přidáním přípony.\nPříklad \"el amigo – la amiga, přítel - přítelkyně; el abuelo – la abuela, dědeček – babička\"\nPříklad \"il presidente – la presidenta, prezident – prezidentka\"\nPříklad \"el conductor – la conductora, řidič – řidička; el león – la leona , lev – lvice\"\nPříklad \"el actor – la actriz, herec - herečka\"\nPříklad \"el estudiante – la estudiante, student - studentka; el periodista – la periodista, novinář – novinářka\". (V množném čísle \"los estudiantes – las estudiantes, los periodistas – las perodistas\")\nV odborné literatuře se u názvů zvířat, u kterých se užívá jenom jeden rod, připojuje \"macho – samec\" nebo \"hembra – samice\". Člen se nemění. (\"el jabalí – el jabalí hembra, kňour – bachyně; la girafe – la girafa macho, samec žirafy – samice žirafy\") \nKřestní (resp. rodná) jména jsou ve většině západních jazyků obvykle pohlavně specifická, tj. buď mužská, nebo ženská, což nabývá na významu zejména v těch jazycích, které nepřechylují příjmení. Přesto však některá jména mají i opačnou variantu, vytvořenou přechýlením, nejde-li v některých případech o náhodnou podobnost. \nPříklady přechylování: \n\nV některých jazycích ale existují i obourodá jména, tedy taková, u nichž stejný tvar může označovat mužského i ženského nositele:\n\n\n\nStejně tak je obourodých (mnoho hovorových nebo domáckých (hypokoristika) tvarů jmen, jako například v češtině tvary na \"-a\": Peťa (Petr i Petra), Pája (na Moravě Paja) (Pavel i Pavla), Áďa (Adam i Adéla) apod. (slovenština má obdobná hypokoristika tvarově rozlišena: maskulina končí na -o a feminina na -a (\"Miško - Micha(e)l\" x \"Miška - Micha(e)la)\" - česky ten/ta Míša), a mnoho hypokoristik v angličtině (Bernie (\"Berenice, Bernard, Bernadette\"), Chriss, Jerri/Jerry, Mel, Mickey, Sacha, Terri/Terry apod.).\n\nPřechylování příjmení je typické zejména pro flektivní jazyky, v nichž se zpravidla provádí specifickými příponami. Buď je ženská varianta příjmení tvořena jako feminativ ze základní, mužské varianty, nebo jsou mužská a ženská varianta gramaticky symetrické. V některých jazycích a kulturách se navíc rozlišovala nebo rozlišují dívčí příjmení (vyjadřujících příslušnost k rodině) od příjmení manželek (vyjadřujících příslušnost k manželovi). \n\n\n"}
{"id": "353471", "url": "https://cs.wikipedia.org/wiki?curid=353471", "title": "Mrtvé duše", "text": "Mrtvé duše\n\nMrtvé duše (1842–1846, \"Мёртвые души\") je satirický román ruského prozaika a dramatika Nikolaje Vasiljeviče Gogola (1809–1852). Jde o rozsáhlé dílo podávající obraz nevolnické Rusi a kritizující všechny složky tehdejší ruské společenské i ekonomické struktury. Zdrcující kritice jsou podrobeni zejména statkáři pro jejich lži, rozmařilost, šílené skrblictví i neschopnost k jakémukoliv činu. Po potížích s cenzurou musel být román přepracován: byla zmírněna útočnost některých epizod (např. vložené \"Povídky o kapitánu Kopejnikovi\" vyprávějící o ponižovaném hrdinovi vlastenecké války z roku 1812, který se marně domáhá svých práv a posléze přejde ke zbojnické bandě) a byl také změněn jeho název na \"Příběhy Čičikova neboli Mrtvé duše\" (Похождения Чичикова или Мёртвые души). Po svém vydání měla kniha velký úspěch a pokrokovými kritiky byla přijata s nadšením, byla však také označována za zlovolný výmysl a fikci.\n\nRomán je napsaný na rozhraní romantismu a realismu. Má pikareskní kompozicí přerůstající až v nadreálnou grotesku a sám autor jej označil za poemu v próze. Román obsahuje časté lyrické vložky, které se objevují i bez logických souvislostí, kdy se autor například vmísí do hovoru dvou postav a vyjadřuje svoje myšlenky. Ke konci knihy se pak Gogol zmiňuje o tom, že má v úmyslu napsat trilogii, která bude svou stavbou analogická k Dantově Božské komedii: svět měl v ní být předváděn nejprve takový, jaký je (peklo), poté jaký má být (očistec) a nakonec svět proměněný (ráj). Takováto kompozice je dokonce typická pro osvícenský utopický román.\n\nGogol pak skutečně vytvořil tři varianty druhého dílu románu, které však pokaždé zničil. Třetí variantu spálil dokonce jen šest dnů před svou smrtí, zřejmě v záchvatu duševní deprese a náboženského poblouznění. U Gogola totiž propukla duševní choroba, pod jejímž vlivem a pod vlivem náboženského fanatismu začal pochybovat o správnosti vydávání svých děl a dokonce chtěl celou svoji tvorbu úplně zavrhnout. Ze dvou zlomků druhého dílu, které se po Gogolově smrti našly, se zachovalo pouze několik neúplných kapitol.\n\nGogolův román se odehrává v období počátků ruského kapitalismu, který využíval přežívající feudální vztahy k podnikatelským spekulacím. Hlavním hrdinou je úředník Pavel Ivanovič Čičikov, snažící se za každou cenu zbohatnout. Touží po penězích stůj co stůj, aniž se štítí jakýchkoliv prostředků. Chce jenom jedno: mít tolik, aby mohl rozhazovat a žít v přepychu. Je úlisný a zdvořilý, jemných mravů, mluví vždy kulatě a o ničem, jádra věci se dotýká jen mimochodem. Není to už sprostý vyděrač nebo podvodník, je to spekulant.\n\nČičikov se nejprve snaží obohatit pomocí úplatků. Díky podbízení se nadřízeným získá místo v komisi pro stavbu nemovitostí. Když se však do čela komise dostane osoba, která jej bytostně nesnáší, musí z komise odejít. Začne pracovat jako celník, domluví se s pašeráky a za úplatek nechává procházet jejich zboží. Pohádá se však se svým kolegou a spolupachatelem, a ten na něho pošle udání. Jako zázrakem unikne trestu, ale musí začít opět znovu. Stane se právním zmocněncem a dostane mimo jiné za úkol vyřídit zastavení několika set nevolníků u poručenské rady. To mu vnukne geniální plán, založený na tom, že každý statkář jako majitel nevolníků (duší), za které platí daně, musí tyto daně platit až do příštího sčítání lidu i za ty, kteří mezitím zemřeli. Čičikov chce tyto \"„mrtvé duše“\" od statkářů koupit, protože je oprávněně přesvědčen o tom, že statkáři se povinnosti platit za ně daně jistě rádi zbaví. Díky tomu by se Čičikov mohl vykázat vlastnictvím většího počtu nevolníků, podle tehdejšího práva by mohl žádat o přidělení půdy zdarma v málo obydlených oblastech Ruska, a za mužiky, zaznamenané v úředních listinách jako živé, by dostal peníze, za které by si pořídil statek a své vlastní živé nevolníky.\n\nOdjíždí proto do gubernského města N. a celý týden se zde věnuje návštěvám všech městských hodnostářů: gubernátora, místogubernátora, předsedy soudu, prokurátora, policejního rady atd. Všem se líbí, a stane se oblíbeným po celém městě. U gubernátora se pak seznámí se dvěma statkáři, Manilovem a Sobakevičem, kteří ho zvou na návštěvu svých statků. Tím začíná Čičikovova groteskní cesta po ruském venkově, při které s přihlouplým kočím Selifanem a hrubým sluhou Petruškou objíždí místní statkářskou honoraci, aby od ní získal pro ně nepotřebné mrtvé duše. Za mrtvé duše lze však považovat i tyto statkáře, ačkoliv ještě žijí. Gogol popisuje jejich bezpracný a neužitečný život, jehož jedinou náplní je ve většině případů neukojitelná touha po majetku. Každý portrét statkáře, kterého Čičikov navštíví, je tak hlubokou sondou do zdeformovaných vztahů tehdejší ruské společnosti. Úředníky z gubernského města Gogol pak zobrazuje jako šedou, nevýraznou masu všedních lidí, kteří se však stejně jako statkáři snaží pouze hromadit majetek.\n\nPrvním ze statkářů, kterého Čičikov navštíví, je upovídaný, sentimentální a činu neschopný Manilov (v jiných českých překladech Líbeznický), odporně sladký člověk bez vůle, jehož největším snem je postavit most přes rybník. Manilov je nejprve sice trochu zaskočen Čičikovovým návrhem, aby mu prodal nebo ještě lépe zadarmo přenechal mrtvé nevolníky, ze kterých stejně nemá žádný užitek, ale po chvíli souhlasí, když mu Čičikov ještě nabídne, že všechny výdaje s kupní smlouvou zaplatí sám. Poté se Čičikov spokojeně vydává na několik verst vzdálený statek Sobakevičův. Opilý kočí Selifan však zabloudí a za bouřky dokonce zvrhne bryčku, a tak se Čičikov musí uchýlit na statek vdovy Korobočkové.\nStatkářka Korobočková je duševně zcela omezená a její obzor končí sotva za vraty jejího statku, který je její jedinou starostí. Všeho má dostatek a hojnost, ale toto její bohatství je naprosto neužitečné, neplodné, zbytečné. Korobočková Čičikovovi mrtvé duše nejdřív přenechat ani prodat nechce, ale když jí Čičikov zalže, že by od ní v budoucnu kupoval různé hospodářské plodiny a že má také státní zakázky, s prodejem souhlasí.\n\nČičikov pokračuje ve své cestě za Sobakevičem. V hostinci, kde se zastaví, potkává statkáře Nozdreva, s nímž obědval u prokurátora. Nozdrev je hýřil, náladový chlubil, notorický lhář, rváč a falešný hráč, který ztratil zájem o vše kromě karet, sázek, rvaček a vína. Čičíkov s ním odjíždí na jeho zanedbaný statek. Aby s ním Nozdrev vůbec jednal, musí s ním Čičikov hrát dámu, při které Nozdrev podvádí. Když si chce druhý den Nozdrev opět zahrát, Čičikov to odmítne. Nozdrev mu začne vyhrožovat, nechce ho nechat odjet a schyluje se ke rvačce. Naštěstí přijíždí policejní komisař, který Nozdreva vyšetřuje kvůli nějakému jinému incidentu, čehož Čičikov využije a rychle odjíždí k Sobakevičovi.\n\nSobakevič je neohrabaný, bezcitný a všechno nenávidějící hromotluk, hrubián a lakomec, který mrtvé duše Čičikovovi okamžitě a ochotně prodá. Při rozhovoru s Čičikovem se pak zmíní o Pljuškinovi, kterému prý vymřela téměř celá vesnice. Čičikov se rozhodne, že k Pljuškinovi zajede.\n\nPljuškin (v jiných českých překladech Plesnivec) chodí roztrhaný, špinavý a neoholený. Není na něm k poznání, zdali je to poddaný nebo bárin. Vlastně přestal již být člověkem. Sbírá kdejaký hadr a hladoví mezi zbytečně nahromaděnými věcmi, zatímco mu hnije a rozpadá se celé jeho nesmírné bohatství.\nČičikov sice nakoupil mrtvé duše, ale utajit se mu to nepodařilo. Když se po jeho návratu do města pořádá u gubernátora bál, objeví se na něm Nozdrev, který začne všem vykládat o tom, co Čičikov dělá. Po městě se pak následně začne šířít vlna výmyslů o tom, kdo to vlastně Čičikov je. Objevují se dokonce i pomluvy, že je to vrah nebo že chce unést gubernátorovu dceru. Nakonec už s Čičikovem nikdo nemluví, všichni ho odmítají a tak je Čičikov nucen opustit město. Přitom se střetne s pohřebním průvodem. Je to pohřeb prokurátora, který zemřel vyděšen událostmi kolem mrtvých duší.\nIlustrace Petra Michajloviče Boklevského z roku 1895\n\nPodle Gogolovy koncepce románu měl být druhý díl oproti \"„peklu“\" prvního jakýmsi \"„očistcem“\", a některé postavy v něm vystupující, měly vyjadřovat schopnost překonat prázdný zbohatlický život. Avšak vzhledem k tomu, že jde o fragmenty, lze velmi těžko posoudit, jak by se tento úmysl autorovi podařil (v rukopise chybí nejen věty a odstavce, ale také celé velké části).\n\nČičikov se nejprve objeví na statku Ivana Andrejeviče Těntětnikova, který za mlada toužil po vzdělání, brzy jej však všechno omrzelo a nyní nedělá téměř nic, než že spí, jí, sedí a dívá se z okna. Čičikov se dozví, že kdysi Těntětnikov jezdil na návštěvy za svým sousedem, generálem Betriščevem a ucházel se o jeho dceru. Kvůli maličkosti se však pohádali a přerušili veškeré styky. Proto se nabídne, že za generálem zajede a vše urovná. Generálovi, který je zobrazen jako typický vyšší hodnostář, se Čičikov zalíbí natolik, že mu dokonce prodá i mrtvé duše.\n\nNásleduje značná mezera v rukopise.\n\nČičikov jede za jedním z generálových známých, ale cesta ho nakonec po několika peripetiích zavede na statek jakéhosi Chlobujeva, který je nucen prodat své zničené a zanedbané panství téměř za pakatel. Je to žalostný případ zkrachovalého šlechtice, kterému nakonec nezbude nic jiného, než jít na žebrotu. Čičikov si vypůjčí peníze a statek koupí a již se těší, že si bude žít jako statkář Kostanžoglo, se kterým se rovněž seznámil a kterému se vše daří. Konstanžoglo však není ani tak statkář, ale spíše již podnikatel. Je to v podstatě první kladný typ v knize.\n\nZde se nachází další značná mezera v rukopise.\n\nČičikov se objevuje ve městě, kde nakupuje velmi drahé sukno na svůj nový oblek. Tu ale přichází strážník a zatýká ho, protože Čičikov zřejmě zfalšoval závěť právě zemřelé zdejší milionářky. Čičikov je opět na dně, zdá se, že je nepoučitelný a Gubernátor by jej nejraději poslal na Sibiř. Objevuje se však starý, nábožensky založený statkář Afanasij Vasiljevič Murazov (další kladný typ statkáře), původem mužik, který se za Čičikova přimlouvá. Čičikov tak opět uniká trestu, ovšem pod podmínkou, že se vzdá veškerého majetku a začne žít \"nový život\".\n\n\n"}
{"id": "353479", "url": "https://cs.wikipedia.org/wiki?curid=353479", "title": "Ílam", "text": "Ílam\n\nÍlam, resp. Tamilský Ílam je oblast v Srílanské demokratické socialistické republice, kterou majoritně obývají etničtí Tamilové, kteří tvoří téměř čtvrtinu obyvatelstva Srí Lanky a jsou převážně hinduisté – šivaisté, patří k drávidské jazykové rodině, na rozdíl od majoritních indoevropských Sinhálců, kteří jsou vyznavači théravádového buddhismu a tvoří 74 % obyvatel Srí Lanky. Území, které Tamilové obývají a považují jej za území Tamilského Ílamu, se částečně překrývá se Severní provincií a Východní provincií státu Srí Lanka.\n\nTamilové projevují značné separatistické tendence (a to nejen na Srí Lance, ale i v Indii, kde v roce 1991 spáchali atentát na indického premiéra Rádžíva Gándhího), a snaží se získat na Srí Lance širokou autonomii, ba až vytvoření samostatného separátního státu. To vedlo v minulosti k rozsáhlým genocidám tamilského obyvatelstva ze strany Sinhálců a srílanské armády.\n\nOdpovědí na to bylo utvoření tamilských ozbrojených skupin odporu, které postupně od ochrany civilního obyvatelstva přecházely až k teroristické činnosti. Z těchto teroristických organizací jsou nejznámější Tamilští tygři, aneb přesněji Tygři osvobození tamilského Ílamu, LTTE.\n\nMnoho tamilských obyvatel ze Srí Lanky uprchlo a vytvořilo rozsáhlé komunity a diaspory v zahraničí, například v Německu.\n\n"}
{"id": "353480", "url": "https://cs.wikipedia.org/wiki?curid=353480", "title": "Aretha Franklinová", "text": "Aretha Franklinová\n\nAretha Louise Franklin (25. března 1942 Memphis, Tennessee – 16. srpna 2018 Detroit, Michigan) byla americká zpěvačka, skladatelka a pianistka a jedna z nejvýznamnějších tvůrkyň soulové hudby. Na scéně se pohybovala přes padesát let. Získala celkem 18 cen Grammy, čímž se stala druhou nejúspěšnější držitelkou této ceny v historii. V roce 1987 byla jako první žena v historii uvedena do rock and rollové síně slávy. Bývá nazývána \"Královna soulu\".\n\nFranklin se narodila 25. března 1942 v Memphisu ve státě Tennessee v rodině baptistického pastora. Její otec měl 70 vydaných gramofonových desek s nahrávkami svých kázání. Proto také měla blízko ke gospelu, se kterým také začínala od malička v místním kostele. Arethini rodiče si nerozuměli a v 10 letech zemřela matka na zástavu srdce. Poté následovala častá stěhování.\n\nZkušenosti s nahráváním měla už ve 14 letech, kdy vydala své úplně první nahrávky na albu Songs of Faith u společnosti JVB/Battle Records. Aretha byla ovlivněna zpočátku zpěvačkami jako jsou Mahalia Jackson nebo Clara Wardová. Zpívání musela zanechat ve chvíli, kdy se ještě jako teenager stala matkou. Při návratu ke zpívání po několika neúspěšných letech u nahrávací společnosti Motown and RCA v roce 1966 podepsala smlouvu s Atlantic Records, u které začala její úspěšná léta.\n\nV roce 1967 Franklinové vyšel první singl u společnosti Atlantic pod jménem \"I Never Loved a Man (The Way I Love You)\", přelomový hit, který se dostal do Top 10 Billboard Hot Charts a několik týdnů na 1. pozici Billboard Charts R&B Singles Chart, a druhá skladba \"Do Right Woman, Do Right Man\".\n\nJejí další singl \"Respect\", pocházející od Otise Reddinga, znamenal pro Franklinovou velký úspěch a stal se na několik týdnů číslem jedna. Úspěšné bylo album \"I Never Loved a Man The Way I Love You\", které se začalo mohutně prodávat. Dalšími hity byly \"Babby I Love You\", \"Chain Of Folls\" a \"A Natural Woman( You Make Me Feel)\", které patřily mezi její největší hity.\n\nOd 1968 následovaly roky, kdy Aretha vyhrávala téměř každým rokem ceny Grammy za nejlepší R&B přednes, takže později se tato kategorie začala nazývat kategorií Arethy Franklinové. Celkem má 11 těchto cen. Další období bylo spojené s úspěšnými hity \"Think, The House That Jack Built, I Say a Little Prayer, Call Me\" a \"Don't Play That Song (You Lied)\".\nNa konci 60. let byla pozice Franklinové jako jedné z nejlepších zpěvaček neotřesitelná. Alba byla v prodejnosti velmi úspěšná a songy se pravidelně umisťovaly na předních pozicích. V roce 1972 se \"Amazing Grace\" stává s více než 2 miliony prodaných alb až do roku 1996 nejprodávanějším gospelovým albem všech dob.\n\nOd druhé poloviny 70. let nástup dalších hudebních proudů a problémy s nahrávací společností zapříčinily prudký pokles zpěvaččiny popularity a další alba šla s prodejností prudce dolů.\n\nV roce 1980 Clive Davis vzal Arethu pod křídla své společnosti Arista Records. Singly \"United Together\" a \"Love All The Hurt Away\" — duet s Georgem Bensonem — vrátily zpěvačku do Top 10 na The Billboard R&B Singles Chart. V roce 1982 s albem \"Jump To It\", produkovaným Lutherem Vandrossem, zaznamenává prodejní úspěchy a vysoké pozice na žebříčku.\n\n80. léta jsou pro Arethu obdobím zkušeností s populární hudbou a několika úspěšných duetů například s Eurythmics (píseň Sisters Are Doing It For Themselves) nebo s Georgem Michaelem (duet \"I Knew You Were Waiting For Me\"). V roce 1987 Aretha Franklinová vstoupila do rock-and-rollové síně slávy jako první žena v historii hudby.\n\nV roce 1987 se zpěvačka vrátila ke gospelu albem \"One Lord, One Faith, One Baptism\", které však nebylo tak úspěšné jako album z roku 1972. Následovala alba \"Through The Storm\" z roku 1989 a \"What You See Is What You Sweat \"z roku 1991, která byla bez většího ohlasu.\n\nÚspěch Aretha Franklinová zaznamenala v roce 1993, kdy bodovala píseň \"Deeper Love\", objevující se ve filmu Sestra v akci 2. V roce 1994 Franklinová přišla s dalším hitem, který produkoval Babyface, baladou \"Willing To Forgive\", která bodovala v amerických hitparádách. V roce 1995 uspěla s dalším hitem od Babyface na soundtracku k filmu Waiting To Exhale, na kterém se podílela s dalšími zpěvačkami jako Whitney Houston, Mary J. Blige, Brandy nebo CeCe Winans.\n\nFranklinová úspěch zopakovala v roce 1998, kdy vyšlo hip hop soulové album \"A Rose Is Still A Rose\". Úvodní píseň stejného názvu pod taktovkou Lauryn Hillové se stala dalším hitem. Ve stejném roce Franklinová vystoupila s operní písní \"Nessun Dorma\", kterou vzala po nemocném Lucianu Pavarottim. Na předávání cen Grammy tato píseň byla mezi skladbami nejlépe hodnocenými hudebníky.\n\nPosledními alby byly \"The Queen in Waiting\" z roku 2002, \"So Damn Happy\" z roku 2003 a \"Jewels in the Crown: All-Star Duets with the Queen\" z roku 2007.\n\nV listopadu 2010 Aretha Franklinová zrušila všechny naplánované koncerty a veřejná vystoupení. Ve čtvrtek 2. prosince nastoupila do nemocnice na operaci. Na rady lékařů se na veřejnosti neměla objevit minimálně do května 2011. Již v lednu 2011 v telefonním rozhovoru pro \"Wendy Wlliams Show\" diváky ujistila, že bude vystupovat, že její zdravotní stav je dobrý.\n\nNa slavnostním ceremoniálu 53rd Annual Grammy Awards 13. února 2011 jí vzdaly poctu v \"Special GRAMMY Tribute to the Queen of Soul\" zpěvačky: Christina Aguilera, Jennifer Hudson, \"Yolanda Adams\", \"Martina McBride\" a \"Florence Welch\". Aretha Franklin se ceremoniálu nezúčastnila.\n\nV úterý 3. května 2011 vydala na počest své padesátileté hudební kariéry novou desku s názvem \"\"A Woman Falling Out Of Love\"\". Je první nahrávkou, kterou Franklin vydává pod vlastním labelem \"Aretha's Records\", nabízí balady, bluesové písně i gospely.\nSeznam skladeb: How Long I've Waited, Sweet Sixteen, This You Should Know, U Can't See Me, Theme From A Summer Place, The Way We Were, New Day, Put It Back Together Again, Faithful (featuring Karen Clark-Sheard), His Eye Is On The Sparrow (Performed by Eddie Franklin), When Two Become One, My Country 'Tis Of Thee (Bonus).\n\n\n"}
{"id": "353482", "url": "https://cs.wikipedia.org/wiki?curid=353482", "title": "Herodium", "text": "Herodium\n\nHerodium, někdy také Herodion ( הרודיון), či Hora Herodova ( ) je archeologickou lokalitou v Judské poušti asi 12 kilometrů jižně od Jeruzaléma. V lokalitě se nachází pevnost vybudovaná na uměle navršeném kopci, kterou nechal zbudovat král Herodes Veliký (74–4 př. n. l.) a pod kterou se nachází zbytky města Dolní Herodium.\n\nPalác byl vystavěn jako pevnost králem Herodem mezi lety 22 a 15 př. n. l. na místě, kde Herodes porazil hrstku protiřímských povstalců. Kopcovitou formu pevnost dostala navršením obrovského množství zeminy z okolí. Uvnitř valu se nachází zdvojené hradby, které dosahují výšky 20 metrů. Uvnitř hradeb pak nechal Herodes vybudovat velkolepý palác s četnými pokoji, halou a lázněmi.\n\nV oblasti severně od Herodia velké asi 150 km² byla vybudována převážná část paláce jako malé město, které se nazývalo \"Dolní Herodium\", a dnes se v něm nachází zbytky vodních nádrží a mnohých budov. Dolní Herodium se střídavě rozvíjelo až do byzantského období a pak bylo opuštěno.\n\nStarověký židovský historik Flavius Iosephus ve svém díle Válka židovská píše:\nK přívodu životně důležité vody z Šalomounových nádrží sloužil akvadukt. Dnes se nachází v těchto místech jen několik pramenů. V okolí pevnosti bylo vybudováno také množství nechráněných cisteren na shromažďování dešťové vody, ze kterých čerpali zejména obyvatelé Dolního Herodia.\n\nHerodium sloužilo Herodovi zřejmě jako letní sídlo a jako útočiště před ruchem, který vládl v Jeruzalémě v čase poutních svátků. Zde byl nakonec Herodes také pohřben. Během bojů mezi Herodovými příbuznými se pevnost stala na více než 60 let sídlem římských správců v Judeji, dokud nevypukla první židovská válka a pevnost roku 66 nepadla do rukou židovských povstalců. Povstalci se v Herodiu opevnili proti římskému vojsku a vybudovali zde synagogu a mikve. Po několika letech však vzbouřenci pevnost bez boje předali Římanům.\n\nŘímané, v jejichž očích důležitost Judeje po potlačení židovského povstání klesla, pevnost opustili a ta zůstala opuštěná, dokud nebyla zabrána zelóty, kteří uvnitř vybudovali skrytý podzemní systém a připravili si pevnost pro chystané druhé židovské povstání. Po potlačení tohoto povstání bylo místo roku 135 opět opuštěno.\n\nV 5. století začali byzantští mniši postupně obývat sever Dolního Herodia a pokoje zdejšího paláce přeměnili v kostely. Při vykopávkách byly objeveny celkem čtyři kostely, jejichž podlahy byly vyzdobeny mozaikami. S islámskou expanzí v 7. století však bylo místo opět opuštěno.\n\nDnes stojí na severu původního Dolního Herodia palestinská vesnice.\n\nV průběhu 18. a 19. století probíhal výzkum obnažených památek v této oblasti. V letech 1962–1967 byly provedeny první archeologické vykopávky, při kterých byla odkryta většina známých nálezů v samotné pevnosti. Po získání této oblasti Izraelem v šestidenní válce byla na toto místo vyslána další expedice, tentokrát z Hebrejské univerzity v Jeruzalémě pod vedením Ehuda Necera, která zahájila vykopávky v Dolním Herodiu roku 1972 a dosud pokračují. Jeden z nejvýznamnějších objevů této expedice byl učiněn roku 2007, kdy byl odkryt hrob, patřící zřejmě samotnému králi Herodovi.\n\nCelá lokalita byla vyhlášena za národní park.\n\n"}
{"id": "353483", "url": "https://cs.wikipedia.org/wiki?curid=353483", "title": "Luhačovice", "text": "Luhačovice\n\nLuhačovice jsou město v okrese Zlín ve Zlínském kraji, 16 km jihovýchodně od Zlína na říčce Šťávnice. Město má katastrální výměru 33 km² (3 299 ha), 1 099 domů a žije zde obyvatel.\n\nV Luhačovicích jsou čtvrté největší lázně v České republice a největší na Moravě. Léčí se zde především lidé s nemocemi dýchacího ústrojí, trávením a obezitou. Lázně vděčí za svůj věhlas především minerálním pramenům. V Luhačovicích vyvěrá 6 přírodních pramenů a desítky pramenů navrtaných. Nejznámějším a nejvýznamnějším pramenem Luhačovských lázní je pramen Vincentka.\n\nPrvní stopy slovanského osídlení v tomto kraji jsou doloženy již v 7. a 8. století, což dosvědčují archeologické nálezy v Oboře u Luhačovic. Nejstarší písemná zmínka o Luhačovicích pochází z roku 1412, na město byly povýšeny teprve 3. června 1936. Německy se nazývaly \"Bad Luhatschowitz\".\n\nLuhačovice se rozkládají v údolí říčky Šťávnice (zvaná též Luhačovický potok) a jsou obklopeny strmými zalesněnými kopci. Jsou centrem specifické přechodné národopisné oblasti Luhačovské Zálesí, ležící na pomezí Valašska a Slovácka. Ač město leží v nadmořské výšce 250 metrů a vrcholky okolních kopců dosahují nadmořské výšky maximálně 672 metrů (vrchol Komonec), je tu patrný podhorský charakter. Tři kilometry proti proudu říčky Šťávnice byla ve dvacátých letech 20. století postavena přehrada nazývaná Luhačovická nebo též \"Pozlovická\". Její první úlohou bylo zadržovat pravidelné záplavy, které pustošily lázně. Časem však převzala i funkci rekreační a nyní slouží hlavně rybářům. Rybářský svaz zde pořádá jarní a podzimní rybářské závody, které jsou známé po celé České republice.\n\nVe městě se nachází velké množství nejrůznějších kaváren, vináren, restaurací a cukrářství. Do Luhačovic se dnes nejezdí jen za léčením, ale zdejší podmínky uspokojí návštěvníky turisticky, sportovně i společensky založené. Pro turistiku jsou v Luhačovicích vytvořeny speciální okruhy po okolí s přírodní scenérií. V okolí Luhačovic se nachází doklady o příchodu Slovanů na území Česka, zříceniny hradů nebo zámek Serényiů. Ve městě se nachází také sportovní hala, tenisové kurty nebo lázeňské divadlo.\n\nMěsto má ceněnou urbanistickou a architektonickou tvář, podpořenou i předpovězenou úchvatným členitým terénem spojených údolí. Na architektonické podobě Luhačovic se podíleli vynikající architekti Dušan Jurkovič, Emil Králík, Oskar Poříska. Nesmazatelnou stopu zde dokonce zanechal jeden z pionýrů moderní architektury a mezinárodně respektovaná osobnost Bohuslav Fuchs. Vypracoval pro Luhačovice několik územních plánů a podle jeho návrhu byly postaveny penziony Radun, Iva, Avion a Viola a vila Sáva.\n\nPodle sčítání v roce 1930 zde žilo v 483 domech 2219 obyvatel. 2204 obyvatel se hlásilo k československé národnosti a 4 k německé. Žilo zde 1973 římských katolíků, 18 evangelíků, 153 příslušníků Církve československé a 9 židů.\n\n\nV Luhačovicích je základní škola a Střední odborná škola Luhačovice, vzdělávací instituce přidružená k mezinárodní síti škol UNESCO. Lze na ní studovat jak obory s maturitou, tak bez maturity. Studijní obory s maturitní zkouškou jsou zaměřené na Management umění a reklamy, Informační služby a uměleckořemeslnou tvorbu (Design a zpracování dřeva, Design a zpracování kovů, Design a tvorbu keramiky a Uměleckořemeslná stavba strunných hudebních nástrojů). Obory gastronomie (Kuchař-číšník, Kuchař-kuchařka a Číšník-servírka) jsou ukončeny výučním listem. Škola má také Domov mládeže pro studenty, kteří nemohou denně dojíždět.\n\nVe městě se nachází knihovna, Dům dětí a mládeže, který zajišťuje volnočasové aktivity pro veřejnost.\n\nVe městě je zastoupeno široké spektrum sportů. Fotbalový klub sídlí na Radostově, kde je také víceúčelová sportovní hala vhodná pro sálové sporty a aerobik. Tenisový klub sídlí v lázních u Ottovky, ale kurty je možné si pronajmout také na mnoha dalších místech. K plavání lze využít v roce 2017 vyčištěnou přehradu nebo četné hotelové bazény; na konci roku 2010 byla do provozu uvedena nová městská plovárna, která je zajímavá i z architektonického pohledu. TJ Slovan Luhačovice je známý zejména díky velmi úspěšnému oddílu orientačního běhu, dalšími oddíly jsou cyklistický, softbalový a lyžařský. Druhá tělovýchovná jednota, Sokol Luhačovice, navázala na svou bohatou historii v roce 1996, v současnosti pod touto hlavičkou závodí oddíly házené a kuželek.\n\nV Luhačovicích a okolí se pořádá také několik běžeckých závodů. Nejstarším z nich je Štědrovečerní běh, konaný již od roku 1989 vždy 24. prosince. Dobrosrdečná nálada vánočních svátků vládne také o dva dny později na Štěpánském běhu v Pozlovicích, na který navazuje Štěpánský pochod s výstupem na Starý Světlov. V posledních letech přibyl na přelomu října a listopadu Luhačovický běh Kerteamu a na jaře při příležitosti Diabetologických dnů Běh proti diabetu. Pravidelnou akcí se již stal také LCE triatlon, pořádaný Sokolem na začátku letních prázdnin, a četné cyklistické závody pořádané během celého roku.\n\nBěhem zimy jsou Mikroregionem Luhačovické Zálesí připravovány tři běžkařské trasy: Pozlovice I, Pozlovice II a Petrůvka. V provozu je také lyžařský svah v lokalitě Anténka.\n\n\nČastým hostem Luhačovic byl mj. hudební skladatel Leoš Janáček, jenž zde pobýval nejprve v lázeňských domech, později u svých přátel. Vznikla zde jeho díla Glagolská mše, a některé dokonce byly inspirovány zdejším prostředím, například opera Osud ad.\n\n\n\n\n"}
{"id": "353486", "url": "https://cs.wikipedia.org/wiki?curid=353486", "title": "Peruánský naháč", "text": "Peruánský naháč\n\nPeruánský naháč (též \"Perro sin Pelo del Peru\" či \"Peruvian Inca Orchid\") je psí plemeno původem z Peru, jehož charakteristickým znakem je absence srsti na většině těla neosrstěných jedinců. Zbarvením může být od černé, přes břidlicově černou, sloní čerň, modročernou, všechny odstíny šedé, tmavě hnědou až po světle plavou. Všechny tyto barvy mohou být jednobarevné nebo se mohou vyskytovat s růžově zbarveným skvrnami kdekoliv na těle.\n\nZajímavostí je, že členskými zeměmi FCI s největším počtem chovatelských stanic zabývajících se chovem Peruánského naháče je Česká republika, Finsko, Francie a Švédsko.\n\nBezsrstost u peruánských naháčů je způsobena mutací genu FOXI3 na 17. chromozomu. Gen ovlivňuje vývoj srsti a zubů během embryonálního vývoje. Homozygoti se dvěma kopiemi mutantního genu hynou již v děloze, heterozygot se narodí jako naháč. Kromě absence srsti je u peruánských naháčů běžné chybění jednoho nebo i všech třenových zubů nebo stoliček. Protože naháči jsou heterozygoti, rodí se i osrstění psi.\n\nTělesná teplota peruánského naháče je stejná jako u všech ostatních plemen psů – tedy pohybuje se v rozmezí 37,5 °C až 39 °C (u štěňat a mladých psů maximálně 39,5 °C). Tato teplota je nicméně vyšší než tělesná teplota člověka a proto jej Inkové (Mayové, Aztékové atp.) používali při léčení revmatických onemocnění.\n\nV některých tištěných i webových publikacích se můžete dočíst, že naháče chovali před třemi tisíci let Inkové. Tento údaj je chybný, a to z jednoho prostého důvodu: Říše Inků existovala na konci středověku. Doba jejího největšího rozkvětu netrvala ani sto padesát let. Prvním, historicky ověřeným, datem z incké historie je rok 1438 n.l. – korunovace panovníka Pachacutiho. V roce 1533 n. l. byla incká říše rozvrácena španělskými conquistadory vedenými Franciscem Pizarrem. Torzo inckého státu si ještě udrželo svoji nezávislost ve Vilcabambě do roku 1572, pak vláda Inků definitivně zanikla. Pokud Inkové existovali téměř tisíc let před naším letopočtem, zcela jistě se jednalo o bezvýznamný andský kmen. Tahle skutečnost byla snad i jedním z důvodů, proč 12. června 1985 požádala peruánská kynologická organizace (KPC) – na základě archeologických objevů předkolumbovských kultur – mezinárodní organizaci FCI o zaregistrování standardu PENa, do té doby označovaného jako Peruvian Inca Orchid, Inca Orchid Moonflower Dog či Inca Hairless Dog (pod těmito názvy je v USA. několik desetiletí stále chován, též je znám pod zkratkou PIO) na nynější oficiální název Perro sin Pelo del Peru.\n\nPrameny o původu peruánských naháčů se různí. V podstatě jsou známé tři teorie. První z nich je domněnka, že se do Peru dostali společně s africkými nomády, druhá s čínskými přistěhovalci za vlády prezidenta Castilla v první polovině 19. století a třetí, která předpokládá příchod psů, provázejících člověka při jeho migraci z Asie na oba americké kontinenty, přes Beringovu úžinu.\n\nProvádět seriózní archeologický výzkum na území dnešního Peru je poměrně obtížné, protože oblast andského horského masivu patří k seismicky nejaktivnějším a velice těžko přístupným pohořím na světě. Častá zemětřesení a sesuvy půdy pohřbily v průběhu staletí celá města a v tropických nížinných pralesích je spousta doposud neprobádaných míst, která teprve čekají na své objevení. Dalším problémem je i to, že zatím nebyly nalezeny žádné písemné záznamy z předkolumbovské éry, a tak je nutné spoléhat na prameny pocházejících od španělských kronikářů, kteří zase vycházeli z ústního podání tradic a incké verze dějin. Ty jsou plné legend, záhad, folklóru a mýtů. Nemalou míru zde také sehrává fakt, že současné Peru je z ekonomického hlediska poměrně chudou zemí, a tak velmi často dochází k vykrádaní archeologických nalezišť, a tím i k nevratným ztrátám kulturně-historických památek nevyčíslitelných hodnot.\n\nPizarrovi následovníci a kronikáři z poloviny 16. století, se zmiňují o „nahých psech“ chovaných inckou šlechtou. Nejvíce ceněni byli psi se světlou kůží, a tak, aby vlivem slunečních paprsků neztmavla (peruánský naháč se totiž může opálit a spálit na slunci stejně jako člověk), byli přes den chováni v tmavých místnostech a ven pouštěni pouze v noci. Odtud má asi původ někdy používané označení „Měsíční orchidejový pes“ (\"Inca Orchid Moonflower Dog\").\n\n"}
{"id": "353488", "url": "https://cs.wikipedia.org/wiki?curid=353488", "title": "Galvestonský hurikán", "text": "Galvestonský hurikán\n\nGalvestonský hurikán byl hurikán, který v síle 4. stupně Saffirovy-Simpsonovy stupnice zasáhl 8. září 1900 texaské pobřeží v oblasti města Galveston. Zabil asi osm tisíc lidí, což ho dodnes (12. září 2008) činí nejsmrtonosnějším hurikánem a vůbec přírodní katastrofou v historii USA. V širším měřítku je obvykle považován za třetí nejsmrtonosnější hurikán v historii, po Velkém hurikánu z roku 1780 (nad 20 tisíc mrtvých) a hurikánu Mitch z roku 1998 (asi 18 tisíc mrtvých), ovšem jelikož přesné odhady neexistují ani u něj (rozptyl uvěřitelných údajů je 6–12 tisíc mrtvých), ani u řady ostatních hurikánů, může být v některých tabulkách až čtvrtý (po hurikánu Fifi z roku 1974).\n\n"}
{"id": "353489", "url": "https://cs.wikipedia.org/wiki?curid=353489", "title": "Izogamie", "text": "Izogamie\n\nIzogamie je forma pohlavního rozmnožování, při níž splývají pohlavní buňky stejné velikosti a tvaru (izogamety), i když každá obvykle představuje jiné pohlaví nebo pohlavní typ. Tento typ se objevuje zejména u jednobuněčných organismů a považuje se za evolučně starší než běžnější anizogamie, při níž mají různé pohlavní buňky různou velikost.\n\nIzogamní jsou určité skupiny řas, hub a prvoků. Konkrétním příkladem jsou některé zlativky či některé druhy rodu Chlamydomonas.\n"}
{"id": "353494", "url": "https://cs.wikipedia.org/wiki?curid=353494", "title": "Konduktivní proud", "text": "Konduktivní proud\n\nKonduktivní proud je (obvykle nízký) unikající proud protékající mezi vodiči a jejich izolací.\n\nizolační proud (μA) = vzájemné napětí (V) / izolační odpor (MΩ)\n\n\n"}
{"id": "353498", "url": "https://cs.wikipedia.org/wiki?curid=353498", "title": "Eva Vašková", "text": "Eva Vašková\n\nEva Vašková (* 12. ledna 1981, Břeclav) je česká modelka a manažerka. V roce 2006 na soutěži Miss Global Beauty Queen, která se konala v Číně, obsadila 5. místo (4. runner up) a na International Model of the Year se umístila na 8. místě a ještě se stala I. vicemiss Photogenic v této soutěži. Byla finalistkou soutěže Česká Miss 2007. Podle záznamů agentury Central European Models měří 177 cm a její míry jsou 87-60-91.\n\n"}
{"id": "353499", "url": "https://cs.wikipedia.org/wiki?curid=353499", "title": "Politická mapa", "text": "Politická mapa\n\nPolitická mapa zobrazuje vybrané politické aspekty jednotlivých států či regionů. \n\nKaždá mapa je nepřesná a tedy všechny bez výjimky \"lžou\" , tj. zkreslují. Důvodem je nemožnost dokonalého převodu pláště Země (sférického elipsoidu) na plochu obdélníku či čtverce. Dochází také obvykle k redukci trojdimenzionální reality (x, y, z) na dvoudimenzionální úroveň mapy (x, y).\n\nPro politickou geografii jsou významné na politické mapě tři aspekty:\n\nMimo fyzicko-geografické či politické mapy se můžeme setkat se speciálními mapami, které záměrně ignorují měřítko a důraz kladou na tvar nebo velikost. Příklady jsou např. rozličné piktogramy, kartogramy či blokové diagramy, kde jsou zobrazovány nejrůznější charakteristiky (např. u výše HDP států, lze spatřit mapu, kde USA, EU nebo Japonsko jsou několikrát „větší“ než celá Afrika).\n\nExistují mapy, jejichž záměrem je úmyslně „lhát“ (zkreslovat). Příčinou může být záměrná dezorientace protivníka (vojenská, politická strategie), nebo jsou údaje na mapě pozměněny v autorův prospěch. V takovém případě hovoříme o tzv. propagandistických mapách. \n\nJejich použití není vázáno jen na státy, ale můžeme se s nimi setkat např. v reklamách nebo politických kampaních. V československém kontextu lze připomenout mapu nacistického Německa před anexí Československa, která ukazovala republiku jako pěst směřující na německé břicho.\n\nDůležitou kvalitou je barva propagandistických map. Světlá barva ohraničená barvou tmavou (nejlépe černou) navozuje pocit ohrožení. Příkladem může být volební kampaň ODS v parlamentních volbách 2002, kdy žlutou obrysovou mapu ČR s heslem \"„ODS volí obranu českých národních zájmů“\" nechala strana orámovat tlustou černou čárou. Předmětem propagandistických map jsou často linie hranic. Například po prohrané válce roku 1871 byly všechny francouzské školy vybaveny mapou, ve které bylo i dále Alsasko-Lotrinsko zakresleno jako součást Francie. \n\nPolitická mapa nejčastěji zobrazuje území konkrétních suverénních národních států, která jsou oddělena čarami reprezentující hranice a vnitřní prostor je vybarven jednou barvou (kromě Antarktidy), jsou takto rozčleněny všechny kontinenty. Proto se teritoriální stát stal nejmarkantnějším představitelem regionu. \n\nVýznamně vzhled politických map například v minulosti ovlivnili koloniální velmoci. Mnoho států, které získaly svobodu, respektovaly koloniální hranice, jež ovšem nekorespondovaly s původními poměry jednotlivých etnik žijících na těchto územích. Příkladem je Gambie, jejíž hranice vůči Senegalu po dlouhých sporech Velké Británie a Francie, byly vytyčeny roku 1904 s ohledem na jediný zájem, aby Britové získali plnou kontrolu nad řekou Gambií až k nejzazšímu bodu splavnosti, tedy cca 350 km od ústí řeky. Podobným příkladem dělení v Asii je rozdělení Indie do dvou nástupnických států.\n\nMnoho lidí hodnotí (všímá si) na mapě jen souše, často opomíjí moře a oceány, i když jejich význam je dnes značný. Odhaduje se, že až 95 % veškeré mezinárodní přepravy probíhá na moři a okolo 70 % populace lidstva žije blíže než 60 km od pobřeží kontinentů. \n"}
{"id": "353505", "url": "https://cs.wikipedia.org/wiki?curid=353505", "title": "Dale Russell", "text": "Dale Russell\n\nDale A. Russell (* 27. prosince 1937 San Francisco až 21. prosince 2019) byl kanadský paleontolog a geolog, působící na Státní univerzitě v Severní Karolíně.\n\nByl dobře znám také pro své výzkumy týkající se dinosaurů a ekosystémů období pozdní křídy. Proslavil se například formálním popisem velkého teropoda (dravého dinosaura) z čeledi tyranosauridů, rodu \"Daspletosaurus\". Jako jeden z prvních vědců také roku 1971 publikoval podloženou domněnku, že dinosauři mohli být vyhubeni kvůli mimozemské příčině (zejména kvůli explozi supernovy, ačkoliv tato hypotéza již byla vyvrácena). Je také spojen s kontroverzní myšlenkou, že v případě přežití konce geologického období křídy (před 66 miliony let) by dinosauři mohli projít sapientační fází a proměnit se v jakési vysoce inteligentní bytosti, které Russell nazývá dinosauroidi. Jeho představa takových hypotetických bytostí (která vyústila v populární vzpřímený model, zhotovený roku 1982) však byla z mnoha stran kritizována (zejména proto, že byla značně antropomorfická). Jde pouze o hypotetické představy, žádné fosilní důkazy takových možných forem nebyly ve fosilním záznamu objeveny (je nicméně pravda, že u některých vývojových linií teropodů se koncem křídy zvětšovala mozkovna, což dokazuje například rod \"Troodon\").\n\n"}
{"id": "353506", "url": "https://cs.wikipedia.org/wiki?curid=353506", "title": "Slepák", "text": "Slepák\n\nSlovo slepák má více významů:\n\n\n\n"}
{"id": "353511", "url": "https://cs.wikipedia.org/wiki?curid=353511", "title": "Ihrám (oděv)", "text": "Ihrám (oděv)\n\nIhrám je druh oděvu, který nosí muslimové během pouti do Mekky. Je buď mužský nebo ženský.\n\nMužský ihrám se skládá ze dvou kusů bílé látky beze švů. První díl si muslimové ovinou kolem boků a druhý přehodí přes levé rameno a na pravé straně jej zavážou na uzel. Ženských ihrám je vícero druhů, zahalují jim i hlavu.\n\nS navléknutím ihrámu se vstupem do tzv. posvátného okrsku (haram) se muslimové dostávají do stavu zasvěcení, který se taktéž označuje jako ihrám. Během něj je muslimům zakázán pohlavní styk, lov zvěře apod. Ihrám muslimové většinou nosí v měsíci dhú'l-hidždža, kdy se koná hadždž. V jiném období bývá ihrám nošen zejména při příležitosti vykonávání menší pouti zvané umra.\n"}
{"id": "353512", "url": "https://cs.wikipedia.org/wiki?curid=353512", "title": "Ihrám", "text": "Ihrám\n\nIhrám je stav muslima, do kterého se dostává během hadždže či umry a během modlitby. V době ihrámu se muslimové nesmějí česat, holit a stříhat, vonět voňavkami, lovit zvěř ani trhat rostliny. V době ihrámu muslimové nosí stejnojmenný šat, který je u mužů bílý, složen ze dvou částí, ženám musí zahalovat i hlavu. Do ihrámu muslimové vstupují rituální očistou a předsevzetím zvaným níja.\n\nPokud muslim šat ihrám odloží, dává tím najevo, že ze stavu ihrámu vystoupil.\n"}
{"id": "353521", "url": "https://cs.wikipedia.org/wiki?curid=353521", "title": "Soukromé pasti", "text": "Soukromé pasti\n\nSoukromé pasti jsou cyklus dvanácti televizních filmů z produkce televize Nova. První epizoda s názvem \"Něžný vetřelec\" byla premiérově odvysílána 10. září 2008.\n\nSoukromé pasti mají být sérií televizních filmů, pokaždé s jiným hereckým obsazením, a pokaždé řešící jiný „lidský“ problém. Název \"Soukromé pasti\" má poukazovat na problémy, které si člověk většinou vytváří vlastní vinou, a také na to, že ze všech problémů existují cesty ven.\n\nEpizoda \"Tatínkova holčička\" získala cenu pro nejlepší snímek v evropské sekci festivalu televizní tvorby ve francouzském La Rochelle.\n\n"}
{"id": "353522", "url": "https://cs.wikipedia.org/wiki?curid=353522", "title": "Bitva o Pusanský perimetr", "text": "Bitva o Pusanský perimetr\n\nBitva o Pusanský perimetr je jedno z důležitých střetnutí v korejské válce mezi Severokorejci na jedné straně a vojáky OSN a Jihokorejci na straně druhé, které se odehrálo v srpnu a v září roku 1950. Během tohoto střetnutí se podařilo spojeneckým jednotkám zastavit severokorejskou invazi do Jižní Koreje, shromáždit dostatečné zálohy a zahájit profiofenzívu, která ve výsledku vedla k vyhnání Severokorejců z Jižní Koreje a ke zvratu v Korejské válce.\n\nOblast Pusanu se nachází na jihovýchodě Korejského poloostrova a jednalo se o oblast, kam se Severokorejci dostali nejdále během Korejské války. Perimetr se táhl na 230 km a byl pojmenován po přístavním městě Pusan, které bylo jednou z významných dopravních tepen pro transport posil do oblasti. Většinu jeho délky kopíroval tok řeky Nakdonggang, která tvořila přirozenou obrannou linii. Pusanský perimetr sloužil jako předmostí umožňující doplňování zásob a jednotek do oblasti bojů až do září 1950, kdy bylo provedeno vylodění v Inčchonu umožňující protiútok proti severokorejským jednotkám a úspěšný postup na Soul a dále do vnitrozemí Severní Koreje.\n\nV létě roku 1950 překročila severokorejská vojska demarkační linii u 38. rovnoběžky s cílem násilně sjednotit Koreu pod komunistickou ideologií. V Jižní Koreji dobyli Severokorejci Soul, Inčchon, Osan a postupovali až ke spěšně vybudované jihokorejské obranné linii kolem města Pusan. V té době OSN rozhodla poslat do Koreje vojáky různých států s mandátem OSN na zastavení Severokorejské agrese. Stejně tak i USA, které již měly na území Koreje poradce a množství vojáků. Vrchním velitelem amerických vojáků byl generál Douglas MacArthur známý z druhé světové války. Severní část Perimetru v průběhu bojů byla Severokorejci dobyta, jednotky se stáhly jižněji směrem k Pusanu.\n\nHlavními opěrnými body perimetru byla města Masan, Tegu a Pusan. Nakonec vyloděním v Inčchonu v září 1950 ulehčilo vojákům v Pusanu a byl jim umožněn postup z oblasti perimetru na sever a západ ve snaze vytlačit Severokorejce.\n\nKrátce po vypuknutí Korejské války způsobenou severokorejskou invazí na půdu Jižní Koreje severokorejskými jednotkami rozhodla OSN vyslat vojenské jednotky na pomoc Jižní Koreji. V reakci na toto rozhodnutí následně Spojené státy americké vyslaly na území Korejského poloostrova pozemní jednotky s úkolem bojovat proti invazním jednotkám a zabezpečit Jižní Koreu před kolapsem. Nicméně americké síly na Dálném východě se od konce druhé světové války před pěti lety neustále zmenšovaly, takže v době konfliktu byla nejblíže 24. pěší divize osmé armády Spojených států amerických, která měla velitelství v Japonsku. Divize nebyla v plném stavu a většina jejího vybavení byla zastaralá kvůli škrtům ve vojenském rozpočtu USA v době svého převelení do Jižní Koreje.\n\n24. pěší divize byla první americkou jednotkou vyslanou do Koreje s úkolem sebrat Severokorejcům jejich počáteční moment překvapení z neočekávaného útoku, zadržovat a zpomalovat mnohem početnější severokorejskou armádu, čímž získat čas pro přísun dalších amerických i mezinárodních posil do Koreje. Po několik měsíců sváděla 24. pěší divize boje osamocena v zadržovacích bojích, čímž získala čas pro příjezd americké 7. pěší divize, 25. pěší divize, 1. jízdní divize (\"1st Cavalry Division\") a dalších podpůrných jednotek osmé armády. Záložní jednotky 24. pěší divize utrpěly 5. července těžké ztráty a porážku během bitvy o Osan, během prvního střetnutí americké a severokorejské armády. První měsíc po porážce skupiny vojsk zvané \"Task Force Smith\" byli vojáci 24. pěší divize neustále poráženi a zatlačováni více na jih početní a materiální převahou severokorejského vojska. Pluky 24. pěší divize byly systematicky zatlačovány na jih v sérii bitev o Chochiwon, o Čchonan a v bitvě o Pchjongtchek. 24. pěší divize byla zatlačována až do doby bitvy o Tedžon, během čehož byla téměř kompletně zničena, ale neustálým odporem zpomalovala severokorejské jednotky až do 20. července. Tehdy se do oblasti bojů postupně dostávaly další americké jednotky Osmé armády až se americké síly na bojišti téměř vyrovnaly Severokorejcům s tím, že každý den se dopravovaly nové jednotky v rámci mise OSN.\n\nS obsazením města Tedžon se Severokorejci začali snažit obklíčit Pusanský perimetr ze všech stran ve snaze ho odříznout. 4. severokorejská divize a 6. pěší divize se vydala na jih v širokém manévru ve snaze prolomit bránící se levé křídlo, severokorejské formace ale byly silně rozptýleny. Jejich útoky ale opakovaně zatlačovaly americké a jihokorejské vojsko z pozic do perimetru.\n\nNa východě severokorejská armáda o síle okolo 89 000 mužů postupovala na území Jižní Koreje v šesti směrech, čímž překvapila armádu Jižní Koreje vedoucí v naprostý vojenský debakl. Menší jihokorejská armáda trpěla nedostatečnou organizací a vybavením a tak nebyla připravená na válku. Početně silnější severokorejská armáda zničila izolované centrum odporu 38 000 jihokorejských vojáků a až pak začala postupovat dále na jih. Většina jihokorejské armády jako odpověď na invazi ustoupila více na jih. 28. června obsadily severokorejská vojska hlavní město Jižní Koreje Soul, čímž se musela jihokorejská vláda a armáda stáhnout ještě více k jihu. I když byly jihokorejské jednotky stále zatlačovány více na jih, zvýšily svůj odpor proti Severokorejcům, čímž se snažily získat co nejvíce času. Znepřátelené korejské armády sváděly bitvy o několik jihokorejských měst, čímž si vzájemně způsobovaly značné ztráty. Jihokorejská armáda ubránila město Jongdok, načež byla ale později vytlačena z města pryč. Jihokorejcům se dále dařilo zdržovat severokorejský útok v rámci bitvy o Andong.\n\nNa západě byly americké jednotky tlačeny opakovaně zpět než se podařilo zastavit nástup severokorejské invaze. Jednotky 3. praporu 29. pěšího pluku, které se čerstvě objevily v Koreje, byl zničeny v Hadongu v koordinovaném útoku ze zálohy severokorejských jednotek 27. července, což vytvořilo mezeru v obraně vedoucí do oblasti Pusanu. Chvíli nato bylo dobyto město Čindžu, což vyústilo k ústupu 19. pěšího pluku a otevření cest na Pusan pro severokorejské jednotky. Americké jednotky byly následně 2. srpna schopné porazit a vytlačit Severokorejce zpět v rámci bitvy o Notch. Vzhledem k utrpěným ztrátám se Severokorejci rozhodli stáhnout z bojů na několik dní, aby mohli dodat posily a vybavení, což umožnilo krátký oddech několika dní pro obě strany bojů. Severokorejci se tak připravovali na závěrečný útok na Pusanský perimetr.\n\nJednotky OSN vytvořily obranný perimetr okolo přístavního města Pusan mezi červencem a srpnem 1950. Přibližně 230 km dlouhý perimetr se táhl od Korejské úžiny k Japonskému moři západně a severně od města Pusan. Na západě byl perimetr přibližně ohraničen řekou Nakdonggang, v jednom místě byl zahnut 24 km směrem k městu Tegu, jelikož zde se řeka stáčela kvůli soutoku s řekou Nam. Severní hranice byla nepravidelná linie, který probíhala horami nad městy Wegwan a Andong k Jongdoku.\n\nVyjma oblasti delty řeky Nakdonggang na jihu a údolím mezi městy Tegu a Pchohang, byl terén členitý a hornatý. Severovýchodně od Pchohangu okolo jihokorejské hranice byl terén obzvláště zrádný a pohyb v tomto prostoru byl velice obtížný. Proto se rozhodlo vedení OSN využít tyto přírodní překážky jako významné obranné prvky, které umožňovaly vytvořit přírodní obranou linii. Nicméně takto členitý terén taktéž ztěžoval komunikaci mezi bránícími se jednotkami na severu.\n\nJednotky pod vedením OSN taktéž strádaly v této oblasti vlivem horka v létě, jelikož tato oblast měla jen řídký porost vegetace a málo čisté a pitné vody. Ke všemu oblast Korejského poloostrova zasáhla v roce 1950 vlna sucha, načež srážky v oblasti bojů dosáhly pouze 12,5 cm, namísto obvyklých 51 cm mezi červencem až srpnem. V kombinaci s teplotami dosahující 40 °C způsobilo horko a sucho velký počet obětí hlavně mezi Američany, kteří na podobné podmínky nebyli zvyklí.\n\nJednotky severokorejské lidové armády byly organizovány do mechanizovaných kombinovaných jednotek o síle deseti divizí, v červenci původně čítající okolo 90 000 dobře trénovaných a vyzbrojených mužů s několika stovkami tanků T-34. Nicméně obranné akce Američanů a Jihokorejců zadržely velké množství Severokorejských jednotek během invaze do Jižní Korey, odhadem 58 000 vojáků a velké množství tanků. Ve snaze nahradit tyto ztráty povolali do zbraně Severokorejci méně zkušené jednotky a vojáky základní vojenské služby, z nichž mnozí byli naverbování z dobytých území Jižní Koreje. V průběhu bitvy o Pusanský perimetr poslali Severokorejci do boje 13 pěších a jednu obrněnou divizi.\n\nJednotky Organizace spojených národů byly organizovány pod velením Armády Spojených států amerických. Osmá armáda Spojených států sloužila jako hlavní část jednotkám OSN a její velitelství se nacházelo ve městě Tegu. Nacházely se zde tři slabé americké divize: 24. pěší divize byla do země povolána začátkem července, kdežto divize 1. jízdní kavalérie a 25. pěší divize dorazily mezi 14. až 18. červencem. Tyto jednotky byly rozmístěné na západní části perimetru podél řeky Nakdonggang. Armáda Jižní Koreje čítající 58 000 mužů byla organizována do dvou armádních sborů a pěti divizí; od východu na západ to byly I. armádní sbor velící 8. pěší divizi a jihokorejské \"Capital Mechanized Infantry Division\" zatímco II. armádní sbor velel 1. pěší divizi a 6. pěší divizi. Rekonstituovaná jihokorejská 3. pěší divize byla umístěna pod přímé velení jihokorejské armády. V tento moment byla ke všemu bojová morálka napříč jednotkami Organizace spojených národů velmi nízká vlivem velkého počtu utrpěných porážek. Americká armáda utrpěla ztráty přibližně 6 000 mužů během posledního měsíce, zatímco ztráty jihokorejské armády se odhadují na 70 000.\n\nPočty jednotek je pro počátek tažení těžko určitelný jak pro americkou stranu, tak i pro Severokorejce. Pozdější výzkumy naznačují, že Severokorejci disponovali okolo 70 000 vojáky nasazených v oblasti Pusanského perimetru k 5. srpnu, i když většina jejich divizí byla početně oslabena. Pravděpodobně disponovala 3 000 vojáky v mechanizovaných jednotkách a okolo 40 kusů tanků T-34, což bylo dáno masivními ztrátami v průběhu války. Naproti tomu MacArthur udával počet jednotek Organizace spojených národů v Jižní Koreji na 141 808 ke dni 4. srpna, z čehož 47 000 bylo příslušníků amerických pozemních bojových jednotek a 45 000 příslušníků armády Jižní Koreje. Tudíž jednotky OSN početně převyšovaly Severokorejce. Jednotky OSN měly taktéž naprostou převahu ve vzduchu a na moři v průběhu boje a Letectvo Spojených států amerických společně s Námořnictvem Spojených států amerických bylo schopno podporovat a zásobovat bojující pozemní jednotky po celou dobu trvání bitvy. Několik stovek stíhacích bombardérů z Fifth Air Force bylo umístěno poblíž pobřeží na palubě letadlových lodí USS Valley Forge (CV-45) a USS Philippine Sea (CV-47). Ke konci bitvy měla americká Osmá armáda větší leteckou podporu, než se dočkal generál Omar Bradley se svojí Twelfth United States Army Group v průběhu tažení do Evropy během druhé světové války.\n\nOd jihu po severovýchod, Severokorejské jednotky stojící proti jednotkám OSN byly 83. motorizovaný pluk 105. obrněné divize, dále 6. divize, 4. divize, 3. divize, 2. divize, 15. divize, 1. divize, 13. divize, 8. divize, 12. divize, 5. divize a 766. nezávislý pěší pluk (\"Independent Infantry Regiment\").\n\nBěhem září 1950, jak zuřila bitva, další jednotky OSN přicházely ze Spojených států a dalších oblastí. 2. pěší divize, \"5th Regimental Combat Team\" a \"1st Provisional Marine Brigade\" a brigáda britské armády se zapojily do bojů v oblasti Pusanského perimetru. Tyto jednotky měly početné čerstvé síly a množství vybavení, včetně 500 tanků. Na konci bitvy Osmá armáda se ze tří neúplných divizí stala silou čítající 4 formace v plných stavech, které byly dobře materiálně vybavené a připravené na válku. Na konci bitvy se do oblasti dostala ještě \"27th British Commonwealth Brigade\", která asistovala americkým a jihokorejským jednotkám.\n\n1. srpna vydala Osmá armáda provozní směrnici pro všechny jednotky OSN v Koreji ohledně jejich plánovaného stažení východně od řeky Nakdonggang. Jednotky OSN zde měly sestavit hlavní obrannou linii za tím, co bylo nazváno Pusanský perimetr. Záměrem stažení bylo vytvořit obranou linii, která by zadržela severokorejskou armádu v postupu a získala čas pro americkou armádu, která shromažďovala své jednotky pro plánovaný protiútok. Perimetr byl posledním obranným postavením jednotek OSN, které během prvního měsíce války zažívala jednu porážku za druhou; jakékoliv další stažení by mělo za následek významné ztráty Osmé armády. Americká 25. pěší divize držela nejjižnější křídlo u Masanu, zatímco americká 24. pěší divize se stáhla k Kočchangu. Divize 1. jízdní kavalérie se stáhla k Wegwanu. Během ústupu zničily americké jednotky všechny mosty přes řeku Nektong. Na jednom mostě v sektoru, který bránila 1. jízdní kavalérie, se velitel divize snažil vyčistit několikrát most od uprchlíků, jelikož byl plánován jeho odstřel. Nicméně i přes varování a několik pokusů o vyklizení mostu uprchlíci stále přes něj proudili, načež velitel i přes to rozhodl o odstřelu mostu, aby zabránil severokorejcům překročit řeku. Odstřel mostu měl za následek smrt několika stovek uprchlíků, kteří se ho i nadále snažili překročit.\n\nHlavním záměrem plánu OSN bylo udržet přístav Pusan, do kterého proudily neustále čerstvé posily a zásoby z Japonska a USA. V oblasti přístavu bylo taktéž několik letišť, které umožňovaly dopravovat do oblasti bojů další zásoby. Nicméně význam letišť postupně klesal s tím, jak se v přístavu podařilo postavit těžké jeřáby schopné vykládat z lodí i těžké zbraně. Podobně jako v případě druhé světové války, kdy fungoval tzv. Red Ball Express, tak i v Jižní Koreji se podařilo vytvořit podobný systém, který umožňoval efektivní transport zásob z oblasti Pusanu na frontovou linii. Stovky lodí připlouvaly do Pusanu každým měsícem, například v červenci se jednalo o 230 plavidel a množství každoměsíčně narůstalo. 24. července OSN ustanovilo nejvyšší velení pod vedením Douglase MacArhura se sídlem v japonském Tokiu. Naproti tomu severokorejské jednotky strádaly vlivem roztažených zásobovacích linií, což zmenšilo jejich bojovou akceschopnost.\n\nSeverokorejské jednotky měly 4 možné cesty jak vstoupit do oblasti perimetru. Od jihu mohly projít skrze město Masan okolo soutoku řek Nam a Nakdonggang a pak postupovat na výběžek Nakdonggangu, další možností bylo postupovat podél kolejí do Mirjangu, skrze silnici na Tegu na severu či skrze Kongdžu. Severokorejské jednotky nakonec zahájily velkou ofenzívu v srpnu, během které zaútočily na všech částech fronty. Výsledkem toho nebyla bitva o Pusanský perimetr jediná bitva, ale namísto toho série velkých střetnutí mezi vojsky OSN a Severokorejci na celém obvodu perimetru.\n\nGenerál Walker a jeho Osmá armáda začala připravovat protiofenzívu, první na straně OSN ve válce, na srpen. Protiofenzíva měla odstartovat útokem amerických rezerv do oblasti Masan s cílem zabezpečit Čindžu od severokorejské 6. divize. Následovat měl větší všeobecný tlak v polovičce měsíce v oblasti řeky Kum. Jedním z jeho cílů bylo prorazit předpokládané oslabené jednotky nedaleko oblasti Tegu a tím donutit část Severokorejců k ústupu na jih. 6. srpna obdržela Osmá armáda příkaz zaútočit údernou skupinou „Task Force Kean“ (složenou z 25. divize, částí 27. pěší divize a praporem polního dělostřelectva s 5. plukem bojového uskupení (\"5th Regimental Combat Team\") a připojeným \"1st Provisional Marine Brigade\". Uskupení disponovalo přibližně 20 000 muži. Plán útoku požadoval přesun jednotek západně z pozic držících poblíž Masanu, zmocnit se průsmyku Čindžu a zabezpečit linii až k řece Nam. Nicméně útok spoléhal na příjezd celé 2. pěší divize a taktéž na třech praporech amerických tanků.\n\nTask Force Kean započal útok 7. srpna pohybem z oblasti Masan. U Notche, místa předchozí bitvy, 35. pěší pluk Spojených států amerických se setkal se Severokorejskou pěchotou, kterou porazil a které způsobil ztráty o počtu 500 mužů. Útočící jednotky rychle postupovaly na Pansong, čímž způsobily Severokorejcům ztrátu dalších 350 mužů. Následně americké jednotky obsadily ústředí severokorejské 6. divize. Nicméně zbytek útočících jednotek byla zpomalena nepřátelským odporem. Američané pokračovaly v tlaku v oblasti Chindong-ni, což vedlo k nepřehledné bitvě, kde se roztříštěné síly musely spoléhat na nálety a bombardování v rámci zachování bojové efektivity. Ofenzíva Američanů v podstatě narazila na severokorejskou ofenzívu 6. divize.\n\nTěžké boje pokračovaly v oblasti po tři dny. Američané byli připraveni znovu dobýt Čindžu 9. srpna. Americké pozemní jednotky podporované letectvem zpočátku zaznamenaly rychlý postup i přes těžký severokorejský odpor. 10. srpna se Američanům podařilo nedopatřením objevit severokorejský 83. motorizovaný pluk 105. obrněné divize. Americká letadla Vought F4U Corsair z 1st Marine Aircraft Wing opakovaně napadala ustupující severokorejské kolony, čímž způsobily ztrátu 200 mužů a zničení okolo 100 vozidel pluku. Nicméně \"1st Provisional Marine Brigade\" byla stažena z boje 12. srpna na jiný úsek perimetru. Zbytek útočících Američanů pokračovala v postupu vpřed podporována námořním dělostřelectvem a polním dělostřelectvem, čímž obsadili Chondong-ni. Nicméně Osmá armáda byla několikrát požádána o jednotky, které by byly nasazeny na jiným úseku fronty, částečně ve výběžku Nektong.\n\nSnaha přesunout 25. pěší divizi skrz údolí se utopila v bahně v noci z 10. na 11. srpna a k ránu byla napadena severokorejskými jednotkami, což donutilo Američany ustoupit do vyšších pozic. Ve zmatku ustupujících amerických řad se povedlo severokorejským tankům prorazit zátarasy a zaútočit na americké předsunuté dělostřelecké jednotky. Překvapivý útok byl úspěšný a zničil většinu 555. a 90. polního dělostřeleckého praporu s většinou jejich vybavení. Obě strany v místě bojiště nasadily tanky a američtí vojáci využívali i nadále leteckou podporu, ale ani jedna strana nebyla schopna vytvořit dostatečný tlak bez toho, aniž by neměla významné ztráty. Američanům se nedařilo znovu dobýt ztracené pozice a tyto pokusy jim způsobovaly značné ztráty. Později během vyšetřování, když byla oblast konečně Američany dobyta, vyšlo najevo, že 75 mužů, 55 z 555. a 20 z 90. polního praporu dělostřelectva bylo Severokorejci popraveno. Američani byli donuceni ustoupit zpět k Masanu, neschopni udržet získané území, a 14. srpna se tak dostali přibližně na stejné pozice, na kterých se nacházeli v době započnutí protiofenzívy.\n\nÚtočná skupina Kean selhala ve svém úkolu přesměrovat severokorejské jednotky ze severu a taktéž selhala v úkolu dosáhnout průsmyku Čindžu, nicméně ofenzíva zvedla výrazně morálku mezi jednotkami 25. pěší divize, což se pozitivně projevilo v dalších střetnutích. 6. divize byla zredukována na 3 až 4 000 mužů a tak musela doplnit své řady jihokorejskými odvedenci základní služby z Andongu. Boje pokračovaly v této oblasti po zbytek měsíce.\n\nOkolo 11 kilometrů severně od místa, kde se řeka Nakdonggang otáčí na východ a řeka Nam se do ní vlévá, Nakdonggang se stáčí západně vůči Jongsanu v široké půlkruhové zatáčce. Po většinu tohoto úseku je řeka Nakdonggang 400 metrů široká a necelé dva metry hluboká, což umožňovalo překročit řeku pěchotě, ale nikoliv už vozidlům, které potřebovaly při překročení řeky pomoc. Celá oblast byla protkána sítí observatoří, kterou vybudovali Američané 24. pěší divize umožňující jim sledovat celou oblast řeky. Jednotky v týlu mohly být snadno vrženy na jakýkoliv úsek fronty, kde by hrozilo proražení severokorejskými jednotkami. Dělostřelectvo a minomety byly taktéž rozprostřeny po celém úseku fronty, takže mohly pálit na jakékoliv místo v oblasti. Divize byla extrémně rozptýlená, stavově podhodnocena a představovala tak velice slabé místo v obranné linii.\n\nO půlnoci z 5. na 6. srpna 800 severokorejských vojáků 3. praporu, 16. pluku přebrodilo se zbraněmi a zásobami nad hlavou či na vorech řeku v oblasti Ohang přibližně 5,5 kilometru jižně od Pugong-ni a západně od Jongsanu, kde se nacházel přívoz. Druhá skupina Severokorejců se pokusila přebrodit řeku dále na severu, ale byla zatlačena zpět palbou z kulometů a dělostřelectvem. Okolo 2:00 6. srpna se Severokorejci se dostali do potyčky s 3. plukem ze 34. pěší divize, načež postoupily po krátkém boji pokoušejíc se prorazit linii k Jongsanu. Severokorejská pěchota tlačila americký 3. pluk zpět, načež americký pluk opustil své velitelské stanoviště ve snaze zkonsolidovat své pozice. Severokorejský útok zaskočil Američany, jelikož ti čekali nepřátelský útok více severně. Důsledkem toho byli Severokorejci schopni se zmocnit velkého množství amerického vybaveni. Vlivem útoku hrozilo, že by mohlo dojít k rozdělení americké obranné linie a přerušení zásobovacích linií na sever.\n\nPlukovní velitelství nařídilo 1. praporu zahájit proti Severokorejcům protiútok. Jakmile dosáhl 1. prapor dřívější velitelské stanoviště 3. pluku, byli napadeni Severokorejci nacházejícími se ve vyvýšeném terénu. To vedlo k vysokým ztrátám v rotě C (přes polovičku roty), která dorazila na místo jako první. Rota A a B zaútočila na severokorejské pozice s tanky a obrněnými vozidly, čímž vysvobodily rotu C. Okolo 20:00 rota A se dostala do kontaktu s rotou L ze 3. praporu, která se stále nacházela na své pozici u řeky. Ta hlásila, že Severokorejci prošli na sever směrem na východ od řek Jongsan-Nakdonggang k silnici jdoucí ke kopci \"Cloverleaf\" a že se jim zatím nepovedlo překročit silnici jdoucí od pohoří \"Obong-ni\". Severokorejci pronikly přibližně 5 km východně od řeky Nakdonggang a napůl cesty k Jongsanu.\n\nAmerická protiofenzíva pokračovala až do rána 7. srpna, ale postup byl zbrzďován nedostatkem vody, jídla a horkem. Severokorejci i přes protiofenzívu byli schopni postupovat a získat kopec \"Cloverleaf\" a oblast \"Oblong-ni Ridge\", důležitý členitý terén čnící nad hlavní silnicí procházející oblastí. V 16:00 téhož dne americký 9. pěší pluk, 2. pěší divize a nově příchozí jednotky byli poslány na pomoc do oblasti, načež byly okamžitě poslány do boje o vzniklý nepřátelský výběžek. Příslušníci 9. pěšího pluku představovaly novou sílu na bitevním poli, kteří byli odpočati a dobře vyzbrojeni. Nicméně se jednalo o nezkušenou jednotku v jejíchž řadách sloužilo vysoké procento amerických rezervistů. I přes houževnatý útok se příslušníkům 9. pěšího pluku podařilo dobýt jen část kopce \"Cloverleaf\", načež zintenzivnění bojů zastavilo jejich další postup.\n\nVe snaze zničit severokorejské předmostí, generál Church soustředil velké množství jednotek pod vedením 9. pěšího pluku. Útočná skupina nazvaná „Task Force Hill“ se skládala z 9., 19. a 34. pěšího pluku, z 1. praporu, 21. pěšího a z podpory dělostřelectva a dalších podpůrných jednotek. Dle plánu měli být Severokorejci vytlačeni z východního břehu 11. srpna. Velení nad jednotkami připadlo na plukovníka Johna G. Hilla, velitele 9. pěšího pluku.\n\nSeverokorejská 4. divize mezi tím postavila pod hladinou řeky most z pytlů z písku, klád a kamene. Tato dopravní spojnice přes řeku umožňovala útočícím severokorejským jednotkám přesunout do oblasti nákladní auta a těžké dělostřelectvo a taktéž umožnit snazší transport pěchoty a několika tanků. Ráno 10. srpna byly na východním břehu řeky pravděpodobně již 2 severokorejské pluky, které obsadily opevněné pozice. Vyjma mostu se k zásobování útoku využívaly i nadále vory. Severokorejci byli následně opět napadeni protiútokem jednotek OSN, ale jejich postup byl nevýrazný kvůli severokorejskému dělostřelectvu. Jejich postup byl nakonec zastaven a jednotky OSN se musely zakopat. K večeru téhož dne překročila již celá severokorejská 4. divize řeku. 10. srpna se část severokorejských jednotek začala přesouvat směrem na jih podél amerických linií, čímž severokorejci obešly americké jednotky sdružené do útvaru „Task Force Hill“. Následujícího dne části rozptýlených severokorejských jednotek zaútočily na Jongsan. Útoky Severokorejců na americká postavení probíhala opakovaně v noci, kdy Američané odpočívali, což jim způsobovalo značné problémy v obraně pozic.\n\nPrvní provizorní námořní brigáda (\"1st Marine Provisional Brigade\") ve spojení s útvarem „Task Force Hill“ započala 17. srpna velkou ofenzívu na kopec \"Cloverleaf\" a \"Obong-ni\". Útok započal za výrazné podpory letectva a dělostřelectva v 8:00. Američani proti Severokorejcům nasadili veškerou techniku, kterou měli k dispozici: dělostřelectvo, minomety, nálety a tanky M26 Pershing podporující pěchotu a námořní pěchotu.\n\nPrvní nápor americké námořní pěchoty zadržel severokorejský houževnatý odpor, což vedlo americké dělostřelectvo k těžkému ostřelování kopce \"Cloverleaf\", což donutilo Severokorejce se z oblasti stáhnout dříve, než dorazil kombinovaný útok americké námořní pěchoty a útočné skupiny \"Task Force Hill\". Námořní pěchota se postupně přibližovala k \"Obonb-ni\" ničící na svazích kopců za pomoci leteckých náletů a hradby tanků severokorejský odpor. Nicméně tento postup byl vykoupen jen za cenu těžkých ztrát, takže se námořní pěchota musela po prvním útoku stáhnout. Severokorejský 18. pluk odpovědný za obranu kopce následně započal protiútok ve snaze zatlačit stahující se námořní pěchotu zpět. Snaha opět přerušit americké dodávky zásob a využití momentu překvapení, což byla taktika do této fáze války pro Severokorejce úspěšná, tentokrát útočící divizi nevyšla, jelikož útok stál proti obrovské materiální převaze amerických jednotek. Protiofenzíva tak vedla k velkým ztrátám v řadách Severokorejců.\n\nK večeru 18. srpna byla 4. severokorejská divize zničena americkými jednotkami, k čemuž pomohl i velký počet dezertérů z řad Severokorejců během boje. Výsledkem bylo opětovné získání kopce \"Cloverleaf\" a oblasti \"Obong-ni\" Američany. Roztroušené jednotky severokorejských vojáků se snažili zpět překročit řeku Nakdonggang za neustálého napadání ze strany amerických letadel a dělostřelecké palby. Následující den byly zbytky 4. divize kompletně staženy zpět přes řeku. Ustupující jednotky za sebou nechaly velký počet dělostřeleckého vybavení a výzbroje, které v následujících bojích bylo použito Američany.\n\nPřibližně 32 kilometrů jižně od města Pchohang na východním pobřeží se nacházelo město Kjongdžu, které bylo strategickým železničním a silničním uzlem ležící uvnitř trojúhelníku vytyčeným místy Tegu–Pchohang–Pusan uvnitř Pusanského perimetru. Případné získání Pchohangu a blízkého letiště Yonil, které bylo využíván americkým letectvem Dálného východu, by umožnilo Severokorejcům projít snadno průchodným a nebráněným koridorem přímo na jih skrz Kjongdžu na přístav Pusan. Generál Walker měl pouze lehce opevněnou část východního koridoru, jelikož severokorejská hrozba byla více akutní v oblasti západní části perimetru. Taktéž předpokládal, že Severokorejci mohou dosáhnout většího úspěchu postupem skrze hory. Na začátku srpna Severokorejci málem vyvedli Walkera z omylu, když 3 divize (5., 8. a 12., společně s 766. nezávislým pěším plukem) započaly masivní útok na pozice jihokorejské armády ve zmiňovaném sektoru. 12. srpna Severokorejci zaútočili v oblasti města Pchohang a taktéž začali ohrožovat letiště Yonil. Severokorejská 5. divize odřízla jihokorejskou 3. divizi nad Pchohangem, což donutilo vedení k její evakuaci na jih po moři. Generál Walker přeorganizoval jihokorejské jednotky v oblasti a doplnil je americkou 2. pěší divizí. K 17. srpnu se Jihokorejcům společně s americkou 2. divizí podařilo zastavit nepřátelský postup na Pchohang. Zastavení jejich postupu bylo nejen výkonu na bojišti, ale i v zásobování, jelikož Severokorejci měli roztažené zásobovací linie, které ke všemu procházely přes těžko průchozí hornatý terén.\n\nPřírodní koridor v údolí řeky Nakdonggang od Sangdžu k Tegu představoval další hlavní osu útoku pro severokorejské jednotky. Značné síly shromážděné okolo oblouku kolem Tegu na začátku srpna od jihu k severu se skládaly z 10. severokorejské divize, dále 3., 15., 13. a 1. divize a částí 105. obrněné divize. Proti Severokorejcům stála americká 1. jízdní divize a 1. a 6. divize jihokorejského druhého armádního sboru. Severokorejci překročili řeku Nakdonggang na několika místech v okolí města Tegu během druhého týdne srpna. Když několik nepřátelských děl začalo ostřelovat Tegu a granáty dopadly do města 18. srpna, prezident I Sung-man nařídil přemístit provinční korejskou vládu z Tegu do města Pusan. Hlavní hrozbou se staly postupující severokorejská vojska 1. a 13. divize k Tegu po cestách od severu a severozápadu. Generál Walker přemístil čerstvé síly v podobě 23. a 27. pěší divize z Nakdonggangského výběžku do oblasti 1. jihokorejské divize, aby jí posílil, jelikož ta stála hlavnímu náporu severokorejské 1. a 3. divizi operující v této oblasti. I když severokorejská 1. divize postoupila na vzdálenost 14 km od Tegu, společným úsilím jihokorejské I. divize a jednotek americké 23. a 27. pěchoty se podařilo zabránit proražení obrany a vniknutí do Tegu.\n\nI přes to, že severokorejská lidová armáda výrazně ohrožovala Američany a Jihokorejce v průběhu bojů o Pusanský perimetr v rámci srpna 1950, obráncům se podařilo úspěšně bránit před nepřátelskými útoky a pokračovat ve shromažďování jednotek na protiofenzívu. Americké jednotky letectva Dálného východu nastolily nad bojištěm leteckou převahu brzy na počátku války a pokračovaly v nárůstu útoků ve snaze podporovat pozemní jednotky, celkem provedly 4635 náletů v červenci a 7397 v srpnu. Ke konci srpna se v oblasti Pusanského perimetru nacházelo již okolo 500 amerických středních tanků. Tanky v rámci jednotlivých tankových praporů byly stejnoměrně rozděleny tanky typu M26 Pershing a M4A3 Sherman, vyjma jednoho praporu složeného z novějších tanků typu M46 Patton. 1. září se pod velením OSN v Koreji nacházelo 180 000 vojáků; z toho 92 000 bylo Jihokorejců a zbytek připadal na Američany a Brity, kteří zde měli 1 600 mužů z Britské 27. pěší brigády. V srpnu Severokorejci pokračovali v plánu a taktice započaté v oblasti řeky Han na začátku července, kdy útok probíhal zadržením frontálního útoku, rozvinut útoku na křídlech a proniknutí do týlu. Jelikož ale americká Osmá armáda stabilizovala linie Pusanského perimetru, nebylo tudíž severokorejský plán již možné uskutečnit a severokorejský úspěch mohl přijít pouze po úspěšném frontálním útoku, proražení obrany a okamžitém rozvinutí útoku. Generálové MacArthur a Walker měli v rukou několik trumfů proti podobnému vývoji, které úspěšně využívali. Byly to kratší a zajištěné zásobovací linie umožňující snadné přeskupování jednotek do ohrožených oblastí, masivní dělostřelecká podpora a silná letecká převaha nad nepřítelem. K 1. září soustředili Severokorejci okolo 98 000 mužů v rámci rozsáhlé ofenzívy proti Pusanskému perimetru. Nicméně složení jejich armády tvořené z jedné třetiny z nevycvičených a násilím odvedených jihokorejských mužů s nedostatečnou výzbrojí a zásobováním.\n\nNa začátku září, podobně jako v průběhu srpna, čelil generál Walker nebezpečným situacím v těch samých oblastech, jako v případě předchozího měsíce. Jednalo se na východě o oblast okolo města Pchohang s možností možného přerušení koridoru mezi městy Tegu a Pchohang, severně od Tegu, kde nepřítel získal znepokojivé zisky, ve výběžku Nakdonggangu a v oblasti Masanu. Podobně jako v srpnu pokračoval generál Walker ve své úspěšné taktice přesouvání jednotek mezi ohroženými úseky fronty. Na začátku září jihokorejská 3., hlavní, 8. a 6. divize držela pozice proti severokorejské 5., 8., 12. a 15. divizi. Generálmajor John B. Coulter, nově jmenovaný zástupce velitele 8. armády, převzal americké jednotky ve východním sektoru. 24. divize a další podporující jednotky posílili jihokorejské divize. 7. září generál Church převelel Coultera jako amerického velitele ve východním sektoru. Následný jihokorejský útok podporovaný americkým letectvem a námořnictvem způsobilo Severokorejcům výrazné ztráty. Severokorejská 1., 3. a 13. divize pokračovaly v útoku severně od Tegu proti americké 1. jízdní divizi, což donutilo 5. září generála Walkera přemístit velitelství 8. armády z Tegu do Pusanu. 1. jízdní divize následně útok Severokorejců odrazila, ale boje v této části bojiště trvaly až do polovičky září.\n\nNa konci srpna Severokorejci taktéž plánovali zničující úder proti americké 2. a 25. divizi v jižní části Pusanského perimetru. Severokorejská 6. divize měla zaútočit skrze Haman, Masan a získat Kimhe vzdálený 24 km západně od Pusanu. Severokorejská 7. divize zaútočila severně od Masanské dálnice, stočit se doleva k řece Nakdonggang, počkat na 6. divizi napravo od ní a 9. divizi nalevo a poté pokračovat v útoku směrem na Pusan. Americká 25. pěší divize držela nejjižnější sektor od soutoku řek Nakdonggang a Nam k jižnímu pobřeží, zatímco americká 2. pěší divize byla situována v oblasti okolo Nakdonggang severně od 25. pěší. Severokorejská 9. divize čelila americké 2. pěší divizi v oblasti výběžku Nakdonggangu a jejím úkolem bylo obsadit města Mirjang a Samnangjin, čímž by přerušila ústupové cesty americké osmé armády mezi Tegu a Pusanem. Během prvního týdne září prorazila severokorejská 9. divize oblastí výběžku Nakdonggangu východně až k Jongsanu, ale následný protiútok americké 2. pěší divize společně s americkou 1. provizorní námořní brigádou zatlačila severokorejskou 9. divizi skoro zpět k řece Nakdonggang. 23. pěší z 2. divize zatlačila severokorejskou 2. divizi 10 km severně od Jongsanu u Čchangnjongu. Ve stejné době severokorejská 6. a 7. divize započaly silný útok proti americké 25. divizi. I přes výrazný útok a několik proražení obrany se nakonec podařilo nástup Severokorejců zastavit a Pusanský perimetr ubránit.\n\nBěhem několika měsíců roku 1950 učinily Spojené státy americké velký skok od nepřikládání žádného strategického významu Koreji až po aktivní zapojení do boje. Americká armáda čítající 591 000 byla soustředěna v Západní Evropě očekávající hrozbu Sovětů a současně plnící povinnosti v okupované Evropě a na Dálném Východu. 4. divize pod dálnovýchodním velením MacArthura v Japonsku byly primárně zaměstnány povinnostmi spojenými s okupací této země a tak jejich bojeschopnost a připravenost pro boj byly velice nízké. Každá z těchto divizí byla podhodnocena o 7 000 mužů z plánovaného počtu 18 900 a žádná z nich nedostala nové vybavení od konce druhé světové války. MacArthur ke všemu nepodporoval plný vývoj jihokorejské armády a v roce 1948 navrhl částečně přetvořit jihokorejskou armádu na pořádkovou sílu. Když jihokorejský ministr obrany požádal v roce 1949 Ameriku o americké tanky M26 Pershing, byl jeho požadavek komisí KMAG zamítnut s odůvodněním, že se korejský terén nehodí pro tankové operace, což bylo zcela v rozporu s pozdějším postupem tanků sovětské konstrukce T34, které úspěšné postupovaly jihokorejským územím na počátku války. Když se v roce 1949 stáhli americké jednotky z jižní Koreje, zanechali za sebou vybavení pro jihokorejskou armádu o síle 50 000 mužů. Počet, který nebyl dostatečný pro úspěšné odražení případného nepřátelského útoku.\n\nSpojené státy americké selhaly ve schopnosti předpovědět severokorejskou invazi a komise KMAG došla k nesprávnému závěru, že pokud by se tak stalo, byla by jihokorejská armáda schopna útok odrazit. Nicméně když útok započal, Spojené státy se rozhodly intervenovat na straně Jižní Koreje. Prezident Truman umožnil nasazení letectva a námořnictva od počátku konfliktu a přípravu a přesun pozemních sil do Koreje. Následná porážka amerických jednotek v bitvě u Osanu zdůraznila potřebu lepšího propojení činnosti obrněných jednotek a letecké podpory v rámci bojových operací.\n\nMacArthur původně podcenil schopnosti a odhodlání Severokorejců, ale uvědomil si svoji chybu, když rozpoznal, že 4 americké divize na odražení invaze stačit nebudou. Spojené úsilí amerických a jihokorejských jednotek pod vedením generála Walkera podporované leteckou a námořní pomocí zpomalilo postup severokorejského útoku na jih. Tato fáze obraných bojů byla úspěšně ukončena ubráněním Pusanského perimetru, načež následovala protiofenzíva jednotek OSN v rámci vylodění v Inčchonu, která zatlačila Severokorejce zpět až do Severní Koreje. Boje o Pusanský perimetr si vyžádaly vysoké množství zraněných a padlých na obou stranách, americké ztráty dosáhly v půlce září 1950 4599 padlých v boji, 12 058 raněných, 401 zajatých a 2107 pohřešovaných v boji. Severokorejské ztráty byly vysoké jak v mužstvu tak i v tancích.\n\n"}
{"id": "353525", "url": "https://cs.wikipedia.org/wiki?curid=353525", "title": "Friedrich Asinger", "text": "Friedrich Asinger\n\nFriedrich Asinger (26. června 1907 Freiland – 7. března 1999 Cáchy) byl profesor technické chemie. Je po něm pojmenována Asingerova reakce.\n\nStudoval chemii na TH ve Vídni, kde roku 1932 promoval. Po habilitaci na Univerzitě v Grazu pracoval ve výzkumu na univerzitách i v průmyslu. Roku 1959 byl povolán do RWTH Aachen, kde vedl Institut technické chemie a petrochemie.\nJeden z jeho nejznámějších žáků je Heribert Offermanns, dlouholetý člen správní rady Degussa AG.\n\n"}
{"id": "353533", "url": "https://cs.wikipedia.org/wiki?curid=353533", "title": "Batman začíná", "text": "Batman začíná\n\nBatman začíná (v anglickém originále Batman Begins) je britsko-americký akční thriller z roku 2005, který natočil režisér Christopher Nolan podle komiksů o Batmanovi. Jeho scénář byl inspirován příběhy \"The Man Who Falls\", \"Batman: Dlouhý Halloween\", \"Batman: Temné vítězství\" a \"Batman: Rok jedna\". V titulní roli se představil Christian Bale. Do amerických kin byl film, jehož rozpočet činil 150 milionů dolarů, uveden 15. června 2005.\n\nSnímek \"Batman začíná\" je rebootem filmové série o Batmanovi, která byla ukončena v roce 1997 kriticky i komerčně neúspěšným filmem \"Batman a Robin\", a zároveň prvním dílem Nolanovy batmanovské trilogie, jež pokračuje snímkem \"Temný rytíř\" z roku 2008.\n\nJako malý chlapec viděl Bruce Wayne na vlastní oči vraždu svých miliardářských rodičů. Toto trauma v něm zanechalo stopy na celý život, neboť jediné, po čem toužil, byla pomsta. Osud však chtěl, aby se mu to nikdy nepovedlo. Rozhodl se vyhledat pomoc a radu u Ra's al Ghula – mistra Ligy stínů, nebezpečného, ale váženého kultu nindžů na Dálném východě.\n\nPo návratu do upadajícího Gotham City, které je pod nadvládou organizovaného zločinu, se rozhodne zasévat strach do srdcí všem, kteří konají bezpráví. Vymyslí si tajnou identitu a za svůj symbol si zvolí netopýra, kterých se vždy bál a kterých se mají bát i jeho nynější nepřátelé. Tak se z něj stává Batman. V novém převleku a s pomocí Jima Gordona, místního policisty, se vydává zastavit ohavná individua, jakými jsou šílený doktor Jonathan Crane, tzv. Scarecrow, a mafiánský boss Carmine Falcone.\n\n\nFilm byl v USA uveden v 3858 kinech a během prvního promítacího víkendu utržil téměř 49 milionů dolarů. Celkové severoamerické tržby činily 206 852 432 dolarů (včetně jednorázového znovuuvedení v roce 2012) a dalších 167 366 241 dolarů utržil v ostatních státech. Dosáhl tak celosvětových tržeb 374 218 673 dolarů.\n\nV České republice byl film uveden do kin distribuční společností Warner Bros a utržil zde celkem 221 135 dolarů.\n\nNa DVD byl film vydán v říjnu 2005, na HD DVD roku 2006 a na BD v roce 2008. Celkem se v USA prodalo téměř 6 milionů kusů nosičů, což vyneslo dalších 67 milionu dolarů.\n\nServer Kinobox.cz na základě vyhodnocení 9 recenzí z českých internetových stránek ohodnotil film \"Batman začíná\" 92 %. Server Rotten Tomatoes udělil snímku 85 % na základě 266 recenzí (z toho 225 jich bylo spokojených). Od serveru Metacritic získal film, podle 41 recenzí, celkem 70 ze 100 bodů.\n\n"}
{"id": "353539", "url": "https://cs.wikipedia.org/wiki?curid=353539", "title": "Kuďma", "text": "Kuďma\n\nKuďma ( ) je řeka v Nižněnovgorodské oblasti v Rusku. Je dlouhá 144 km. Povodí řeky je 2200 km².\n\nÚstí zprava do Volhy.\n\nZdrojem vody jsou převážně sněhové srážky. Průměrný roční průtok vody ve vzdálenosti 54 km od ústí činí 5,75 m³/s, maximální 236 m³/s a minimální 0,21 m³/s,\n\nPodél řeky se nacházejí sanatoria a rekreační objekty.\n"}
{"id": "353540", "url": "https://cs.wikipedia.org/wiki?curid=353540", "title": "Kelsey Grammer", "text": "Kelsey Grammer\n\nKelsey Grammer (* 21. února 1955 Saint Thomas, Americké Panenské ostrovy) je americký herec, televizní producent, scenárista, režisér držitel pěti cen Emmy a tří Zlatých glóbů. Je známý jako doktor Frasier Crane v sitcomech \"Na zdraví\" a \"Frasier\", v animovaném seriálu \"Simpsonovi\" dabuje postavu Leváka Boba. Proslul také rolí Hanka McCoye (Beasta) ve filmu . Mimo jiné hrál také v epizodě „Příčina a důsledek“ seriálu \"\".\n\nByl čtyřikrát ženatý, jeho současní manželkou je bývalá letuška Katye Walsh, se kterou má 2 děti.\n\nJeho produkční společnost Grammnet Productions produkovala projekty stanicí The CW, BET nebo NBC a další projekty.\n"}
{"id": "353548", "url": "https://cs.wikipedia.org/wiki?curid=353548", "title": "Atentát na Jana Pavla II. (1981)", "text": "Atentát na Jana Pavla II. (1981)\n\nAtentát na papeže Jana Pavla II. spáchal dne 13. května 1981 turecký atentátník Mehmet Ali Ağca na Vatikánském Svatopetrském náměstí. Jan Pavel II. byl vážně zraněn, ale přežil. Ağca byl za svůj čin odsouzen a v roce 2001 byl po odpykání dvaceti let deportován zpět do Turecka.\n\nAğca započal během roku 1980 cestovat po celé Evropě, přičemž neustále měnil cestovní pasy. Do Říma přicestoval dne 10. května 1981 vlakem z Milána, dva dny před spácháním atentátu. Podle jeho pozdější výpovědi se měl v Římě setkat se dvěma dalšími komplici, přičemž jeden z nich byl Turek a další dva byli Bulhaři. Celou operaci řídil Zilo Vassilev, bulharský vojenský atašé v Římě. Atentát byl naplánován jako útok Ağci a jednoho záložního střelce Orala Çelika. Oba měli zahájit střelbu na papeže Jana Pavla II. a v nastalé panice, navíc podpořené odpálením malé nalože, měli utéci na bulharské velvyslanectví. V den atentátu se usadili na Svatopetrském náměstí a čekali na příjezd papeže. Ve chvíli, kdy speciální vůz s papežem projížděl kolem útočníků, Ağca vystřelil několik ran a papeže vážně zranil. Ještě dříve však, než stihl Ağca s komplicem atentát dokončit či utéct, byli oba muži zadrženi okolostojícími diváky. Jan Pavel II. byl zasažen celkem čtyřmi střelami, jedna střela zasáhla střeva, další zasáhly jeho pravou a levou ruku, tato zranění však nebyla smrtelná. Ağcův komplic Çelik se na samotném atentátu nakonec přímo nepodílel, neboť po započetí střelby zpanikařil, a nedošlo tedy ani k plánovanému odpálení „krycí“ nálože.\n\nAğca byl pro pokus o zavraždění Jana Pavla II. v Itálii odsouzen k doživotnímu trestu odnění svobody, v roce 2000 mu však byla prezidentem Carlem Azeglio Ciampim, na základě žádosti papeže, udělena milost. Poté byl vyhoštěn zpět do Turecka, kde byl okamžitě uvězněn za vraždu a loupežná přepadení, kterých se dopustil na území Turecka v 70. letech. I navzdory jeho žádosti o předčasné propuštění z roku 2004 turecký soud uvedl, že jeho propuštění nebude možné dříve než roku 2010. I přesto však došlo 12. ledna 2006 k jeho podmínečnému propuštění na svobodu. 20. ledna téhož roku ovšem Nejvyšší turecký soud rozhodl, že trest, který si Ağca odpykal v Itálii, nelze v tomto případě zohlednit, a Ağca byl tedy posléze znovu uvězněn.\n\nPo střelbě papež žádal věřící, aby \"\"se modlili za mého bratra (Ağcu), kterému já jsem upřímně odpustil\"\". Dva roky poté, na Vánoce roku 1983, Jan Pavel II. atentátníka navštívil a soukromě s ním dlouhou dobu hovořil, nikdy však neřekl o čem, ani jaké důvody vedly Ağcu k jeho činu. Po setkání řekl pouze: \"\"Ho parlato con lui come si parla con un fratello, al quale ho perdonato e che gode della mia fiducia. Quello che ci siamo detti è un segreto tra me e lui. (Hovořil jsem s ním jako se mluví s bratrem, jemuž jsem odpustil a který se těší mé důvěře. Co jsme si řekli, je tajemství mezi mnou a jím.)\"\"\n\n"}
{"id": "353554", "url": "https://cs.wikipedia.org/wiki?curid=353554", "title": "Maréchal, nous voilà!", "text": "Maréchal, nous voilà!\n\nPíseň Maréchal, nous voilà! (česky: \"Maršále, zde jsme!\") byla oslavná píseň věnovaná hlavě režimu ve Vichy, který aktivně spolupracoval s nacistickým Německem, maršálu Pétainovi a stala se hymnou tohoto režimu a neoficiální hymnou Vichistické Francie, tzv. Francouzského státu.  Oficiální francouzskou hymnou však i po celou dobu 2. světové války zůstala \"Marseillaisa\". \nText písně napsal André Montagard (1888-1963), hudbu, která byla plagiátem díla skladatele Casimira Oberfelda, který byl zabit v koncentračním táboře, upravili André Montagard a Charles Courtioux.\n\n"}
{"id": "353562", "url": "https://cs.wikipedia.org/wiki?curid=353562", "title": "Heterolobosea", "text": "Heterolobosea\n\nHeterolobosea či Percolozoa, česky někdy améboflageláti, je třída jednobuněčných měňavkovitých organismů z eukaryotní říše Excavata. Obvykle se v jejich životním cyklu střídají bičíkatá a měňavkovitá stádia.\n\nMěňavkovité stádium je na první pohled podobné měňavkám z říše Amoebozoa, ale není s nimi homologní. Na rozdíl od amébozoí se totiž tito prvoci pohybují pomocí jediné panožky - lobopodie („slimákovitý pohyb“ - proto někdy též limax-améby), mají mitochondrie s diskovitými kristami a naopak jim chybí Golgiho aparát. Bičíkaté stádium, které někdy může chybět, má dva nebo čtyři bičíky.\n\nNěkterá Heterolobosea jsou parazitická - pro člověka je významný například druh \"Naegleria fowleri\", způsobující u lidé vzácně primární amébovou meningoencefalitidu (PAM, PAME).\n\nHeterolobosea, resp. Percolozoa, jsou řazeni do říše Excavata. Některé studie naznačují příbuznost mezi touto třídou a třídou Euglenozoa - proto bývají obě skupiny klasifikovány společně jako Discicristata. Jiné studie však naznačují, že je Heterolobosea spíše příbuzná skupině Jakobida.\n\nDále se Heterolobosea dělí na několik řádů:\n\n\nNení však jisté, kam patří například rody Pernina a Rosculus či druh Macropharyngimonas halophila \"nomen nudum\".\n\n"}
{"id": "353568", "url": "https://cs.wikipedia.org/wiki?curid=353568", "title": "Kostel svatého Martina ve zdi", "text": "Kostel svatého Martina ve zdi\n\nKostel svatého Martina ve zdi je gotický (původně románský) kostel na pražském Starém Městě. Byl postaven mezi lety 1178 až 1187 v tehdejší osadě Újezd, která pak byla podle kostela nazývána Újezd u Svatého Martina. Stavba kostela svou jižní stěnou přiléhala k hradební zdi, proto název „ve zdi“.\n\nKostel vlastní hlavní město Praha a užívá jej Českobratrská církev evangelická.\n\nKostel svatého Martina vzbuzoval v literatuře pozornost především po zjištění jeho románského jádra při restauraci prováděné Kamilem Hilbertem na počátku 20. století. V roce 1905 vyšla obsáhlá studie J. Teigeho. Byly činěny pokusy o rekonstrukci původní podoby. Vojtěch Birnbaum a Jiří Čarek předpokládali dvojici věží nad bočními východními prostory, Václav Mencl se přikláněl spíš k dvojici empor v jihovýchodním a severovýchodním rohu s přístupem větvemi schodišť ve tloušťce zdi a jediné věži v západní části lodi, tato teorie byla široce přijata. Pod těmito bočními emporami byly v sousedství půlkruhové apsidy otevřeny nevelké prostory, jejichž funkce je neznámá.\n\nDobroslav Líbal odmítl existenci západní věže, poukazoval na příliš slabé sloupky tribuny. Zdeněk Dragoun odkryl zdivo jihovýchodního bočního prostoru, tím přinesl nové poznatky. Půdorys východní části kostela byl silně nepravidelný. Podoba raně středověkého kostela se výrazně odlišovala od dobové produkce.\n\nOsada, v níž byl kostel postaven, se před rokem 1178 nazývala Újezd a po roce 1187 Újezd svatého Martina - z toho se usuzuje, že kostel byl postaven mezi těmito lety, když osada byla knížecím majetkem. Osada připadla vyšehradské kapitule jako dar Soběslava II.\n\nPůvodní základ kostela byl jednolodní, prakticky shodný s dnešním půdorysem hlavní lodi dnešního tvaru s řadou románských architektonických prvků. Vnitřek románského kostela byl pravděpodobně vyzdoben nástěnnými malbami. Kostel byl zaklenut dvěma poli křížových kleneb. Kostel byl postaven z kvádrového řádkovaného zdiva.\n\nPři stavbě hradeb Starého Města ve 30. letech 13. století byl Újezd rozdělen na dvě části, na území pozdějšího Nového Města zůstala větší část a menší se stala i s kostelem součástí Starého. Jižní stěna přiléhala ke zdi a zeď ukončila funkci pohřebiště jižně od ní. Průběh hradby v těsné blízkosti ani způsob jejího napojení nejsou známy. Také se nedochovaly stopy po spojení hradebního ochozu. Tehdy vznikl přívlastek „ve zdi“. V sousedství byla městská brána svatého Martina.\n\nFarnost patřila k menším okrskům, odváděla tehdy pětkrát méně než Týnský chrám.\n\nGotické stavební úpravy se uskutečnily po roce 1350, za doby vlády Karla IV. Oltář byl založen roku 1358. Byla zvýšena úroveň podlahy, loď byla prodloužena o nový rovně uzavřený presbytář, který byl jako první u nás opatřen v čelní stěně dvojicí oken. Zaklenut byl síťovou klenbou na konzolách a zastřešen valbovou střechou. V jižní stěně byla proražena nová hrotitá okna (jejich dnešní podoba je ale výsledkem Hilbertovy restaurace. Loď byla zvýšena a nově zaklenuta, byla postavena hranolová zeď při jihozápadním nároží. Klenba s nepravidelným průběhem a věž na boku kostela byly dokončeny před rokem 1358. Presbytář byl v 60. letech 14. století zaklenut žebrovou klenbou, jež je považována za jednu z nejstarších takových v Česku. Její žebra vyrůstají z jehlancovitých konzol s maskarony, na svornících jsou růže a hvězda. Kolem chóru obíhá podokenní římsa. Odstranění hradby při kostele bylo nezbytnou podmínkou rozšíření budovy k východu.\n\nSvatomartinský farář Jan z Hradce, stoupenec Jana Husa, počal jako jeden z prvních v roce 1414 podávat v kostele pod obojí. Roku 1433 se v kostele konal Svatomartinský sněm husitů. Tím pádem byl i kališnický kostel ušetřen zkázy v době husitských bouří. Současnou půdorysnou podobu získal kostel za pozdně gotických úprav. Přestavba probíhala postupně a byla ukončena roku 1488 díky financování kališnického měšťana Viktorina Holase. Ten zřídil pavlač ze svého domu na tribunu kostela. Byly přistavěny boční lodi - severní se třemi a jižní se dvěma křížovými poli s žebry, a tak získal kostel dnešní půdorys. Pozdně gotický je taktéž portál z hlavní lodi na kruchtu v severní boční lodi.\n\nRoku 1595 byla iniciována sbírka na opravu chrámu, ta byla uskutečněna roku 1600. Byly zřízeny krovy, hřbitovní ohrada, později postavena kostnice, pak kostel omítnut a vymalován mistrem Janem Kohoutkem. Malíř Jakub Slánský doplnil malbu nad kazatelnou a Petr Smolík napsal na stěny text kompaktát. Roku 1611 byla na jižní straně založena kaple sv. Rocha. Roku 1678 Svatomartinskou čtvrť zasáhl požár. Horní část věže byla poté přestavěna, v dolní části opatřena skarpou. Kostel byl opatřen novým krovem, kaple svatého Eligia pod oratoří získala dodnes zachovaný trámový strop.\n\nRoku 1779 byl postaven barokní portál na severní straně (do ulice). Posléze byly mezilodní arkády oštukovány. Brzy na to, roku 1784, byl kostel zrušen císařským patentem a odprodán i se zařízením v dražbě 29. srpna 1785. Postupně se stal obytným domem, byl předělen do dvou podlaží, z nichž spodní obsahovalo krámy (v tomto stavu je kostel zachycen v Langweilově modelu Prahy).\n\nRoku 1904 jej odkoupila pražská obec a roku 1905 počal kostel rekonstruovat Kamil Hilbert. Při obnově odstranil kapli na jižní straně a upravil zastřešení věže. Byl zrušen farní hřbitov vně kostela i krypta a hrobky uvnitř chrámu. Archeologické nálezy z hrobů se prostřednictvím různých dárců dostaly do sbírek Národního muzea a Muzea hl. m. Prahy. Roku 1909 byla na severní vnější stěně kostela u presbytáře umístěna pamětní deska rodiny Brokoffů od Josefa Mařatky. Po první světové válce kostel připadl Českobratrské církvi evangelické, která provedla generální opravu.\n\nKostel má půdorys pseudobasilikálního trojlodí. Má čtvercové kněžiště a věž na jihozápadním nároží. Půdorys je poměrně nepravidelný, to je dáno častými přestavbami.\n\nHlavní loď je zastřešena sedlovou střechou, nad presbytářem s valbou, nad průčelním štítem polovalbou. Obdélná hlavní loď je zaklenuta dvěma téměř čtvercovými poli křížové klenby s meziklenebním žebrem. Střední konzola na severní stěně je nahrazena poloválcovou konzolou, pod ní je plochý pilastr. Západní pole je v šíři varhanní kruchty zalomeno lomenou klenbou s pasem, na klenbě je znak s českým lvem. Severní stěna hlavní lodi se při triumfálním oblouku otvírá vysokým hrotitým obloukem do sousední kaple svatého Eligia. Na stěně hlavní lodi byla Hilbertem odkryta dvě půlkruhová čela někdejší románské klenby, ve východním čele obdélný otvor. Na kruchtu vede ze severní strany původní sedlový portálek s přetínáním. Jižní stěnu hlavní lodi prolamují do boční lodi dvě půlkruhové arkády na mohutném hranolovém okoseném kvádrovém pilíři. Kruchta je podklenutá jedním polem křížové hřebínkové klenby. Její zábradlí je plně zděné, zpevněné pětibokými pilíři. Pod kruchtou bylo objeveno podkruchtí, úroveň románské podlahy zde probíhá cca o 2 metry níže.\n\nNad severní boční lodí se nachází tři valbové stříšky. Severní boční loď má jednoosou západní stěnu, v přízemí má novogotický portál s iniciálami Kamila Hilberta a letopočtem 1906. Boční severní fasáda je bez opěráků a čtyřosá. Portál s profilovaným gotickým ostěním od Hilberta doplňuje edikulové rámování s oválnou kartuší ve štítu, to pochází z barokního portálu z konce 17. století. Kartuše je zdobena barokní malbou svatého Martina na koni. Severní boční loď obsahuje ve východní části v patře oratoř s hvězdovou klenbou, doplněnou kruhovým svorníkem s kolčím štítkem. Nárožní konzoly mají podobu maskaronů. Kaple svatého Eligia pod oratoří má barokní záklopový malovaný strop s ornamentálními, figurálními a zvířecími motivy. Zbytek boční lodě je zaklenut křížově s meziklenebními žebry, jsou zde také kruhové svorníky.\n\nPři zdi severní boční lodi je renesanční náhrobník Miloty z Dražic.\n\nJižní boční loď má dvě pole křížové klenby, která odděluje pas. Klínová jednou vyžlabená žebra se protínají v kruhových svornících. Konzoly mají tvar jehlance. Jsou zdobeny naturalisticky. Na západní stěně při věži je lomený ústupkový gotický portálek pod úrovní dnešní podlahy, která je proti gotické zvýšena o asi 65 cm. Dále novogotický vstup na schodiště do věže. Ta je vystavěna převážně z lomového kamene, má v přízemí i patře valenou klenbou, do patra vede románské schodiště v síle zdi.\n\nJižní boční loď má na nároží nakoso postavený opěrák, na jižní stěně dva další. Na východní straně vede do lodi jedno, z jihu dvě lomená okna okna s obnovenými kružbami. Vpravo je při horní části východního opěráku vsazena obdélná deska s reliéfem helmy s křídly a fafrnochy. Na boční stěnu lodi navazuje věž. Nároží zpevňuje šikmo přizděná cihlová skarpa. Severní a jižní stranu věže prolamuje jedno velké půlkruhové barokní okno. Věž vrcholí novorenesančními trojúhelnými štíty.\n\nPresbytář čtvercového půdorysu je pravoúhle zakončen a na nárožích opatřen nakoso postavenými opěráky. Na jižní straně je zdoben kamennou sovou, na severní lidskou postavou na způsob chrliče. Presbytář je zaklenut síťovou klenbou, žebra jsou subtilní hruškovitého profilu. Na klenbě jsou malované znaky od J. Kohoutka.\n\nKe chrliči v podobě malého chlapce na kostele se vyjadřuje legenda. Podle ní stál blízko kostela dům, kam se nastěhovala jistá vdova. Její finanční situace se začala po jisté době zhoršovat, tak si přivydělávala jako služebná. Zatímco byla v práci, její syn lumpačil. Jednou, když se vracela z práce, viděla zástup lidí zírajících vzhůru na střechu kostela. Tam spatřila svého nezbedného syna pobíhajícího po posvátné budově. To ji silně rozčílilo a tak zakřičela: ,Ty nezdaro, bodejť bys za ten hřích zkameněl!“ Jen to dořekla, její kletba se stala pravdou. Hoch se ani nestačil narovnat a proměnil se, i s vyplazeným jazykem, v kámen.\n\nKaždou neděli od 10:30 se v kostele konají evangelické bohohoslužby v německém jazyce.\n\nKaždou neděli od 19:30 se v kostele konají tradiční bohoslužby (nejen) pro mládež. Bohoslužby nemají stálého kazatele. Střídají se zde převážně kazatelé ze sborů pražského seniorátu Českobratrské církve evangelické, ale také zde kážou kantoři či studenti Evangelické teologické fakulty Univerzity Karlovy. Zřídka pak na večerních bohoslužbách káže osobnost z jiné církve, např. Martin C. Putna. Rozpis kazatelů je dostupný online.\n\nNa rozdíl od zvyklostí Českobratrské církve evangelické je při večerních bohoslužbách častěji vysluhována svátost Večeře Páně. K přijímání jsou zváni všichni pokřtění bez rozdílu církevní příslušnosti.\n\nPo bohoslužbách se zejména mladí účastníci schází k rozhovorům v kavárně Marathon, která se nachází v přízemí budovy Evangelické teologické fakulty.\n\nVe svátečních obdobích roku se v kostele konají bohoslužby v českém jazyce i mimo nedelění termíny.\n\nOd roku 2015 se u Martina ve zdi pravidelně konají každé první pondělí v měsíci od 19:30 modlitby se zpěvy z Taizé.\n\n\n"}
{"id": "353569", "url": "https://cs.wikipedia.org/wiki?curid=353569", "title": "Švábsko", "text": "Švábsko\n\nŠvábsko ( , ) je historické a jazykové území v Německu, zahrnující většinu dnešní spolkové země Bádensko-Württembersko (bez své severní třetiny území) a západní část dnešního Bavorska (vládní obvod Švábsko). Název je odvozen od germánského kmene Svébů. Ve středověku byla součástí Švábska i dnešní rakouská spolková země Vorarlbersko, dále také Lichtenštejnsko, část dnešního Švýcarska a bývalý francouzský region Alsasko. Na celém původním středověkém území Švábska se dnes mluví alemanskými dialekty němčiny (tento název je pro změnu odvozen od germánského kmene Alamanů).\n\n"}
{"id": "353570", "url": "https://cs.wikipedia.org/wiki?curid=353570", "title": "Červený Újezd (hrad)", "text": "Červený Újezd (hrad)\n\nHrad Červený Újezd je historizující novostavba hradu postavená ve stylu rytířské tvrze a usedlosti v letech ve vesnici Červený Újezd v okrese Praha-západ, nedaleko Unhošti. Majitelem a investorem je Pavel Orna, na vlastních stránkách hradu není zmíněn. Majitel na stránkách projektu vysvětluje, že záměrem bylo postavit historizující objekt vycházející z tradičních řemeslných postupů a odpovídající nárokům současnosti. Mísí se zde různé slohy, gotika (okna, pavlače), renesance (malované stropy, sgrafita) a repliky s dobovými originály (mezi vystavenými exponáty převažují originály, v krčmě a saloncích repliky).\n\nV objektu je umístěno soukromé Muzeum českého venkova. V současnosti (2008) provozovatel inzeruje, že je vystaveno na 4000 exponátů ukazujících každodenní venkovský život z období od 17. do počátku 20. století. Exponáty pocházejí z Česka i Slovenska a majitel muzea je sbíral přes 40 let. Některé exponáty jsou prodejné.\n\nHradní zahrada je vybavena jako botanická zahrada, obsahuje přes 1000 druhů rostlin a některé jsou popsané tabulkami. Hrad je obklopen vodním příkopem. V zahradě jsou též výběhy domácích zvířat a skanzen historizujících venkovských staveb, mezi nimiž je větrný mlýn, zvonice, špejchar, vinný sklípek, salaš, seník, udírna, milíř, dřevařský katr. Do hradu (kromě Krčmy) i do zahrady se platí vstupné zvlášť. K programu patří i divadelní společnost, předvádějící dobové tance a scénky.\n\nProjekt funguje na komerční bázi. Proto jsou objekty pro veřejnost přístupné denně s výjimkou dní a období, kdy jsou pronajaty ke komerčním akcím (firemní akce, oslavy, svatby atd.), a zaměření je více populární než historicky akademické.\n\nHrad nabízí možnosti ubytování a občerstvení. Pro ubytování má zařízené apartmány postavené v různých historizujících stylech – gotický, klasicistní, barokní. Pro zvláštní příležitosti lze v hradu najmout některé z jeho využitelných sálů – \"Rytířský sál\", prostoru \"Zbrojnice\", \"Barokní salonek\", \"Mlýnský salonek\" nebo \"Českou stodolu\". Součástí je i volně přístupná restaurace \"Krčma\", nabízející i staročeská jídla a snažící se tamními proprietami a tematickou hudbou navodit pozdně středověkou atmosféru.\n\nTento novodobý umělý hrad není totožný s původním zámkem a přilehlým hospodářským dvorem v Červeném Újezdu. V 16. století jej spravovali potomci Jana Žďárského ze Žďáru, pod Červený Újezd v roce 1580 Gotthard Florian připojil i správu Nučic a Tachlovic, po roce 1582 oddělili Žďárští červenoújezdské panství na čas od kladenského. V době obsazení levobřežní části Prahy pasovskými žoldnéři táhnoucími se souhlasem Rudolfa II. na Prahu (1611) byl Červený Újezd vyplundrován. Král Matyáš, Rudolfův bratr a protivník, po své korunovaci na římskoněmeckého císaře v roce 1612 prokázal rodině Žďárských čest tím, že navštívil v Červeném Újezdě Ctibora Tiburce Žďárského a jeho nezletilého svěřence Floriána Jetřicha, vlastníka panství.\n\n\n"}
{"id": "353575", "url": "https://cs.wikipedia.org/wiki?curid=353575", "title": "Bitva u řeky Fej", "text": "Bitva u řeky Fej\n\nBitva u řeky Fej byla vojenským střetnutím mezi útočící tiskou říší Raná Čchin, která ovládala severní Čínu, a bránící se jihočínskou říší Ťin. Stalo se tak v listopadu roku 383 n. l., Ťinové dokázal odvrátit hrozbu a zvítězit i přes obrovskou převahu nepřítele.\n\nV pozadí bitvy u řeky Fej byla dezintegrace Číny z důvodu občanské války, zvané nepokoje osmi knížat, a následným útokům pěti barbarských kmenů ze severu a západu na přelomu 3. a 4. století. Pod tlakem útoků nomádských jezdců byli panovníci dynastie Ťin vypuzeni ze severní Číny na území na jih od řeky Jang-c’, kde se jeden z ťinských knížat chopil moci a roku 317 prohlásil císařem. takto omezená říše Ťin je nazývána Východní Ťin.\n\nNa severu se po čase prosadila říše Raná Čchin, jejíž panovník Fu Ťien sjednotil severní Čínu. Krátce poté započal vyvíjet nátlak i na Východní Ťin a v roce 379 dobyl důležité město Siang-jang. Čtyři roky na to se pokusila ťinská armáda o znovudobytí města, ale bez úspěchu. Na to se Fu Ťien rozhodl, že je správný čas k zahájení hlavního útoku na jižní Čínu. Shromáždil armádu skládající se z 600 000 mužů a 270 000 jezdců. I za předpokladu, že jsou tyto počty přemrštěné, se muselo jednat o obrovskou armádu, skládající se ze spousty národů pod Fu Ťienovou vládou. Toto mnohonárodnostní vojsko se vydalo na jih do údolí Jang-c’ k řece Fej.\n\nŠance Ťinů, vzhledem k převaze protivníka 10:1, byly mizivé. Žádné důvěryhodné záznamy bitvy se nedochovaly. Podle jedné z verzí vyslal ťinský generál Sie Süan k Fu Ťienovu veliteli Fu Žungovi posla, jenž předal nabídku utkat se v řádné bitvě za předpokladu, že se čchinské vojsko stáhne od břehu řeky, aby ji ťinská armáda mohla přebrodit. Poněvadž v tom viděl příležitost jak ťinské jednotky zničit, nařídil Fu Žung celé armádě, aby se stáhla, přičemž plánoval, že jakmile nepřítel překročí řeku, obrátí se proti němu a zničí ho. Nicméně během přeskupování vojska se mezi muži rozkřikla fáma, že ustupují kvůli tomu, že byli poraženi. Navíc k tomu všemu ihned po překročení řeky ťinské oddíly započaly útok na týl Fu Ťienových sil. Chaos vzniklý uvnitř čchinské armády nedokázal Fu Žung zkrotit a byl smeten spolu se svými muži při hromadném úprku z bitevní vřavy.\n\nZatímco říše Východní Ťin si zachovala nezávislost, říše Raná Čchin se v následujících letech rozpadla.\n\n"}
{"id": "353581", "url": "https://cs.wikipedia.org/wiki?curid=353581", "title": "Československá armáda", "text": "Československá armáda\n\nČeskoslovenská armáda (ČSA) tvořila hlavní část ozbrojených sil Československa od jeho vzniku roku 1918. V letech 1939–1945 v důsledku rozbití republiky zanikla, byla obnovena po skončení druhé světové války a svůj název nesla až do roku 1954, kdy byla po 10. sjezdu KSČ přejmenována jako Československá lidová armáda. Ke svému původnímu názvu se vrátila v roce 1990 a zanikla v důsledku rozdělení Československa v roce 1992.\n\nPo rozbití Rakouska-Uherska a vytvoření Československé republiky v říjnu 1918 došlo k formování nové československé armády. I když existovaly úvahy o tom, že armáda bude v novém státě nahrazena milicí, z tohoto konceptu sešlo a nová československá vláda převzala prakticky základní rakousko-uherské branné zákony. Jako první vznikly dobrovolnické organizace, které se většinou skládaly z bývalých českých vojáků rakousko-uherské armády. K nim postupně přibyly jednotky československých legií v Itálii a ve Francii, které však byly podřízeny velitelům z těchto zemí. Z důvodu nedostatku odborníků byla uzavřena dne 20. ledna 1919 smlouva, ve které bylo stanoveno, že náčelník francouzské vojenské mise bude zároveň náčelníkem hlavního štábu Československé armády. \n\nVytváření čs. armády probíhalo za chodu a výrazně se do něho promítly boje, které museli čs. vojáci podstupovat. V listopadu a v prosinci roku 1918 probíhaly boje s německými separatisty, kteří chtěli připojit české pohraničí k Německu, přičemž čs. armádě se nakonec podařilo zajistit veškeré území, které náleželo ke Koruně České. Armáda též zajišťovala Těšínsko, což vyvrcholilo tzv. Sedmidenní válkou v lednu 1919. Československo-polský spor o Těšínsko se podařilo diplomaticky urovnat teprve roku 1920. Nejobtížnější situace však nastala na Slovensku a na Podkarpatské Rusi, kde se nechtěli Maďaři vzdát svých územních ambicí. Jestliže obsazování jižního Slovenska čs. armádou probíhalo na počátku roku 1919 docela úspěšně, pak po vzniku Maďarské republiky rad došlo ke změně situace. Dobře vyzbrojená maďarská armáda obsadila značnou část Slovenska a katastrofě musel zabránit až přísun posil pod velením Josefa Šnejdárka, jehož vojska v bitvě o Zvolen přivodila obrat a znovu zajistila oblasti obsazené Maďary. \n\nV roce 1920 došlo k rozpuštění posledních dobrovolnických sborů a byla přijata unifikace, při které byly dislokovány pravidelné pluky Československé armády. Zároveň došlo i k návratu československých legií z Ruska, čímž získala armáda další zkušené bojovníky.\n\nV Československé armádě došlo v roce 1922 k další reorganizaci, při níž vzniklo 12 pěších divizí, 2 horské brigády a 3 jezdecké brigády, o celkovém počtu 150 000 mužů. Tento mírový stav mohl být v případě ohrožení navýšen o brance, podléhající základní vojenské službě. Ta trvala 24 měsíců, od roku 1924 jen 18 měsíců. Čs. armáda též kladla velký důraz na výzbroj, která se skládala z různých typů zbraní s nejednotnou municí. Základní zbraní vojáků se tak stala puška vz. 24, která vycházela z typu Mauser stejně, jako důstojnická pistole vz. 24. Do výzbroje byl zaveden těžký kulomet vz. 24 a lehký kulomet vz. 26. Značná část kanónů, převzatá po rakousko-uherské armádě (např. 7,5cm horský kanón M 15, 10cm horská houfnice M 16 či 15cm hrubá houfnice M 14), byla vyráběna plzeňskou Škodovkou, která ve výrobě různých typů děl a houfnic pokračovala i v poválečném období. Do armády se začaly zavádět i první dělostřelecké tahače, nejdříve dovážené, později i české výroby (od výrobců Škoda Plzeň, Praga) a také nákladní automobily. Mezi vybavení armády též patřily obrněné automobily (OA vz. 23, OA vz. 27, OA vz. 30), obrněné vlaky či obrněné drezíny. Armáda také nakoupila první tanky z Francie, kterými byly Renaulty FT-17. Po rakousko-uherské armádě zůstaly v Československu různé typy letounů (např. Hansa-Brandenburg B.I, Phönix C.I, Aviatik D.I a další), které byly ovšem zastaralé a v nevalném technickém stavu. Později byly pro armádu získány letouny z Francie (SPAD S.VII, SPAD S.XIII, Salmson 2 a jiné) – viz Československé vojenské letouny po první světové válce. Záhy se však rozběhla výroba prvních čs. vojenských letadel, mezi nejúspěšnější typy patřily Avia BH-3, Avia BH-9, Aero A-18, Aero A-11 či Letov Š-18. \n\nV období počátku 20. let byly uzavřeny spojenecké smlouvy s Francií proti Německu a s Jugoslávií a Rumunskem proti Maďarsku (tzv. Malá dohoda). Od poloviny 20. let se změnila situace i ve vedení armády, na nejvyšší místa nastoupili českoslovenští generálové a vliv francouzské vojenské mise poklesl. Prvním československým náčelníkem hlavního štábu se stal generál Jan Syrový.\n\nPočátkem 30. let se začala zřetelně měnit bezpečnostní situace Československa. K moci v Německu se dostal Adolf Hitler, o jehož expanzívních záměrech nebylo pochyb. Čs. armáda musela na tento stav rychle reagovat zásadními opatřeními, a to i přesto, že se světová ekonomika nacházela v hospodářské krizi. Nejvyšší rada obrany státu rozhodla v roce 1934 zrychlit modernizaci armády a doplnit výzbroj. Změny přineslo i jmenování generála Ludvíka Krejčího do čela armády, který učinil řadu nezbytných opatření. Byla provedena reorganizace a modernizace armády, opět zavedena dvouletá základní vojenská služba, začalo se stavět pohraniční opevnění. Vojenské výdaje na obranu státu neustále rostly a díky nim přicházely i nové pracovní příležitosti pro československé občany. \n\nČeskoslovenská armáda získala v tomto období nové typy zbraní. Byl zkonstruován nový těžký kulomet vz. 37, v brněnské Zbrojovce se připravovala výroba prvního čs. samopalu. Dělostřelectvo i pěchota byly vybaveny novými houfnicemi a kanóny (např. 3,7cm protitankový kanón vz. 37, 10,5cm hrubý kanón vz. 35 a další), došlo k značnému nárůstu počtu dělostřeleckých tahačů, nákladních i osobních automobilů (např. Tatra 85, Praga RN, Tatra 57) a motocyklů. Armáda byla vybavena postupně tančíky vz.33 a tanky LT-34 a LT-35, připravovala se výroba moderního tanku LT-38. \n\nModernizovalo se i letectvo, nejrozšířenějším stíhacím letounem se stala Avia B-534, nejrozšířenějším víceúčelovým letounem Letov Š-328. Ve francouzské licenci byl vyráběn dvoumotorový bombardovací letoun Aero MB-200. Ze Sovětského svazu byly dodány moderní bombardéry Tupolev SB-2, začaly přípravy na jejich licenční výrobu, ale ta se rozběhla až po okupaci. Byla připravována výroba moderních stíhaček Avia B-35 a Avia B-135. \n\nV roce 1935 uzavřelo Československo se Sovětským svazem spojeneckou smlouvu o vzájemné pomoci v případě německého útoku. Reorganizace čs. armády byla ukončena v roce 1938. V míru se skládala ze 7 velitelství sborů, 17 pěších divizí a 4 rychlých divizí, přičemž její početní stav činil 200 000 mužů. Mobilizační plán z roku 1936 počítal v případě vyhlášení mobilizace s povoláním 972 747 můžů. Z nich mělo být 718 230 „slovanského“, 192 844 německého a 61 671 maďarského původu. Podíl Slováků mezi důstojníky činil 3,6 až 5 %.\n\nV letech 1936–39 se českoslovenští muži v řadách Interbrigády účastnili španělské občanské války na straně republikánů. V květnu roku 1938 byla v důsledku zhoršující se situace vyhlášena částečná mobilizace a 23. září 1938 v důsledku mnichovské krize mobilizace všeobecná. Britský vojenský atašé v Praze podplukovník H. C. T. Stronge odhadoval, že Československá armáda by v případě vypuknutí války mohla vzdorovat německému Wehrmachtu sama asi čtvrt roku, avšak s podporou Francie, Sovětského svazu a případně Spojeného království neomezeně dlouho. Také náčelník generálního štábu německých pozemních sil Ludwig Beck v té době soudil, že Wehrmacht není zatím na válku s Československem připraven, a pokud by se navíc do války zapojila Francie, skončil by střet pro třetí říši katastrofou. K ozbrojenému střetnutí nakonec nedošlo, protože se Československo rozhodlo přijmout podmínky Mnichovské dohody\n\nPoté byly pohraniční oblasti Československa postupně předány Německu, Polsku a Maďarsku. Armáda se v tomto období podílela nejen na evakuaci těchto oblastí a zajištění nových státních hranic, ale vedla boje zejména s maďarskými polovojenskými jednotkami a s ukrajinskými nacionalisty. K ozbrojeným střetům docházelo i s Němci, kteří si chtěli přivlastnit více území, než stanovovala Mnichovská dohoda. K další reorganizaci již nestačilo dojít, protože české země byly v březnu 1939 okupovány Německem a vznikl Protektorát Čechy a Morava, na Slovensku vznikl samostatný Slovenský stát.\n\nV březnu roku 1939 vznikly rozdílné podmínky pro vojáky z Čech a Moravy a pro vojáky ze Slovenska. Zatímco v českých zemích byla armáda rozpuštěna a vzniklo pouze nepočetné loutkové vládní vojsko, pak na Slovensku došlo k ustanovení Slovenské armády, která se účastnila invaze do Polska i Operace Barbarossa a následných bojů proti SSSR. Velká skupina vojáků z českých zemí, ale i někteří slovenští vojáci, odešli v prvních letech po rozbití republiky do zahraničí, kde se účastnili bojů na straně Spojenců. Nejprve bojovali proti Němcům v Polsku a ve Francii, v roce 1940 se začaly tvořit zahraniční jednotky v Palestině, kde vznikl Československý pěší prapor 11 – Východní, který se vyznamenal v bojích o Tobrúk a který se postupně rozrostl na Československou samostatnou obrněnou brigádu. V letecké bitvě o Británii se vyznamenaly výrazným způsobem československé perutě v RAF. V Sovětském svazu vznikl v roce 1942 1. čs. samostatný polní prapor, který se po bitvě u Sokolova, bitvě o Kyjev a účasti v žytomyrsko-berdyčevské a korsuň-ševčenkovské operaci rozrostl na 1. československý armádní sbor. V SSSR vznikl i 1. československý stíhací letecký pluk, který se postupem času rozrostl na divizi, a 2. československá paradesantní brigáda, která se rekrutovala zejména ze slovenských vojáků, kteří přešli na stranu Spojenců. Tyto východní jednotky vstoupily v závěru roku 1944 v Karpatsko-dukelské a počátkem roku 1945 v Ostravsko-opavské operaci na území Československa již jako silná a dobře vyzbrojená armáda. \n\nMnoho československých vojáků bylo během války zapojeno do domácího protinacistického odboje nebo působilo v partyzánském odboji jak na území Čech a Moravy, tak na území Slovenska ve Slovenském národním povstání. V roce 1945 se vojáci aktivně zapojili do květnového povstání, které bylo jedním z faktorů zhroucení fronty a rychlého osvobození českých zemí v samotném závěru války.\n\nDne 25. května 1945 byla schválena \"Prozatímní organizace československé branné moci\", podle níž došlo k reorganizaci československé armády. Do země se postupně vraceli vojáci, kteří bojovali proti nacismu na všech frontách druhé světové války. Území Československa bylo rozděleno na čtyři oblasti, ve kterých vzniklo postupně 16 pěších divizí, které doplňoval tankový sbor a dělostřelecká divize. Počáteční optimismus v plánech na přestavbu armády byl vystřídán vystřízlivěním, pramenícím z rozvrácené poválečné ekonomiky a z nedostatku lidských a materiálních zdrojů. Československá armáda byla po válce pověřena provedením odsunu Němců a Maďarů a byla zapojena i do pomoci v národním hospodářství. Vedle jednotek Sboru národní bezpečnosti se účastnila i bojů proti banderovcům. Po reorganizaci armády v roce 1947 byly sníženy stavy a řada jednotek zanikla. Po únoru 1948, kdy se moci v Československu ujali komunisté, došlo k výrazným změnám i v armádě. Z armády byla nucena odejít více než polovina důstojníků, začalo docházet i k perzekucím vojáků. V rámci politických procesů byli souzeni zejména vojáci, kteří bojovali za druhé světové války v západní Evropě, ale paradoxně docházelo i ke stíhání některých vojáků, bojujících na frontě východní. Armáda se dostala zcela do moci KSČ a v roce 1950 došlo k zásadní reorganizaci podle sovětského vzoru. V roce 1951 byla mezi Československem a SSSR podepsána \"Dohoda o způsobu a podmínkách zúčtování za dodávanou výzbroj a materiál\", podle které poskytl Sovětský svaz úvěr ve výši téměř 44 miliónů rublů na nákup vojenské techniky, zejména však letadel a radiolokátorů. Došlo ke zvýšení zbrojení a zvyšování počtu příslušníků armády, který po roce 1953 dosáhl 300 tisíc osob. \n\nPro čs. armádu byl v poválečném období typický stav, kdy se na území Československa nacházela různá výzbroj, která pocházela snad z celé Evropy i USA. Jednalo se o tanky LT-38, LLT (LT-40), M5 Stuart, Crusader, Challenger, Cromwell, Sherman Firefly, T-70, T-34/76, T-34/85, IS-2, Pz-III, Pz-IV, Panther, Tiger, samohybná děla SU-76, SU-85, ST-38 I, ST-38 II, StuG III, 43M Zrínyi II, SU-100, ISU-152, různé typy děl a jejich tahačů, obrněné vozy, automobily či lehké zbraně. \n\nČs. vojenské letectvo disponovalo celou řadou letadel sovětského, britského i německého původu. Standardním stíhacím letounem v poválečném období se stal upravený německý Bf 109, vyráběný pod označením Avia S-199. Prvním proudovým letounem československého letectva byl německý Me 262 (pod názvem Avia S-92).\n\nOrientace na Sovětský svaz po únorovém převratu prakticky vyřešila i směrování v pořizování další výzbroje. Čs. armáda začala postupně vyřazovat britské, americké či německé tanky a letouny a začala se orientovat buď na výzbroj vyráběnou v SSSR, na sovětskou výzbroj vyráběnou v licenci v Československu, či na vlastní československé zbraně, obrněná vozidla či dopravní prostředky. Jestliže pozemní síly užívaly do poloviny 50. let techniku, která vznikla prakticky za druhé světové války, pak v letectvu došlo k významné modernizaci. Do výzbroje byly v tomto období zavedeny bitevní letouny Iljušin Il-10, proudové stíhačky Jakovlev Jak-17, Jakovlev Jak-23, MiG-15 a MiG-17 a proudový bombardér Iljušin Il-28. \n\nV červnu roku 1954 se v Praze konal X. sjezd KSČ, který konstatoval, že \"„Československá armáda se stala armádou lidovou, vychovávanou k bezmezné oddanosti a lásce k lidově-demokratické vlasti.“\" Název Československá armáda byl tak změněn na Československá lidová armáda.\n\nPo změně režimu, ke které došlo v listopadu 1989, nastala v Československé lidové armádě řada změn. Jednou z prvních bylo její přejmenování na Československou armádu, které se uskutečnilo dle zákona č. 74/1990 Sb. dne 14. března 1990. Byla postupně zkracována vojenská služba, byl přijat zákon o civilní službě. Klesl počet profesionálních příslušníků armády a v červnu 1991 zanikla Varšavská smlouva. V souladu se Smlouvou o konvenčních ozbrojených silách v Evropě, byly stanoveny maximální počty příslušníků armády i jejich výzbroje, čímž došlo k jejich dalšímu snižování. V letech 1990–91 se českoslovenští vojáci účastnili Války v zálivu. Na přelomu let 1991 a 1992 nastala nová reorganizace armády, která byla reakcí na měnící se bezpečnostní situaci v Evropě. K 31. prosinci došlo k zániku Československa, které bylo rozděleno na Českou republiku a Slovenskou republiku. V této souvislosti došlo i k rozdělení Československé armády na Armádu České republiky a Armádu Slovenské republiky.\n\n\n\n"}
{"id": "353585", "url": "https://cs.wikipedia.org/wiki?curid=353585", "title": "Avery Brooks", "text": "Avery Brooks\n\nAvery Franklin Brooks (* 2. října 1948 Evansville, Indiana) je americký filmový, televizní a divadelní herec, jazzový a operní zpěvák a profesor divadelního herectví. Je známý jako komandér a později kapitán Benjamin Sisko ze sci-fi seriálu \"\" (1993–1999), jehož několik epizod také režíroval, a jako Hawk z mysteriózního seriálu \"Spenser: For Hire\" (1985–1988) a jeho spin-offu \"A Man Called Hawk\" (1989). Dále hrál např. ve filmech \"Kult hákového kříže\" či \"15 minut\".\n\nJako profesor učí na Mason Gross School of the Arts v rámci Rutgers University. Dříve působil také na Oberlin College a Case Western Reserve University.\n\nV roce 1976 se oženil s Vicki Lenorou Bowenová, asistentkou děkana na Rutgers University, se kterou má tři děti.\n\n"}
{"id": "353586", "url": "https://cs.wikipedia.org/wiki?curid=353586", "title": "Historie II, Básně", "text": "Historie II, Básně\n\nHistorie II, Básně (1964) je knižní soubor historických her a básní Williama Shakespeara, který vyšel v roce 1964 ve \"Státním nakladatelství krásné literatury a umění\" jako pokračování knihy \"Historie I\", vydané ve stejném roce.\n\n"}
{"id": "353589", "url": "https://cs.wikipedia.org/wiki?curid=353589", "title": "Historie I", "text": "Historie I\n\nHistorie I (1964) je knižní soubor historických her Williama Shakespeara v překladu Josefa Václava Sládka a Antonína Klášterského, který vyšel v roce 1964 ve \"Státním nakladatelství krásné literatury a umění\". Jeho pokračováním je soubor \"Historie II, Básně\" vydaný ve stejném roce.\n\n"}
{"id": "353591", "url": "https://cs.wikipedia.org/wiki?curid=353591", "title": "Candát", "text": "Candát\n\nCandát (\"Sander\" nebo též \"Stizostedion\" Oken, 1817) je rod dravých ryb z čeledi okounovití. Candáti mají protáhlé tělo s dvěma hřbetními ploutvemi a charakteristickými příčnými pruhy na bocích. Jednotlivé druhy obývají oblast Eurasie a Severní Ameriky.\n\nRod v současnosti zahrnuje pět druhů.\n\n\n"}
{"id": "353594", "url": "https://cs.wikipedia.org/wiki?curid=353594", "title": "Vera Farmigová", "text": "Vera Farmigová\n\nVera Farmigová (* 6. srpna 1973, New Jersey, USA) je americká herečka ukrajinského původu.\n\nV televizní a filmové branži aktivně působí od roku 1996. Hrála například ve filmech \"Zběsilý útěk\", \"Skrytá identita\", \"Chlapec v pruhovaném pyžamu\", \"Něco za něco\" a \"Lítám v tom\", za který byla v roce nominována na Oscara za herecký výkon ve vedlejší roli. Má sedm sourozenců. Její nejmladší sestra Taissa (1994) je také herečkou.\n\n"}
{"id": "353600", "url": "https://cs.wikipedia.org/wiki?curid=353600", "title": "Hubbleovo hluboké pole", "text": "Hubbleovo hluboké pole\n\nHubbleovo hluboké pole ( \"Hubble Deep Field\" – HDF) je snímek velmi malé oblasti hlubokého vesmíru v souhvězdí Velké medvědice, založený na výsledcích řady pozorování Hubbleovým vesmírným dalekohledem. Snímek je tvořen oblastí měřící 2,5 úhlové minuty napříč, což je pro představu jako tenisový míček (měřící 65 mm) ve vzdálenosti 100 metrů, tedy dvoumiliontina oblohy viděné z planety Země. Obraz byl složen dohromady z 342 samostatných snímků pořízených zařízením Wide Field and Planetary Camera 2 v průběhu deseti dní mezi 18. a 28. prosincem roku 1995.\n\nZabírané pole je tak malé, že je na něm zachyceno pouze několik hvězd Mléčné dráhy. Většina z 3 000 viditelných objektů jsou galaxie, přičemž některé z nich jsou velice mladé a nejvzdálenější, které byly až doté doby známé. Díky odhalení tak hojného počtu mladých galaxií se snímek HDF stal velmi významným pro studium raného vesmíru a mj. také zdrojem více než 400 vědeckých prací od data jeho pořízení.\n\nTři roky nato (1998) byla obdobným způsobem vyfotografována část jižní hvězdné hemisféry a pojmenována Jižní Hubbleovo hluboké pole. Podobnost obou oblastí utvrdila vědce v myšlence, že vesmír je ve velkých měřítcích homogenní a že Země se nachází v podstatě na velmi běžném místě vesmíru (kosmologický princip). V roce 2004 byl v průběhu jedenácti dní pořízen ještě podrobnější obraz vesmíru, známý jako Hubbleovo ultrahluboké pole (HUDF); uvnitř něho se pak nachází Hubbleovo extrémně hluboké pole (Hubble eXtreme Deep Field, zkratkou XDF). Toto jsou dosud (2015) nejhlubší a nejpodrobnější astronomické obrazy pořízené v oblasti viditelného spektra.\n\n\n"}
{"id": "353609", "url": "https://cs.wikipedia.org/wiki?curid=353609", "title": "Tel Afek", "text": "Tel Afek\n\nTel Afek je tel zahrnující zbytky biblického města Afek a města Antipatris z římského a byzantského období. Tel leží blízko pramene řeky Jarkon, mezi městy Petach Tikva a Roš ha-Ajin. Tel Afek je součástí národního parku Pramen Jarkonu a Tel Afek.\n\nV lokalitě se dochovaly doklady o osídlení staré až 5000 let. Město je zmiňováno například ve starověkých egyptských nápisech. Rovněž v Bibli je město několikrát zmiňováno. Roku 9 př. n. l. nechal na tomto místě Herodes Veliký vybudovat nové město, které bylo na památku jeho otce nazváno Antipatris. Při vykopávkách na tomto místě byla rovněž odkryta pevnost z osmanského období.\n"}
{"id": "353611", "url": "https://cs.wikipedia.org/wiki?curid=353611", "title": "Afek", "text": "Afek\n\nPojem Afek může označovat:\n\nPodobný pojem Afik pak může znamenat:\n"}
{"id": "353615", "url": "https://cs.wikipedia.org/wiki?curid=353615", "title": "Hurikán Mitch", "text": "Hurikán Mitch\n\nHurikán Mitch byl nejsilnější hurikán Atlantické hurikánové sezóny 1998 a jeden z nejsilnějších a nejsmrtonosnějších hurikánů historie. Zformoval se náhle 22. října 1998 v jižním Karibiku a jeho síla extrémně rychle narostla až k 5. (nejvyššímu) stupni Saffirovy-Simpsonovy stupnice. Před tím, než zasáhl pevninu sice náhle prudce oslabil, takže na pobřeží Střední Ameriky měl sílu pouze hurikánu 1. stupně, ovšem to byla pramalá útěcha, neboť obrovské srážky, které nesl, způsobily na území Hondurasu a Nikaragui patrně nejstrašlivější povodně a sesuvy půdy v jejich historii, které zabily asi 18 tisíc lidí. V tabulkách zaznamenaných hurikánů se uvádí s asi 18 tisíci mrtvými jako druhý nejsmrtonosnější, za Velkým hurikánem (nad 22 tisíc mrtvých) a před Galvestonským hurikánem a hurikánem Fifi (oba až 12 tisíc mrtvých).\n\n\n"}
{"id": "353617", "url": "https://cs.wikipedia.org/wiki?curid=353617", "title": "Six Pack", "text": "Six Pack\n\nSix Pack je punkovo-rocková skupina ze Srbska, původem ze Smederevské palanky, vznikla v říjnu 1994. Má pět členů: Miki (kytara, zpěv), Bogda (zpěv), Milosh (bubny), Djole (basová kytara), Branko (kytara). Skupina koncertuje nejen v Srbsku, ale například i v Chorvatsku, vystupovala rovněž i v Řecku, Slovinsku, Bosně a Hercegovině nebo Nizozemsku.\n"}
{"id": "353618", "url": "https://cs.wikipedia.org/wiki?curid=353618", "title": "Anatolij Nikolajevič Pepeljajev", "text": "Anatolij Nikolajevič Pepeljajev\n\nAnatolij Nikolajevič Pepeljajev (rusky \"Анато́лий Никола́евич Пепеля́ев\", narozen 15. června 1891 v Tomsku, popraven zastřelením 14. ledna 1938 v Novosibirsku) byl ruský vojenský velitel, účastník první světové války a, v době ruské občanské války, bělogvardějec.\n\nVyznamenal se dobytím Permu 24. prosince 1918 a pochodem na Jakutsk v letech 1922 až 1923. Po skončení občanské války byl Pepeljajev ve Vladivostoku zatčen. Měl být popraven, ale milost Michaila Kalinina mu rozsudek změnila na deset let vězení. Po svém propuštění pracoval jako tesař v Tomsku. Roku 1938 padl za oběť stalinskému teroru, byl znovu zatčen a krátce nato zastřelen.\n\nV roce 1989 byl rehabilitován.\n"}
{"id": "353619", "url": "https://cs.wikipedia.org/wiki?curid=353619", "title": "Roman Postl", "text": "Roman Postl\n\nRoman Postl (1969 Proboštov – 8. září 2008 Chomutov) byl sériový vrah, který usmrtil pět osob, a narkoman. První vraždu spáchal v roce 1998, za tuto vraždu byl odsouzen na 13 let. V dubnu 2008 byl za dobré chování předčasně propuštěn. Na benzínové pumpě v Předlicích v Ústí nad Labem zavraždil Jiřího Šťovíčka. Střelil ho do hlavy a ukradl 15 tis. korun a notebook.\n\nR. Postl (†39) zemřel v chomutovské nemocnici, kam byl převezen se střelným poraněním, které utrpěl při zatýkání \npo vraždě vietnamského barmana. Při přestřelce byl také raněn zasahující policista R. Jedlička. Ten zemřel \npozději v nemocnici.\n\n\n"}
{"id": "353620", "url": "https://cs.wikipedia.org/wiki?curid=353620", "title": "Guidon", "text": "Guidon\n\nGuidon je typ heraldického praporu. Jedná se o užší praporec či standardu, jejíž vlající část je rozdělena na dva cípy. \nHeraldický prapor je v heraldice jakýkoli druh praporu, jenž obsahuje erb, heraldický znak či jakýkoli prvek používaný k osobní identifikaci.\nPředpisy určující přesnou specifikaci heraldických praporů se v jednotlivých zemích a historických obdobích liší.\n\n"}
{"id": "353621", "url": "https://cs.wikipedia.org/wiki?curid=353621", "title": "Aksúmský obelisk", "text": "Aksúmský obelisk\n\nAksúmský obelisk, známý též jako Římská stéla, je 24 metrů vysoký a 160 tun vážící žulový obelisk, stojící v etiopském městě Aksúm, blízko hranic s Eritreou. V základně je ozdoben dvěma nefunkčními dveřmi a po stranách dekoracemi, připomínajícími okna.\n\nAksúmský obelisk byl vztyčen v Aksúmu ve 4. století za časů Aksúmského království. V letech 1937 až 2005 se nacházel v Itálii, kam byl odvezen Italskou armádou po italské anexi Etiopie. Stál v Římě, před bývalým Ministerstvem pro Italskou Afriku. Itálie souhlasila s navrácením obelisku již v roce 1947, navrácen byl však až v roce 2005 (rozřezaný na tři části). K úplnému znovuvztyčení obelisku došlo 31. července 2008, oficiálně odhalen byl 4. září 2008.\n"}
{"id": "353622", "url": "https://cs.wikipedia.org/wiki?curid=353622", "title": "Aksúm", "text": "Aksúm\n\nAksúm je město v severní Etiopii, ve svazovém státě Tigraj. V roce 2005 měl Aksúm 47 320 obyvatel. Na území města se nacházelo hlavní město Aksúmského království. Aksúm je významným střediskem etiopské ortodoxní církve. V areálu kostela sv. Marie Sionské se nachází kaple, ve které je údajně uschována Archa úmluvy. U města se nachází letiště.\n\n\n"}
{"id": "353624", "url": "https://cs.wikipedia.org/wiki?curid=353624", "title": "Paralela", "text": "Paralela\n\nParalela (řec. \"par-allélos\", vedle sebe, souběžně) může v češtině znamenat:\n\n\nTéhož původu je i slovo paralelní s významem\n\n\n"}
{"id": "353626", "url": "https://cs.wikipedia.org/wiki?curid=353626", "title": "Jason Gardener", "text": "Jason Gardener\n\nJason Gardener (* 18. září 1975 Bath, Anglie) je bývalý britský sportovec, atlet, sprinter, jehož specializací byl běh na 100 m a běh na 200 metrů.\n\nNa Letních olympijských hrách 2004 v Aténách získal zlatou medaili ve štafetě 4×100 metrů společně s Darrenem Campbellem, Marlonem Devonishem a Markem-Lewisem Francisem. Čtyřikrát se stal halovým mistrem Evropy a jednou halovým mistrem světa v běhu na 60 metrů.\n\n"}
{"id": "353627", "url": "https://cs.wikipedia.org/wiki?curid=353627", "title": "Edgar G. Ulmer", "text": "Edgar G. Ulmer\n\nEdgar G. Ulmer (Edgar Georg Ulmer) (17. září 1904, Olomouc, tehdejší Rakousko-Uhersko, nyní Česko - 30. září 1972, Woodland Hills, Los Angeles, Kalifornie, USA) byl americký filmový režisér, scenárista a filmový producent.\n\nJe znám svými filmy: hororem \"Černá kočka\" (\"The Black Cat\") (1934) a film noir \"Objížďka\" (\"Detour\") (1945). Tyto stylové a excentrické filmy si získaly kultovní status, zatímco další jeho filmy zůstaly poměrně neznámé.\n\n\n"}
{"id": "353630", "url": "https://cs.wikipedia.org/wiki?curid=353630", "title": "Darren Campbell", "text": "Darren Campbell\n\nDarren Campbell (* 12. září 1973, Manchester) je bývalý britský sportovec-atlet, sprinter věnující se běhu na 100 metrů a 200 metrů. Na Letních olympijských hrách 2004 v Aténách získal zlatou olympijskou medaili ve štafetě 4 x 100 metrů společně s Marlonem Devonishem, Jasonem Gardenerem a Markem-Lewisem Francisem.\n\n"}
{"id": "353635", "url": "https://cs.wikipedia.org/wiki?curid=353635", "title": "Mark Lewis-Francis", "text": "Mark Lewis-Francis\n\nMark Lewis-Francis (* 4. září 1982 Darlaston, Walsall, Anglie) je britský sportovec, atlet, sprinter věnující se převážně běhu na 60 metrů a běhu na 100 metrů.\n\nNa letních olympijských hrách v Aténách 2004 získal zlatou olympijskou medaili ve štafetě na 4×100 metrů společně s Darrenem Campbellem, Jasonem Gardenerem a Marlonem Devonishem.\n\nZlatou medaili ve štafetě na 4×100 metrů získal také na evropském šampionátu v Göteborgu v roce 2006. Na témže šampionátu doběhl v závodě na 100 metrů ve finále na pátém místě v čase 10,16 s.\n\n"}
{"id": "353638", "url": "https://cs.wikipedia.org/wiki?curid=353638", "title": "Vlasová kůra", "text": "Vlasová kůra\n\nVlasová kůra neboli kortex je vláknitá vrstva vlasu, jež zabírá asi 80 % vlastní vlasové hmoty. Je složena z neživých protáhlých buněk - vláken čili fibril keratinu. Navíc se v kortex nacházejí shluky pigmentových zrn, které se jeví jako tmavé ostrůvky mezi fibrilamy.\n\nJednotlivá vlákna tvoří nejnižší stavební jednotku mikrofibrilu. Mikrofibrily se kruhovitě seskupují a vytváří snopečky. Tím tvoří další ohraničenou stavební jednotku makrofibrilu. Takto vybudovaná část vlasové kůry se nazývá ortokortex. Jde o pravidelné uspořádání kortexu. Také můžeme mít nepravidelné uspořádání, především u vlasů upravovaných (preparací, barvením, odbarvováním…) vzniká parakortex. Tyto obě části se od sebe liší nejen fyzikálně, ale také chemicky (mají rozdílné složení aminokyselin, ale také různou chemickou reaktivitu). Jednotlivé vláknité makrofibrily jsou mezi sebou spojeny buněčnými membránami a mezibuněčným proteinovým tmelem.\n"}
{"id": "353639", "url": "https://cs.wikipedia.org/wiki?curid=353639", "title": "Marlon Devonish", "text": "Marlon Devonish\n\nMarlon Ronald Devonish (* 1. června 1976, Coventry) je britský sportovec, atlet, sprinter, olympijský vítěz a mistr Evropy ve štafetě na 4×100 metrů a halový mistr světa v běhu na 200 metrů.\n\nV roce 1995 získal dvě zlaté medaile (200 m, 4×100 m) na juniorském mistrovství Evropy v maďarské Nyíregyháze. O dva roky později vybojoval na prvním ročníku ME do 22 let ve finském Turku bronz v běhu na 100 metrů a zúčastnil se Mistrovství světa v atletice 1997 v Athénách, kde skončila jeho cesta ve čtvrtfinále. Na Mistrovství Evropy v atletice 1998 v Budapešti doběhl ve finále stovky v čase 10,24 s na pátém místě.\n\nV roce 1999 na světovém šampionátu v Seville mu těsně unikl postup do finále běhu na 200 metrů, když ve druhém semifinálovém běhu skončil na pátém, prvním nepostupovém místě. V roce 2000 poprvé reprezentoval na letních olympijských hrách, které se konaly v australském Sydney. V závodě na 200 metrů vypadl ve čtvrtfinále a nevedlo se také britskému kvartetu ve štafetě, které bylo diskvalifikováno v úvodním rozběhu.\n\nV roce 2002 získal stříbro na hrách Commonwealthu v Manchesteru a bronzovou medaili na evropském šampionátu v Mnichově. O rok později se stal v Birminghamu halovým mistrem světa v běhu na 200 metrů.\n\nNa Letních olympijských hrách 2004 v Athénách získal zlatou olympijskou medaili ve štafetě na 4×100 metrů společně s Darrenem Campbellem, Jasonem Gardenerem a Markem-Lewisem Francisem.\n\nNa ME v atletice 2006 ve švédském Göteborgu bral podruhé bronzovou medaili ze dvoustovky, když trať zaběhl v čase 20,54 s. Stříbro získal Švéd Johan Wissman a zlato Francis Obikwelu z Portugalska. Třikrát v řadě vybojoval na světových šampionátech (Helsinky 2005, Ósaka 2007, Berlín 2009) bronzovou medaili ve štafetě.\n\nV roce 2008 na letních olympijských hrách v Pekingu skončil v semifinále (200 m) na celkovém 13. místě. Na Mistrovství Evropy v atletice 2010 v Barceloně doběhl ve finále (200 m) v čase 20,62 s na čtvrtém místě. Bronz vybojoval Francouz Martial Mbandjock, který byl o 20 setin rychlejší.\n\n\n"}
{"id": "353640", "url": "https://cs.wikipedia.org/wiki?curid=353640", "title": "Ljudmila Volčoková", "text": "Ljudmila Volčoková\n\nLjudmila Volčoková (: ', : ', * 19. června 1981, Smiloviči) je běloruská tělesně postižená sportovkyně, paralympijská vítězka, medailistka z letních i zimních paralympijských her.\n\nVynikala v atletice a byla mistryní Běloruska na tratích od 1500 do 5000 metrů, než utrpěla úraz páteře, po kterém je upoutána na invalidní vozík. Přesto zůstala sportu věrná, věnovala se s úspěchy přetlačování rukou, atletice a tanci. Vynikla v severském lyžování.\n\nZúčastnila se Zimních paralympijských her 2006 v Turíně, na kterých vyhrála závod na 10 kilometrů a třikrát byla stříbrná.\n\nV roce 2007 obsadila druhé místo na mistrovství světa ve veslování v Mnichově ve skifu. Ve stejné lodi startovala i při premiéře veslování na paralympijských hrách v Pekingu a znovu byla druhá.\n\nNa zimních paralympijských hrách ve Vancouveru dostala právo nést vlajku Běloruska na slavnostním zahájení. 14. března vyhrála lyžařský závod na 10 kilometrů s téměř minutovým náskokem před domácí Colette Bourgonjeovou, poté zvítězila i na poloviční trati.\n\nNa letních paralympijských hrách v Londýně získala ve veslování bronz.\n\n"}
{"id": "353642", "url": "https://cs.wikipedia.org/wiki?curid=353642", "title": "Veľký Sokol", "text": "Veľký Sokol\n\nVeľký Sokol je úžina v Slovenském ráji.\n\nVeľký Sokol je jedna z nejdivočejších roklin a nachází se v severozápadní části Slovenského ráje. Vrchol rokle se nachází na Glaci, roklina dále pokračuje rozsáhlou Rothovou roklí, přes Velký, Malý a Kaskádový vodopád až ke svému ústí do Velkej Bielej vody. To se nachází asi 2 kilometry jižně od Hrabušické pily.\n\nPrvní průchod roklinou byl uskutečněn v roce 1898 M. Róthem s kolegy. Turistický chodník byl v rokli vyznačen v roce 1956 a přeznačen roku 1979.\nÚžina je zabezpečena pomocí dřevěných vodorovných žebříků a několika svislých kovových žebříků. Průchod je povolen pouze v jednom směru a to proti toku potoka vzhůru. Úžina není příliš navštěvována turisty kvůli své poměrně špatné dostupnosti.\n\n\n"}
{"id": "353650", "url": "https://cs.wikipedia.org/wiki?curid=353650", "title": "Nakadžima Ki-87", "text": "Nakadžima Ki-87\n\nNakadžima Ki-87 byl prototyp výškového stíhacího letounu, vyvíjeného za druhé světové války pro Japonské císařské armádní letectvo firmou Nakadžima. Hlavním posláním letounu byla likvidace nepřátelských těžkých bombardérů.\n\nVývoj typu začal počátkem roku 1942, přičemž velení letectva byl základní návrh nového letounu předložen v listopadu 1942. Jednalo se o rozměrný jednomístný jednomotorový jednoplošník celokovové konstrukce s poloskořepinovým trupem. Letoun poháněl dvouhvězdicový vzduchem chlazený osmnáctiválec Nakadžima Ha-44-12, za kterým bylo na pravé straně trupu umístěno turbodmychadlo, poháněné výfukovými plyny. Motor roztáčel čtyřlistou stavitelnou vrtuli o průměru 3,90 m.\n\nPodvozek byl zatahovací, přičemž hlavní podvozkové nohy se při zatahování o 90° pootočily a naplocho dosedly do křídelních gondol. Pilotní kabina byla přetlaková a pilota chránilo přední pancéřové sklo. Výzbroj složená ze dvou synchronizovaných 20mm kanónů Ho 5, střílejících okruhem vrtule a dvou nesynchronizovaných 30mm kanónů Ho 105, byla umístěna v křídle letounu.\n\nDne 9. července 1943 byla objednána stavba tří prototypů Ki-87, ale díky průtahům ve vývoji letounu byl do konce války dokončen jen jediný kus, který provázely neustálé technické potíže. První let Ki-87 proběhl v dubnu 1945. Problém byl především s turbodmychadlem (Japonci neměli s touto techniku příliš zkušeností) a podvozkem. Do konce války prototyp absolvoval pravděpodobně jen pět letů. Jen ve fázi projektu zůstala vylepšená verze Ki-87 II s výkonnějším motorem Nakadžima Ha-46-11 o výkonu 5000 k a jinak umístěným turbodmychadlem. Po skončení války prototyp letounu ukořistili Američané. Dodnes se nedochoval.\n\n\n\n\n\n\n"}
{"id": "353652", "url": "https://cs.wikipedia.org/wiki?curid=353652", "title": "Instinkt", "text": "Instinkt\n\nInstinkt (z lat. \"instinguo, instinctus\", pobídnout, podnítit) je stereotypní, nutkavé a přitom účelné chování, které není výsledkem učení ani zkušenosti. V přeneseném smyslu schopnost tušit věci, které nejsou smysly poznatelné, například hrozící nebezpečí.\n\nÚčelné chování, často vyvolané určitým podnětem, kterému se ani mladý živočich nemusí učit, nýbrž provede je hned napoprvé téměř dokonale a pak už vždycky stejně, vždycky přitahovalo pozornost člověka. Způsob, jak pavouk tká síť nebo jak včely budují plásty zároveň, vyvolával hluboký obdiv nad účelností přírody. Pojem instinktu tak vyjadřoval jednak jistý automatismus, jednak jistotu a dokonalost daného chování a užíval se metaforicky i pro více méně automatické, nikoli promyšlené jednání člověka.\n\nV počátcích experimentální psychologie a etologie se zdálo, že se dobře hodí i pro popis lidského jednání, pokud je spíše nutkavé, automatické a stereotypní. Tento rys neodolatelného nutkání či puzení vyjadřuje české slovo pud, které použil Sigmund Freud pro popis nevědomých motivačních „energií“ člověka. Neměl tím však na mysli jednotlivé instinktivní reakce a pohyby, nýbrž celkové tlaky, jimž je člověk ve společnosti běžně vystavován. Freud mluvil například o „pudu k životu“ a „pudu k smrti“, o „principu reality“ a „principu slasti“.\n\nS pojmem instinktu pracoval ještě rakouský etolog Konrad Lorenz, který jím rozuměl „spontánní systém chování dostatečně jednotný na to, aby si zasloužil pojmenování.“ V polovině 20. století se však ukázalo, že jakmile se pojem instinktu pokusíme přesněji definovat, lidské chování taková definice nevystihuje. Tak pro instinktivní chování živočichů je často typické, že mu nemohou odolat, že je nedokáží potlačit, což u člověka nastává jen zcela výjimečně (např. neodolatelné mrknutí oka, když se před ním náhle objeví překážka).\n\nNaopak německý antropolog Arnold Gehlen poukázal na to, jak je systém instinktů u člověka oslaben a hlavně podřízen – až na nečetné výjimky – vědomému rozhodování; člověk je tak podle něho „bytost s nedostatkem“ (\"Mangelwesen\"), která se účelné způsoby jednání v určitém prostředí musí buďto učit, anebo si je hledat sama. Tím je zároveň dána téměř univerzální schopnost člověka přizpůsobit se různému prostředí.\n\nVzhledem k potížím při definování nakonec psychologové i etologové pojem instinktu opustili a používají raději označení vrozené chování, vrozený vzorec chování. Slovo instinkt se tak vrátilo do obecné řeči. kde jeho víceznačnost a neurčitost nevadí.\n\n\n"}
{"id": "353655", "url": "https://cs.wikipedia.org/wiki?curid=353655", "title": "Katarina Srebotniková", "text": "Katarina Srebotniková\n\nKatarina Srebotniková (slovinsky: \"Katarina Srebotnik\", * 12. březen 1981, Slovinský Hradec, Slovinsko, tehdy Jugoslávie) je slovinská profesionální tenistka, která v roce 2010 ukončila singlovou kariéru a věnuje se pouze čtyřhře. Po zisku premiérového grandslamu v ženské čtyřhře ve Wimbledonu 2011 se spolu se spoluhráčkou Květou Peschkeovou staly 4. července světovými jedničkami na deblovém žebříčku WTA. Ve své dosavadní kariéře vyhrála na okruhu WTA Tour čtyři singlové a třicet šest deblových turnajů. V rámci okruhu ITF získala šest titulů ve dvouhře a devatenáct ve čtyřhře.\n\nNa žebříčku WTA byla ve dvouhře nejvýše klasifikována v srpnu 2006 na 20. místě a ve čtyřhře pak v červenci 2011 na 1. místě.\n\nZvítězila na pěti grandslamech ve smíšené čtyřhře – Australian Open 2011, French Open 1996, 2006 a 2010 a US Open 2003. V ženské čtyřhře, v níž si zahrála finále na French Open, ve Wimbledonu a na US Open, vytvořila stálou dvojici s Češkou Květou Peschkeovou a společně se probojovaly do finále Turnaje mistryň 2010 a 2011. Finále závěrečné události sezóny také prohrála se spoluhráčkou Ai Sugijamovou v roce 2007.\n\nVe slovinském fedcupovém týmu debutovala v roce 1997 jako 16letá utkáním čtyřhry zónou Evropy a Afriky proti Lotyšsku, v němž po boku Tiny Križanová dokázala ve dvou sadách porazit pár Anna Barinovová a Agnese Gustmaneová. Slovinky v sérii zvítězily celkově 3:0 na zápasy. Do roku 2015 v soutěži nastoupila ke třiceti dvěma mezistátním utkáním s bilancí 19–12 ve dvouhře a 14–8 ve čtyřhře.\n\nV sezóně 2011 pokračovala v deblové spolupráci s Květou Peschkeovou. 4. července se poprvé v kariéře obě hráčky staly světovými jedničkami. Během sezóny získaly šest titulů.\n\nPrvní titul vyhrály na ASB Classic, když ve finále zdolaly dvojici Sofia Arvidssonová a Marina Erakovićová 6–3, 6–0. Poté přišel triumf na Qatar Ladies Open po finálovém vítězství nad párem Liezel Huberová a Naděžda Petrovová 7–5, 6–7, [10–8]. Třetí titul si připsaly na AEGON International po finálové výhře Huberovou a Raymondovou 6–3, 6–0.\nDebutový grandslamový vavřín v ženské čtyřhře si připsaly ve Wimbledonu po hladkém průběhu rozhodujícího zápasu o titul proti Sabine Lisické a Samanthě Stosuruvé 6–3, 6–1. Následně triumfovaly na Mercury Insurance Open, když na ně ve finále nestačila americká dvojice Raquel Kopsová-Jonesová a Abigail Spearsová 6–0, 6–2. Poslední šestý titul přišel na události druhé nejvyšší kategorie okruhu China Open, když v boji o titul přehrály bývalé světové jedničky Giselu Dulkovou a Flaviu Pennettaovou 6–3, 6–4.\n\nKromě toho si zahrály další tři finále, z nichž odešly jako poražené. Jednalo se o Medibank International Sydney, když ve finále podlehly českému páru Iveta Benešová a Barbora Záhlavová-Strýcová, dále na Dubai Tennis Championships nestačily na Huberovou a Martínezovou Sánchezovou a konečně na Mutua Madrileña Madrid Open podlehly dvojici Viktoria Azarenková a Maria Kirilenková. Pár se probojoval do semifinále na Australian Open a ve čtvrtfinále skončil jak na French Open, tak US Open. Srebotniková navíc spolu s Danielem Nestorem získala titul ve smíšené čtyřhře na Australian Open.\n\nNa Turnaj mistryň vstupovaly jako první nasazené. Prohrály ve finále s americkou dvojicí Huberová a Raymondová.\n\n\n"}
{"id": "353659", "url": "https://cs.wikipedia.org/wiki?curid=353659", "title": "Oriflamme", "text": "Oriflamme\n\nOriflamme (z latinského \"aurea flamma\" neboli zlatý plamen) byl královskou standartou francouzských králů.\n\nPůvodně se jednalo o posvátný praporec opatství Saint-Denis, kláštera, který dnes leží v metropolitní oblasti Paříže. Praporec byl oranžový a byl připevněn ke kopí. Převládá názor, že původně bylo oním významným předmětem kopí, během času však došlo k jejich prohození. Barva standarty má prý původ v legendě, jež praví, že byl namočen do krve svatého Diviše, který byl krátce předtím sťat.\n\nOriflamme se později stal standartou francouzských králů a jako takový byl nošen v čele královských vojsk, kdykoli se střetla v boji s jinou armádou. Praporečník neboli \"Porte Oriflamme\" zastával obvykle vysokou vojenskou pozici, např. maršál či konetábl, neboť ochrana tak viditelného symbolu v bitvě byla velikou ctí.\n\nO Oriflamme se hovoří i ve středověkém eposu \"Píseň o Rolandovi\" z 11. století, kde je královská standarta nejprve nazývána \"Romaine\" a poté \"Montjoie\". Ve svém díle \"Anna z Geiersteinu\" se o ní jako o praporci Karla Velikého zmiňuje i romantický skotský básník, prozaik a romanopisec Walter Scott.\n\n\n"}
{"id": "353665", "url": "https://cs.wikipedia.org/wiki?curid=353665", "title": "Pavol Čády", "text": "Pavol Čády\n\nPavol Čády (* 9. srpna 1911 Nitra – 5. prosince 1978 Bratislava) byl slovenský hudební skladatel, textař, pedagog a libretista. Patřil mezi nejvýznamnější slovenské skladatele taneční hudby v letech 1940–1950.\n\nPo maturitě na gymnáziu v Nitře navštěvoval učitelský ústav. Hudební základy získal během studia na gymnáziu od vojenského kapelníka Stanislava Koubka. Dále se vzdělával soukromě. Učil na školách v Preseľanech, v Pliešovcích a v Bratislavě. Komponoval taneční a populární písně.\n\nV roce 1945 delegace SAS - Slovenský autorský svaz (od roku 1968 SOZA -Slovenský ochranný zväz autorský) v zoskupení Ján Cikker, Gejza Dusík, Iľja Jozef Marko a Pavol Čády podepsali s OSA (Ochranný svaz autorský) - s českým svazem - spolupráci mezi oběma autorskými svazy.\n\npoz. * píseň - interpret - (autor hudby / autor textu písně)\n\n\n\n\n\n\n\n\n\n\n\n\n\n\n\n\n\n\n\n"}
{"id": "353681", "url": "https://cs.wikipedia.org/wiki?curid=353681", "title": "Vít Kolář (1951)", "text": "Vít Kolář (1951)\n\nPhDr. Vít V. Kolář, OBE (* 17. ledna 1951, Šumperk) je český novinář. \n\nAbsolvoval Fakultu žurnalistiky Univerzity Karlovy v Praze. V roce 1983 emigroval do Velké Británie a v roce 1984 nastoupil do BBC. V letech 1999–2006 byl šéfredaktorem české redakce BBC World Service. V roce 2006 získal Cenu Karla Havlíčka Borovského za rok 2005 a v roce 2007 se stal nositelem Řádu britského impéria OBE. S manželkou Jitkou mají dceru Viki Kolar. Z předchozího manželství má syny Víta a Jakuba.\n\n"}
{"id": "353689", "url": "https://cs.wikipedia.org/wiki?curid=353689", "title": "Murphy (příjmení)", "text": "Murphy (příjmení)\n\nAnglosaské příjmení Murphy [\"möfi\"] nosí více různých osobností:\n\n\n"}
{"id": "353690", "url": "https://cs.wikipedia.org/wiki?curid=353690", "title": "Lopez (příjmení)", "text": "Lopez (příjmení)\n\nPříjmení Lopez nebo López nosí více různých osobností:\n\n"}
{"id": "353696", "url": "https://cs.wikipedia.org/wiki?curid=353696", "title": "Kiribatský dolar", "text": "Kiribatský dolar\n\nKiribati je nezávislý ostrovní stát v Pacifiku. Svoji nezávislost vyhlásil v roce 1979. Oficiálním platidlem je zde australský dolar (AUD).\n\nDohoda mezi Austrálií a Kiribati však umožňuje razit vlastní kiribatské mince. Ty nejsou plnohodnotnou nezávislou měnou, nemají vlastní ISO 4217 kód. Kiribatský dolar má paritní hodnotu s australským dolarem, je na něj pevně navázán v poměru 1:1. V běžném platebním styku převažují v současnosti australské mince, bankovky se používají výhradně australské. Díky nepříliš velkému množství jsou kiribatské mince vyhledávany sběrateli. \n\nPrvní emise kiribatských mincí primárně určených pro každodenní platební styk je datována do roku 1979. Do oběhu byly uvedeny mince ve stejných hodnotách, jako v té době existovaly u australského dolaru: 1, 2, 5, 10, 20, 50 centů a 1 dolar. V roce 1989 byla přidána mince 2 dolary. V roce 1992 proběhla emise nových mincí 1, 2 a 5 centů. Všechny mince mají na rubové straně vyobrazený státní znak Kiribati. Na lícové straně jsou motivy z místní přírody a kulturního dědictví. \n\nKiribati razí množství pamětních mincí výhradně pro numismatické účely.\n\n"}
{"id": "353697", "url": "https://cs.wikipedia.org/wiki?curid=353697", "title": "Tuvalský dolar", "text": "Tuvalský dolar\n\nTuvalu je nezávislý ostrovní stát v Pacifiku. Svoji nezávislost vyhlásil v roce 1978. Oficiálním platidlem je zde australský dolar (AUD).\n\nDohoda mezi Austrálií a Tuvalu však umožňuje, že Tuvalu razí vlastní mince. Tuvalské mince jsou v oběhu společně s australskými, bankovky se používají pouze australské. Tuvalské mince nejsou plnohodnotnou nezávislou měnou, nemají vlastní ISO 4217 kód. Jsou „místní variantou“ australských mincí.\n\n\n\n"}
{"id": "353701", "url": "https://cs.wikipedia.org/wiki?curid=353701", "title": "Jižní Bádensko", "text": "Jižní Bádensko\n\nJižní Bádensko (německy: \"Südbaden\") byla od prosince 1945 spolková země v Německu. Byla vytvořena v rámci Francouzské okupační zóny z jižní poloviny předešlé země Bádenska. V roce 1952 bylo (\"Jižní\") Bádensko sloučeno s Württembersko-Bádenskem a Württembersko-Hohenzollernskem a vytvořily tak dnešní německou spolkovou zem Bádensko-Württembersko.\n"}
{"id": "353702", "url": "https://cs.wikipedia.org/wiki?curid=353702", "title": "Metastáza", "text": "Metastáza\n\nMetastáza (z řeckého \"μετά\", změna a \"στάσις\", místo; tedy vystěhování) je druhotné ložisko nádorových buněk nebo infekce, které vzniklo odtržením části nádorových buněk či infekčního agens od primárního ložiska a následným šířením krevními, lymfatickými cestami nebo přímým rozsevem po organismu. Schopnost metastazovat je jedním ze základních znaků malignity nádorových onemocnění.\n\nPouze velmi malé procento nemocných u onkologických onemocnění umírá následkem velikosti primárního tumoru. Nejčastěji je úmrtí způsobeno právě vznikem metastáz, jejichž tvorba je velmi složitá a má komplikovaný proces.\n\nNěkteří parazité mohou v organismu vytvářet sekundární ložiska odtržením buněk od primárního ložiska a roznesením do dalších oblastí krví či lymfou. Termín \"metastáza\" je však u infekčních původců nemocí málo používan. Metastázy mohou vytvářet například měchožil bublinatý a měchožil zhoubný.\n\n\n\n"}
{"id": "353705", "url": "https://cs.wikipedia.org/wiki?curid=353705", "title": "Dassault nEUROn", "text": "Dassault nEUROn\n\nDassault nEUROn je technologický demonstrátor pokročilého evropského bezpilotního bojového letounu. Projekt nEUROn je sjednocením vývoje strojů této kategorie v různých evropských zemích. Vývoj byl zahájen roku 2005 na základě objednávky francouzského úřadu pro vyzbrojování DGA. Hlavním kontraktorem programu je francouzský Dassault Aviation. Výroba se omezila na jediný kus, sloužící k vývoji nových technologií.\n\nPoprvé nEUROn vzlétl 1. prosince 2012 v závodu firmy Dassault Aviation v Istres. První série zkoušek demonstrátoru proběhla do poloviny roku 2015 ve Francii. Poté se přesune k operačním testům do Švédska a ke střeleckým testům do Itálie.\n\nFrancie navíc inicovala nový projekt testování provozu demonstrátoru nEUROn z letadlové lodě.\n\n\n\n"}
{"id": "353709", "url": "https://cs.wikipedia.org/wiki?curid=353709", "title": "Stephen Stills", "text": "Stephen Stills\n\nStephen Arthur Stills (narozený 3. ledna 1945) je americký kytarista, zpěvák a písničkář, známý z působení ve skupinách Buffalo Springfield a Crosby, Stills, Nash and Young. V roce 2003 mu časopis \"Rolling Stone\" přidělil pozici č. 28 v seznamu 100 nejlepších kytaristů všech dob (100 největších kytaristů všech dob).\n\nStephen Stills se narodil 3. ledna 1945 v Dallasu ve státě Texas v rodině vojáka. V dětských letech se rodina často stěhovala a u mladého Stephena to mělo vliv na jeho zájem o blues a folk. Byl též ovlivněn hudbou s latinskoamerickými kořeny, poté co strávil své mládí v místech jako jsou Gainesville a Tampa na Floridě, Kostarika a Panama, kde také dokončil střední školu.\n\nStills opustil začátkem 60. let floridskou universitu a rozhodl se věnovat hudební kariéře. Hrál v několika neúspěšných skupinách, včetně The Continentals, ve kterých působil Don Felder, pozdější kytarista Eagles. Stills v té době působil též v Gerde's Folk City, známé kavárně v Greenwich Village.\n\n\n\n"}
{"id": "353710", "url": "https://cs.wikipedia.org/wiki?curid=353710", "title": "Gloster E.28/39", "text": "Gloster E.28/39\n\nGloster E.28/39 (někdy uváděný jako Gloster Whittle, Gloster Pioneer, nebo Gloster G.40) byl britský jednomístný experimentální proudový letoun. Byl vyvinut k testování možností proudového motoru W.1 britského průkopníka v této oblasti Franka Whittlea a jednalo se o první britský letoun poháněný proudovým motorem. Byl také létající laboratoři pro vývoj proudových motorů a zkoumání aerodynamických jevů, s novým typem pohonu souvisejících. Zkušenosti s testy tohoto typu byly důležité při vývoji prvního britského proudového stíhacího letounu Gloster Meteor.\n\nO vývoji letounu bylo rozhodnuto v červenci 1939, přičemž realizací projektu, vedeného pod specifikací E.28/39, byla pověřena firma Gloster. Projekt zdrželo vypuknutí druhé světové války a německé nálety v době bitvy o Británii, během nichž byl letoun ukrýván v automobilových dílnách v Cheltenhamu, kde byl na počátku roku 1941 dokončen. Prototyp nesl sériové číslo W4041/G. Pojížděcí zkoušky prototypu začaly 7. dubna 1941. Letoun tehdy zkoušel šéfpilot programu F/Lt. P. E. G. Sayer a samotný Frank Whittle. První let proběhl 15. května 1941 na letecké základně Cranwell (stroj během něj pilotoval Sayer). Letoun tehdy poháněl Whittleův motor W.1 o tahu 3,82 kN, na kterém byly neustále prováděny různé úpravy. Koncem května 1941 prototyp dokončil první fázi letových testů a dostal v Brockworthu v továrně Gloster nový motor Power Jets W.1A s tahem 5,16 kN. Další lety pak probíhaly na letišti v Edgehillu, kde 4. února 1942 začaly pozemní zkoušky nové pohonné jednotky. 16. února pak letoun opět létal.\n\nPo smrti „Jerry“ Sayera při zkouškách typu Hawker Typhoon začal na prototypu W4041/G od listopadu 1942 létat další zalétávací pilot Glosteru Michael Daunt. Po zkouškách v Edgehillu se prototyp přemístil do Farnborough, sídla výzkumného střediska Royal Aircraft Establishment (RAE). Zde uskutečnil sérii letových testů jak s piloty RAE tak řadových od RAF. Po vyčerpání bezpečné životnosti motoru byl letoun vrácen společnosti Gloster do její firemní vývojové pobočky v Benthamu k instalaci nové pohonné jednotky.\n\nDruhý prototyp (W4046), vybavený silnějším motorem W.2B o tahu 5,97 kN, byl zalétán 1. března 1943 Johnem Griersonem. 17. dubna Grierson přelétl druhý „Squirt“ z Edgehillu do Hatfieldu, kde se konalo předvádění nejnovějších letadel vojenským představitelům. 3. května se druhý prototyp přemístil do Farnborough. Dne 30. července 1943 však byl zničen při havárii, když stroj testoval pilot RAE Sqn. Ldr. Davie.\nPrvní prototyp s novým motorem W.2/500 se vrátil k letovým testům, které probíhaly většinou v Brockworthu. 10. října byl letoun přelétnut na letiště Moreton Valence a poslední den měsíce k RAE Farnborough. Zde obdržel pomocné svislé plošky na stabilizátor vodorovné ocasní plochy pro zlepšení podélné stability. Obnovené zkoušky započaly 9. března 1944. Během července byl do draku instalován nový motor W.2/700 s tahem až 7,56 kN se kterým poprvé vzlétl 25. srpna 1944. Na jaře 1945 byl W4041/G definitivně uzemněn a dne 28. dubna 1946 byl předán instituci Science Museum v South Kesingtonu, poblíž Londýna, kde se dochoval dodnes.\n\nJednalo se o nevelký robustní dolnoplošník celokovové konstrukce. Podvozek byl příďového typu. Pod zádí se nacházela pevná ostruha. Výškovka byla umístěna u kořene svislé ocasní plochy. Na jejich koncích byly během testů instalovány pomocké aerodynamické plošky. Proudový motor byl umístěn v zadní části trupu. Vstupní otvor byl na přídi letounu a výtoková tryska na konci trupu pod výškovkou. Pilotní kabina se nacházela před úrovní náběžné hrany křídla.\n\nÚdaje platí pro E.28/39 s motorem W.1\n\n\n\n\n"}
{"id": "353713", "url": "https://cs.wikipedia.org/wiki?curid=353713", "title": "Březí (okres Břeclav)", "text": "Březí (okres Břeclav)\n\nObec Březí (do roku 1949 Prátlsbrun, ) se nachází v okrese Břeclav v Jihomoravském kraji. Žije zde obyvatel. Jádro obce tvoří tři rovnoběžné ulice kolmé na hlavní dopravní tepnu Mikulov-Znojmo II/414. Tato odlišná orientace je dána z dob Rakouského císařství, kdy byla obec dopravně orientována směrem k Brnu a Vídni. Dopravní spojení na Brno zůstalo, směrem k Vídni však leží nedaleká státní hranice.\n\nPrvní písemná zmínka o obci pochází z roku 1310. Obec vznikla německou kolonizací v polovině 13. století. Vysídlení Němců se vzhledem k převážně německému obyvatelstvu dotklo i této obce.\n\n\nObec Březí se dostala do sdělovacích prostředků v souvislosti se zmatky při komunálních volbách 2014. Sdružení Naše Březí napadlo regulernost voleb, na vývěsce soudu se však objevila Břeclav. Starostou byl 25. listopadu 2014 zvolen Josef Pavlík, který v minulosti už funkci starosty vykonával čtrnáct let. \n\nV obci je množství bunkrů lehkého opevnění, tzv \"řopíků\", část z nich již Armáda ČR odprodala zájemcům v rámci výběrových řízení. Jedním z prodaných \"řopíků\" je i tzv. \"Satelitní řopík\" s původním označením 3122, typ A-140 zesílený. Během rekonstrukce byl tento bunkr osazen satelitní parabolou původně určenou pro radioamatérské vysílání.\n\n\n"}
{"id": "353717", "url": "https://cs.wikipedia.org/wiki?curid=353717", "title": "Znalost", "text": "Znalost\n\nZnalost je strukturovaný souhrn vzájemně souvisejících poznatků a zkušeností z určité oblasti nebo k nějakému účelu. Získává se zejména praxí nebo studiem.\n\nZnalost je reprezentace neboli kognitivní model určité věci, vzájemných vztahů entit a operací, které je s takovými entitami možné provádět. Umožňuje provádět myšlenková pozorování a experimenty a předpovídat tak chování skutečné věci nebo vytvářet strategie umožňující s danou věcí dosáhnout určeného cíle. Má větší informační hodnotu než pouhá data nebo informace a menší informační hodnotu než moudrost.\n\nZnalosti bývají typicky utříděny v nějakém hierarchickém systému znalostí. V počítačové terminologii se mechanizované systémy znalostí nazývají expertní systémy.\n\n\n"}
{"id": "353723", "url": "https://cs.wikipedia.org/wiki?curid=353723", "title": "Poznatek", "text": "Poznatek\n\nPoznatek je jednotlivý výsledek lidského poznávání. Soustava poznatků tvoří znalost. Poznatek je kognitivní reprodukcí určité části objektivního světa a jeho zákonitostí. Funkcí poznatku je převedení rozptýlených představ a tušení do sdělitelné a všeobecné formy.\n\nFilosofická epistemologie zkoumá poznatky například z hlediska dynamiky jejich narůstání, logiky jejich vzájemných vztahů, základních předpokladů poznatelnosti a poznávání a obecné otázky vztahu poznatků ke skutečnosti.\n\n\n"}
{"id": "353726", "url": "https://cs.wikipedia.org/wiki?curid=353726", "title": "Rita Monaldi", "text": "Rita Monaldi\n\nRita Monaldi (* 1966) je italská novinářka a spisovatelka žijící v Římě a Vídni. Se svým manželem Francescem Sortim spolu zatím napsali první tři díly sedmidílné románové fresky z období pozdního baroka.\n\nVystudovala klasickou filologii a specializovala se na historii náboženství. Předtím než se stala spisovatelkou, pracovala mnoho let jako novinářka. \n\n\nAutorům zbývají dopsat ještě další čtyři díly. Názvy knih tvoří větu: \"\"Imprimatur secretum, veritas mysterium. Unicum...\"\" Názvy posledních dvou knih autoři prozatím tají. Věta má prozatím tento význam: \"I přesto, že je tajemství vytištěno, pravda je vždy tajemná. Jediné, co zbyde, je...\"\n\n\n\n"}
{"id": "353728", "url": "https://cs.wikipedia.org/wiki?curid=353728", "title": "Francesco Sorti", "text": "Francesco Sorti\n\nFrancesco Sorti (* 1964) je italský novinář a spisovatel žijící v Římě a Vídni. Se svojí manželkou Ritou Monaldiovou spolu zatím napsali první tři díly sedmidílné románové fresky z období pozdního baroka.\n\nFrancesco Sorti vystudoval muzikologii a specializoval se na hudbu 17. století. Předtím než se stal spisovatelem, pracoval mnoho let jako novinář. \n\n\nAutorům zbývají dopsat ještě další čtyři díly. Názvy knih tvoří větu: \"\"Imprimatur secretum, veritas mysterium. Unicum...\"\" Názvy posledních dvou knih autoři prozatím tají. Věta má prozatím tento význam: \"I přesto, že je tajemství vytištěno, pravda je vždy tajemná. Jediné, co zbyde, je...\"\n\n\n\n"}
{"id": "353729", "url": "https://cs.wikipedia.org/wiki?curid=353729", "title": "Chrysler (divize)", "text": "Chrysler (divize)\n\nChrysler je hlavní značkou skupiny Chrysler LLC, pojmenované po zakladateli Walteru Chryslerovi. Je to luxusní značka, která soutěží se značkami jako Buick. Vyrobili mnoho úspěšných automobilů, nejznámější je Chrysler 300.\n\n\n\n\n"}
{"id": "353735", "url": "https://cs.wikipedia.org/wiki?curid=353735", "title": "Dějiny Itálie", "text": "Dějiny Itálie\n\nItálie, sjednocená v roce 1861, významně přispěla ke kulturnímu a sociálnímu rozvoji celé středomořské oblasti. Již od pravěku zde rozkvétaly významné civilizace.\n\nKulturně a lingvisticky lze počátky italských dějin vysledovat až do 9. století př. n. l., odkdy existují první památky na přítomnost italických kmenů na Apeninském poloostrově. Z jazykového hlediska je dělíme na: Oskánce, Umbry a Latiny. Právě latinská civilizace se posléze rozšířila a díky mocenskému růstu starověkého Říma se stala dominantní na celém poloostrově.\n\nNedaleko města Forlì byly objeveny tisíce artefaktů z paleolitu, jejich stáří bylo odhadnuto na 850 000 let, což z nich činí nejstarší důkaz lidského osídlení na Apeninském poloostrově. Vykopávky rovněž prokázaly neandrtálské osídlení po celé Itálii, zhruba z doby před 200 000 lety. Moderní lidé se tu objevili asi před 40 000 lety, nálezy z Riparo Mochi jsou nejstarším důkazem přítomnosti tohoto typu lidí v Evropě.\n\nV počátcích starověku byla Itálie osídlena různými kmeny. Ve středu Itálie to byly Umbrové, Latinové, Sabinové, Volskové a Picenové, na severu Keltové, Ligurové, Venetové a Etruskové, na jihu pak Oskové, Samnité a Messapiové. Většina z těchto kmenů byli Italikové, indoevropská skupina, která na Apeninský poloostrov přišla ve 2. tisíciletí př. n. l. Jiný původ mají patrně Etruskové (a jim blízcí Rétové), stále však zůstává záhadný. Neitalické kořeny měli také Keltové a kmeny na Sicílii a Sardínii (kde vznikla dokonce osobitá civilizace zvaná Nuragská). V lombardském údolí Val Camonica žil také kmen záhadného původu zvaný Camoni, který je autorem největší starověké sbírky petroglyfů na světě (až 300 000 obrazců). Semitského původu byli Féničané, kteří osídlili Sicílii a Sardínii a vytvořili zde první významná města. Ještě větší vliv měla Mykénská civilizace, která se s jihem Itálie dostala do kontaktu možná již v 17. století př. n. l. a od 8. století př. n. l. začali od jihu italské území silně ovlivňovat Řekové, jejichž civilizace na Peloponésu rychle mohutněla. Řecké kolonie na území Itálie a Sicílie se nazývají Velké Řecko. \n\nNavzdory řeckému iniciačnímu vlivu se ústředním civilizačním centrem nestalo některé ze sídel na jihu, ale město ve středu poloostrova, Řím. Město, podle legend založené roku 753 př. n. l., které ovládali nejprve Latinové a Sabinové, posléze Etruskové. Řím nakonec ovládl italické, keltské, etruské, fénické i řecké kmeny na poloostrově a posléze vytvořil civilizaci známou jako Starověký Řím. Expandovala na západ (provincie Hispánie, Galie a Británie), na sever (Raetie, Panonie, Noricum), východ (Dalmácie, Dácie, Makedonie, Thrákie a dále až k Babylónii) i na sever Afriky (Numidie), včetně Egypta (Aegyptus). Starověký Řím je jednou z nejvýznamnějších zaniklých civilizací dějin a v dějinách Evropy sehrál naprosto zásadní roli (například latina se stala základem řady evropských jazyků, pochopitelně včetně italštiny). Roku 509 př. n. l. Řím odvrhl monarchické zřízení a stal se republikou. Ta zažila vrchol moci za Julia Caesara a jeho bezprostředních nástupců, kteří se prohlásili císaři: Augusta (vládl 27 př. n. l. – 14), Tiberia (14-37), Caliguly (37-41), Claudia (41-54) a Nera (54-68). Největší územní rozmach měla říše za Traiana (vládl 98-117), kdy plocha impéria dosáhla 5 miliónů čtverečních kilometrů. Od 3. století v Římě stále větší roli začalo sehrávat křesťanství, císař Konstantin z křesťanství učinil dokonce státní náboženství. To byla ovšem také již doba úpadku římské moci. Roku 395 byl Řím rozdělen na Západořímskou a Východořímskou říši (později zvanou Byzantská). Zatímco východní říše trvala ještě tisíc let, západní, jejímž jádrem byla dnešní Itálie, byla rychle rozvrácena germánskými kmeny. \n\nPád Starověkého Říma bývá dnes spojován s rokem 476, kdy císaře Romula Augusta sesadil germánský vůdce z kmene Skirů Odoaker. Ten pak jako první v historii získal titul \"král Itálie\". Poté do Itálie vpadli Ostrogóti. Jim vládu načas vyrvala Byzanc, ale další germánský vpád, Langobardů, na konci 6. století, definitivně rozbil nejen sny o obnově římské říše, ale i jednotu polostrova. Ten ztratil politickou kohezi na příštích 1300 let.\n\nKulturně nejvýznamnějšími oblastmi dnešní Itálie se v raném středověku staly její severní regiony, které byly od 8. století součástí Franské říše, následně Středofranské říše (Lotharingie) a poté Svaté říše římské. V Římě sídlil katolický papež, který ovládal Papežský stát (mnohem větší a silnější než je dnešní Vatikán, jež je jeho pozůstatkem). Ten se zformoval v 8. století. Mocenské boje mezi německými knížaty a knížaty podléhajícími papeži pak naplnily značnou část raně a vrcholně středověkých italských dějin, tato etapa je známa jako éra guelfů a ghibellinů. \n\nV této situaci mocenského chaosu se objevil nový fenomén - suverenitu a vliv začaly získávat některé městské státy, většinou pobřežní, žijící z námořního obchodu. Ty se staly pozoruhodnými centry kultury. O jejich síle svědčí, že když se sdružily do tzv. Lombardské ligy (\"Lega Lombarda\"), dokázaly roku 1176 porazit německého císaře Fridricha Barbarossu v bitvě u Legnana. Čtyřmi nejvýznamnějšími z těchto tzv. námořních republik byly Benátská republika, Janovská republika, Pisánská republika a Republika Amalfi. Časem se k nim přidala Florentská republika, kterou pozdvihl rod Medicejských, a Milánské vévodství ovládané Sforzy. Systém vlády v těchto státech bývá označován jako signorie. Soubor těchto městských států představoval ohromnou sílu, která začala ovlivňovat i evropský vývoj. Někdy se uvádí, že vnesly do evropských dějin kapitalismus. Měly značný vliv i politický - financovaly křížové výpravy, Benátky porazily Byzanc, stejně jako financovaly objevitelskou cestu Marca Pola. Právě v této oblasti vznikly první evropské univerzity, bohaté obchodnické rody financovaly vrcholné umění, není také náhoda, že mnozí navigátoři a objevitelé, byť většinou v cizích službách, byli Italové - Janované Kryštof Kolumbus a John Cabot (rodným jménem Giovanni Caboto), Florenťané Amerigo Vespucci a Giovanni da Verrazzano. Přičteme-li umění římské placené papeži, stala se ve vrcholném středověku Itálie - byť rozbitá do mnoha jednotek - znovu kulturním epicentrem Evropy. Jih Itálie ovšem zažíval jiný osud. Ten byl v 9. století ovládnut muslimy (Sicilský emirát), potom ho ovládli Normani (potomci Vikingů), posléze Štaufové, Anjouovci a Barcelonská dynastie.\n\nRoku 1348 pandemie moru vyhladila třetinu italského obyvatelstva, poloostrov se z této rány však pozoruhodně rychle zotavil a pokračoval v kulturním rozkvětu, který je znám jako italská renesance, jíž se Itálie vrátila ke svým antickým kořenům (mj. i díky příchodu řecky mluvících učenců po pádu Konstantinopole, tedy po ovládnutí Byzance Turky). Italská renesance se obvykle dělí na trecento (14. století), quattrocento (1420–1500) a cinquecento (16. století), jež značí vrcholnou renesanci a pozvolný přechod k manýrismu. V oblasti myšlení se italská renesance projevila humanismem (Francesco Petrarca), novou lehkostí a hravostí (Giovanni Boccaccio) ale i pragmatickými úvahami o správě věcí veřejných (Niccolò Machiavelli). V literatuře vznikla spisovná italština, zejména díky Dante Alighierimu. Počátky přírodních věd propátrával zejména Leonardo da Vinci. Zdaleka největší vliv měla italská renesance na malířství (Fra Angelico, Sandro Botticelli, Masaccio, Michelangelo Buonarroti, Piero della Francesca, Raffael Santi, Tizian, Tintoretto, Paolo Veronese), sochařství (Donatello) a architekturu (Donato Bramante a jeho Bazilika svatého Petra v Římě, vila La Rotonda Andrea Palladia, katedrála Santa Maria del Fiore ve Florencii). Jako mecenáši a podporovatelé vědy a umění vynikli Cosimo Medicejský a jeho syn Lorenzo I. Medicejský. Renesanční rozkvět, kulturní i obchodní, vyvrcholil v 16. století, načež dostal několik ran - nejprve vzestup Osmanské říše a portugalský objev nové námořní cesty do Asie narušily obchodní hegemonii námořních republik - Benátek a Janova. Poté se zámořskými objevy posílené Španělsko rozhodlo mocensky realizovat na severu Itálie. Proti němu se postavili rakouští Habsburkové, což vedlo k tzv. italským válkám (1494-1559). Ty vzaly italským republikám jejich samostatnost, nejprve ve prospěch Španělska (1559-1713) a později Rakouska (1713-1796). Výsledkem byla periferizace a zaostávání jak severu Itálie, tak zvláště jejího jihu.\n\nNa počátku 16. století byla valná část italských států okupována nebo byly vazaly Francie či Španělska, velmocí, jež dlouhodobě usilovaly o ovládnutí Evropy. Určité teritoriální expanze se zdařily i Papežskému státu, a to díky několika tažením papeže Julia II., jenž v roce 1506 dobyl města Bologna a Perugia. Ovšem i na podrobení apeninského poloostrova cizáky měl papež svou zásluhu, neboť roku 1512, když vyhnal Francouze za Alpy, se strategicky spojil s dalšími mocnostmi, a to především se Španělskem. Střetnutí mezi Francouzi a Španěly v boji o nadvládu nad poloostrovem pokračovalo ještě léta a vyvrcholilo v bitvě u Pavie (1525), v níž zvítězili slavní kastilští \"tercios\", a tím také začalo oslabování francouzských pozic v tak klíčovém regionu jako je Lombardie. Nakonec byla španělská hegemonie v Itálii stvrzena o tři desítky let později mírem z Cateau Cambrésis. Španělsko od té doby po více než jedno a půl století uplatňovalo svoji nadvládu nad celou jižní a ostrovní Itálií, nad Vévodstvím milánským a Stato dei Presidi na jihu Toskánska. Církevní stát, Velkovévodství toskánské, Janovská republika a další menší státy byly nuceny podporovat španělskou imperiální politiku. Vévodství savojské, jež se snažilo uplatňovat politiku rovnováhy mezi Francií a Španělskem, se v konečném důsledku stalo válečným polem obou mocností. Pouze Benátská republika si dokázala uchránit relativní nezávislost, ta však nebyla dostatečná a nedokázala městský stát uchránit před pozvolným ale nevyhnutelným úpadkem. Po uzavření utrechtského míru (1713), přešlo habsburské španělské dědictví do rukou rakouské větve této dynastie, jímž se mezitím podařilo etablovat se v Lombardii a následně také v Toskánsku (Habsbursko-Lotrinská dynastie). V prvních desetiletích 18. století si rakouští panovníci podrobili také Království neapolské, které však po porážce u Bitonta roku 1734 byli nuceni postoupit španělské větvi Bourbonů.\n\nUmberto Biancamano roku 1032 obdržel od císaře Konráda II. panství Savoia, Moriana a d'Aosta. Několikerou dědickou posloupností Savojští postupně rozšířili své panství v západních Alpách. Zpočátku coby hrabata, později vévodové, v roce 1416 obdrželi rovněž nominální titul (bez územních nároků) král jeruzalémský zděděný po Carlottě z Lusignana.\n\nDovedně se jim podařilo v 17. a 18. století ubránit se expanzionistickým úmyslům francouzského království a úporně hájili svou autonomii. Poté, co později Emanuel Filibert Savojský přemístil své sídlo ze Chambéry do Turína, aby se mohl lépe bránit nepřátelským útokům, dynastie převzala otěže dějin piemontu a včlenila je nejprve do svého vévodství a později království sardinského, až do sjednocení Itálie.\n\nPo francouzské restauraci, jež vynesla zpět k moci původní vladaře a měla za následek postoupení italských států Rakousku, se rozpoutaly silné vlastenecké vášně. V této době se také zrodila Carboneria, která se rozšířila zejména v těch krajích, které ovládalo Rakousko a v provincii Romagna, také zásluhou Piera Maroncelliho.\n\nPrvní povstání carbonariů na apeninském poloostrově se odehrála v letech 1820-21 a zasáhly Neapolské království (červenec 1820) a Piemont (březen 1821). V Neapoli byl panovník přinucen podepsat novou ústavu ve prospěch hnutí carbonariů, ale po zásahu Rakušanů se vrátilo vše do původního stavu, a totéž se odehrálo v Království sardinském. Současně s tím se v Lombardii a Benátsku odehrávaly procesy, nejznámější z nich s hrabětem F. Confalonierim, S. Pellicem a P. Maroncellim.\n\nI přes okamžitou porážku, carboneria nepřestala existovat a znovu o sobě dala vědět na politické scéně roku 1830, zejména ve Vévodství modenském a Církevním státě, a podruhé byla potlačena. Výsledkem byl zánik \"carbonerie\" a vznik hnutí nového, Giovine Italia, hnutí rovněž tajného, založeného Giuseppe Mazzinim roku 1831.\n\nPoté, co Mazzini nalezl tajnou podporu, rozhodl se zorganizovat první povstání. Jeho plány však byly prozrazeny a ztroskotaly ještě dříve než začaly. Přesto král Karel Albert Savojský změnil svůj politický názor a o několik let později, roku 1848 uznal ústavu, známou jako Statuto Albertino, neboť měl obavu z protimonarchistických reakcí.\nJeště předtím se uskutečnily některé další pokusy. Nejznámějším z nich je od skupiny Fratelli Bandiera, složená z Italů, kteří patřili k rakouské marině a kteří se pokoušeli vyprovokovat povstání na jihu země, byli však zajati, zčásti také vinou obyvatelstva, které je považovalo za bandity, a poté zastřeleni.\n\nPo napoleonském tažení sílily nacionální tlaky, podporované Savojskými, kteří v nich spatřovali příležitost k rozšíření vlastního sardinského království, což nakonec vedlo k sérii válek za nezávislost Itálie namířených proti Rakousko-Uhersku.\n\nRoku 1848 začínají propukat různá povstání v krajích poddaných rakouskému císaři, zejména v Benátkách a Miláně, kde jsou známy především Pět dní Milána, jež skončily 22. března vítězstvím místních obyvatel a odchodem rakouského maršála Radeckého z města.\n\nKdyž se Karel Albert Savojský dozvěděl o vítězství obou měst, rozhodl se jednat a 23. března dal impuls k válce za nezávislost Itálie, první v pořadí. Kromě Sardinie se války účastnily také další italské státy, jako například Svatý stolec, Velkovévodství toskánské a Království obojí Sicílie, jež vyslaly své vojáky.\nPočátek bojů byl příznivý pro Italy, zaznamenali několik vítězství, například v bitvě u Pastrenga, u Santa Lucia ve Veroně, poté Peschiera a Goito. Nicméně papež stáhl své jednotky z bojů, neboť se obával rakouské náboženské reakce, jež by mohla vést až ke schizmatu. V tomto počinu papeže následoval rovněž král Obojí Sicílie Ferdinand II. Neapolsko-Sicilský. Tak zůstali v boji osamělí dobrovolníci a Rakušané měli možnost upevnit své pozice a mocnou protiofenzívou získali zpět velkou část měst ztraceních a 4. srpna podepsal Karel Albert příměří. Po nedlouhé přestávce v březnu 1849 byl rychle poražen. Byl nucen odstoupit ve prospěch svého syna Viktora Emanuela II.\nMezi městy, která předešlého roku povstala proti rakouské nadvládě jako jediné odolávaly Benátky, nicméně i ty nakonec padly v srpnu 1849 kvůli epidemii cholery.\n\nPrvní válka za italskou nezávislost skončila vítězstvím Rakouska a Savojským se nepodařilo rozšířit vlastní panství se záměrem zvovusjednotit italský národ.\nRoku 1852 se prvním ministrem Sardinského království stal Camillo Benso Conte di Cavour, jenž položil základ k množství významných hospodářských reforem s cílem modernizace Sardinie. Rozšířil železniční síť, také janovský přístav a zavedl do té doby v zemi prakticky neexistující průmysl.\n\nV roce 1855 se Sardinské království, na pokyn Cavoura, zúčastnilo krymské války, když vyslalo 15 000 mužů. Tato vojenská účast o rok později umožnila sardinskému království účastnit se pařížského kongresu, kde mohl premiér Cavour osobně kritizovat chování Rakušanů a vytvořit si tak pozitivní vztahy s Brity, Francouzi a Prusy.\n\nS podporou francouzského císaře Napoleona III. porazila Sardinie v druhé italské válce za nezávislost Rakousko, načež v roce 1861 došlo k vyhlášení Italského království. \n\nPo vypuknutí první světové války vyhlásila italská vláda neutralitu a odmítla se po boku svých spojenců z Trojspolku, Německa a Rakouska-Uherska do konfliktu zapojit. Již v dubnu 1915 však italský ministr zahraničí Sidney Sonnino vyjednal se státy Dohody tzv. Londýnský pakt, na jehož základě se Itálie již v květnu téhož roku zapojila do války na straně Francie a Spojeného království. Spojenci za tento obrat přislíbili Itálii nárok na rakouská území v Dalmácii a jižním Tyrolsku. \n\nVize o rychlé vítězné válce se brzy rozplynula a Itálie nepřipravená na totální válku byla záhy konfrontována s opotřebovacími zákopovými boji. Až do roku 1917 se přes úsilí jak italské tak rakousko-uherské armády linie na italské frontě nijak výrazně nepohnula. Italové utrpěli obrovské ztráty především během několika neúspěšných ofenzív na řece Soči. Rakouským silám podpořeným Němci se na podzim roku 1917 podařilo prolomit italskou frontu v bitvě u Caporetta, načež vojska Centrálních mocností obsadila většinu benátské nížiny a zastavila je až řeka Piava, na níž se frontová linie opět ustálila.\n\nPodpora západních spojenců a zhroucení Rakousko-Uherska umožnily italským jednotkám přejít na podzim roku 1918 do ofenzívy. Příměří na italské frontě bylo se zástupci rozkládající se Habsburské monarchie podepsáno 3. listopadu 1918.\n\nItalské království se na pařížské mírové konferenci roku 1919 zařadilo mezi vítěze a dle Londýnské dohody ke svému území připojilo Tridentsko, Jižní Tyrolsko, Istrii a přístav Terst na severním pobřeží Jaderského moře. Spojenci však Italům nedovolili obsadit Dalmácii, kde upřednostnili nároky nově vzniklého Království Srbů, Chorvatů a Slovinců, a město Rijeku (dříve italsky \"Fiume\"), která se měla stát svobodným městem. \n\nItalskou společností se po válce šířila vlna deziluze a zklamání z nedostatečných válečných zisků, což umocňovala tíživá ekonomická situace v zemi. Liberální systém ohrožovala nejen levicová povstání a stávky nespokojených dělníků, ale v červenci 1919 ukázala svou sílu i radikální pravice, když nacionalisté vedení básníkem a válečným hrdinou Gabrielem d'Annunziem obsadili Rijeku a vyhlásili její připojení k Itálii. D'Annunzio a jeho stoupenci byli sice v roce 1920 italským námořnictvem z města vypuzeni, avšak nepolevující hospodářské problémy země rychle zvyšovaly preference radikální Národní fašistické strany, v jejímž čele stál bývalý socialista Benito Mussolini. Fašisté v roce 1922 uskutečnili puč známý jako Pochod na Řím, načež král pověřil Mussoliniho sestavením vlády. Během příštích několika let Mussolini zakázal všechny politické strany a vytvořil diktaturu. Inspiroval tím podobné diktatury a hnutí - německé nacisty a španělské frankisty. Roku 1935 Mussolini obsadil Etiopii, poté vojensky podpořil Francisca Franca ve španělské občanské válce, roku 1939 anektoval Albánii. Vytvořil alianci s nacistickým Německem a Japonskem zvanou Osa Berlín–Řím–Tokio a jako její součást vstoupil roku 1940 do druhé světové války. V ní však italská vojska utrpěla drtivé a potupné porážky, jak v Africe, tak na východní frontě. V červenci 1943 se na Sicílii vylodili Spojenci. Král Viktor Emanuel III. nechal Mussoliniho vzápětí zatknout a jeho režim se zhroutil. 8. září král podepsal příměří se Spojenci. Nicméně Němci provedli do severní a střední Itálie invazi, během níž vysvobodili i Mussoliniho ze zajetí. Postavili ho do čela loutkového státu, jejž na severu Itálie zřídili, a jež je nazýván obvykle republika Saló (oficiálně Italská sociální republika). Italská armáda věrná králi se postavila na stranu Spojenců, její část věrná Mussolinimu na stranu Němců, navíc na území republiky Saló vzniklo mohutné partyzánské hnutí bojující proti fašistům (\"Resistenza\"). Právě partyzáni nakonec Mussoliniho dopadli a popravili. Německé síly v Itálii se vzdaly 29. dubna 1945. Válka stála Itálii půl milionu životů.\n\nMírová smlouva Itálii vzala koloniální území a i některé oblasti v Evropě na úkor Jugoslávie. Přestože si král svým postupem z roku 1943 zachránil reputaci, Italové se v referendu z roku 1946 rozhodli pro republiku. Bylo to také první lidové hlasování v italské historii, jehož se zúčastnily ženy. Ačkoli bylo po válce v Itálii velmi silné komunistické hnutí a čekalo se, že se Itálie stane součástí sovětského bloku, volby v roce 1948 vyhráli překvapivě křesťanští demokraté vedení Alcide De Gasperim. Itálie se tak v rámci studené války připojila k západnímu bloku, vstoupila do NATO a přijala americký Marshallův plán. Ten jí pomohl postavit na nohy ekonomiku, a to až tak, že se o 50. a 60. letech 20. století začalo hovořit jako o italském hospodářském zázraku. Od konce 60. let však přišly problémy - ekonomická krize, rostoucí zadlužení, rychle slábnoucí měna, mohutný nástup politického radikalismu, který v 70. letech přerostl v terorismus skupin jako byly levicové Rudé brigády, ale i některých neofašistických skupin. 70. a 80. léta jsou kvůli tomu nazývána \"olověná\". Obětí rudých teroristů se stal dokonce i jeden z premiérů - Aldo Moro. Hlavu také zdvihla znovu mafie. Na mezinárodním poli se Itálie stala velkým podporovatelem evropské integrace. \n\nAč byl italský politický systém zdánlivě nestabilní (střídání vlád se stalo pověstným, v letech 1945-1993 se jich vystřídalo 52), ve skutečnosti mu 40 poválečných let dominovaly dvě politické síly - křesťanští demokraté a socialisti. Tato relativní rovnováha se zhroutila na začátku 90. let, kdy propukla série korupčních skandálů, které odhalila akce Čisté ruce (\"Mani Pulite\"). To otevřelo prostor novým silám. Na pravici ho využil zejména miliardář a mediální podnikatel Silvio Berlusconi. Jeho oslabení ovšem nevedlo k obnově tradičních stran, ale dalo zrodit novým politickým hnutím (Hnutí pěti hvězd) či vedlo ke vzestupu starších, v minulosti celostátně neúspěšných (Liga severu, již pozdvihl Matteo Salvini). Tato hnutí, označovaná obvykle za nacionalistická, posílená evropskou migrační krizí, se v roce 2018 chopila vlády.\n\n\n\n"}
{"id": "353738", "url": "https://cs.wikipedia.org/wiki?curid=353738", "title": "Tartessové", "text": "Tartessové\n\nTartessové (, ) byl předrománský národ obývající jihozápad Pyrenejského poloostrova, na jihu Portugalska a západě Andalusie (dnešní provincie Cádiz, Huelva a Sevilla) v okolí řeky Tartesso (, arabsky a španělsky Guadalquivir).\n\n\n"}
{"id": "353740", "url": "https://cs.wikipedia.org/wiki?curid=353740", "title": "Tiruneš Dibabaová", "text": "Tiruneš Dibabaová\n\nTiruneš Dibaba, přechýleně Tiruneš Dibabaová, někdy také Tiruneš Dibaba Kenene (* 1. června 1985 v Bekoji, Arsi, Etiopie) je etiopská sportovkyně, atletka, vytrvalostní běžkyně, jež se věnuje běhům na dlouhých tratích . Jedná se o světovou rekordmanku v běhu na 5000 metrů a dvojnásobnou olympijskou vítězku z Letních olympijských her 2008 v Pekingu v závodu žen na 5000 a 10000 metrů, pětinásobnou mistryni světa v přespolním běhu a pětinásobnou mistryni světa na atletické dráze pod otevřeným nebem. Posledním jejím velkým úspěchem bylo vítězství v závodu žen na 10000 metrů na Letních olympijských hrách 2012 v Londýně a vítězství na stejné trati na světovém šampionátu v Moskvě v roce 2013.\n\n"}
{"id": "353746", "url": "https://cs.wikipedia.org/wiki?curid=353746", "title": "Budapešťský gambit", "text": "Budapešťský gambit\n\nBudapešťský gambit je šachové zahájení, definované tahy:\n\nJe zřídkakdy hrán na nejvyšší úrovni, ale je občas viděn mezi amatéry. Má dva ECO kódy A51 (1.d4 Jf6 2.c4 e5). a A52 (1.d4 Jf6 2.c4 e5 3.dxe5 Jg4). Černý obětuje minimálně dočasně jednoho pěšce. Bílý obvykle doufá že získá výhodu ve vývinu, zatímco černý získává zpět svého pěšce.\n\nHlavní varianta je 3.dxe5 Jg4, na což může následovat:\n"}
{"id": "353747", "url": "https://cs.wikipedia.org/wiki?curid=353747", "title": "Česká hokejová extraliga 2008/2009", "text": "Česká hokejová extraliga 2008/2009\n\nHlavním sponzorem 16. ročníku české hokejové extraligy v sezóně 2008/2009 byla opět společnost Telefónica O2 Czech Republic, a tak soutěž nesla jméno O Extraliga. Soutěž začala 9. září 2008. Mistrem se stal tým HC Energie Karlovy Vary po vítězství 4:2 na zápasy nad obhájcem titulu – HC Slavia Praha.\n\n\n\nZákladní část se hrála od září do února, kdy se všechny týmy utkaly každý s každým celkem čtyřikrát. Poté následovalo play-off. Nejprve se hrálo předkolo play-off, ve kterém se utkaly sedmý s desátým a osmý s devátým umístěným klubem v tabulce po základní části. Předkolo play off se hrálo na 3 vítězné zápasy. Poté následovalo klasické play-off, kdy hrál první s osmým, druhý se sedmým, třetí s šestým a čtvrtý s pátým. Od čtvrtfinále se hrálo na 4 vítězné zápasy. Čtyři vítězné týmy ze čtvrtfinále postoupily do semifinále. Vítězní semifinalisté do finále. Vítěz finále se stává Mistrem extraligy, konečné druhé až desáté místo je určeno úspěšností týmů v play-off.\n\nJedenáctý až čtrnáctý tým tabulky po základní části hráli play-out skupinu o udržení, ve které se každý s každým utkal čtyřikrát, přičemž se započítávaly všechny body ze základní části. Tým, který skončil ve skupině o udržení poslední, hrál baráž o udržení v extralize s vítězem 1. ligy. Tato baráž se hrála na čtyři vítězná utkání.\n\nPoznámky:\n\n1. utkání\n\n2. utkání\n\n3. utkání\n\n4. utkání\n\n5. utkání\nDo čtvrtfinále postoupil tým HC Lasselsberger Plzeň, když zvítězil 3:2 na zápasy\n\n1. utkání\n\n2. utkání\n\n3. utkání\nDo čtvrtfinále postoupil tým HC Vítkovice Steel, když zvítězil 3:0 na zápasy\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\nDo semifinále postoupil tým HC Slavia Praha,když zvítězil 4:3 na zápasy\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\nDo semifinále postoupil tým HC Lasselsberger Plzeň, když zvítězil 4:3 na zápasy\n\n1. utkání\n\n2. utkání\n\n3. utkání\n\n4. utkání\nDo semifinále postoupil tým HC Energie Karlovy Vary, když zvítězil 4:0 na zápasy\n\n1. utkání\n\n2. utkání\n\n3. utkání\n\n4. utkání\n\n5. utkání\nDo semifinále postoupil tým HC Sparta Praha, když zvítězil 4:1 na zápasy\n\n1. utkání\n\n2. utkání\n\n3. utkání\n\n4. utkání\n\n5. utkání\nDo finále postoupil tým HC Slavia Praha, když zvítězil 4:1 na zápasy\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\nDo finále postoupil tým HC Energie Karlovy Vary, když zvítězil 4:2 na zápasy\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\nTým HC Energie Karlovy Vary se stal mistrem republiky pro ročník 2008/2009.\n\n1. kolo: (25. února)\n2. kolo: (27. února)\n3. kolo (1. března)\n4. kolo (3. března)\n5. kolo (6. března)\n6. kolo (8. března)\n7. kolo (10. března)\n8. kolo (13. března)\n9. kolo (15. března)\n10. kolo (17. března)\n11. kolo (20. března)\n12. kolo (22. března)\n\n\n1. utkání\n\n2. utkání\n\n3. utkání\n\n4. utkání\n\n\n"}
{"id": "353750", "url": "https://cs.wikipedia.org/wiki?curid=353750", "title": "Haplosporidie", "text": "Haplosporidie\n\nHaplosporidie (Haplosporidia, Haplosporida, Haplosporea) je skupina endoparazitických jednobuněčných prvoků z říše Rhizaria. Někdy se v rámci rhizárii zařazuje do kmene Cercozoa, jindy je v jejich rámci uveden jako samostatná skupina.\n\nHaplosporidie jsou paraziti mořských i sladkovodních živočichů. Společným znakem jsou jednobuněčné a jednojaderné spory, které mají víčko a uvnitř se formující buněčnou stěnu. Parazitují v stádiu trofozoita, jímž je mnohojaderné plazmódium, které se plazmotomicky dělí a zaplavují v obrovských počtech hostitele.\n\nNeblaze proslul druh \"Haplosporidium nelsoni\", který způsobil v padesátých letech minulého století výhyn až 90% populace ústřic v některých částech USA. I dnes je tento druh významnou překážkou chovu ústřic na některých místech. Mezi další rody patří Minchinia a Urosporidium.\n"}
{"id": "353752", "url": "https://cs.wikipedia.org/wiki?curid=353752", "title": "URG-86", "text": "URG-86\n\nURG-86 je univerzální ruční granát, určený především proti živé síle nepřítele. Granát se skládá z několika základních částí: plastového těla granátu, kombinovaného zapalovače jenž umožňuje výbuch po nárazu nebo po časové prodlevě 3,2 až 4,6 s od aktivace zapalovače, dále z trhavé náplně plastické trhaviny PL-U-EP 14 a velkým množstvím střepin (1200) se smrtícím účinkem do vzdálenosti až 8 m. Funkce granátu URG-86 je zajištěna i za ztížených klimatických podmínek v rozmezí teplot od -50°C až po +50°C. Granáty jsou dodávány v hermetické plechové krabici v dřevěném truhlíku po 20 kusech. Výroba granátů probíhá v českém podniku ZEVETA Bojkovice a ve VOP Nováky na Slovensku. URG-86 využívají v hojném počtu různé jednotky Armády České republiky a Slovenské republiky.\n\nRůzné varianty URG-86 lze od sebe snadno rozpoznat podle barvy těla a zapalovače. \n\n\n"}
{"id": "353753", "url": "https://cs.wikipedia.org/wiki?curid=353753", "title": "Kostel svaté Barbory (Šumperk)", "text": "Kostel svaté Barbory (Šumperk)\n\nKostel svaté Barbory v Šumperku je barokní stavba z roku 1753 v Jiráskových sadech, na území někdejšího městského hřbitova. Nástropní malby vytvořil uničovský malíř Ignác Oderlický v roce 1755.\n\nKostel sv. Barbory je kulturní památkou České republiky.\n\nV roce 1606 byl v Šumperku zřízen nový hřbitov v polích naproti staré městské bráně v místě dnešních Jiráskových sadů. Už v té době usilovali obyvatelé předměstí a městské části Temenice o postavení kostela. V roce 1654 určil radní a rychtář Matyáš Barel ve své závěti částku na postavení kaple. V roce 1664 pak založil šumperský radní Tobias Dresser na tento účel nadaci. V roce 1753 byla prolomena severovýchodní zeď hřbitova a do ní vestavěn kostel sv. Barbory. Autorem plánů byl šumperský zednický mistr Anton Scholz. V roce 1755 byl kostel vyzdoben nástropními freskami a vysvěcen. V období reforem císaře Josefa II. byl kostel uzavřen a hrozilo mu zbourání. Oltářní obraz byl převezen do kostela v Písařově, varhany a kazatelna do Dolních Studének. Po mnohých intervencích měšťanů bylo v r. 1790 povoleno kostel sv. Barbory zachovat jako pohřební kapli. Kostel byl opraven, pořízen nový oltářní obraz. Od roku 1784 se nesmělo pohřbívat na farním hřbitově, a proto hřbitov kolem kostela sv. Barbory byl rozšířen. Pohřbívalo se zde až do roku 1886, kdy byl hřbitov zrušen. Náhrobky byly postupně převezeny na nový dnešní hřbitov a okolí kostela bylo přeměněno na městský park. Patnáct náhrobků bylo umístěno na průčelí kostela. V červnu 1900 byla věž kostela zasažena bleskem a střecha shořela. Věžička se zřítila a zvon se roztavil, takže nedošlo k proražení stropu a poškození freskové výzdoby. V srpnu téhož roku byl kostel opraven. V té době kostel již několik let používala starokatolická farní obec v Šumperku. V roce 1904 byl opět navrácen římskokatolické církvi. Do kostela byl pořízen nový hlavní oltář s obrazem sv. Barbory a varhany.\n\nZa předmnichovské republiky sloužila kaple jako kostelík českých škol. V roce 1923 byly na západní stěně kostela umístěny pamětní desky ze švédské žuly se jmény 274 vojáků padlých během 1.světové války. Po roce 1945 byly desky odstraněny a patrně zničeny.\n\nV rámci ekumenické spolupráce byla v osmdesátých a devadesátých letech 20. století kaple v užívání pravoslavné církve. Nyní slouží opět římskokatolické církvi .\n\nKostel je jednolodní sálovou stavbou bez transeptu (křížení), na východní straně zakončenou presbytářem, na který navazuje přístavek sakristie. Průčelí je horizontálně členěno do tří úrovní: dole portál s podkovovitým zakončením orámovaný šambránou, po stranách jsou usazeny empírové náhrobní desky. V druhé úrovni velké obdélné okno s půlkruhovým zakončením. Třetí úroveň tvoří střešní štít, který je oddělen od nižších pater výraznou lomenou římsou. Uprostřed štítu je malá nika, po stranách jsou dvě malá vodorovně oválná okna.\n\nSamotná střecha je sedlová, v zadní části má malý sanktusník. Po stranách kostela jsou prolomena tři okna s půlkruhovým zakončením orámována šambránou. Průčelí a boční zdi jsou děleny barevně odlišenými lizénami.\n\nNáhrobky v průčelí kostela patří šumperským duchovním. Výjimkou je náhrobek učitele Theodora Thiera. Nejstarší náhrobek z r. 1794 patří děkanovi Franzi Ernestu Hengorovi. Většina je zhotovena z pískovce, dva jsou z litiny vyráběné v sobotínských železárnách.\n\nPřed kostelem po pravé straně vstupních dveří stojí klasicistní kříž s klečící Marií Magdalénou a znakem města Šumperka. Jde o dílo kamenického mistra Mathiase Fischera z Boskovic zhotovené z maletínského pískovce v r. 1795. Původně byl umístěn před branou hřbitova, po jeho zrušení bylo dílo přemístěno, přičemž došlo k jeho poškození a horní část (kříž s tělem Ježíše Krista) byla vyměněna.\n\nV parku u kostela po levé straně přístupové cesty stojí památkově chráněné barokní sousoší Nejsvětější Trojice z roku 1756 postavené na ochranu Šumperka proti morové epidemii.\n\nLoď je sklenutá valenou klenbou s dvěma páry širokých lunet nad okny. Klenba je osazená na sdružené pilastry s mohutnými římsovými hlavicemi. Presbytář je sklenutý valenou klenbou s jedním párem lunet a konchou. Klenba je osazená na mohutnou korunní římsu, která obtáčí celý závěr. Do křížovou klenbou sklenuté sakristie je vstup za oltářem. Kruchta bez podpor je přístupná dvouramenným dřevěným schodištěm z prostoru pod ní. Nevýrazně prolamované zábradlí je plné. Na kruchtě jsou varhany vyrobené v dílně Kolbe und Söhne z Pekařova na počátku 20. století. Varhany doplňuje iluzivní malba na západní straně kruchty, která má připomínat velikost původního nástroje.\n\nVýznamnou je pro výraz jednoduché barokní architektury výmalba stropu, signovaná na pravé straně v klenbě uničovským malířem Ignácem Oderlickým. Jeho signatura byla odkryta při restaurování fresek v roce 1916. Do té doby bylo autorství mylně připisováno šumperskému umělci Franzi Helwigovi. Jedná se o největší práci Ignáce Oderlického v Šumperku. Malba z roku 1755 provedená technikou fresco-secco pokrývá souvisle celý strop v lodi i presbytáři. Malíř umístil vedle sebe biblické scény za starého i nového zákona, události a osobnosti z historie města i témata vztahující se k postavě sv. Barbory. Na freskách v lodi je hlavním tématem Ukřižování a Oplakávání Ježíše Krista. V presbytáři je centrální postavou sv. Barbora, která spojuje dva hlavní výjevy: legendu o rytíři Chlévci a mor v Šumperku v roce 1714. Výmalbu doplňují veduty Prahy, Šumperka a Frankštátu (Nového Malína).\n\nV kostele sv. Barbory se nachází také obrazy Sedmibolestné Panny Marie a Snímání z kříže od šumperského malíře Karla Brachtela, namalované podle předloh Quida Canlassiho z kaple velkolosinského zámku .\n\nHlavní oltář tvoří tumbová menza a skříňový tabernákl. V jeho středu je krucifix, po jehož stranách klečí dva cherubové. Oltářní obraz s postavou sv. Barbory visí na stěně. Jeho autorem je Antonius Jaust, malíř z Adamova u Branné. Součástí rámu jsou dva cherubové, kteří obraz nesou.\n\nV sakristii jsou na stěnách a na klenbě vyobrazení pravoslavných světců a liturgických výjevů z druhé poloviny 20. století, kdy byl kostel užíván starokatolickou církví.\n\n"}
{"id": "353754", "url": "https://cs.wikipedia.org/wiki?curid=353754", "title": "Dny evropského dědictví", "text": "Dny evropského dědictví\n\nDny evropského dědictví (\"European Heritage Days\", zkráceně EHD) jsou společná aktivita Rady Evropy a Evropské komise, jejímž cílem je posílení historického povědomí v souvislostech se zvláštním důrazem na vnímání mezinárodního kontextu národního kulturního dědictví. EHD se koná každoročně v září v mnoha městech a obcích po celé Evropě – zemích, které přistoupily k Evropské kulturní konvenci. V České republice je organizuje Sdružení historických sídel Čech, Moravy a Slezska.\n\nMezi hlavní cíle EHD patří:\n\nV rámci těchto dnů je možno zhlédnout dlouhou řadu kulturních a stavebních památek, které nejsou jinak běžně pro veřejnost přístupné – např. radnice, soudy, církevní stavby, školy, historické zahrady, obytné domy, věže, kasematy, zříceniny, parníky, národní parky, uhelné doly, vykopávky apod. V rámci těchto dnů pak jednotlivá města pořádají další doprovodné kulturní a společenské akce jako jsou přednášky, koncerty, výstavy či městské slavnosti pod širým nebem.\n\nKořeny akce jsou ve Francii v roce 1984. V roce 1985 na druhé evropské konferenci ministrů zodpovědných za archeologické dědictví v Granadě francouzský ministr kultury navrhl, aby se tato akce stala mezinárodní. První zemí, která se k projektu EHD připojila, bylo v roce 1987 Nizozemsko. Švédsko a Irská republika se připojily v roce 1989, Belgie a Skotsko v roce 1990. V roce 1991 se tyto aktivity spojily pod značkou \"Dny evropského dědictví\". Od roku 1996 se připojilo dalších 40 středo– a východoevropských zemí včetně zbytku Spojeného království. O rok později se mezi účastnické státy zařadila největší evropská země – Rusko. V roce 2000 se dnů poprvé zúčastnilo všech 47 signatářských států Evropské kulturní konvence. K jejich myšlenkám se dnes hlásí 49 zemí. Od roku 1999 mají EHD celoevropské téma „Evropa – společné dědictví“. Účastnické země si však volí svá národní témata.\n\nV České republice se EHD konají od roku 1991.\n\n\n"}
{"id": "353755", "url": "https://cs.wikipedia.org/wiki?curid=353755", "title": "Kostel Zvěstování Panny Marie (Šumperk)", "text": "Kostel Zvěstování Panny Marie (Šumperk)\n\nKostel Zvěstování Panny Marie v Šumperku byl součástí dominikánského kláštera, který vznikl na konci 13. století. Původní gotická forma chrámu byla setřena po řadě přestaveb. Jeho dnešní barokní podoba je výsledkem rekonstrukce po požáru v roce 1669, boční kaple sv. Jana Nepomuckého byla přistavěna kolem roku 1730. Mimořádně cenný barokní mobiliář vznikal od 2. poloviny 17. století do poloviny 18. století. Z tohoto období pocházejí také fresky uničovského malíře Ignáce Oderlického v boční kapli sv. Jana Nepomuckého. V roce 1784 císař Josef II. šumperský dominikánský řád zrušil. Klášter byl přestavěn na kasárna. Kostel je v majetku města Šumperka. Obnova kostela byla zahájena v roce 1990. Kostel byl odsvěcen a od dubna 2005 slouží veřejnosti ke kulturním a společenským účelům. V roce 1958 byl areál kláštera s kostelem zapsán do seznamu kulturních památek.\n\nPůsobení dominikánského řádu v Šumperku je písemně doloženo v 90. letech 13. století. V jihovýchodní části města při obvodu hradeb v blízkosti městské tvrze, v místě s nejvyšším stupněm ochrany zde nová komunita dominikánů založila řádový dům, kostel, hřbitov i zahradu. Kostel vedle řádového domu byl dostavěn před rokem 1325. Jeho výstavba patrně započala na přelomu 13. a 14. století a nejdříve bylo dostavěno a používáno kněžiště. Kostel neměl v souladu se zásadami žebravého dominikánského řádu věž. Hlavní vchod do chrámu byl pro veřejnost v severním bočním průčelí, pro obyvatele kláštera v jižní lodi při vítězném oblouku. Dlouhé, pětiboce ukončené kněžiště bylo původně zaklenuto gotickou klenbou do žeber, cca o dva metry výše, než je vrchol stávající barokní klenby. Vyšší byla i okna, členěná kamennými gotickými panely.\n\nV roce 1513 byl kostel značně poškozen při požáru města. Chrám byl poté opraven za přispění Petra I. ze Žerotína ještě v duchu gotického slohu. Z konstrukcí středověké stavby se dochovalo po celé výši budovy jen zdivo kněžiště a západní zeď chrámové lodi.\n\nVe druhé polovině 16. století, když byli dominikáni z města vypuzeni a kostel se stal luteránským, byly uvnitř po obvodu lodi zřízeny zpěvácké tribuny a před západním průčelím kostela postavena věž se zvonicí. Po návratu dominikánů ve 20. letech 17. století byly zahájeny rozsáhlé opravy kláštera i kostela. Zpěvácké tribuny byly odstraněny a postaven stávající dvoupatrový kůr přístupný z kláštera. Kněžiště bylo nově zaklenuto a jeho výška se značně snížila. Přistavěna byla malá boční kaple. Pobělohorská obnova kostela, zahrnující výstavbu nové klenby, zvětšení oken a zhotovení fresek s mariánskou tematikou, byla ukončena roku 1659.\n\nBarokní přestavbu chrámu a kláštera po ničivém požáru města v roce 1669, který zasáhl i klášterní kostel, inicioval opat kláštera Hyacint Missenius. Přispíval na ni kníže Karel z Lichtenštejna. Byla dokončena v r. 1688. Po přestavbě zůstalo zachováno gotické zdivo lodi jen do výše parapetů původních středověkých oken. Boční zdi lodi byly zesíleny polopilíři nesoucími klenební pásy. Mezi pásy byla sklenuta valená klenba s lunetami, nasedající na výraznou průběžnou římsu. V severní a jižní zdi byla prolomena tři půlkruhově zaklenutá okna. Byl pořízen nový mobiliář, postaveny oltáře sv. Barbory, sv. Máří Magdaleny a sv. Dominika. Na epištolní straně lodi u vítězného oblouku byla zřízena kazatelna.\n\nV první třetině 18. století byla pod podlahou kněžiště vybudována krypta určená k pohřbívání řádových bratří. V lodi se pohřbívalo jak do hrobek, tak i přímo pod podlahu. Rodinnou hrobku měli v kostele vedle hlavního oltáře i Žerotínové, ta však byla při stavbě nové krypty zlikvidována. V polovině 20. let 18. století byl nákladem Ludvíka ze Žerotína pořízen nový hlavní oltář s ústředním obrazem Zvěstování Panny Marie. Byla odstraněna malá boční kaple a na místo ní v r. 1730 postavena velká kaple sv. Jana Nepomuckého, která byla spojena s kněžištěm kostela vysokými zaklenutými vstupy. Na počátku 40. let 18. století došlo k závažné proměně vzhledu hlavního oltáře, který upravil a novými sochami opatřil významný olomoucký sochař Ondřej Zahner. Motiv Zvěstování Panny Marie pokračuje na klenbě nad oltářem, kde je znázorněno na fresce od Franze Helwiga z roku 1756 Nanebevzetí Panny Marie.\n\nKolem poloviny 18. století byla stavba výrazně upravována, především v prostoru hlavního oltáře. K závěru kostela byla přistavěna půlkruhová stavba s dvouramenným schodištěm, přístupným z kněžiště. Hlavní oltář není samostatně stojící, nýbrž je postranními křídly spojen s obvodovou zdí presbyteria. Oltář je těmto bočním částem mírně představen, křídla však architektonickým pojetím zcela navazují na oltář a vše tak působí jako celek. Do spodní části křídel jsou prolomeny oblouky sloužící jako přístup k prostoru za oltářem, kde se nachází schodiště na řádovou oratoř v patře. V patře za oltářem bylo zřízeno po obvodu zdiva dřevěné obložení oratoře se dvěma šesticemi křesel a s parapetními pulty před nimi. Byly zbudovány oltáře sv. Vincence a sv. Kříže. Malované pozadí oltáře sv. Kříže, město Jeruzalém, je rovněž prací Helwigovou. Při severní zdi lodi byla zřízena protáhlá obdélná boční přístavba se dvěma vchodovými dveřmi, tzv. Česká kaple, která byla vítězným obloukem spojena s kaplí Jana Nepomuckého. Tuto kapli vyzdobil r. 1753 uničovský malíř Ignác Oderlický freskou s apoteózou tohoto světce, pokrývající celý strop.\n\nV roce 1784 císař Josef II. dominikánský klášter zrušil a byla v něm zřízena kasárna. Po roce 1792, když bylo pro vojáky postaveno nad přilehlými klášterními budovami druhé patro, byla zazděna okna v jižní zdi kostela. Klášterní kostel zůstal až do r. 1847 bez majitele. Poté přešel do majetku města, které začalo zchátralou stavbu opravovat. Nízká věž před západním průčelím byla upravena v klasicistním stylu a přes její přízemí byl zřízen po poměrně příkrých schodech nový hlavní vchod do kostela. Prostor bývalého šnekového schodiště byl otevřen do České kaple a v něm byl postaven oltář 1. zastavení křížové cesty.Vedle něho byly vybudovány pohodlné dřevěné schody na malý kůr otevřený do kaple. Z něho pak byl probourán další vstup do patra kůru v lodi kostela. Ke kapli sv. Jana Nepomuckého byl přistavěn segmentový závěr zaklenutý konchou. V 19. století přibyly v interiéru další obrazy a sochy na oltářích, postaveny klasicistní schody na kazatelnu a do bohatě vyřezávaného barokního rámu namaloval mladý, dosud ještě neznámý umělec Severin Pfalz poprsí Krista, kopii podle Leonardovy Poslední večeře. Kostel byl používán jako filiální především ke školním bohoslužbám a pro výbornou akustiku i k veřejným hudebním produkcím.\n\nKlášterní areál využívalo město Šumperk k různým účelům – pro potřeby hasičů, jako vězení, muzeum, byty. Ve 2. polovině 20. století byly budovy postupně modernizovány a byla zde umístěna střední zdravotnická škola.\n\nV 1. polovině 20. století byl kostel elektrifikován a v kostelní lodi byl zavěšen mohutný křišťálový lustr. Pískovcová podlaha byla pokryta betonovou dlažbou. Na zdi kněžiště byly roku 1931 pořízeny nástěnné malby s výjevy ze života Panny Marie a Sv. Rodiny od šumperského malíře Alfréda Meissnera. Kapli sv. Jana Nepomuckého doplnily olejomalby ze života světce od šumperského rodáka Karla Brachtela.\n\nPo roce 1945 byla údržba zanedbávána a stav kostela se rychle zhoršoval, především z důvodu nadměrné vlhkosti. V roce 1964 přestal být využíván k církevním účelům. V letech 1988-89 byl kostel opatřen novou střešní krytinou. V roce 1990 byly zahájeny záchranné práce na dřevěných částech kostela, které byly napadeny dřevomorkou domácí, byl opraven historický krov. V roce 1992 započaly několikaleté průzkumové a sanační práce na vysoušení zdiva a odvodnění stavby. Byla položena nová podlaha z maletínského pískovce, proveden rozsáhlý archeologický průzkum, osazena nová okna. Z provozních důvodů byly zrušeny schody na kůr v České kapli a místo nich postaveno sanitární zařízení. Prostor kostela byl propojen s budovou kláštera v jižní lodi pod kůrem. V roce 1994 byly zadány první restaurátorské práce na mobiliáři a byla odkryta freska v kněžišti kaple sv. Jana Nepomuckého. V závěru roku 1994 byl do kostelní věže osazen Zvon Svobody odlitý v dílně Dytrychových z Brodku u Přerova. Stavební, sanační i restaurátorské práce pokračovaly celých 15 let, až do roku 2005. Rekonstrukce kostela si vyžádala náklady převyšující 38 mil. Kč. Opravený kostel byl slavnostně otevřen 2. dubna 2005. Provoz kostela zajišťuje město Šumperk. Kostel je odsvěcen a je využíván jako kulturní zařízení města pro výstavní, koncertní a společenskou činnost.\n\nAreál kláštera s kostelem Zvěstování Panny Marie je situován na vnitřní východní straně středověké městské hradební zdi.\n\nKoncepčně odpovídá architektonické pojetí jednolodnímu kostelu s pětibokým závěrem, ke kterému bylo v přízemí pod okny v polovině 18. století přistavěno půlválcové zakončení mezi dvěma odstupňovanými opěráky. K hlavní lodi a kněžišti na severní straně přiléhají dvě kaple. U presbytáře je to kaple sv. Jana Nepomuckého s půlkruhovým závěrem, zastřešená mansardovou střechou. Podél lodi na ni navazuje nižší a užší Česká kaple obdélného půdorysu s bočním vchodem do kostela. Jižní strana lodi těsně přiléhá k budově kláštera, k presbytáři je na této straně přistavěna sakristie. Hlavní vstup do kostela je přes přízemí věže, která byla přistavěna u západního průčelí a je stejně vysoká jako hlavní loď. V prostoru vedle věže a boční stěny kaple je umístěna socha sv. Jana Nepomuckého. Doba vzniku sochy se odhaduje kolem r. 1730 a autorem by mohl být barokní sochař Jiří Antonín Heinz, který v Šumperku v této době pracoval.\n\nHlavní loď je zaklenuta valenou klenbou s lunetovými výsečemi, do kterých jsou prolomena podlouhlá oblouková okna. Členění stropu klenebními pasy a výsečemi je zdůrazněno výmalbou. Tlaky čtyř klenebních polí jsou svedeny do desíti vtažených pilířů, jedná se tedy o poměrně raný příklad barokní haly se vtaženými pilíři. Obvodové zdivo hlavní lodi a kněžiště však plně využívá původního gotického zdění. V nikách mezi jednotlivými pilíři jsou umístěny oltáře. Ve výklencích, které vznikly po zazdění oken na jižní straně lodi, je figurální výmalba.\n\nProstor hlavní lodi a presbyteria je vymezen vítězným obloukem v podobě mohutného klenebního pasu a pilířů. Osa presbytáře vůči lodi je mírně vychýlena jižním směrem, což opticky zvětšuje hloubku chrámu. Dvě klenební pole presbyteria jsou klenuta křížovou klenbou, pětiboký závěr je klenut klenbou paprsčitou, jejíž tlaky jsou svedeny do vnějších odstupňovaných opěráků. Mezi nimi jsou prolomena čtyři vysoká okna s půlkruhovými záklenky. Z původního pátého okna byla v 18. století vybudována malá oratoř pro vedlejší kapli sv. Jana Nepomuckého. K jižní zdi presbyteria přiléhá čtvercová, křížově klenutá sakristie, k severní zdi poměrně prostorná kaple sv. Jana Nepomuckého. Za hlavním oltářem se v patře nachází dřevem obložená oratoř pro řádové bratry s dvanácti sedadly a pulty. Pod podlahou presbyteria je krypta řádových bratří tvořená dvěma valeně zaklenutými prostorami. Pod podlahou kostela bylo na různých místech odkryto několik dalších hrobek, v nichž byli pohřbeni šumperští občané.\n\nNa západní straně lodi je vybudován dvoupatrový kůr s varhanami členěný do tří křížově zaklenutých polí. I zde jsou menší klenby neseny vtaženými pilíři. Pilíře s jednoduchými horizontálně členěnými hlavicemi nesou hlavní římsu, která obíhá po celém obvodu zdiva hlavní lodi. V posledním patře je směrem do lodi jen zděný parapet.\n\nV blízkosti kůru je hlavní loď na propojena s Českou kaplí, která s navazující kaplí sv. Jana Nepomuckého vytváří sálový prostor po celé délce severního průčelí lodi. V prostoru pod malou kruchtou na západní straně kaple byl instalován oltář 1. zastavení křížové cesty a místo původního schodiště bylo zřízeno sanitární zařízení. V severní stěně jsou prolomeny dveře, které tvoří boční vchod do kostela.\n\nHlavní oltář Zvěstování Panny Marie je od ostatních oltářů kostela specifický tím, že nenese žádný oltářní obraz, jeho výzdoba je výhradně sochařská. Všechny sochy a architektonické prvky jsou dřevěné a polychromované. Úprava oltáře je dílem významného olomouckého umělce Ondřeje Zahnera, který sám vytvořil ústřední dvojici skulptur Panny Marie a Archanděla Gabriela. Celá kompozice oltáře se pak odráží ve výjevech nástropní fresky Franze Helwiga v závěru kněžiště, kde je zobrazeno Nanebevzetí Panny Marie. Na zadní straně oltáře směrem na řádovou oratoř se nachází olejomalba znázorňující dominikány uctívající Pannu Marii. Za hlavním oltářem je dochována dvoukřídlá kovaná mříž s mimořádně kvalitní malířskou výzdobou z roku 1711. Zdi presbytáře zdobí nástěnné malby s výjevy ze života Panny Marie a Sv. Rodiny od šumperského malíře Alfréda Meissnera z roku 1931.\n\nZávěsný obraz Zvěstování Panny Marie, který se nachází v první nice epištolní strany hlavní lodi kostela, byl zřejmě původně součástí výzdoby hlavního oltáře. Jeho autorství se zatím nepodařilo určit.\n\nBoční oltář sv. Dominika jakožto hlavního světce klášterního kostela patří do skupiny raně barokních oltářů pořízených do interiéru v 80. letech 17. století. Tyto oltáře stylově tvoří trojici, k níž dále patří oltáře sv. Barbory a sv. Máří Magdaleny, umístěné v presbytáři. Dvojice pozdně barokních oltářů sv. Vincence Ferrerského a sv. Kříže na evangelijní straně byla do interiéru kostela pořízena v závěru 40. let 18. století. \n\nJednou z nejkvalitnějších interiérových památek je kazatelna umístěná na epištolní straně lodi kostela při vítězném oblouku. Polychromované řezbářské dílo z lipového dřeva s náročně koncipovanou výzdobou je datováno k roku 1684.\n\nVe čtyřech zaslepených lunetových výklencích jižní stěny jsou figurální malby od Alfréda Meissnera ze třicátých let 20. století.\n\nOltář sv. Josefa a Krista Pána se nachází při pravé straně kněžiště kaple sv. Jana Nepomuckého, stylově tvoří protějšek oltáři Panny Marie Sedmibolestné. Oltářní obraz Smrt sv. Josefa vytvořil Franz Helwig v roce 1749.\n\nBarokní oltář sv. Jana Nepomuckého a Čtrnácti svatých pomocníků je hlavním oltářem boční kaple sv. Jana Nepomuckého a vznikl pravděpodobně ve stejné době jako boční oltáře této kaple, tj. v 1. polovině 18. století. Bohatá sochařská výzdoba je tvořená soškami Čtrnácti svatých pomocníků, které ve vrcholu oltáře doplňuje Archanděl Michael. Celý soubor zakončuje Nejsvětější trojice. Stropní fresková výzdoba kaple nese výjevy ze světcova života zachycené na dvou klenebních polích a v konše. Autorem stropní výmalby z roku 1753 je uničovský malíř Ignác Oderlický působící na řadě míst na Šumpersku.\n\nSoučástí výzdoby jsou tři nástěnné malby od šumperského rodáka, akademického malíře Karla Brachtela ml.\n\nZdi kaple zdobí část obrazů z kolekce křížové cesty, která pochází od různých autorů. Jádro kolekce vytvořil s největší pravděpodobností uničovský barokní malíř Jakub Zink. Je zde také obraz s výjevem Posmívání se Kristu, kopie pozdně středověké malby, který byl původně umístěn v nice pod kruchtou. Nyní se zde nachází restaurovaný fragment nástěnné malby zobrazující anděla se symboly Arma Christi datovaný do první poloviny 19. století. Nika je chráněna novodobou kovanou mříží.\n\n"}
{"id": "353758", "url": "https://cs.wikipedia.org/wiki?curid=353758", "title": "Pamela Jelimová", "text": "Pamela Jelimová\n\nPamela Jelimová (* 5. prosince 1989) je keňská atletka, běžkyně na středních tratích. V historických tabulkách zaujímá 3. místo v běhu na 800 metrů časem 1:54,01, který zaběhla v roce 2008 na mítinku Zlaté ligy v Curychu. Tento čas je zároveň africkým kontinentálním a juniorským světovým rekordem.\n\nJelimová vyhrála běh na 800 metrů také na olympijských hrách 2008 v Pekingu. Ve stejném roce získala prémii milion dolarů za vítězství ve všech šesti závodech Zlaté ligy.\n\n\n"}
{"id": "353759", "url": "https://cs.wikipedia.org/wiki?curid=353759", "title": "Kostel svatého Jana Křtitele (Šumperk)", "text": "Kostel svatého Jana Křtitele (Šumperk)\n\nKostel svatého Jana Křtitele v Šumperku vznikl již při zakládání města ve 13. století. Barokně přestavěn po požáru města v roce 1669. Monumentální barokní architektura v regionu vzácného křížového půdorysu vybudovaná s použitím původních gotických konstrukcí, při gotické věži. Důležitá urbanistická součást městského jádra. V roce 1964 byl zapsán mezi kulturní památky.\n\nFarní kostel byl založen patrně již na samotném počátku vzniku města ve. 13. století. Objekt chrámu, který byl situován v těsné blízkosti náměstí, obklopoval hřbitov chráněný obvodovou zdí. Do tohoto uzavřeného areálu patřila fara a později také škola. Pamětní deska na budově fary připomíná pobyt děkana Kryštofa Lautnera, který byl jednou z obětí čarodějnických procesů na Šumpersku ve 2. polovině 17. století.\n\nMohutná věž na severní straně kněžiště patrně patřila původně městu, které zde mělo strážní službu a ukládalo do ní cennosti a důležité listiny. Věž je nejlépe dochovanou gotickou památkou v Šumperku. Do požáru v roce 1669 měla zastřešení v podobě třinácti věžiček.\n\nNejstarší gotická stavební fáze kostela se dochovala jen v torzech, protože chrám v letech 1513 a 1669 vyhořel. Rekonstrukce byla ukončena v roce 1688 a kostel při ní získal barokní podobu a půdorysný tvar kříže. Cibulové zakončení věže je z roku 1766. V roce 1784 byl zrušen i hřbitov u farního kostela. Obvodová zeď hřbitova byla zbourána v roce 1805 a materiál byl použit na stavbu sakristie. Většími stavebními úpravami prošel kostel na po­čátku 19. století. V roce 1804 byla přistavena dnešní sakristie s oratoří (na jižní straně kněžiště) a ve 20. letech vedle ní přistavěna další sakristie. Roku 1843 vzniklo dvouramenné zastřešené schodiště ke vchodu do kostela a r. 1860 přístavek nad nástěnnými malbami Poslední večeře Páně a Kristus na Olivetské hoře, které vytvořili šumperští malíři Ringelhahn a Wurian. \n\nPůvodní výzdoba před požárem se nedochovala, vybavení kostela je převážně z 18.–19. století. V interiéru převažuje barokní, rokokový a klasicistní mobiliář. Hlavní oltář vznikl v roce 1680, později byl několikrát upravován. Do kostela byly v roce 1760 z Říma přivezeny ostatky patrona města sv. Teodora, který podle pověsti při této slávě zachránil život malého šumperského chlapce. \n\nV roce 2006 v souvislosti s novou výmalbou lodi byly provedeny sondy a výzkumy v presbytáři, které potvrdily domněnky o existenci původních pozdně barokních nástropních maleb. Od roku 2007 započaly odkrývací a restaurátorské práce, při nichž byly malby připsány známému uničovskému malíři Ignáci Oderlickému. Práce byly ukončeny restaurováním hlavního oltáře v roce 2017.\n\nAreál farního kostela se nachází na území městské památkové zóny v historickém centru města Šumperka poblíž hlavního náměstí. V bezprostřední blízkosti kostela stojí památkově chráněné objekty\n\n\nSamotný kostel je zděná jednolodní stavba křížového půdorysu s polygonálně ukončeným presbytářem. Dvě proti sobě umístěné kaple tvoří příční loď. Na severní straně kostela stojí mohutná čtyřboká věž se sakristií v podvěží a dalšími přístavky. Na jižní straně je přístavba nové klasicistní sakristie a dalších provozních místnosti, na kterou navazuje krytá arkáda se dvěma stlačenými oblouky, kryjící nástěnnou malbu z 19. století: Poslední večeře a Kristus na hoře Olivetské. Na západní straně se nachází dvouramenné kryté schodiště ke vstupním dveřím do kostela. Průčelí je zakončeno jednoduchým trojúhelníkovým štítem. Presbytář člení opěrné pilíře kryté pultovými stříškami. Střecha je sedlová, na věži cibulová báň s lucernou. Nad kaplemi je střecha valbová se sanktusníky. \n\nV presbytáři se dochovala křížová valená klenba s pasy a lunetami na římsových konzolách. Jeden z pasů tvoří triumfální oblouk. V severovýchodní stěně presbytáře je osazen gotický sanktuář s mitrovým obloučkem výklenku, nad ním v tympanonu trojlist. V kaplích a lodi je klenba valená s pasy a lunetami na pilířích a pilastrech. Prostor v přízemí věže je zaklenut kří­žovou žebrovou klenbou s kruhovým svorníkem. Na podporách klenebních žeber jsou vytesány dvě hlavy, které lze pokládat za nejstarší sochařské památky ve městě a jejich vznik je možno zařadit hluboko do 14. století. Mladší je kamenné šnekové schodiště se vstupním pozdně gotickým portálem. Ve věži jsou zavěšeny dva 150 kg těžké zvony zasvěcené sv. Antonínovi a sv. Janu Křtiteli. \n\nOkna v lodi i bočních kaplích jsou vitrážová a malovaná. Postavy světců a světic byly vytvořeny počátkem 20. století. Cenná je výzdoba stropu a stěn presbytáře, kterou v polovině 18. století vytvořil malíř Ignác Oderlický. Umělec vytvořil tři fresky s náměty ze života patrona kostela: kázání Jana Křtitele, apoteózu Jana Křtitele a dekorativní výzdobu vítězného oblouku v kompozici s vyobrazením apoštolů Matouše, Marka, Lukáše a Jana. \n\nHlavní oltář vznikl v r. 1680 a byl několikrát upravován. Hlavní obraz Kristova křtu byl v r. 1818 přemalován šumperským malířem Antonem Floriánem Gerschem, který je autorem i dalších obrazů na bočních oltářích (sv. Florián, sv. Jan Nepomucký). Po úpravě v r. 1919 byl obraz oddělen od tabernáklu a umístěn na zdi. Mramorový tabernákl vytvořil v r. 1834 loštický sochař Cyril Kutzer. \n\nDalší výzdoba pochází vesměs z 2. poloviny 19. století. Obrazy křížové cesty v roce 1851 namalovali šumperští umělci Ringelhahn a Wurian. Jsou zde obrazy šumperského malíře Karla Brachtla st. z roku 1890 s motivy Panny Marie, Antonia Austa, malíře z Adamova u Kolštejna z konce 19. století - mj. Josef Pěstoun. \n\nV západní části lodi je velký kůr na dřevěných sloupech. Na něm jsou instalovány varhany z roku 1897, které vyrobil Karel Neusser z Nového Jičína. Mimořádně cenné jsou vyřezávané lavice radních pánů ze 17. století v jižní kapli a za pozornost stojí vyřezávané městské znaky. Kazatelnu zhotovil v roce 1840 stolařský mistr Mück ze Žlebu u Hanušovic. \n\n\n"}
{"id": "353761", "url": "https://cs.wikipedia.org/wiki?curid=353761", "title": "Amateur Photographer", "text": "Amateur Photographer\n\nAmateur Photographer je fotografický týdeník vydávaný ve Velké Británii. Je nejstarším stále vycházejícím fotografickým týdeníkem na světě, jehož první číslo vyšlo 10. října 1884.\n\n\n"}
{"id": "353764", "url": "https://cs.wikipedia.org/wiki?curid=353764", "title": "Želví loď", "text": "Želví loď\n\nŽelví lodě (geobukseon, či kobukson) byla obrněná korejská plavidla s děly a lučištníky, jejichž paluby chránily železné desky.\nKobuksony byly zavedeny admirálem I Sun-sinem krátce před vpádem japonských sil do Koreje roku 1592.\n\nPaluby lodí byly pokryté železným pancéřováním a bodci, ochraňujícími před naloďováním. Byly to v podstatě předchůdci pancéřových lodí 19. století. Nesly až 23 děl střílejících na stanovištích po obvodu celé lodi, zatímco lučišníci stříleli šípy. Admirálův synovec Yi Puna pronesl o lodích „želví lodě mohly proniknout mezi stovkami nepřátelských lodí, kdy se jim zachtělo a kamkoli se dostaly, stala se pro ně ostatní plavidla snadnou kořistí.“ Nejobávanější součást lodi byla dračí hlava na přídi. Skrz její chřtán mohli vojáci pálit dělem nebo pomocí ohně vytvářet kouřovou clonu. Stěžně se v případě nouze mohly sklopit.\n"}
{"id": "353769", "url": "https://cs.wikipedia.org/wiki?curid=353769", "title": "Solariella", "text": "Solariella\n\nSolariella je rod malých mořských plžů z čeledi kotoučovití.\n\nUlity jsou malé a mřížkované.\n\n"}
{"id": "353773", "url": "https://cs.wikipedia.org/wiki?curid=353773", "title": "Amalgámy", "text": "Amalgámy\n\nAmalgámy jsou kapalné nebo pevné slitiny rtuti (případně gallia) s jedním nebo\nněkolika kovy, například se sodíkem, stříbrem, zlatem, zinkem, mědí, cínem, kadmiem či olovem. Lze je připravit většinou přímým stykem rtuti s kovem.\n\nAmalgámy začal využívat již v roce 1826 francouzský zubař Auguste Taveau. Spravoval poškozené zuby slitinou stříbra a rtuti. Stříbro vytvořilo s kapalnou rtutí středně tuhou pastu, která dobře vyplnila zub, a pak v něm ztuhla do potřebného tvaru.\n\nVzniká například tzv. amalgamačním způsobu těžby zlata, kdy je rozemletá hornina kontaktována s kovovou rtutí. Vzniklý amalgám zlata je po oddělení horniny pyrolyzován a rtuť prostě odpařena. Přinejmenším část rtuti ovšem uniká do atmosféry, a proto se dnes tento postup příliš nepoužívá . Rtuť se z tohoto amalgámu odpařuje při teplotě přes 300 °C a zbývá ryzí zlato. Amalgám zlata je kapalný . Ve světě se ročně spotřebuje pro těžbu zlata asi 800 tun rtuti.\n\nPoužívají se jako velmi odolná výplň zubu po odstranění zubního kazu. Jde o slitinu rtuti se stříbrem, mědí a cínem v poměru 1 dílu rtuti ku 1 dílu ostatních kovů. Ve světě se ročně spotřebuje do zubních amalgámů kolem 270 tun rtuti, z toho asi 70 tun připadalo na 15 zemí EU před jejím rozšířením o nové členské státy.\n\nDentální amalgám musí splňovat řadu přísných kritérií:\n\nV dnešní době se hodně diskutuje o náhradě zubních amalgámů, protože si vědci nejsou jisti, nakolik poškozují zdraví lidí. Proto se hledají náhrady jako například plastické polymery.\n\nVelká část rtuti ze zubních amalgámů končí v životním prostředí. Podle expertů každý rok končí v Evropské unii asi 30 tun rtuti v půdě, 24 tun ve vodě a 23 tun v ovzduší.\n\nV některých severských státech (Norsko, Švédsko, Dánsko) se kvůli předpokládané škodlivosti od amalgámových plomb upustilo.\nV zahraničí proti amalgámovým výplním vystupují uznávaní vědci jako: Dietrich Klinghardt, dr. Joachim Mutter, dr. Andy Cutler, Jutta Altmann–Brewe aj. \nV Česku se stále používají.\n\nOd 1. července 2018 platí zákaz používání u dětí do 15 let a u těhotných a kojících žen.\n\nVzniká při elektrolýze roztoku se sodnými kationty na rtuťové katodě. Používá se dále při výrobě hydroxidu sodného.\n\nPodobně jako sodíkový vzniká při elektrolýze roztoku s draselnými kationty na rtuťové katodě. Používá se dále při výrobě hydroxidu draselného nebo při přípravě fulminátu draselného a jinde.\n\n\n"}
{"id": "353775", "url": "https://cs.wikipedia.org/wiki?curid=353775", "title": "Solariella textilis", "text": "Solariella textilis\n\nSolariella textilis je malý hlubinný mořský plž z čeledi kotoučovití (Trochidae).\n\nTento druh je endemický na Severním ostrově Nového Zélandu.\n\nUlita je malá, zaoblená, šedavě-bílá. Maximální výška ulity je 5 mm, a šířka maximálně 5 mm.\n"}
{"id": "353779", "url": "https://cs.wikipedia.org/wiki?curid=353779", "title": "Motagua", "text": "Motagua\n\nMotagua ( ) je jednou z nejvýznamnějších řek ve Střední Americe. Téměř celý její tok protéká Guatemalou, jen posledních pár kilometrů tvoří její vedlejší rameno státní hranici mezi Guatemalou a Hondurasem. Z celkové rozlohy povodí vzniklé sečtením povodí samotné řeky a jejího přítoku Río Grande de Zacapa leží 15 132 km² v Guatemale (cca 90%), zbývajících 10% plochy povodí leží v Hondurasu.\n\nŘeka pramení v horách v guatemalském departementu El Quiché u města Chichicastenango, severně od jezera Atitlán. Protéká Guatemalou směrem od západu k východu. \n\nPodél středního a dolního toku vede údolím řeky jediná funkční železniční trať v Guatemale, která spojuje hlavní město Ciudad de Guatemala a přístavní město Puerto Barrios . Železnice slouží především pro transport zemědělských produktů (banány, káva) z vnitrozemí na pobřeží, kde je překládáno do lodí a exportováno do zahraničí. Poblíž řeky bylo vystavěno mayské město Quiriguá, které je dnes zapsáno do seznamu světového kulturního dědictví UNESCO.\n\n"}
{"id": "353780", "url": "https://cs.wikipedia.org/wiki?curid=353780", "title": "Anna Polívková", "text": "Anna Polívková\n\nAnna Polívková (* 24. března 1979 Praha) je česká herečka.\n\nJe dcerou herce Bolka Polívky a herečky Evelyny Steimarové – po mamince další pokračovatelka slavného hereckého rodu Steimarů.\n\nV roce 1999, po studiu na konzervatoři, nejprve studovala nonverbální divadlo na HAMU, posléze odešla studovat na Mezinárodní školu pohybového divadla Jacquese Lecoqa do Paříže. V roce 2013 uspěla v taneční soutěži České televize nazvané StarDance …když hvězdy tančí, když soutěž ve dvojici s Michalem Kurtišem vyhrála.\n\n\n\n"}
{"id": "353781", "url": "https://cs.wikipedia.org/wiki?curid=353781", "title": "Diloma", "text": "Diloma\n\nDiloma je rod středně velkých mořských plžů z čeledi kotoučovití (Trochidae).\n\nTento rod se vyskytuje v Indo-Pacifiku, včetně Nového Zélandu, Japonska.\n\n"}
{"id": "353789", "url": "https://cs.wikipedia.org/wiki?curid=353789", "title": "The Notorious B.I.G.", "text": "The Notorious B.I.G.\n\nChristopher George Latore Wallace (21. květen 1972, Brooklyn, New York – 9. březen 1997, Los Angeles, Kalifornie), spíše známý jako The Notorious B.I.G. nebo jako Biggie, Big Poppa, Frank White či Biggie Smalls, byl americký rapper, čtyřikrát nominovaný na cenu Grammy. Jeho album \"Life After Death\" je jedním z mála hip-hopových alb, která získala certifikaci \"diamantová deska\" za prodeje v USA.\n\nNarodil se 21. května 1972 v nemocnici St. Mary's v newyorském Brooklynu. Se svou matkou žil ve čtvrti Clinton Hill, Brooklyn. Jeho matka, jamajského původu, Voletta Wallace, učila děti v předškolním věku. Jeho otec, George Letore, byl svářeč, ten opustil rodinu v roce 1974. Christopher získal základní vzdělání na škole Queen of All Saints Middle School. Ve škole exceloval a vyhrál několik soutěží o anglickém jazyku. Přezdívku \"Big\" získal v dětství kvůli své tloušťce. Ve dvanácti letech začal prodávat drogy, což se jeho matka kvůli své pracovní vytíženosti, měla dvě zaměstnání, dozvěděla až po několika letech. Jeho matka ho přihlásila do římskokatolické střední školy Bishop Loughlin Memorial v Brooklynu, z které ovšem brzy odešel a nastoupil na technickou školu George Westinghouse, kde mimo něj studovali pozdější rappeři Jay-Z, DMX a Busta Rhymes. V sedmnácti letech byl ze školy vyloučen.\n\nV roce 1989 byl zadržen za nelegální držení zbraně a odsouzen k pětileté podmínce. O rok později byl zadržen za porušení této podmínky. Roku 1991 byl odsouzen k devíti měsícům ve vězení za prodávání cracku.\n\nRapování se věnoval již od střední školy, kdy rapoval pro známé na ulici nebo vystupoval s lokálními undergroundovými skupinami jako byly \"The Old Gold Brothers\" a \"The Techniques\".\n\nPo návratu z vězení nahrál demo pod pseudonymem \"Biggie Smalls\". Tuto demo nahrávku zpropagoval tehdejší známý DJ Mister Cee, který měl styky s editorem časopisu \"The Source\". Roku 1992 byl zmíněn v rubrice \"Unsigned Hype\", která se věnuje potenciálu nezávislých rapperů. Po této propagaci se demo nahrávka dostala i k producentovi a tehdejšímu vyhledávači talentů pro společnost \"Uptown Records\" Seanu Combsovi, který ho ihned upsal k \"Uptown\". Po získání smlouvy se podílel na jedné písni tehdejšího \"Uptown\" umělce jménem Heavy D, z jeho alba \"Blue Funk\" (1993). Brzy poté byl Sean Combs vyhozen z \"Uptown Records\" a založil nový label nazvaný Bad Boy Records, kam nově upsal i Biggieho.\n\nKe konci roku 1993 dostal příležitost hostovat na remixu písně \"Real Love\" od zpěvačky Mary J. Blige, zde poprvé použil pseudonym \"The Notorious B.I.G.\", který mu vydržel po zbytek jeho života. Svou přezdívku si pozměnil, protože \"Biggie Smalls\" již používal jiný hudební umělec. Ve stejném roce vytvořil další remixy písní od umělců Neneh Cherry a Super Cat. Jeho prvním vlastním singlem je píseň \"Party and Bullshit\", která se objevila na soundtracku k filmu \"Who's the Man?\". Roku 1994 pak účinkoval na remixu písně \"Flava in Ya Ear\" od rappera Craig Macka.\n\nDva dny poté, co se oženil se zpěvačkou Faith Evans mu vychází první major singl, a to píseň \"Juicy\" (1994). Píseň se umístila na 27. příčce hitparády Billboard Hot 100, 14. v Billboard Hot R&B/Hip-Hop Singles & Tracks, 3. v Billboard Hot Rap Singles a 72. v UK Singles Chart. Také získala ocenění zlatá deska od společnosti RIAA, ještě během téhož roku. Jeho debutové album \"Ready to Die\" bylo vydáno v září 1994. Debutovalo na 13. pozici žebříčku Billboard 200. Album se časem stalo 4x platinové. Podle hudebního časopisu Rolling Stone toto album znovu oživilo newyorskou hip hopovou scénu. Roku 1995 byly vydány další dva singly z alba, a to \"Big Poppa\" a nejúspěšnější \"One More Chance\" (ft. Faith Evans). Oba se staly platinovými.\n\nV srpnu 1995 představil světu skupinu Junior M.A.F.I.A. (\"Junior Masters At Finding Intelligent Attitudes\"), když pomáhal vytvořit a posléze propagovat jejich debutové album \"Conspiracy\". Skupina byla složena z jeho dřívějších přátel, členy např. byli Lil Cease nebo Lil Kim, která proslula především svou sólovou kariérou. Jejich album získalo ocenění zlatá deska, a to především díky singlům \"Player's Anthem\" a \"Get Money\", na kterých hostoval právě The Notorious B.I.G. Ve stejném roce spolupracoval s R&B umělci upsanými u \"Bad Boy Records\" na úspěšných písních \"Only You\" od skupiny 112 a \"Can't You See\" od skupiny Total. Také hostoval na písni Michaela Jacksona \"This Time Around\" z jeho alba \"HIStory\". Na konci roku byl vyhlášen nejprodávanějším sólo mužským umělcem a časopis The Source ho korunoval \"králem New Yorku\", také získal spoustu ocenění na předávaní cen \"The Source Hip-Hop Music Awards\".\n\nRoku 1995 ho a Seana Combse obvinil rapper 2Pac, že mohou za jeho okradení, při napadení v manhattanském hudebním studiu z 30. listopadu 1994, kde všichni v oné době byli. 2Pac byl v roce 1995 ve vězení za sexuální napadení, po svém propuštění se upsal kalifornskému labelu \"Death Row Records\" a započal s ním po boku obchodní a hudební válku proti \"Bad Boy Records\". Spor je znám jako \"East Coast – West Coast hip hop rivalry\". V červnu 1996 2Pac vydal disstrack \"Hit 'Em Up\", v kterém rapuje o tom, že spal s Faith Evans a že B.I.G. kopíruje jeho styl. Ve stejné době se v médiích objevila společná fotka 2Paca a Faith Evans. Biggie na tento disstrack nikdy neodpověděl. V září 1996 byl 2Pac v Las Vegas postřelen a na následky svých zranění zemřel. S 2Pacovou vraždou byl ihned spojován jak Biggie, tak Sean Combs. Oba ale doložili, že v inkriminovanou dobu byli v New Yorku.\n\nPři nahrávání svého druhého alba, které neslo pracovní název \"\"Life After Death... 'Til Death Do Us Part\"\", měl autonehodu, při které si rozdrtil levou nohu, toto zranění ho na čas upoutalo na vozík a zapříčinilo, že později musel používat hůl. V roce 1997 dotočil své druhé album, jehož název se zkrátil jen na \"Life After Death\", které bylo připravené k vydání v březnu 1997. Toho se již však nedožil, když podlehl 9. března 1997 zraněním z postřelení v Los Angeles, kde propagoval své nadcházející album. \"Life After Death\" bylo vydáno tedy až posmrtně. Album debutovalo na prvním místě žebříčku Billboard 200 s 690 000 prodanými kusy v první týden prodeje v USA. Za následující tři roky se alba prodalo pět milionů kusů a jelikož šlo o dvojalbum, získalo v roce 2000 certifikaci diamantová deska. Album obsahuje dva #1 hity, a to \"Hypnotize\" a \"Mo Money Mo Problems\" (ft. Mase & Puff Daddy), oba platinové.\n\nV prosinci 1999 bylo vydáno jeho posmrtné album \"Born Again\", které debutovalo na prvním místě Billboard 200 a prodalo se ho přes dva miliony kusů jen v USA. O šest let později bylo vydáno jeho poslední album \"Duets: The Final Chapter\", které doplnilo spousta hostů. To debutovalo na třetí pozici a získalo certifikaci platinová deska. Roku 2007 byla vydána výběrová kompilace \"Greatest Hits\", které se prodalo okolo 600 000 kusů.\n\n8. srpna 1993 mu dlouholetá přítelkyně porodila dceru, kterou pojmenovali T'yanna. Kvůli tomu začal znovu prodávat drogy, aby uživil svou dceru, ale to jen do té doby, než se to dozvěděl Sean Combs, který mu to okamžitě rozmluvil.\n\n4. srpna 1994 se po krátké známosti oženil s R&B zpěvačkou Faith Evans, která byla také upsána u \"Bad Boy Records\". Potkali se na společném focení.\n\n29. října 1996 mu Faith Evans porodila chlapce, kterému dali jméno Christopher \"C.J.\" Jr. Ve stejné době s ním čekala dítě i Lil Kim, ale podstoupila interrupci.\n\nMimo své přečiny z dob, kdy nebyl proslulý, měl problémy se zákonem i v době své slávy. Roku 1996 byl zadržen za napadení dvou svých fanoušků a poničení taxi vozu, ve kterém dotyční odjížděli. Za to byl odsouzen ke sto hodinám obecně prospěšných prací. Ve stejném roce byl znovu zadržen za držení zbraně a drog.\n\nV lednu 1997 musel zaplatit 41 000 amerických dolarů za napadení koncertního promotéra, které se událo v roce 1995.\n\nV únoru 1997 odcestoval do Kalifornie propagovat své nadcházející album \"Life After Death\" a natočit hudební klip k prvnímu singlu \"Hypnotize\". 8. března 1997 se účastnil předávání cen Soul Train Music Award, někteří diváci na něj \"bučeli\", což bylo zapříčiněno jeho spory se scénou západního pobřeží USA. Po předávání cen se účastnil afterparty pořádané časopisem Vibe. Dalšími hosty na party byli např. Faith Evans, Sean Combs, zpěvačka Aaliyah a další. Krátce po půlnoci byla afterparty rozpuštěna hasiči, protože byl klub přeplněn. Biggie se se svými přáteli vracel do hotelu ve dvou vozech značky Chevrolet Suburban. Seděl na sedadle spolujezdce, řídil Gregory \"G-Money\" Young, vzadu seděli Lil' Cease a Damion \"D-Roc\" Butler. Sean Combs jel ve druhém voze se třemi bodyguardy.\n\nV 00:45 zastavili na semaforu, po levé straně k nim přijel vůz Chevrolet Impala černé barvy. Řidič vozu, podle svědků Afroameričan oblečený v modré barvě, stáhl okénko a několikrát vystřelil do vedlejšího vozu, Biggie byl zasažen čtyřmi kulkami ráže 9mm. Pachatel ihned odjel, jeho oblečení vedlo k domněnce, že vrahem byl člen gangu Crips, který je známý nošením modré barvy. Christopher \"Biggie Smalls\" Wallace byl převezen do nemocnice Cedars-Sinai Medical Center, kde v 1:15 zemřel ve věku 24 let. Jeho vrah nebyl doposud vypátrán.\n\nV roce 2009 byl o Christopherovi Wallaceovi natočen biografický film nazvaný \"Notorious\". Jeho roli si zahrál rapper a herec Jamal Woolard. Film režíroval George Tillman Jr. Snímek produkovali Sean Combs, Voletta Wallace a další. Celkově vydělal okolo 43 milionů amerických dolarů.\n\nStudiová alba:\n\nPosmrtně vydané:\n\nKompilace:\n\nSoundtrack:\n\n"}
{"id": "353794", "url": "https://cs.wikipedia.org/wiki?curid=353794", "title": "Pop punk", "text": "Pop punk\n\nPop punk (někdy také \"Kinder punk\") je hudební žánr spojující prvky punk rocku a popu. Je pro něj typické spojovaní chytlavých melodií s punkově rychlým tempem a říznými kytarami. Spojení pop-punk lze někdy chápat i negativně – část punkové komunity tak označuje punk rockové skupiny, které jsou dle jejich názoru komerční.\n\nJeho kořeny lze sledovat až do 70.let k vůbec první punkové kapele Ramones. Britské kapely jako Buzzcocks, Undertones nebo The Boys svou hudbu ještě více zjemnily a lze je považovat za jedny z prvních opravdu pop-punkových skupin. Další vývoj stylu proběhl v USA, kde Descendents, The Vandals a především Bad Religion připravily cestu dnešnímu pop-punku.\n\nV únoru 1994 vydali Green Day album \"Dookie\", kterým spustili vlnu zájmu o pop-punk. Brzy po Dookie vyšlo album \"Smash\" od Offspring. Ačkoliv Green Day nebo Offspring přešli k major labelům, našly se i kapely (například Bad Religion, NOFX nebo Rancid), které lukrativní nabídky odmítly a zůstaly u nezávislých vydavatelství – například u Fat Wreck Chords nebo u Epitaphu.\nV roce 1999 vyšlo album \"Enema of the State\", které díky patnácti miliónům prodaných nosičů udělalo z Blink 182 jednu z nejznámějších pop-punkových skupin.\nPoté se pop-punk dostal znovu na vrchol hitparád s albem \"American Idiot\" (2004) od Green Day.\n\n\n"}
{"id": "353795", "url": "https://cs.wikipedia.org/wiki?curid=353795", "title": "Solariella variabilis", "text": "Solariella variabilis\n\nSolariella variabilis je hlubinný mořský plž z čeledi kotoučovití.\n\nTento druh je endemický mezi Novým Zélandem a Chathamskými ostrovy.\n\nTento hlubinný plž žije v hloubkách mezi 280 a 370 m.\n\nVýška ulity je až 2,4 mm, a šířka je až 2,8 mm.\n"}
{"id": "353799", "url": "https://cs.wikipedia.org/wiki?curid=353799", "title": "Štěpení jádra", "text": "Štěpení jádra\n\nŠtěpení jádra je jaderná přeměna jader, s nukleonovým číslem větším než 4, na více dceřiných jader, již jiných atomů.\n"}
{"id": "353800", "url": "https://cs.wikipedia.org/wiki?curid=353800", "title": "William Healey Dall", "text": "William Healey Dall\n\nWilliam Healey Dall, (21. srpna 1845 - 27. března 1927), byl americký přírodovědec.\n\nDall se narodil v Bostonu. Jeho otec Charles Henry Appleton Dall, (1816-86), se v roce 1855 přestěhoval do Indie jako misionář. Jeho rodina však zůstala v Massachusetts, kde Dallova matka Caroline Wells Healey byla učitelkou.\n\nPublikoval více než 1600 dokumentů, recenzí a komentářů, popisující 5302 druhů, mnohé z nich měkkýši. Mnohé z těchto dokumentů byly krátké. Popsal některé druhy, jen na několik krátkých vět, jako \"Je to malý bílý hlemýžď, žijící na Aljašce\". Popisy, jako jsou tyto, jsou v podstatě k ničemu. Na druhou stranu jiné dokumenty byly vyčerpávající monografie.\n"}
{"id": "353803", "url": "https://cs.wikipedia.org/wiki?curid=353803", "title": "1. česká hokejová liga 2008/2009", "text": "1. česká hokejová liga 2008/2009\n\n1. česká hokejová liga 2008/2009 byla 16. ročníkem druhé nejvyšší české hokejové soutěže.\n\n\nŠestnáctka účastníků se nejprve utká dvoukolově každý s každým doma a venku (30 kol). Následně se každý sudý tým utká s každým lichým týmem doma a venku (16 kol). Základní část tak tedy má 46 kol.\n\nDo play-off postupuje 12 týmů, přičemž nejlepší 4 celky postupují přímo do čtvrtfinále, ostatní hrají předkolo o zbylá 4 místa ve čtvrtfinále. Předkolo se hraje na 3 vítězná utkání. Čtvrtfinále, semifinále a finále se hraje na 4 vítězná utkání. Vítěz finále si vybojuje právo na účast v baráži o postup do extraligy, ve které se v sérii na 4 vítězné zápasy utká s posledním týmem čtyřčlenné skupiny play-out extraligy (skupinu play out tvoří týmy, které se umístí po základní části extraligy na jedenácté až čtrnácté pozici).\n\nKluby, které se po základní části umístí na 13.–16. pozici, utvoří čtyřčlennou skupinu play-out, ve které se hraje čtyřkolově každý s každým. Do ní se započítávají i body získané v základní části. Celky, které skončí v této skupině na třetím a čtvrtém místě přímo sestupují do 2. ligy.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\nPostupuje HC Benátky nad Jizerou 3:0 na zápasy\nPostupuje HC VCES Hradec Králové 3:1 na zápasy\nPostupuje HC Dukla Jihlava 3:1 na zápasy\nPostupuje HC Olomouc 3:1 na zápasy\n\n\n\n\n1. kolo\n\n\n2. kolo\n\n\n3. kolo\n\n\n4. kolo\n\n\n5. kolo\n\n\n6. kolo\n\n\n7. kolo\n\n\n8. kolo\n\n\n9. kolo\n\n\n10. kolo\n\n\n11. kolo\n\n\n12. kolo\n\n\n\nZápasy:\n\n1.zápas:\n\n\n2.zápas:\n\n\n3.zápas\n\n\n4.zápas\n\n\n5.zápas\n\n\n6.zápas\n\n\n\n"}
{"id": "353813", "url": "https://cs.wikipedia.org/wiki?curid=353813", "title": "Brooks", "text": "Brooks\n\nBrooks může být:\n\n\n\n\n"}
{"id": "353815", "url": "https://cs.wikipedia.org/wiki?curid=353815", "title": "Arantxa Sánchezová Vicariová", "text": "Arantxa Sánchezová Vicariová\n\nArantxa Sánchezová Vicariová (* 18. prosince 1971 Barcelona) je bývalá španělská profesionální hráčka tenisu, bývalá první hráčka světového žebříčku WTA. V průběhu své kariéry vyhrála čtyři grandslamové turnaje ve dvouhře, šest turnajů v ženské čtyřhře a dva ve smíšené čtyřhře.\n\nSánchezová začala hrát tenis ve čtyřech letech po vzoru svých starších bratrů Emilia a Javiera, kteří byli rovněž profesionálními tenisty. Poprvé se výrazně prosadila v roce 1989, když ve finále ženské dvouhry na French Open porazila světovou jedničku Steffi Grafovou a stala se nejmladší vítězkou tohoto turnaje v historii.\n\nV roce 2007 byla Sánchezová uvedena do tenisové síně slávy jako vůbec první španělská tenistka.\n\nVicariová si rychle získala reputaci svou houževnatostí a vůlí se nevzdávat lehce. Americký sportovní komentátor Bud Collins jí pro její neúnavnost vytvořil přezdívku Barcelonský čmelák. Vyhrála šest deblových titulů na Grand Slamu, včetně toho na US Open 1993 (s Helenou Sukovou) a na Wimbledonu v roce 1995 (s Janou Novotnou). Také vyhrála čtyři Grand Slamy v mixu. V roce 1991 pomohla Španělské reprezentaci k zisku historicky prvního Fed Cupu a později ho získala ještě v letech 1993, 1994, 1995 a 1998. Vicariová drží rekord v počtu vyhraných utkání ve Fed Cupu (72).\nVicariová byla také součástí španělského týmu, který vyhrál Hopman Cup v roce 1990 a 2002. V průběhu své kariéry vyhrála 29 singlových a 69 deblových titulů. Hraní přerušila v listopadu 2002, ale vrátila se o dva roky později, aby si zahrála čtyřhru na několika turnajích a také na olympijských hrách 2004, kde se stala jedinou tenistkou, která se zúčastnila pěti olympijských her. Vicariová je nejúspěšnější olympioničkou Španělska v historii, když si z pěti účastí odvezla čtyři medaile, dvě stříbrné a dvě bronzové.\n\nV roce 2005 ji TENNIS Magazine zařadil na 27. místo v žebříčku 40 nejlepších hráčů tenisové historie. Byla zařazena do tenisové síně slávy a stala se první španělskou ženou, která sem vstoupila (a třetí ve Španělsku celkem).\nV roce 2009 byla přítomna na slavnostní ceremonii turnaje Mutua Madrileña Madrid Open a byl zde po ní na její počest pojmenován kurt číslo 2.\n\nByla dvakrát vdaná, první manželství se sportovním spisovatelem Juanem Vehilsem skončilo v roce 1991. Podruhé se vdala za podnikatele Juana Santacana v září 2008. Jejich první dítě, dcera, se narodila 27. února 2009 a pojmenovali ji po matce Arantxa.\n"}
{"id": "353816", "url": "https://cs.wikipedia.org/wiki?curid=353816", "title": "Chrysler", "text": "Chrysler\n\nFCA US LLC (Fiat Chrysler Automobiles) je americký výrobce automobilů.\n\nOd roku 1998 do 2007 byla firma a její dceřiné společnosti součástí německé automobilky DaimlerChrysler (nyní Daimler AG). Pod DaimlerChrysler se společnost jmenovala „DaimlerChrysler Motors Company LLC“.\n\n14. května 2007 DaimlerChrysler AG oznámila prodej 80,1 % z Chrysler Group americké firmě Cerberus Capital Management, L.P., ačkoli si Daimler ponechal 19,9 %. Poté získala firma současné jméno. 6. srpna 2007, po oznámení prodeje, Chrysler LLC (nebo „The New Chrysler“) odhalil nové logo a spustil internetové stránky s rozdíly od staré pěticípé hvězdy.\n\nChrysler byl v roce 2009 nucen požádat o bankrotovou ochranu a zachránila ho vláda. Následně pětinový podíl a kontrolu nad podnikem získala automobilka Fiat, která svůj podíl postupně navyšovala až na 58,5 %. Zbytek společnosti převzal Fiat až 21. ledna 2014.\n\nNa začátku bylo logo firmy Chrysler kulatý medailon s nápisem CHRYSLER napsanými na stuze velkými písmeny.\n\nRadikální změna designu aut na „Forward Look“ znamenala i změnu loga. Forward Look logo se skládalo ze dvou překrývajících se bumerangů, z nich spodní je červený a horní modrý.\n\nForward Look končil, a tak prezident firmy Lynn Townsend hledal nové logo použitelné pro všechny divize. Chtěl něco co by každý okamžitě rozpoznal jako znak Chrysler a nijak nesouviselo s předchozím logem. Protože symbol neobsahoval žádný text, usnadnilo to firmě rozšířit se na mezinárodní trh.\nReklamy a jednatelé používali modrou Pentastar nebo bílou na modrém pozadí, zatímco Dodge používal červenou Pentastar nebo bílou na červeném pozadí.\nDivizní loga jako Dodgovský Fratzog se postupně stahovaly do roku 1981, kdy všechny divize používaly pouze Pentastar.\nPrvní značka, která přestávala Pentastar postupně používat byla Dodge. Dodge začal používat logo beraní hlavy začátkem roku 1993 na autech Dodge Intrepid a Dodge Spirit. Chrysler začal používat medailon založený na původním logu. První auta byla roku 1995 Chrysler Cirrus a Chrysler Sebring. Toto logo se používalo do roku 1996.\n\n17. května 2007 se rozhodlo pro oživení loga Pentastar v aktualizované formě (po oddělení od Daimler.)\n\nJe adaptací původního medailonku, ke kterému se přidala dvě stříbrná křídla, a který nyní používá divize Chrysler. Po prodeji firmě Cerberus si znovu osvojili Pentastar jako společné logo, ale na autech samotných se používá okřídlený medailon.\n\n"}
{"id": "353818", "url": "https://cs.wikipedia.org/wiki?curid=353818", "title": "Kristian Kodet", "text": "Kristian Kodet\n\nKristian Kodet (* 17. července 1948 Praha) je český malíř, bratr herce Jiřího Kodeta (1937–2005) a strýc herečky Barbory Kodetové.\n\nPochází z rodiny českého sochaře Jana Kodeta, jedná se také o vnuka sochaře Emanuela Kodeta.\n\nSvoji uměleckou dráhu započal v letech 1963–1964, kdy působil v Městských divadlech pražských jako jevištní výtvarník. V následujících letech 1964–1968 odešel studovat na uměleckou akademii Académie des Beaux Arts do Bruselu. Po návratu z Belgie začal poprvé vystavovat svá díla.\n\nV roce 1968 po srpnové invazi vojsk Varšavské smlouvy do Československa emigroval poprvé do Švýcarska, zde setrval v Ženevě až do roku 1970, kdy se vrátil zpět domů do Prahy. Podruhé opustil svoji rodnou zemi v roce 1979, tentokrát odjel do USA. V Americe dále pokračoval ve své malířské tvorbě a uskutečnil zde řadu samostatných výstav. Po Sametové revoluci v roce 1990 se opět vrátil zpět do vlasti, kde žije a pracuje dodnes.\n\nV roce 2001 otevřel v Táboře své vlastní soukromé Muzeum Kodet, kde byla umístěna stálá sbírka výtvarných prací všech tří generací rodiny Kodetových.\n\nZe dvou manželství má čtyři dcery (Veronika, Johana, Kristýna a Jacqueline).\n\n"}
{"id": "353819", "url": "https://cs.wikipedia.org/wiki?curid=353819", "title": "Richard Dell", "text": "Richard Dell\n\nRichard Kenneth Dell (11. července 1920 Auckland – 6. března 2002 Wellington) byl novozélandský zoolog-malakolog.\n\nNarodil se v Aucklandu. Už jako malý kluk, měl zájem o mušle, sbíral je na březích Severního ostrova v zálivu Waitemata Harbour. Dokonce se mu podařilo vybudovat své první domácí \"muzeum\" doma na dvoře.\n\nPo válce mu bylo nabídnuto pracovní místo v muzeu Dominion, kde postupně vybudoval sbírku s více než 30000 exempláři.\n\nVelký osobní úspěch, který se dostavil po expedici na Chathamské ostrovy v roce 1954, jejíž výsledky byly zveřejněny v roce 1956. Díky této publikaci získal v roce 1956 doktorát zoologie.\n\nZveřejnil více než 150 odborných prací o měkkýších (mořští, suchozemští a sladkovodní), krabech a ptácích.\n"}
{"id": "353822", "url": "https://cs.wikipedia.org/wiki?curid=353822", "title": "The Linked Ring", "text": "The Linked Ring\n\nThe Linked Ring Brotherhood (nebo Brotherhood of the Linked Ring) byl fotografický spolek založený ve Velké Británii v roce 1892. K jeho zakladatelům Georgeovi Davisonovi a H. P. Robinsonovi se přidala řada významných fotografů nejen britských, ale také z dalších zemí Evropy a ze Spojených států. Členy spolku se stali například Frederick Henry Evans, Hugo Henneberg, Paul Martin, Alfred Stieglitz, Frank Meadow Sutcliffe, Henry Van der Weyde, Alfred Horsley Hinton nebo Clarence Hudson White.\n\nImpulsem k založení spolku byly rozpory mezi přívrženci „čisté“ fotografie s ostrou kresbou a přirozenou tonalitou a zastánci tvořivé umělecké fotografie, kteří opustili anglickou \"Fotografickou společnost\" a založili \"The Linked Ring Brotherhood\". Secesní a impresionistické piktorialistické fotografie svých členů i jiných autorů spolek prezentoval na mezinárodních výstavách. Členem spolku byl zvolen také průkopník hlubotiskové techniky James Craig Annan.\n\nSkupina byla založena v květnu 1892, Henry Peach Robinsonem, bývalým členem Photographic Society Georgem Davisonem a Henrym Van der Weydem.\n\nV roce 1892 dostal nabídku stát se členem spolku James Booker Blakemore Wellington. Jako jeden z prvních francouzských fotografů byl v roce 1894 přijat do klubu René Le Bègue (1857 – 1914).\n\nV roce 1902 byla do spolku přijata Mary Devensová. Členem byl také Frederick Hollyer.\nSkupina měla vliv také na piktorialistický spolek Sydney Camera Circle, který založil australský fotograf Harold Cazneaux 28. listopadu 1916.\n\n\"The Linked Ring Brotherhood\" zanikl v roce 1910.\n\n"}
{"id": "353826", "url": "https://cs.wikipedia.org/wiki?curid=353826", "title": "Mello", "text": "Mello\n\nMello () je fiktivní postava z japonského anime seriálu \"Death Note\".\nMello, známý také jako M, pravým jménem Mihael Keehl () je Nearův rival. Je starší ze dvou nástupců L, kteří byli vychováni ve Watariho sirotčinci pro nadané děti ve Winchestru v Anglii. Mello byl génius, ale často se nechával unášet svými emocemi. Navíc se vůči Nearovi cítil bezvýznamný, což se jasně promítlo do jeho osobnosti a chování. Když byl L po smrti, nemohl určit, kdo bude jeho nástupce. Mello nebo Near? Mellovi bylo řečeno, že má začít spolupracovat s Nearem. Pokud by s tím souhlasil, byl by brán za číslo dvě. A to on dobře věděl. Také věděl, že se s Nearovou přítomností sám číslem jedna nestane. Právě proto se později z Wammiho sirotčince rozhodl odejít. Ze slovy \"budu si žít vlastní život!\" odchází ze sirotčince a připojuje se k americké mafii a stává se hlavou vůdce mafie.\n\nMello taktéž jako L zbožňuje sladké. Přesněji řečeno čokoládu má vždy při sobě.\n\nMello byl velice chytrý a vynalézavý ale na zákony se moc neohlížel. Přesto že nebyl pro Lighta takovou hrozbou jako Near, dokázal mu pěkně zavařit.\n\nBlond vlasy sestřižené pod ramena a ofina je pro Mella typická. Později má vlasy o něco více rozcuchané ale na účesu nemění. Dříve černé, později autorem změněné modré oči. Mello nosí především černé kožené oblečení ať je to tričko, kalhoty nebo bunda. Nosí taktéž černé kožené rukavice. Kříž na krku a taktéž kožený pásek. Boty na menším podpatku. Po obrovském výbuchu v mafiánském úkrytu si Mello odnesl nejen výhru, ale také obrovskou jizvu vedoucí od levé části tváře až po rameno.\n\nhttps://www.google.cz/search?q=L&client=firefox-b&source=lnms&tbm=isch&sa=X&ved=0ahUKEwiqhon3orjSAhVHVywKHdBgAPcQ_AUICCgB&biw=1760&bih=888#tbm=isch&q=mello+death+note+full+body&*&imgrc=8cngX-mRzGc1YM:\n\nJeho cílem je nejen již zmiňovaná výhra nad Nearem, ale také dopadnout kiru, získat zápisník smrti a tak se stát číslem jedna.\n\n\" I'll kill anyone, who get's in my way. I'll be a number one!\" - by Mello\n\nPo získání jednoho Zápisníku smrti unese Mello Saju Jagami. Light proto zřizuje záchranný tým na dopadení Mella. Mello je po útoku na svoji základnu ošklivě zjizven a jeho pravé jméno leží v Lightových rukou. Po zjištění, že Light je Kira, unáší Kijomi Takadu, aby překazil Kirovi plány, ale je Takadou zabit, protože použila stránku ze Zápisníku smrti. Tento čin způsobí, že Teru Mikami zabíjí Takadu a následně přes řadu událostí je Near schopen překazit Lightovy plány. Near dojde až k závěrečnému zúčtování a vysvětlí, že jen díky pomoci od Mella byl schopen zastavit Lighta. Hal Lidnerová dále věří, že Mello měl v plánu se nechat zabít, aby odkryl Lightovy plány, ale Near tuto teorii odmítá.\n"}
{"id": "353830", "url": "https://cs.wikipedia.org/wiki?curid=353830", "title": "Ptakopyskové", "text": "Ptakopyskové\n\nPtakopyskové (Platypoda) jsou někdy považování za řád, který společně s řádem ježur nahrazují původní řád ptakořitných, v jiných systémech jsou podřádem ptakořitných. Ptakopyskové zahrnují tři rody s jediným žijícím druhem, ptakopyskem podivným.\n\nPoznámka: \"Monotrematum sudamericanum\" je často v současnosti řazen do rodu \"Obdurodon\".\n"}
{"id": "353833", "url": "https://cs.wikipedia.org/wiki?curid=353833", "title": "Lito (fotbalista)", "text": "Lito (fotbalista)\n\nLito, vlastním jménem Cláudio Zélito Fonseca Fernandes Aguiar (* 3. března 1975) je kapverdský fotbalový reprezentant.\n\nNa klubové úrovni v současnosti hraje v Portugalsku v týmu CD Pinhalnovense. Dříve prošel vícero portugalských klubů. Díky tomu má také portugalské občanství.\n\n"}
{"id": "353834", "url": "https://cs.wikipedia.org/wiki?curid=353834", "title": "Tatra 85", "text": "Tatra 85\n\nTatra 85 byl střední terénní nákladní automobil se znakem náprav 6×4, vyráběný Závody Ringhoffer-Tatra a.s. v Kopřivnici. Vůz vznikl podle požadavku Československé armády, která jej využívala v provedení letecká cisterna a valník (dělostřelecký tahač). V menším množství vznikla varianta T85/91 se vznětovým motorem a trambusovou kabinou. \n\nNa základě objednávky MNO z roku 1935 zhotovil podnik Tatra prototyp šestikolového středního nákladního vozu Tatra 85. Vůz měl užitečnou hmotnost 3000 až 4000 kg a schopnost tažení přívěsu o hmotnosti 5000 kg. Československá armáda dodaný prototyp zkoušela od září 1935. Po kladném výsledku zkoušek začala Tatra vozy následujícího roku dodávat armádě. Do konce prosince 1936 armáda obdržela 48 vozů ve verzi valník, které měly sloužit jako nákladní, případně v roli dělostřeleckého tahače. Vozy byly opatřeny navijákem. Dva další valníky armáda dostala v červnu 1937. V letech 1937 a 1938 následovaly další objednávky, ale do mnichovské krize již nebyly naplněny. \n\nJeden podvozek z první série dostal cisternovou nástavbu pro přepravu paliva. Roku 1936 armáda objednala 168 těchto cisteren s označením \"letecká automobilová cisterna vz. 37\", které všechny převzala. Umožňovaly přepravu 4400 litrů pohonných hmot, tj. benzínu, benzolu, lihu nebo jejich směsí. Dopravu kapaliny zajišťovalo čerpadlo Wikov, měřicí a filtrační zařízení pocházelo od firmy Hejduk a Faix. Oproti valníkům cisterny neměly naviják. Cisternový vůz byl schopen tažení přívěsu o hmotnosti 7000 kg. V návaznosti Tatra vyvíjela vlečnou cisternu T110, s kapacitou 3000 litrů paliva. Byla vpředu opatřena dvoumístnou kabinou pro obsluhu. Její vývoj nebyl do roku 1938 ukončen a Československá armáda žádné T110 nepřevzala. 24 cisteren a stejný počet vlečných cisteren obdržela rumunská armáda na základě objednávky z roku 1937, vozy byly dodány počátkem 40. let. Po německé okupaci cisterny ukořistila německá armáda, posléze sloužily pod označením Kfz. 348 jako letecké autocisterny v řadách Luftwaffe, údajně v počtu 220 kusů. \n\nRoku 1937 také vznikl prototyp \"chemického zásobovacího automobilu vz. 38\", který postavila Chema Lutín. Pro stavbu této verze Československá armáda roku 1938 objednala 54 podvozků, do mnichovské krize jich stihla převzít 40. \n\nV roce 1939 vznikla varianta Tatra 85A, odlišující se především trambusovou kabinou. Vyráběla se do roku 1941. Další verzí byla Tatra 85/91, s šestiválcovým dieselovým motorem Tatra 91 a rovněž trambusovou kabinou. Roku 1939 vzniklo údajně 50 valníků a dva autobusy. \n\nCelkem vzniklo údajně 416 vozů Tatra 85 a 52 vozů Tatra 85/91. Menší množství vozů, především jako podvozky, zakoupili civilní zákazníci, na kterých si nechali stavět vlastní nástavby (autobusy apod.)\n\n\n\n"}
{"id": "353835", "url": "https://cs.wikipedia.org/wiki?curid=353835", "title": "Mos Def", "text": "Mos Def\n\nYasiin Bey narozen jako Dante Terrell Smith (* 11. prosince 1973, Brooklyn, New York)), spíše známý jako Mos Def, je americký herec a hudebník. Byl nominován na Zlatý glóbus, Emmy a pětkrát na cenu Grammy. Do povědomí lidí se nejprve zapsal svou hip-hopovou kariérou, i když nejprve započal s herectví v nízkorozpočtových filmech. Jeho opravdové filmové začátky odstartovaly až s novým tisíciletím. Zahrál si tak ve filmech \"Bamboozled\", \"Ples příšer\", \"Loupež po italsku\" nebo \"Cadillac Records\".\n\nRoku 2015 vydal píseň „Basquiat Ghostwriter“ inspirovanou policejní brutalitou a výtvarníkem Jean-Michel Basquiatem.\n\n\n\n\n\n\n"}
{"id": "353837", "url": "https://cs.wikipedia.org/wiki?curid=353837", "title": "Důl František (Horní Suchá)", "text": "Důl František (Horní Suchá)\n\nDůl František je uzavřený černouhelný hlubinný důl v Horní Suché, který byl během let 1948–1989 znám pod jménem Důl Prezident Gottwald. Důl během své existence vytěžil 59 144 518 tun černého uhlí.\n\nV období před první světovou válkou byla ve světě poměrně velká poptávka po uhlí. Proto i v oblasti Karvinska byly zakládány nové doly.\n\nV místě, kde se později nacházel důl František, byl proveden v roce 1909 první průzkumný vrt „Suchá 2“ (378,6 m pod povrch). Tímto vrtem byl v hloubce 350 metrů zjištěn uhlonosný karbon, náležící karvinskému souvrství a to jeho nejstaršímu sedlovému pásmu. Na základě tohoto vrtu došlo v červnu 1911 k hloubení první jámy. Tento okamžik se bere jako založení dolu. Důl František byl vystavěn v místě bývalé bažantnice.\n\nDůl František byl založen z popudu Jindřicha von Larisch-Mönnicha, v roce 1911 důl dostal jméno „Erzherzog Franzschacht“ (šachta arcivévody Františka, podle následníka trůnu Františka Ferdinanda d’Este). Rozloha důlního pole byla 781 ha a zasahovala pod obec Horní Suchá a částečně pod Prostřední Suchou. V důlní oblasti sousedilo důlní pole na severu s polem dolu Barbora, na východě s dolem 9. květen a na západě s dolem Dukla. František spolu s dolem Dukla a dolem 9. květen tvořil jižní hranici karvinské dílčí pánve.\n\nHloubení jam bylo ukončeno v roce 1913, kdy byly taktéž vytěženy první vozíky uhlí – v tomto roce bylo vytěženo 13 333 t uhlí, především z příprav. V tomto roce pracovalo na dole 214 zaměstnanců. Po roce 1918 byl název dolu změněn na důl František.\n\n19. května 1920 došlo k explozi metanu. Při havárii nedošlo k úmrtí, zaměstnanci včas opustili důl. Po 6 týdnech uzavření dolu byly započaty snahy o zvládnutí požáru, při kterých došlo k dalšímu výbuchu a zemřeli i dva horníci. V důsledku této havárie musel být důl zatopen a práce byly obnoveny až na konci roku 1921.\n\nV roce 1922 důl vytěžil již 30 000 tun uhlí a postupně docházelo k zvyšování těžby. V roce 1923 byla dokončena těžní věž F-1. Jelikož do dolu proudila neustále důlní voda, bylo v roce 1923 postaveno zařízení na odpařování vody, díky kterému byla z vody oddělena jodobromová sůl. Postupně získala sůl i ochrannou známku jako „Darkovská jodová sůl“ a byla vyráběna po celou existenci dolu. V roce 1930 byla postavena visutá lanovka, která k dolu ze Stonavy dovážela štěrk, potřebný k vyplnění prostoru po vykopaném uhlí. Provoz lanovky byla ukončen v roce 1947.\n\nPo roce 1929 dochází k postupné stagnaci poptávky po uhlí – v důsledku Velké hospodářské krize. V průběhu krize dochází k snižování stavu zaměstnanců, snížení výdělků a různých deputátů. V důsledku tohoto vývoje dochází k protestům, které vyvrcholily 30. března 1932, kdy došlo ke střetu demonstrantů s policií, při kterém byl zastřelen i jeden horník – Vladislav Karwiński. Po roce 1934 dochází k opětovné poptávce po uhlí, v jejímž důsledku důl v roce 1937 dosahuje roční těžby 400 000 t uhlí.\n\nOd roku 1939 se důl jmenoval Franzsacht (poněmčení českého názvu). Během válečných let bylo na dole František provedeno mnoho investic, které měly zvýšit těžbu. K zvýšení těžby zároveň došlo spolu s nasazením sovětských zajatců do důlních provozů. V roce 1943 byla roční těžba okolo 696 000 t uhlí a v roce 1944 635 000 t.\n\nPo roce 1945 dochází k dalším investicím a zvyšováním těžby. V důsledků politických změn byl důl 17. července 1946 přejmenován na Důl Klement Gottwald a 21. srpna 1948 na Důl Prezident Gottwald. V roce 1954 bylo vytěženo 1 098 440 t (důl poprvé překročil hranici 1 milionu tun), v roce 1956 to bylo 1 337 000 t. Rozvoj těžby si vyžádal i zvýšení počtu zaměstnanců. Tím došlo i k růstu počtu obyvatel Horní Suché. V roce 1960 byla otevřena jáma F-4, v roce 1962 byla uvedena do provozu degazační stanice, 1963 došlo k rekonstrukci těžní věže jámy F-1, od roku 1965 dochází ke kompletní elektrifikaci dolu. V roce 1967 byla zavedena pro dopravu materiálu závěsová kolejová drážka (první zavedení na Ostravsku). V roce 1978 vytěžil důl František nejvíce uhlí během své historie – 1 706 891 t.\n\n\n12. září 1974 došlo k neštěstí na jámě PG-2. Při fárání ranní směny začala v 6.19 klec s 34 horníky po zhruba 150 metrech sestupu nekontrolovatelně nabírat rychlost. Během pádu se jednou zastavila. Muži v kleci byli sraženi na podlahu. Poté se klec dala opět do pohybu a zřítila se až na dno na nárazníkový rošt. Nejednalo se o volný pád, jelikož byla klec částečně brzděna. Po příchodu prvních záchranářů a zdravotníků na místo neštěstí panoval relativní klid, přestože podle pozdějších výpovědí bylo v kleci krve až téměř po kolena. Na místě zemřelo 8 lidí, 22 bylo zraněno těžce, pouze 4 lehce. Vyšetřování jednoznačně prokázalo, že došlo k přetržení klecového lana, které bylo oslabeno dlouhodobým působením slané vody. Na potřebu jeho výměny upozornil zahraniční výrobce. Protože by výměna stála několik milionů korun, poškození se ignorovalo. Pouhý týden před nehodou byly v místě pozdějšího přetržení lana pozorovány tři výrazné lomy. Bilance tragédie mohla být ještě horší. Předchozí den mělo dojít k zatopení dna jámy, které se naštěstí neprovedlo.\n\nPo roce 1989 dochází k návratu k původnímu názvu – Důl František (9. února 1990). Ovšem z geologických důvodů dochází k poklesu těžby, která se v roce 1994 dostává pod hranici 1 milionů tun (974 390 t). K 1. červenci 1995 byl důl František spojen spolu v dolem Dukla a dolem Lazy do skupinového dolu Lazy. Jelikož těžba byla nerentabilní, bylo rozhodnuto o uzavření dolu. Poslední vozík byl vytěžen 30. června 1999. Poté bylo důlní vybavení demontováno a vyklizeno, důl zasypán a likvidovány povrchové budovy. Odstřeleny byly obě železné těžní věže (F-1 a F-2), železobetonová (skipová) těžní věž byla ponechána.\n\nNa dole se na konci 40. letech zúčastnil dobrovolné brigády i Mons. Miloslav Klisz, který zde odfáral 18 směn.\n\nPo sloučení s dolem Dukla a dolem Lazy v roce 1995 figuroval jako ředitel dolu Lazy (a tím i ředitel dolu bývalého dolu František) Ing. Jiří Šářec (1. 7. 1995 – 31. 12. 1996) a Ing. Lubomír Schellong (1. 1. 1997 – 30. 6. 1999). Poté byla lokalita bývalého dolu František převedena pod důl Odra, kde vykonával funkci ředitele Ing. Josef Goj.\n\nStatistiky těžby byly převzaty z knihy\n\nPočet zaměstnanců byl převtat z knihy\n\n"}
{"id": "353840", "url": "https://cs.wikipedia.org/wiki?curid=353840", "title": "Praga RN/RND", "text": "Praga RN/RND\n\nPraga RN (Rychlý Nákladní) byl střední nákladní vůz vyráběný automobilkou Praga od roku 1933. Vozidlo poháněl zážehový šestiválcový motor. V roce 1934 vznikla verze Praga RND (Rychlý Nákladní Diesel), vybavená čtyřválcovým vznětovým motorem. Vozy RN/RND byly postupem času mnohokrát modernizovány a ve výrobě přetrvaly zhruba 20 let. Oba typy se staly jedněmi z nejrozšířenějších nákladních vozů v Československu, několik tisíc kusů využívala i československá armáda. Základním provedením byl valník, na podvozcích RN/RND také vznikl velký počet autobusů, hasičských vozů a dalších speciálních nástaveb. Produkce typu RN skončila v roce 1953, typu RND roku 1955. Celkově bylo vyrobeno kolem 40 000 automobilů Praga RN/RND v několika desítkách sérií, včetně asi 3 700 autobusů.\n\nLicence na výrobu Pragy RN byla v roce 1938 zakoupena Jugoslávií. Produkce vozidel Pionir zde trvala až do počátku 60. let, vzniklo jich zhruba 18 300 kusů.\n\nRoku 1933 uvedla automobilka Praga na trh rychlý nákladní vůz střední hmotnostní kategorie, typ RN. Stavba vozu byla klasická, tvořená žebřinovým rámem a tuhými nápravami. Pohon Pragy RN zajišťoval zážehový, vodou chlazený šestiválec obsahu 3 468 cm³, s rozvodem SV a výkonem 52 k (38 kW). Užitečná hmotnost činila 2 000 kg. Budka, tvořená dřevěnou kostrou potaženou plechem, měla jednoduchý hranatý tvar, charakteristický pro počátek 30. let. První vyrobená série obsahovala 94 vozidel, z toho polovina vznikla v roce 1934, zbytek až roku 1936. Ve stejném roce následovala výroba shodné 2. série.\nPrvní modernizace přišla roku 1937 se 3. výrobní sérií. Motor byl upraven modifikací sacího traktu a montáží většího karburátoru, čímž jeho výkon vzrostl na 72 k (53 kW), podle jiných údajů 70 k (51,5 kW). Užitečná hmotnost se zvýšila na 2 500 kg. Mimo to vůz obdržel širší pneumatiky, pomocnou převodovou brzdu a mírně se změnily také jeho rozměry. Budka a kapota dostaly modernější, lehce zaoblenější tvary. Velká změna designu pak přišla v roce 1938 s 5. sérií. Tvary budky se dále zaoblily a maska dostala módní válcový tvar s vodorovnými žebry. V této podobě poté Praga RN zůstala beze změny až do ukončení výroby. Roku 1938 byla na vůz Praga RN prodána výrobní licence do Jugoslávie.\n\nVýroba Pragy RN pokračovala v Libni také během 2. světové války. Válečnou produkci ukončil spojenecký nálet 25. března 1945, který libeňskou automobilku těžce poškodil. Od počátku výroby až do této doby vzniklo 12 sérií, které se od sebe vzájemně do značné míry lišily. Postupně narůstaly rozměry i hmotnost vozu. Část vozů posledních dvou válečných sérií (11. a 12.) byla vybavována dřevoplynovým generátorem značek Imbert nebo Janka.\n\nPo skončení války byla produkce automobilů Praga obnovena v nově získaných výrobních halách ve Vysočanech. Vozidla Praga RN zde vznikala nejprve jen v úpravě na pohon dřevoplynem (z důvodu poválečného nedostatku benzínu). Standardní benzínové provedení se začalo vyrábět až od června 1946. Poválečné vozy nově dostaly kapalinovou provozní brzdu a zesílený rám, což umožnilo zvýšení užitečné hmotnosti na 3 000 kg. Vyráběné podvozky byly osazovány širokou řadou nástaveb, kromě standardního valníku též sklápěče, autobusy, komunální vozy, hasičské speciály, cisterny a další. Kromě civilních provedení vznikla také řada vojenských. Od 22. série (1951) však byla většina vyrobených vozů v provedení valník.\n\nProdukce typu Praga RN, lidově přezdívaného \"Erena\" (podle výslovnosti zkratky RN), byla ukončena roku 1953. Celkem ve 48 sériích vzniklo 23 747 vozů všech verzí, včetně asi 2 100 autobusů. Ve výrobě byla nahrazena vojenským speciálem Praga V3S.\n\nVe 30. letech 20. století se jako pohonná jednotka nákladních vozidel začal ve větší míře prosazovat vznětový motor. Jeho výhodou byla znatelně nižší spotřeba paliva – motorové nafty, která byla navíc levnější než benzín. Firma ČKD-Praga proto připravila dieselovou modifikaci typu RN, nazvanou Praga RND. Vznětový motor vlastní konstrukce Praga byl řadový čtyřválec o zdvihovém objemu 4,5 l s rozvodem OHV. Spalovací prostor tvořila předkomůrka systému Ricardo Whirlpool se vstřikovacím systémem Bosch. Motor dosahoval nejvyšší výkon 50 k (37 kW). První čtyři zkušební vozy vznikly v letech 1934 a 1935. Příští rok bylo vyrobeno dalších 15 zkušebních vozidel a roku 1937 již následovala první výrobní série 60 vozů. Do konce války vzniklo 455 vozů v šesti výrobních sériích.\n\nPoválečná obnovená výroba byla zahájena teprve roku 1946. Od 13. série byl montován upravený motor, vybavený nově předkomůrkou Ricardo Comet III. Tím došlo ke zvýšení výkonu na 60 k (44 kW) a současnému snížení spotřeby paliva. Kromě toho byly v průběhu výroby aplikovány další dílčí úpravy a modernizace. Do ukončení výroby roku 1955 vzniklo 16 288 vozů RND ve 38 sériích, včetně 1 630 autobusů.\n\nAutomobily Praga RND se kromě motoru a několika menších úprav (výztuha rámu pod motorem či těžší převod v rozvodovce) nelišily od typu RN. Během výroby také přebíraly všechny jeho modernizace, jako například změny designu nebo zvyšování užitečné hmotnosti.\n\nTyp RND si vysloužil lidové pojmenování \"Randál\", podle výslovnosti zkratky RND, ale také kvůli hlučnějšímu a méně kultivovanému chodu vznětového motoru oproti benzínové \"Ereně\" Praga RN.\n\nPo ukončení produkce třítunových vozů Praga RN/RND nezůstala ve výrobním programu československých automobilek rovnocenná náhrada. Vozy Praga RN a RND proto běžně sloužily až do 70. let. Nedostatek vozů této kategorie byl částečně řešen dovozem podobných typů ze zemí RVHP, definitivně pak až koncem 60. let nákupem licence na vůz Renault Super Galion SG4, později vyráběný jako Avia A30.\n\nRoku 1938 uspořádalo Království Jugoslávie výběrové řízení na nový nákladní automobil. Na vítězný model měla být zakoupena výrobní licence. Soutěž probíhala formou 8 000 km dlouhé zkušební jízdy po špatných jugoslávských cestách a zvítězila v ní automobilka Praga se svým typem RN. Na základě tohoto úspěchu došlo k uzavření smlouvy o prodeji hotových vozidel, dodávce rozložených vozů k montáži a prodeji licence na výrobu těchto automobilů. Do konce roku 1939 bylo dodáno kolem 800 hotových vozů Praga RN.\n\nMontáž vozů z dovezených dílů byla zahájena ještě v roce 1938 v továrně Industrija motora Rakovica (IMR) u Bělehradu, která původně produkovala letecké motory. Od roku 1940 následovala v IMR kompletní licenční výroba tohoto prvního v Jugoslávii vyráběného nákladního automobilu. Ta však neměla dlouhého trvání – napadení a dobytí Jugoslávie nacistickým Německem v dubnu 1941 znamenalo předčasný konec produkce. Přes snahy okupačních úřadů obnovit v IMR výrobu motorů a nákladních vozů zde až do konce války žádné automobily nevznikly.\n\nObnovená výroba byla pro poválečný nedostatek materiálu a zařízení zahájena až roku 1947. Produkované vozy dostaly nové označení Pionir a do roku 1950 jich v IMR vzniklo necelých 1 200. Následně došlo k převedení výroby do podniku Tovarna avtomobilov Maribor v tehdejší Socialistické republice Slovinsko. Zde vydržely licenční Pragy RN, označované jako TAM Pionir ve výrobě až do první poloviny 60. let. Patnáct let trvající produkce dala vzniknout 17 146 vozům. Nejčastějším provedením vozů TAM Pionir byl valník, ale existovala také provedení autobus, hasičský vůz a další. V průběhu výroby docházelo k dílčím modernizacím vozů a vznikaly též nové typy nástaveb.\n\nValník byl nejrozšířenějším provedením vozů RN a RND. Valníková nástavba je celodřevěná s rámem z bukového dřeva, doplněná podlahou a bočnicemi o výšce 500 mm ze smrkových prken. Všechny části jsou spojeny a vyztuženy ocelovým kováním. Sklopné bočnice jsou zajištěny klíčovými, u posledních sérií pak hákovými uzávěry. Vpředu pod plošinou se nachází dřevěná skříň pro náhradní kolo a nářadí. K příčníkům plošiny jsou upevněny plechové blatníky zadních kol.\n\nTento název nesl valník na šasi Praga RN, upravený podle požadavků československé armády. Ve druhé polovině 40. let se československá armáda potýkala s problémem nedostatku nákladních automobilů. V září 1948 přednesl 3. podnáčelník hlavního štábu požadavek na zavedení vozu Praga RN do výzbroje. V této době totiž do tabulkových počtů chybělo kolem 4 000 nákladních automobilů. Na konci roku 1948 byly na poradě zástupců Ministerstva národní obrany a výrobce specifikovány požadavky na úpravy vozidel pro vojenské účely.\n\nTzv. speciální valník dostal zesílený rám, vzadu opatřený tažným zařízením. Bočnice nástavby byly zvýšeny pomocí laťových nástavků na 870 mm, na jejichž vnitřní straně se nacházely sklopné lavice pro 24 osob. Vně bočnic byly upevněny čtyři ocelové oblouky pro upevnění krycí plachty. Pod dřevěnou nářaďovou skříň přibyla uzamykatelná plechová krabice na speciální nářadí. Na střeše kabiny vpravo doplnili konstruktéři automobilu poklop pro velitele vozu. Opěradlo sedadel bylo upraveno jako sklopné, po jehož sklopení vznikla dvě nouzová lůžka. Speciální valník dostal rozšířenou výbavu výstroje a nářadí.\n\nUpravený valník byl na jaře 1949 předveden zástupcům II. odboru hlavního štábu. Po jejich doporučení následovaly vojskové zkoušky včetně jízd po zpevněných cestách i v terénu. Na suchém, mírně zvlněném podkladu prokázal vůz schopnost vlečení 57mm a 76mm protitankových kanónů. Speciální valník Praga RN byl do výzbroje čs. armády zařazen v létě 1949. Do roku 1953 převzala armáda 4 274 valníků, které sloužily u pěších a střeleckých divizí, menší množství pak také u mechanizovaných divizí.\n\nVozy Praga RN byly ze služby vyřazeny již v letech 1958–1960, kdy je nahradily specializované vojenské automobily Praga V3S.\n\nSklápěč Praga RN/RND nese celokovovou korbu, dvoustranně sklopnou. Obě boční a zadní čelo jsou odklápěcí. Sklápění korby je ruční, pomocí dvou mechanických hřebenových zvedáků. Pro její sklopení je zapotřebí dvou osob (řidič + závozník), které rovnoměrně zdvihají korbu tak, aby nedošlo k jejímu zkroucení. Maximální úhel sklopení činí 30°. Skříň na nářadí a rezervní kolo jsou umístěny za kabinou. Sklápěče nejsou vybaveny blatníky zadních kol.\n\nAutobusová karosérie byla stavěna na podvozcích obou typů (RN i RND). Autobusová šasi se liší umístěním palivové nádrže pod rámem za zadní nápravou. Karosérie se vyznačuje celokovovou stavbou, tvořenou ocelovou kostrou, zvnějšku oplechovanou. Také vnitřní stěny jsou pokryty plechem, bednění stropu tvoří Umakartové desky. Karosérie je podle provedení opatřena příčnými nebo podélnými lavicemi. Autobusy určené pro městskou a krátkou linkovou dopravu jsou vybaveny podélnými lavicemi, umístěnými kolem obou bočních a zadní stěny. V tomto provedení má autobus kapacitu 18 sedících a 22 stojících, celkem tedy 40 osob. V této verzi vznikla většina autobusů. Vozidla určená pro delší linkové trasy jsou opatřena příčnými lavicemi; kapacita tohoto provedení je 22 sedících a 12 stojících, celkem tak autobus mohl přepravit 34 osob.\n\nVozidlo je opatřeno jedinými bouchacími dveřmi vpředu na pravé straně. V zadním čele autobusu se nachází prostor pro rezervní kolo, přístupný zvenčí dvoukřídlými dvířky. Autobaterie má místo ve skříni na levém boku. Na střeše linkových autobusů je umístěna galerie pro zavazadla, se sklopným žebříkem na zadním čele. Prostor pro cestující je vybaven neregulovatelným vytápěním topným tělesem u boční stěny pod lavicí, ohřívaným pomocí výfukových plynů. Větrání autobusu zabezpečuje posuvná přední část střechy, dále boční větrací klapky, přetlaková ventilace nad čelním sklem a též spouštěcí skla ve třech bočních oknech (dvě vlevo a jedno vpravo), která jsou opatřena stříškami proti dešti. Všechna okna jsou zasklena tvrzenými skly.\n\nDo konce druhé světové války bylo vyrobeno kolem 300 autobusů, poválečná produkce dosáhla dalších 3 400 kusů. Na podvozku RN tak vzniklo necelých 2 100 kusů, v provedení RND pak přes 1 600 kusů. Autobusy Praga RN/RND byly z hlavních linek již během 50. let vytlačeny kapacitnějšími autobusy Škoda 706 RO, řadu let však ještě sloužily na vedlejších spojích.\n\nNa podvozcích Praga RN vzniklo několik různých typů hasičských vozidel lišících se provedením nástavby a výkonem čerpadla.\n\n\n\nPodvozky rozšířených vozů Praga RN/RND byly osazovány řadou dalších nástaveb pro civilní i vojenské použití. Tyto nástavby stavěly převážně menší karosářské podniky. Mezi vyráběná provedení patří například cisterny, komunální vozy, skříňové (civilní i vojenské) a další. Modifikací základu autobusové karosérie vznikaly pojízdné prodejny a knihovny, zubařské ordinace, poštovní a telekomunikační vozy aj.\nUvedené údaje platí pro vozy posledních sérií (poválečná výroba).\n\nPragu RN pohání řadový, vodou chlazený zážehový šestiválec s rozvodem SV. Litinový blok válců lze oddělit od klikové skříně. Také hlava válců je z litiny. Kovaná kliková hřídel je uložena ve čtyřech kluzných ložiskách. Chladicí soustava je vybavena vodní pumpou a čtyřlistým ventilátorem, poháněným řemenem od klikové hřídele. Tlakové oběžné mazání motoru zabezpečuje zubové čerpadlo, hnané od vačkové hřídele. Palivovou směs připravuje spádový karburátor Solex 35 UAIP. Palivová nádrž na 95 l benzínu je uložena pod sedadlem vpravo. Dopravu paliva zajišťuje mechanické membránové čerpadlo poháněné od vačkové hřídele. Motor se nachází vpředu, podélně nad a za přední nápravou. Motor i s převodovkou je pružně uložen na rámu ve čtyřech silentblocích.\n\nZdvihový objem motoru je 3 468 cm³ (vrtání válců 80 mm, zdvih 115 mm), kompresní poměr 1:5,86. Motor dosahuje nejvyšší výkon 53 kW (72 k) při 3 000 ot/min. Maximální krouticí moment činí 186 Nm (19 kgm) při 2 000 ot/min. Měrná spotřeba paliva činí minimálně 255–260 g/k za hodinu při plném výkonu. Hmotnost motoru bez náplní je 278 kg.\n\nElektrická soustava pracuje s napětím 12 V. Vůz je vybaven dynamem PAL-Magneton o výkonu 150 W (u speciálního valníku 300 W) a 12 V akumulátorem o kapacitě 75 Ah (u speciálního valníku 105 Ah). Startér PAL má výkon 1,8 k.\n\nPragu RND pohání řadový, vodou chlazený vznětový čtyřválec s rozvodem OHV. Litinový blok válců lze oddělit od klikové skříně. Litinové hlavy válců jsou dvě, každá je společná pro dva válce. Každá hlava má vlastní plechový kryt vahadel a ventilů. V hlavách válců se nachází vstřikovací čerpadla PAL (vzor Bosch) a spalovací prostor, tvořený vířivou komůrkou typu Ricardo Comet III. Písty z hliníkové slitiny jsou opatřeny čtyřmi pístními kroužky. Vnější strana dna pístů obsahuje vybrání pro lepší promísení spalované směsi. Kliková hřídel je kovaná, uložená ve třech kluzných ložiskách. Chladicí soustava je vybavena vodní pumpou a čtyřlistým ventilátorem, poháněným řemenem od klikové hřídele. Tlakové oběžné mazání motoru zabezpečuje zubové čerpadlo, hnané od vačkové hřídele. Palivová nádrž na 70 l nafty je uložena pod sedadlem vpravo (u autobusu nádrž na 105 l pod rámem za zadní nápravou). Dopravu paliva zajišťuje mechanické pístové čerpadlo umístěné na vstřikovacím čerpadle a poháněné od vačkové hřídele. Motor se nachází vpředu, podélně nad a za přední nápravou. Motor i s převodovkou je pružně uložen na rámu ve čtyřech silentblocích.\n\nZdvihový objem motoru je 4 501 cm³ (vrtání válců 105 mm, zdvih 130 mm), kompresní poměr 1:18. Motor dosahuje nejvyšší výkon 44 kW (60 k) při 2000 ot/min. Maximální krouticí moment činí 226 Nm (23 kgm) při 1600 ot/min. Měrná spotřeba paliva činí min. 205 g/k za hodinu při plném výkonu. Hmotnost motoru bez náplní je 434 kg.\n\nElektrická soustava pracuje s napětím 12 V (startér 24 V). Vůz je vybaven 12 V dynamem PAL-Magneton o výkonu 300 W a dvěma 12 V akumulátory, každým o kapacitě 105 Ah. Startér PAL má výkon 4 k.\n\nZa motorem je umístěna suchá jednolamelová spojka. Za ní pak navazuje čtyřstupňová nesynchronizovaná převodovka, s řadicí pákou na horním víku. Motor, spojka a převodovka jsou sešroubovány a tvoří montážní celek. Výkon se na zadní nápravu přenáší přes spojovací hřídel ke kloubové hřídeli, opatřené dvěma Kardanovými závěsy. Kloubová hřídel je uložena v trubce, upevněné na příčce rámu, která zachycuje síly od zadní nápravy.\n\nZáklad podvozku tvoří rám ze dvou lisovaných ocelových podélníků tvaru U, spojených sedmi nýtovanými příčkami. Kvůli snížení výšky má rám nad zadní nápravou vyhnutí nahoru. Vzadu se nachází hnací tuhá náprava odpružená dvojitými podélnými půleliptickými listovými péry. Most zadní nápravy je svařenec z lisovaného ocelového plechu. Přední náprava je tuhá, vykovaná do profilu I. Odpružení zajišťují jednoduchá podélná půleliptická listová péra. Je vybavena teleskopickými hydraulickými tlumiči. Řízení předních kol pracuje pomocí šroubu a matice. Vůz je opatřen hydraulickými bubnovými brzdami na všech kolech. Kola jsou dvacetipalcová, s lisovanými ocelovými disky rozměru 6,00–20 a pneumatikami rozměru 7,50–20, na zadní nápravě v dvojmontáži.\n\nKabina vozu je smíšené konstrukce, s dřevěnou kostrou potaženou ocelovým plechem. Uvnitř se nachází dvoudílné sedadlo, sahající přes celou šířku budky. Pod ním je umístěna palivová nádrž a autobaterie. Dvoudílné čelní okno má výplň z tvrzeného skla. Po stranách budky na zadním sloupku dveří se nacházejí raménkové ukazatele směru jízdy. Jsou výklopné, elektromagneticky ovládané, opatřené oranžovým světlem.\n\nPokud není uvedeno jinak, údaje platí pro valník, rok výroby 1952.\n\nRozvor: 4 200 mm\nRozchod kol vpředu/vzadu: 1 580/1 575 mm\nSvětlá výška pod nápravami: 250 mm\n\nDélka: 6 780 mm, 7 450 mm (autobus)\nŠířka: 2 200 mm, 2 350 mm (autobus)\nVýška (po budku): 2 185 mm, 3 000 mm (autobus)\nDélka ložné plochy: 4 000 mm\nŠířka ložné plochy: 2 100 mm\n\nHmotnost podvozku: 2 280 kg (RN), 2 490 kg (RND), 2 520 kg (RND autobus)\nPohotovostní hmotnost: 2 790 kg (RN), 3 100 kg (RND), 4 090 kg (RND autobus)\nUžitečná hmotnost: 3 000 kg\nCelková hmotnost: 6 150 kg (RN), 6 300 kg (RND), 7 150 kg (RND autobus)\n\nNejvětší rychlost plně zatíženého vozu: 80 km/h (RN), 61 km/h (RND)\n\nSpotřeba paliva plně zatíženého vozu:\n\nSpotřeba oleje: 0,3 l/100 km\n\n\n"}
{"id": "353843", "url": "https://cs.wikipedia.org/wiki?curid=353843", "title": "David Morse", "text": "David Morse\n\nDavid Morse (11. října 1953, Hamilton, Massachusetts) je americký televizní a filmový herec, nominovaný na cenu Emmy v roce 2006. Hereckou kariéru začal v roce 1980, objevuje se i v televizních filmech a televizních seriálech (např. Dr. House) a v divadelních inscenacích na Broadwayi i mimo ní. Většinou podává přesvědčivé výkony v rolích policistů, agentů, vyšetřovatelů apod.\n\n\n\nOd roku 1982 je ženatý se Susan Wheeler Duffovou a má s ní tři děti.\n\n"}
{"id": "353849", "url": "https://cs.wikipedia.org/wiki?curid=353849", "title": "Obležení Stralsundu", "text": "Obležení Stralsundu\n\nObležení Stralsundu bylo střetem mezi Dánskem, Pruskem a Saskem na jedné straně a Švédskem na straně druhé během Severní války.\n\nSeverní válka mezi Švédskem a jeho nepřáteli v čele s Ruskem se zprvu vyvíjela ve prospěch Švédska, ale roku 1709 ruský car Petr I. uštědřil Švédům těžkou porážku u Poltavy, po níž švédský král Karel XII. utekl do Turecka. V době jeho nepřítomnosti se povedlo protišvédské koalici dobýt Karelii, Ingrii a velkou část Finska. Navíc v Polsku získala navrch, což vedlo k tomu, že se k ní přidalo Prusko a Hannoversko. Když se Karel XII. roku 1714 vracel, chystala koalice útok na Stralsund.\n\nV červnu oblehla vojska Pruska, Dánska a Saska město Wismar, čímž začal útok na Stralsund. Pruský král Fridrich Vilém I. mezitím obsadil ostrov Uznojem. Poté se rozhodli spojenci dobýt ostrov Rujana, čímž by Stralsund obklíčili. Po těžkém boji byla Rujana nakonec dobyta a Stralsund byl obklíčen. Situaci navíc zhoršilo to, že vojska koalice během jednoho nájezdu ukořistili 24 švédských děl, jež byla poté použita proti Stralsundu. Brzy bylo jasné, že obrana Stralsundu je marná, a proto se Karel rozhodl uprchnout. Útěk se nakonec povedl, přestože Karel XII. při něm málem zahynul, a Stralsund se vzdal.\n\nDobytí Stralsundu znamenalo pro Švédsko těžkou ránu. Vojska koalice se chystala k útoku na samotné Švédsko; situaci nijak nezlepšila smrt švédského krále, k níž došlo 30. listopadu 1718 při obléhání Frederikshaldu v Norsku. Válka skončila roku 1721 Nystadským mírem, jež znamenal porážku Švédska.\n\n\n"}
{"id": "353850", "url": "https://cs.wikipedia.org/wiki?curid=353850", "title": "Evelyna Steimarová", "text": "Evelyna Steimarová\n\nEvelyna Steimarová (* 5. června 1945 Praha) je česká herečka, jež pochází ze známého hereckého rodu Steimarů, jehož původ sahá až k Vendelínu Budilovi.\n\nEvelyna Steimarová vystřídala řadu neuměleckých povolání, pracovala jako zubní instrumentářka či servírka. Rodové geny se nakonec nezapřely, profesionální divadelní hereckou dráhu zahájila v Severomoravském divadle v Šumperku (1965–1967), následně působila ve Východočeském divadle v Pardubicích (1967–1969),\nStátním divadle v Ostravě (1969–1970), později byla i členkou pražského Činoherního klubu (1977–1978), kde působil i její bratr Jiří Kodet. Stala se z ní i vyhledávaná filmová a televizní herečka.\n\nObě její dcery, starší Vendula Prager-Rytířová pocházející z druhého manželství s hudebníkem Zdeňkem Rytířem i mladší Anna Polívková, dcera herce Boleslava Polívky, se staly herečkami. \n\n\n\n\n"}
{"id": "353860", "url": "https://cs.wikipedia.org/wiki?curid=353860", "title": "Alto de El Angliru", "text": "Alto de El Angliru\n\nAlto de El Angliru (zvaný také: La Gamonal) je příkrá silnice v Asturii, poblíž La Vega-Riosa, v severním Španělsku. Je to jedno z nejnáročnějších stoupání v profesionálních silničních cyklistických závodech, občas zařazované jako součást závodu Vuelta a España.\n\nSilnice končí v nadmořské výšce 1570 m. Celkové převýšení je 1248 metrů. Stoupání je dlouhé 12.55 km, s průměrným sklonem 9.9%, a patří mezi nejnáročnější zkoušku fyzických a psychických sil cyklistů.\n\nPrvních 5 km je průměrný sklon stoupání 7.6%, což ještě není příliš obtížné pro profesionální cyklisty. Až druhá polovina stoupání je extrémně náročná. Posledních šest kilometrů před cílem má průměrný sklon 13.1%. Nejstrmější úsek se nazývá Cueña les Cabres a má sklon 23.6% a leží 3 km před cílem. Stoupání je obtížné díky dvěma strmým úseků se sklonem 18 až 21%.\n\nOrganizátoři závodu Vuelta a España považují toto stoupání jako obdobu podobných úseku při závodě Tour de France, například Alpe d'Huez nebo Mont Ventoux.\n\n"}
{"id": "353864", "url": "https://cs.wikipedia.org/wiki?curid=353864", "title": "Velký flám", "text": "Velký flám\n\nVelký flám (francouzsky La Grande Vadrouille) je francouzská filmová komedie z roku 1966.\n\nPříběh se odehrává v roce 1941 během německé okupace Francie. Při plnění mise zabloudí bombardovací letoun britského královského letectva nad Paříž, kde ho sestřelí německá protivzdušná obrana. Posádka, Sir Reginald, Peter Cunnigham a Alan McIntosh, se zachrání seskokem padákem. Každý z nich přistane na odlišném místě, avšak již před seskokem mají domluvené místo setkání, kterým jsou turecké lázně. Sir Reginald přistane v zoo, kde mu pomůže hlídač a také ho nasměruje směrem k lázním. Také mu navrhne, aby si ustřihl velmi nápadný knírek.\nCunningham je uvězněn na domě, který zrovna natírá malíř Bouvet. Ten musí utíkat s Cunnighamem před Němci poté, co na sebe upozorní vojáky před domem. Během útěku je pomůže skrýt krásná Juliette, do které se Bouvet zamiluje. Proto se také souhlasí s tím, že do lázní půjde místo zraněného Cunnighama.\nMcIntosh přistane na budově Národní opery, kde se setkává s dirigentem LeForem. Ten se také nabídne, že navštíví lázně místo něho.\nKdyž se všichni setkají, je domluven plán na opuštění okupované zóny Francie. Bouvet a LeFor se vydávají s Angličany, protože jsou hledaní německými vojáky.\n\n"}
{"id": "353872", "url": "https://cs.wikipedia.org/wiki?curid=353872", "title": "Samantha Stosurová", "text": "Samantha Stosurová\n\nSamantha Jane Stosurová (* 30. března 1984 Brisbane) je australská profesionální tenistka a bývalá deblová světová jednička, která na vrcholu žebříčku strávila šedesát jedna týdnů. Ve své dosavadní kariéře vyhrála na okruhu WTA Tour devět turnajů ve dvouhře a dvacet šest ve čtyřhře, včetně tří singlových trofejí z ósackého Japan Women's Open. Po vítězství na Internationaux de Strasbourg 2017 byla australskou jedničkou 450 týdnů. V rámci okruhu ITF získala čtyři tituly ve dvouhře a jedenáct ve čtyřhře.\n\nNa žebříčku WTA byla ve dvouhře nejvýše klasifikována v únoru 2011 na 4. místě a ve čtyřhře v témže měsíci na 1. místě. Od sezóny 2017 ji trénuje krajan Joshua Eagle. V letech 2008–2013 a 2015–2016 tuto roli plnil David Taylor a v mezidobí ji vedl Miles Maclagan.\n\nNa nejvyšší grandslamové úrovni triumfovala ve dvouhře US Open 2011 po finálové výhře nad Serenou Williamsovou. O singlový titul si zahrála na French Open 2010, kde ji zdolala Italka Francesca Schiavoneová. V ženské čtyřhře získala grandslamové výhry na French Open 2006, US Open 2005 a Australian Open 2019. Třikrát také zvítězila ve smíšené čtyřhře na Australian Open 2005 a ve Wimbledonu 2008 a 2014. S americkou spoluhráčkou Lisou Raymondovou vyhrála čtyřhru na Turnaji mistryň 2005 a 2006.\n\nV letech 2005 a 2006 se s Lisou Raymondovou staly deblovými mistryněmi světa ITF a nejlepším párem okruhu WTA. V roce 2010 obdržela cenu WTA Diamond Aces za propagaci tenisu.\n\nV australském fedcupovém týmu debutovala v roce 2003 baráží Světové skupiny proti Kolumbii, v němž podlehla Fabiole Zuluagové. V perthském finále Fed Cupu 2019 proti Francii prohrála s Bartyovou rozhodující závěrečnou čtyřhru s párem Mladenovicová a Garciaová. Francouzky tak vyhrály 3:2 na zápasy..\nDo roku 2020 v soutěži nastoupila k třiceti dvěma mezistátním utkáním s bilancí 29–20 ve dvouhře a 8–1 ve čtyřhře.\n\nAustrálii reprezentovala na Hrách XXX. olympiády v Londýně, kde vypadla v úvodním kole dvouhry se Španělkou Carlou Suárezovou Navarrovou po těsném výsledku. Po boku Lleytona Hewitta nastoupila do smíšené čtyřhry, v níž byli vyřazeni ve čtvrtfinále britským párem Murray a Robsonová.\n\nZúčastnila se také pekingských Letních olympijských her 2008, kde v soutěži dvouhry skončila v prvním kole porážkou od turnajové čtyřky Sereny Williamsové. V ženské čtyřhře došly se Stubbsovou do druhého kola, kde byly nad jejich síly Španělky Medinová Garriguesová a Ruanová Pascualová.\n\nPotřetí nastoupila v australském týmu na Letních olympijských hrách 2016 v Riu de Janeiru, kde v ženské dvouhře startovala jako třináctá nasazená. Vypadla ve třetím kole, když nestačila na pozdější finalistku Angelique Kerberovou z Německa. Do ženské čtyřhry nastoupila s Darjou Gavrilovovou. Soutěž opustily po prohře v úvodním kole od později stříbrného švýcarského páru Timea Bacsinszká a Martina Hingisová. Po boku Johna Peerse vypadli také v první fázi smíšené soutěže.\n\nV letech 2006, 2010 a 2014 reprezentovala Austrálii na Hopmanově poháru, když se spoluhráčem skončili vždy v základní skupině.\n\nV sezóně se rozhodla více zaměřit na dvouhru a odehrát méně deblových turnajů. Se stabilní spoluhráčkou Rennae Stubbsová se rozešla a novou partnerkou se stala Ruska Naděžda Petrovová. Ve čtyřhře měla v plánu odehrát pouze větší turnaje, které by ji zajistily účast na dauhaském Turnaji mistryň.\n\nPodruhé v kariéře reprezentovala po boku Lleytona Hewitta na Hopmanově poháru. Austrálie byla nejvýše nasazeným týmem. Na úvod prohrála dvouhru s Rumunkou Soranou Cîrsteaovou a poté nedosáhli na výhru v mixu, když rumunskému páru podlehli ve dvou sadách. Proti Spojeným státům si nejdříve poradila s Melanie Oudinovou a po Hewittově výhře nad Isnerem, nezvládli smíšenou čtyřhru. Pro postup do finále musela Austrálie zdolat Španělsko poměrem 3–0. Zápas ovšem skončil opačným skóre v neprospěch Australanů.\n\nPoslední přípravu před úvodním grandslamem absolvovala na sydneyském Medibank International, kde vypadla v úvodním kole s Flavií Pennettovou. Do melbournského Australian Open přijížděla v roli třinácté nasazené. Vyřadila ji světová jednička a obhájkyně titulu Serena Williamsová. Navzdory tomu postoupila na své maximum, když se posunula na 11. místo žebříčku. V ženské čtyřhře hrála s Petrovovou, ale jako turnajové pětky skončily v úvodním kole na raketách rusko-australského páru Věra Duševinová a Anastasia Rodionovová.\n\nNásledně odletěla k zápasu druhé Světové skupiny Fed Cupu proti Španělsku. V týmu s Alicí Molikovou, Casey Dellacquovou a Rennae Stubbsovou plnila roli jedničky. Obě dvouhry vyhrála, když si poradila s Maríou José Martínezovou Sánchezovou a poté přehrála Anabel Medinaovou Garriguesovou. Třetí bod přidala se Stubbsovou ve čtyřhře a po výhře 3–2 na zápasy Austrálie postoupila do baráže Světové skupiny.\n\nV roli deváté nasazené přilétla na Dubai Tennis Championships, kde nezvládla závěr úvodního klání proti italské veteránce Tathianě Garbinové. Jako nasazené čtyřky došly s Petrovovou do semifinále debla, když si poradily s pátou nasazenou dvojicí Alisa Klejbanovová a Francesca Schiavoneová.\n\nJako turnajová osmička měla volný los na kalifornském BNP Paribas Open v Key Biscayne. Ve čtvrtfinále si poradila s obhájkyní titulu a turnajovou dvanáctkou Věrou Zvonarevovou, ale v semifinále ji zastavila pozdější vítězka Jelena Jankovićová, když se dopustila 47 nevynucených chyb. Body jí však zajistily postup na desátou příčku světové klasifikace. Stala se tak třetí Australankou za uplynulých deset let, která se probojovala do elitní světové desítky. V roce 2002 figurovala na 4. místě Jelena Dokićová a o tři roky později Alicia Moliková dosáhla na 8. pozici. V rolích turnajových trojek ztratily s Petrovovou na cestě do finále jediný set. V boji o titul však nestačily na česko-slovinský pár Květa Peschkeová a Katarina Srebotniková. Následoval miamský Sony Ericsson Open, kde jako devítka skončila ve čtvrtfinále na raketě vítězky turnaje Kim Clijstersové. S Petrovovou, v roli třetích nasazených, došly opět do finále. V něm podruhé za sebou nezvládly supertiebreak a titul si připsala dvojice Gisela Dulková a Flavia Pennettaová.\n\nAntukovou sezónu zahájila na zelené antuce amerického Family Circle Cup, kde si jako čtvrtá nasazená připsala druhý titul kariéry. Ve finále si hladce poradila s Věrou Zvonarevovou a docílila páté výhry nad ruskou hráčkou v řadě. Bodový zisk ji vrátil zpět na desáté místo žebříčku.\n\nV dubnové baráži Světové skupiny Fed Cupu proti Ukrajině zdolala Marii Korytcevovouá. Druhý bod přidala nad Ljudmilou Kičenokovou. Austrálie postoupila do Světové skupiny 2011, kde ji čekala Itálie.\n\nNa halovém antukovém turnaji Porsche Tennis Grand Prix 2011 ve Stuttgartu ukončila její jedenáctizápasovou neporazitelnost bývalá světová jednička Justine Heninová, když ji ve finále zdolala. V následné klasifikaci se posunula poprvé na 8. místo.\nZ římského Rome Masters se musela odhlásit kvůli vyčerpání. Startovala až na madridském Madrid Open, kde ji ve čtvrtfinále hladce vyřadila Venus Williamsová. Po turnaji postoupila na 7. místo žebříčku. Z pozice turnajových trojek podlehly ve čtyřhře s Petrovovou ve druhém kole páru Anastasia Rodionovová a Patty Schnyderová.\n\nNa pařížský French Open přijížděla v roli sedmičky, a vzhledem k aktivnímu poměru sezónních utkání 14–2 na antuce, také jako jedna z favoritek na titul. Nalosována byla do stejné čtvrtiny pavouka jako další adeptky na titul Justine Heninová, Maria Šarapovová a Serena Williamsová. Přesto se probojovala až do finále. Stala se tak první Australankou ve finále dvouhry grandslamu od roku 1980, kdy bojovala o titul na Australian Open Wendy Turnbullová. Ve finále byla favorizována díky předešlým výhrám nad Justine Heninovou, Serenou Williamsovou a Jelenou Jankovićovou. V rozhodujícím zápase však nestačila však na Francescu Schiavoneovou. Soupeřka se stala první italskou vítězku Roland Garros v historii.\n\nVe čtyřhře jako turnajové čtyřky s Petrovovou přešly přes pár Irina Pavlovicová a Laura Thorpeová. Poté si poradily s dvojicí Vania Kingová a Michaëlla Krajiceková, ale ve třetí fázi za stavu 1–6 a 0–1 skrečovaly ukrajinským sestrám Aljoně a Kateryně Bondarenkovým.\n\nTravnatou část odstartovala na AEGON International v Eastbourne, kde došla do semifinále. V něm ji vyřadila turnajová vítězka Jekatěrina Makarovová, když v úvodní sadě ztratila náskok 3–0 a neukončila set za stavu 5–3 na podání. Body ji posunuly na 6. místo klasifikace. Současně se posunula do čela žebříčku Race na cestě za Turnajem mistryň.\n\nVe Wimbledonu podlehla v roli šesté nasazené, již v úvodním duelu Estonce Kaiě Kanepiové, když dokázala odvrátit tři mečboly. V prvním kole prohrála také Schiavoneová, čímž se obě hráčky staly historicky prvními finalistkami Roland Garros, které nepřešly wimbledonské úvodní kolo. Přes prohru se na žebříčku posunula na 5. příčku, protože Dementěvová ztratila body pro zranění.\n\nZ pozice turnajových trojek nastoupila s Petrovovou do čtyřhry, v níž skončily ve třetím kole na raketě páru Vania Kingová a Jaroslava Švedovová. Ve smíšené čtyřhře vytvořila s Nenadem Zimonjićem první nasazenou dvojici. Po výhře nad Flemingem s Borwellovou ve druhém kole, je vyřadil belgický pár Malisse a Clijstersová.\nNásledně se přemístila na americké betony, kde zahájila semifinálovou účastí na standfordském Bank of the West Classic. V něm ji jako nejvýše nasazenou zastavila Běloruska Viktoria Azarenková. Na sandiegském Mercury Insurance Open podlehla ve čtvrtfinále z pozice turnajové dvojky Pennettaové. Kvůli poranění ramena se odhlásila ze dvou událostí Cincinnati Masters a montrealského Rogers Cupu. Absence na obou turnajích kategorie Premier 5 znamenala pokles na šestou příčku. Na okruh se vrátila newhavenským Pilot Pen Tennis, kde ji ve čtvrtfinále bez problémů porazila deblová spoluhráčka Naděžda Petrovová.\n\nNa US Open zavítala jako pátá nasazená. Poprvé na něm došla do čtvrtfinále, kde skončila na raketě turnajové dvojky Kim Clijstersové. Poté oznámila, že se nezúčastní Her Commonwealthu a místo toho odjela na turnaj kategorie Premier Mandatory China Open. V pekingském úvodním duelu však byla nad její síly kvalifikantka Anastasija Sevastovová.\n\nV roli obhájkyně titulu a nejvýše nasazené přijela na HP Open, jediného turnaje kategorie WTA International Tournaments, jenž v sezóně odehrála. Mezi posledními osmi ji zastavila zkušená Japonka Kimiko Dateová. Stala se tak první hráčkou elitní desítky žebříčku WTA v historii, která prohrála utkání s tenitkou starší čtyřiceti let.\n\nJako světová pětka se premiérově kvalifikovala na závěrečný Turnaj mistryň konaný v katarském Dauhá. V Kaštanové skupině porazila v repríze pařížského finále Schiavoneovou, přestože v úvodním dějství doháněla ztrátu 0–4 na gamy. Druhou výhru si připsala nad dánskou světovou jedničkou Caroline Wozniackou, čímž si zajistila účast v semifinále. V závěrečné dvouhře skupiny podlehla Dementěvové. Vybojovaný set jí zajistil vítězství ve skupině. V semifinále nestačila na šampiónku z US Open a světovou čtyřku Kim Clijstersovou.\n\nSezónu zakončila na 6. místě se 4 982 bodů, když za pátou Venus Williamsovou (4 985) zaostala o tři body. Stala se jedinou hráčkou sezóny, která dokázala porazit obě úřadující světové jedničky – Serenu Williamsovou i Caroline Wozniackou. Na okruhu WTA také zaznamenala nejvyšší procentuální úspěšnost získaných bodů po druhém podání.\n\nÚvodní část sezóny 2011 neměla výraznou, a to až do prvního dubnového semifinále na Porsche Tennis Grand Prix. Posléze si zahrála finále mezinárodního mistrovství Itálie, v němž podlehla Marii Šarapovové, přestože v předchozím průběhu turnaje neztratila ani jednu sadu. Druhého finále sezóny dosáhla na Canada Masters, v němž ji porazila Serena Williamsová.\n\nV září získala první grandslamový titul, když triumfovala na US Open poté, co ve finále vrátila porážku favorizované trojnásobné šampiónce turnaje Sereně Williamsové. Stala se tak první Australankou, která zvítězila v singlu grandslamu od triumfu Evonne Goolagongové Cawleyové ve Wimbledonu 1980. Finále si zahrála ještě na HP Open, kde ve finále podlehla Marion Bartoliové.\n\nNa Australian Open nepřešla přes třetí kolo, kde ji vyřadila Petra Kvitová. Stejná fáze turnaje se pro ni stala konečnou na French Open, kde nestačila na tehdejší světovou jedničku ve čtyřhře Giselu Dulkovou a z Wimbledonu odešla poražená již v úvodním kole od 262. hráčky světa Melindy Czinkové.\n\nNa Turnaji mistryň skončila podruhé za sebou v semifinále, když v něm nestačila na pozdější vítězku Petru Kvitovou.\n\n"}
{"id": "353873", "url": "https://cs.wikipedia.org/wiki?curid=353873", "title": "HTMS Chakri Naruebet", "text": "HTMS Chakri Naruebet\n\nHTMS Chakri Naruebet (thajsky: จักรีนฤเบศร ~ „Panovník dynastie Chakri“) je první (a jedinou) letadlovou lodí a zároveň vlajkovou lodí Thajského královského námořnictva. Konstrukce plavidla vychází ze španělské letadlové lodě \"Principe de Asturias\" (je však menší), přičemž i \"Chakri Naruebet\" byla postavena v letech 1994–1996 ve Španělsku, a to loděnicí Bazán ve městě Ferrol. Thajsku bylo nové plavidlo předáno v roce 1997. Loď se v roce 2004 podílela na likvidaci škod, které způsobilo zemětřesení v Indickém oceánu. Přestože je vlajkovou lodí, její výzbroj a elektronické vybavení jsou pro nedostatek financí stále nekompletní, protože Thajsko bylo v 90. letech silně postiženo ekonomickou krizí.\n\nThajské námořnictvo o pořízení letadlové lodě vážně uvažovalo již od 70. let 20. století. Původně se kvůli úspoře financí uvažovalo o stavbě klasické vrtulníkové výsadkové lodi s výtlakem přibližně 7800 tun, s obdélníkovou průběžnou palubou, velitelským ostrovem a nosností deseti těžkých vrtulníků. Takové plavidlo bylo v 80. letech dokonce objednáno v německé loděnici Bremer vulcan, ale v roce 1991 byla stavba lodi zrušena. Velení námořnictva se totiž nakonec přiklonilo k náročnějšímu a zároveň všestrannějšímu projektu lehké letadlové lodi, schopné plnit i ofenzivní úkoly. Dne 28. března 1992 byla ve Španělsku objednána lehká letadlová loď schopná provozovat bojové letouny s krátkým vzletem a kolmým přistáním. Aby se ušetřily finanční prostředky, mělo být plavidlo vyzbrojováno až postupně v letech po zařazení do služby.\n\nV roce 2012 byla společnost SAAB vybrána pro modernizaci palubního bojového informačního systému 9LV Mk4. Modernizace má být hotova do roku 2015. \"Chakri Naruebet\" bude například vybavena datalinkem, který umožní její datové spojení s thajskými stíhacími letouny Gripen a hlídkovými letouny Saab 340.\n\nPodobně jako u \"Principe de Asturias\" vychází konstrukce \"Chakri Naruebet\" z amerického projektu Sea Control Ship. Je však menší. Trup lodi je rozdělen do 14 vodotěsných oddělení. Průběžná letová paluba má na přídi skokanský můstek, usnadňující start letounů Harrier, zvednutý pod úhlem úhlem 12°. Operace letecké techniky za špatného počasí usnadňují dva páry ploutvových stabilizátorů. Velitelský ostrov se nachází na pravé straně letové paluby. Letadla a vrtulníky na letovou palubu dopravuje dvojice výtahů o rozměrech 13,5×13,5 metrů s nosností 20 tun. První je před velitelským ostrovem (po jeho pravé straně je mohutný jeřáb) a druhý zcela na zádi.\n\nPodpalubní hangár má rozměry 100 × 20,5 metrů a kapacitu 10 letounů Harrier, anebo 15 těžkých vrtulníků Sea King či 30 lehkých výsadkových člunů. V současnosti tvoří obvyklý letecký park lodi šest Harrierů (ve španělské verzi AV-8S Matador) a šest víceúčelových vrtulníků Sikorsky S-70B-7 Seahawk. Z lodi mohou operovat i vrtulníky Bell 212 a Sikorsky S-76. Výzbroj tvoří tři šestinásobná vypouštěcí zařízení Sadral, užívající protiletadlových řízených střel krátkého doletu Mistral (dolet 4 km), které doplňuje dvojice kulometů ráže 12,7 mm. V budoucnu by mělo být zakoupeno osminásobné vertikální vypouštěcí silo (VLS) pro protiletadlové řízené střely Sea Sparrow o dosahu 14 km (prozatím loď chrání dvě doprovodné fregaty třídy \"Naresuan\", které střely Sea Sparrow již mají), uvažuje se též o čtyřech systémech blízké obrany typu Phalanx CIWS.\n\nPohonný systém je koncepce CODOG (kombinace dieselových motorů a spalovacích turbín). Tvoří ho dvě spalovací turbíny General Electric LM2500 o výkonu 44 250 hp, doplněné pro ekonomickou plavbu dvojicí dieselů MAN o výkonu 5600 hp.\n\nVýzbroj lodi prozatím není kompletní, což platí i pro elektronické systémy lodi. Nedostatek financí omezuje i běžný provoz lodi, zabránil například jejímu nasazení v rámci mise Spojených národů během krize v oblasti Východního Timoru. Rovněž pro přibližně 30 let staré letouny Matador není dostatek náhradních dílů.\n\n\"Chakri Naruebet\" byla použita při natáčení biografického filmu \"Temný úsvit\" (v originálu \"Rescue Dawn\") režiséra Wernera Herzoga, zachycujícího laoské zajetí a útěk pilota námořního letectva Dietera Denglera. Ve filmu \"Chakri Naruebet\" představuje americkou těžkou letadlovou loď USS \"Ranger\".\n"}
{"id": "353876", "url": "https://cs.wikipedia.org/wiki?curid=353876", "title": "Jiřina Steimarová", "text": "Jiřina Steimarová\n\nJiřina Steimarová (24. ledna 1916 – 7. října 2007) byla česká herečka a divadelní pedagožka, vnučka Vendelína Budila, dcera herce Jiřího Steimara a herečky Anny Steimarové, matka herce Jiřího Kodeta a herečky Evelyny Steimarové.\n\nVzhledem k tomu, že pocházela z významné a známé herecké rodiny, se herectví věnovala už od svého dětství. Krátce po absolutoriu dramatického oddělení Pražské konzervatoře již v roce 1933 působila coby elévka činohry Národního divadla v Praze. V letech 1935 – 1941 zde byla sustentantkou (herečka bez vyššího vzdělání) a v letech 1942 – 1952 členkou činohry .\n\nZ jejího prvního manželství se sochařem Janem Kodetem pocházel prvorozený syn herec Jiří Kodet, z druhého manželství s obchodníkem a automobilovým závodníkem Jaroslavem Juhanem pak pocházela dcera herečka Evelyna Steimarová a dcera Julie Steimarová. Její druhý muž v roce 1952 emigroval z Československa (do vlasti se vrátil až téměř po 50 letech). Po jeho emigraci byla propuštěna z Národního divadla a byl jí zabaven majetek. V této době žila sama se třemi dětmi. Nakonec jí tehdejší režim dovolil od roku 1953 alespoň angažmá v Hudebním divadle v Karlíně, kde působila až do roku 1979, kdy odešla do důchodu. V závěru svého života se věnovala výuce herectví na Lidové škole umění.\n\nV roce 1976 byla oceněna titulem zasloužilá umělkyně.\n\n\n\n\n"}
{"id": "353879", "url": "https://cs.wikipedia.org/wiki?curid=353879", "title": "15cm hrubá houfnice M 14", "text": "15cm hrubá houfnice M 14\n\n15cm hrubá houfnice M 14 byla těžká houfnice, kterou vyráběla firma Škoda Plzeň.\n\nZbraň se účastnila první světové války, v jejímž průběhu byla modernizována a byl vyráběn typ M 14/16, který měl lepší parametry. Po ukončení války získaly tuto zbraň všechny nástupnické státy Rakouska-Uherska, ale též jako odškodnění Itálie.\n\nV meziválečném období byla ve výzbroji Československé armády a výrobce Škoda Plzeň tuto houfnici vyráběl v dalších modernizacích, které již byly uzpůsobeny motorové trakci, měly ochranný štít a další vylepšení.\n\nPo okupaci Československa získalo čs. houfnice Německo, které je spolu s dalšími státy používalo ještě za druhé světové války.\n\n\n"}
{"id": "353882", "url": "https://cs.wikipedia.org/wiki?curid=353882", "title": "Třída Novara", "text": "Třída Novara\n\nTřída \"Novara\" byla třídou lehkých křižníků (\"rapidkreutzer\") Rakousko-uherského námořnictva, která se účastnila bojů první světové války. Této kategorii lodí, které nahradily dřívější chráněné křižníky, se také říkalo rychlé, průzkumné či předzvědné křižníky a kromě průzkumu sloužily často i jako vůdčí lodě torpédoborců. Jejich výhodou byla vysoká rychlost, která jim umožňovala operovat metodou „udeř a uteč“, nevýhodou byla naopak jejich slabá výzbroj a pancéřování.\n\nPrvní Rakousko-Uherskou lodí této kategorie byl křižník SMS \"Admiral Spaun\", jehož kýl byl založen v roce 1908. V roce 1911 byly uvolněny prostředky na stavbu další trojice vylepšených lodí pojmenovaných SMS \"Saida\", SMS \"Helgoland\" a SMS \"Novara\". \"Saida\" byla objednána v loděnici Cantiere Navale Triestino v Monfalcone, zatímco lodě \"Helgoland\" a \"Novara\" měla postavit loděnice Ganz & Company Danubius v Rijece (které však se stavbou tak velkých lodí neměly zkušenosti).\n\nV době vypuknutí první světové války byla \"Saida\" téměř dokončena a 1. srpna 1914 vstoupila do služby. \"Helgoland\" a \"Novara\" byly odvlečeny do Puly a zde dokončeny v srpnu 1914, v lednu 1915 v případě \"Novary\".\n\nHlavní výzbroj tvořilo devět kanónů Škoda 100 mm/d ráže 100 mm o délce hlavně 50 ráží, které vyrobila Škoda Plzeň a tvořily ve své kategorii světovou špičku. Ty doplňovaly tři dvojité torpédomety s torpédy ráže 450 mm. Dva byly po stranách třetího a čtvrtého komínu a poslední byl na samé zádi lodi. V roce 1916 přibyl protiletadlový kanón ráže 66 mm. Přes nespornou kvalitu použitých kanónů se uvažovalo o posílení výzbroje lodí (přezbrojením buď kombinací 2× 150 mm a 4× 100 mm, nebo 6× 120 mm), k čemuž ale nakonec nedošlo. Pancéřová ochrana byla slabá, boky měly sílu maximálně 60 mm a paluba 20 mm.\n\nPohonný systém lodí třídy \"Novara\" tvořilo 16 kotlů Yarrow a 6 parních turbín, které roztáčely dva šrouby o průměru 3,3 m. \"Helgoland\", \"Novara\" měly turbíny AEG o výkonu 29 000 hp, zatímco pomalejší \"Saida\" měla slabší turbíny typu Melms-Pfenninger. Křižníky měly čtyři komíny.\n\nPřestože hlavní síly Rakousko-uherského námořnictva strávily většinu války poměrně pasivně na svých základnách, menší plavidla, především křižníky, torpédoborce, torpédovky a ponorky byly velice aktivní. To se týkalo i třídy \"Novara\", jejíž lodě byly společně s nejmodernějšími torpédoborci třídy \"Tátra\", nasazovány do nejdůležitějších akcí.\n\nZpočátku se lodě podílely na blokádě černohorských přístavů. Když v oblasti začala operovat silná francouzská flotila a vznikla blokáda Otrantské úžiny, snažily se jí lodě Rakousko-uherského námořnictva opakovaně napadnout. Další akcí, jež se tentokrát zúčastnil pouze \"Helgoland\" a několik menších lodí, bylo pronásledování francouzského pancéřového křižníku \"Jules Michelet\" v noci z 21. na 22. prosince 1914. Francouzský křižník do oblasti o několik dnů dříve dovlekl francouzskou ponorku \"Curie\", která se neúspěšně pokusila proniknout do Puly. \"Helgolandu\" se však křižník nepodařilo nalézt.\n\nKdyž začala invaze do Dardanel, poslali Němci do Rakouska rozložené ponorky \"UB7\" a \"UB8\", které se poté vydaly do oblasti napadnout lodě Dohody. Na cestě je pro ušetření paliva vlekla Rakousko-uherská plavidla. \"UB8\" vlekla \"Novara\", vybavená falešnými nástavbami. Vlek musela přerušit až 6. května daleko za úžinou. \"UB7\" později odvlekl torpédoborec.\n\nHned druhý den po vstupu Itálie do války 24. května 1915, podniklo Rakousko-Uherské námořnictvo velký útok na italské pobřeží. Toho se účastnily všechny čtyři rychlé křižníky, které zejména chránily jádro flotily útočící na přístav Ancona. \"Novara\" podporovala průnik torpédoborce \"Scharfschütze\" do nitra přístavu, přičemž byla palbou pobřežních baterií lehce poškozena (6 mrtvých, 10 raněných). Admiral Spaun odstřeloval města Termoli a Campomarino a Helgoland město Barletta, přičemž se také dostal do boje s dvěma torpédoborci z nichž \"Turbine\" ve spolupráci s několika vlastními torpédoborci potopil. Po přiblížení křižníků \"Libia\" a pomocného křižníku \"Citta di Siracusa\" se Rakousko-uherské lodě stáhly z bojiště.\n\nÚtoky na italské pobřeží i nadále pokračovaly. V noci ze 17. na 18. června 1915 kryly \"Helgoland\" a \"Saida\" s 8 torpédoborci a torpédovkami pancéřový křižník SMS \"Sankt Georg\" a starý křižník SMS \"Szigetvár\" ostřelující Rimini a další cíle. \"Novara\" a \"Admiral Spaun\" s doprovodem v té době operovaly v oblasti Benátek. Dne 23. července napadly \"Novara\" a \"Saida\" s doprovodem znovu italské pobřeží, přičemž o čtyři dny později je v oblasti Ancony vystřídaly \"Helgoland\" a \"Admiral Spaun\".\n\nKdyž Italové 11. července 1915 obsadili malé rakouské souostroví Palagruža, nacházející se pouhých 30 mil od italského pobřeží, rakousko-uherské křižníky ostrovy opakovaně (28. července, 17. srpna a 9. září) ostřelovaly, dokud je Italové neopustili.\n\nPo porážce Srbska se Rakousko-uherské námořnictvo, přes velikou nepřátelskou přesilu, pokoušelo narušovat evakuaci zbytků srbských vojsk, které musely být z Balkánu evakuovány. Těchto útoků se účastnil \"Admiral Spaun\" i tři jednotky třídy \"Novara\". Úspěchem byl útok na Shengjin z noci ze 4. na 5. prosinec 1915, kdy \"Novara\" a sedm menších lodí našly přístav plný transportních lodí a plachetnic z nichž 8 potopily a 11 poškodily.\n\nDne 29. prosince 1915 takový nájezd vedl k bitvě u Drače – nebezpečnému střetu se silami Dohody. \"Helgoland\" a pět torpédoborců třídy \"Tátra\" napadly přístav Drač. Po cestě potopily francouzskou ponorku \"Monge\", ovšem přístav byl prázdný. Během boje s pobřežní baterií najely \"Lika\" a \"Triglav\" na minu. První se potopil, druhý byl vzat do vleku. Po cestě zpět potkaly rakouské lodě silný svaz lodí Dohody, který se v oblasti shodou okolností pohyboval. Tvořily ho britské lehké křižníky HMS \"Dartmouth\", HMS \"Weymouth\", italské křižníky \"Quarto\" a \"Nino Bixio\", pět francouzských a čtyři italské torpédoborce. \"Triglav\" musel být potopen a poté se Rakušané snažili uniknout z dosahu dohodových plavidel, která měla drtivou převahu, což se jim podařilo až po setmění. \"Helgoland\" byl v boji pětkrát zasažen (2 mrtví a více než 10 raněných).\n\nV noci ze 14. na 15. května 1915 napadly protiponorkovou blokádu Otrantské úžiny křižníky \"Helgoland\", \"Novara\" a \"Saida\". Další skupina, tvořená torpédoborci \"SMS Csepel\" a \"SMS Balaton\" mezitím poblíž Valony zničily italský konvoj (potopily torpédoborec \"Borea\" a tři parníky). Křižníky, plující samostatně potopily 14 trawlerů a řadu dalších poškodily, přičemž bariéra byla na několik týdnů narušena. Poté se spojily a začaly se z oblasti vzdalovat. Po cestě však narazily na spojenecký svaz tvořený křižníky HMS \"Dartmouth\", HMS \"Bristol\" a čtyřmi torpédoborci (torpédoborec \"Aquila\" už předtím vyřadily rakouské torpédoborce), který pronásledoval \"Csepel\" a \"Balaton\". I tentokrát však lodě Dohody promarnily šanci využít své výrazné převahy. Přestože \"Novara\" musela být pro poškození vzata \"Saidou\" do vleku, v nejkritičtějším okamžiku se na obzoru ukázal pancéřový křižník \"Sankt Georg\" s šesti torpédovými plavidly a bojácný italský velitel nedlouho poté vyklidil bojiště. Rakouské lodě se v pořádku vrátily na základnu (ztráty činily 15 mrtvých a 31 raněných), zatímco britský křižník \"Dartmouth\" během návratu těžce poškodila ponorka \"U89\" na jejíchž minách se navíc potopil francouzský torpédoborec \"Boutefeu\".\n\nV následujícím období Rakousko-uherské křižníky podnikly několik akcí proti blokádě úžiny, ostřelování italského pobřeží či podporovaly Rakousko-uherské pozemní jednotky.\n\nV době vzpoury v boce Kotorské, která trvala tři dny a zúčastnilo se jí na 40 lodí, se v přístavu nacházely také křižníky \"Helgoland\" a \"Novara\". První se přidal na stranu vzbouřenců, druhý byl po celou dobu vzpoury pod kontrolou svého velitele, který jen na oko vyvěsil rudou vlajku a později s křižníkem i přes nebezpečí konfrontace kotviště opustil, čímž přispěl k rozkladu vzpoury.\n\nV roce 1918 se nový velitel Rakousko-uherského námořnictva Miklós Horthy rozhodl velkou akcí napadnout dohodovou blokádu Otrantské úžiny. Samotný útok měly provést právě Rakousko-uherské rychlé křižníky s doprovodem torpédoborců a torpédovek, přičemž jejich akci měly krýt všechny hlavní síly loďstva, včetně sedmi bitevních lodí (nasazeny byly všechny čtyři dreadnoughty třídy \"Tegetthoff\". Na samém začátku akce však italské torpédové čluny \"MAS\" úspěšně torpédovaly a potopily dreadnought SMS \"Szent István\", který byl součástí jednoho z uskupení, přesouvajících se z Puly do boky Kotorské. Operace byla poté zrušena.\n\nPo skončení války si křižníky rozdělily státy Dohody. Británii připadl \"Admiral Spaun\", který byl v roce 1920 sešrotován. \"Helgoland\" připadl Itálii, která ho pod jménem \"Brindisi\" používala až do roku 1929. Pak byl užíván jako ubytovací loď. \"Saida\" připadla rovněž Itálii, do roku 1930 ji pod jménem \"Venezia\" používalo italské námořnictvo. Obě lodě byly v roce 1939 sešrotovány. \"Novaru\" získala Francie a pod jménem \"Thionville\" ji používala jako školní ve svém námořnictvu. Sešrotována byla v roce 1941.\n\n\n"}
{"id": "353885", "url": "https://cs.wikipedia.org/wiki?curid=353885", "title": "Putnam", "text": "Putnam\n\nPutnam je anglické vlastní jméno:\n\n\n\nViz též Putna M.\n"}
{"id": "353886", "url": "https://cs.wikipedia.org/wiki?curid=353886", "title": "10cm horská houfnice M 16", "text": "10cm horská houfnice M 16\n\n10cm horská houfnice M 16 byla houfnice, kterou vyráběla Škoda Plzeň. Za první světové války byla používaná nejen rakousko-uherskou armádou, ale i ve variantě 105 mm tureckou armádou. Houfnice se dala rozložit na tři části, což usnadňovalo její pohyb a přepravu v horách.\n\nPo rozpadu Rakouska-Uherska se houfnice dostala do armád jeho nástupnických států, ale též Itálie. Byla používána ještě za druhé světové války.\n\n"}
{"id": "353887", "url": "https://cs.wikipedia.org/wiki?curid=353887", "title": "Inčchon", "text": "Inčchon\n\nMetropolitní město Inčchon (hangulem 인천 광역시, znaky 仁川廣域市, přepisem \"Inčchon Kwangjokši\"), dříve Čemulpo (mezinárodně bývá psáno \"Jemulpo\"), je významný jihokorejský námořní přístav. Leží na západním pobřeží korejského poloostrova, nedaleko hlavního města Soulu. Žije zde více než 2,6 milionu obyvatel a je tak třetím největším městem Korejské republiky.\n\nProtože je Inčchon metropolitní město, nepatří do žádné provincie. K jeho území patří mnoho ostrovů ve Žlutém moři, mezi ty největší patří ostrov Kanghwa a ostrov Čung, na kterém se nachází mezinárodní letiště Inčchon, které je největším mezinárodním letištěm v Jižní Koreji a má přímou linkou do Prahy. Z ostrova Čung vede most do centra města. Ve městě existuje metro, které je napojeno na metro v Soulu. Město vzhledem ke své čtyřicetikilometrové vzdálenosti od metropole plní funkci obytného předměstí Soulu.\n\nV roce 2014 se zde konaly 17. Asijské hry.\n\n\n"}
{"id": "353889", "url": "https://cs.wikipedia.org/wiki?curid=353889", "title": "Ronald Binge", "text": "Ronald Binge\n\nRonald Binge (15. července 1910, Derby, Velká Británie – 6. září 1979, Ringwood, Velká Británie) byl britský hudební skladatel. Jeho otec, který byl pianista, zemřel v roce 1920 na následky zranění v první světové válce. Na počátku druhé světové války vstoupil do britského královského letectva Royal Air Force. Během služby v Blackpoolu poznal Sidneyho Torche, se kterým se spřátelil. Po válce pracoval pro BBC jako hudební skladatel. Z této doby pochází jedna z jeho nejslavnějších skladeb, \"Alžbětinská serenáda\". Zemřel na rakovinu.\n\n"}
{"id": "353890", "url": "https://cs.wikipedia.org/wiki?curid=353890", "title": "10cm horská houfnice M 16/19", "text": "10cm horská houfnice M 16/19\n\n10cm horská houfnice M 16/19 byla výrobkem československé firmy Škoda Plzeň. Zbraň vycházela z horské houfnice M 16, která byla používána za 1. světové války. Byla vyráběna pro potřebu Československé armády. Po rozbití Československa v roce 1939 byla houfnice používána německým Wehrmachtem a ve výzbroji ji měla i armáda samostatného Slovenska.\n\n\n"}
{"id": "353891", "url": "https://cs.wikipedia.org/wiki?curid=353891", "title": "Radnice (Nové Strašecí)", "text": "Radnice (Nové Strašecí)\n\nRadnice v Novém Strašecí se nachází na hlavním městském náměstí J. A. Komenského čp. 189, jehož je dominantou.\n\nTrojkřídlá patrová budova s věží vévodící jihozápadní straně náměstí, je jednou z nejstarších a nejvýstavnějších budov náměstí, i města. Pochází z období renesance (o čemž svědčí bosovaný kamenný portál, který byl odkryt teprve roku 1990 před celkovou rekonstrukcí stavby) a již roku 1633 měla radnice věž. Střední část dvorního průčelí radnice byla vylehčena arkádami.\nV horních patrech radnice zasedala městská rada, ve spodní části býval vinný a pivní šenk a šatlava.\n\nV současné době v budově radnice sídlí Základní umělecká škola Nové Strašecí (ZUŠ) pro asi 500 žáků. Vyučují se zde hudební, výtvarné, taneční a literárně-dramatické obory. V budově ZUŠ je k dipozici výstavní ateliér, taneční a koncertní sál. Konají se zde také vystoupení pro veřejnost. Každoročně v srpnu se v Novém Strašecí koná mezinárodní soutěž ve hře na lesní roh „Hornclass“\n\nVe dvoře radnice je prostranství, kde se také konají akce pro veřejnost, například letní hudební festival ad.\n"}
{"id": "353897", "url": "https://cs.wikipedia.org/wiki?curid=353897", "title": "Jan Kodet", "text": "Jan Kodet\n\nJan Kodet (1. června 1910 Praha – 11. listopadu 1974 Praha) byl český sochař.\nPocházel z rodiny významného českého malíře a sochaře Emanuela Kodeta. V letech 1928–1931 studoval na Uměleckoprůmyslové škole u prof. Karla Dvořáka a poté v letech 1931–1935 na Akademii výtvarných umění v Praze u prof. Otakara Španiela, Byl členem Spolku výtvarných umělců Mánes (1933–1949). Navštívil Francii (1936), Dánsko, Norsko a Švédsko (1946), Holandsko (1947) a Maďarsko (1956).\n\nPokračovatelem rodinné výtvarné tradice je nyní jeho syn malíř Kristian Kodet, druhý syn herec Jiří Kodet pocházel z jeho manželství s herečkou Jiřinou Steimarovou. \nVe své tvorbě byl velmi ovlivněn egyptským sochařstvím a značně inspirován dobovými uměleckými směry, zejména kubismem a poetismem. Soustředil se na lyrické ztvárňování lidské postavy, zejména často vytvářel různě stylizované ženské figury. Mezi jeho vůbec nejznámější díla patří pomník hudebního skladatele Vítězslava Nováka v pražských Petřínských sadech.\n\n\n\n"}
{"id": "353902", "url": "https://cs.wikipedia.org/wiki?curid=353902", "title": "American Amateur Photographer", "text": "American Amateur Photographer\n\nAmerican Amateur Photographer byl fotografický časopis vydávaný ve Spojených státech v letech 1889–1907. V letech 1893–1896 byl redaktorem tohoto měsíčníku americký fotograf a publicista Alfred Stieglitz. \"American Amateur Photographer\" se v červenci 1907 sloučil s fotografickými časopisy \"Photo Beacon\" a \"Camera and Darkroom\" pod názvem \"American Photography\".\n\n"}
{"id": "353904", "url": "https://cs.wikipedia.org/wiki?curid=353904", "title": "Řečík", "text": "Řečík\n\nŘečík (\"Pistacia\"), česky též pistácie, je rod dvouděložných rostlin z čeledi ledvinovníkovité (\"Anacardiaceae\"). Jsou to opadavé nebo stálezelené dřeviny se střídavými, většinou zpeřenými listy a bezobalnými květy, které jsou opylovány větrem. Plodem je peckovice. Rod zahrnuje 11 druhů. Je rozšířen v Eurasii, Africe i Americe. Ve Středomoří se běžně vyskytuje řečík terebintový a řečík lentišek.\n\nEkonomicky nejvýznamnějším druhem je řečík pistáciový, pěstovaný pro pistácie. Z řečíku lentišku je získávána pryskyřice, známá jako masticha. Některé druhy řečíku mají význam v medicíně nebo jsou v oblastech s teplým a suchým klimatem pěstovány jako okrasné dřeviny.\n\nŘečíky jsou dvoudomé, opadavé nebo stálezelené keře a stromy, ronící při poranění bezbarvou průsvitnou šťávu. Asijský řečík malajský dorůstá výšky až 26 metrů a průměru kmene 1 metr. Listy jsou střídavé, lichozpeřené nebo sudozpeřené, výjimečně jednolisté nebo trojčetné, řapíkaté, složené z řapíčkatých, téměř nebo úplně vstřícných, celokrajných lístků. Hlavní osa listu je u některých druhů křídlatá.\nKvětenství jsou úžlabní laty, hrozny, klasy nebo thyrsoidy.\nKvěty jsou jednopohlavné, bezobalné, avšak obklopené 1 až 3 drobnými listeny a 2 až 7 listenci připomínajícími korunní lístky (někdy jsou interpretovány jako okvětí).\nTyčinek jsou 3 až 5 (až 8) a mají krátké nitky.\nSemeník je srostlý ze 3 (2) plodolistů a nese krátkou, trojklanou čnělku nesoucí 3 hlavaté nebo lžicovité blizny.\nPlodem je červená nebo purpurová, kulovitá či vejcovitá peckovice s tenkou dužninou (mezokarpem) a tvrdou, hladkou peckou (endokarpem) obsahující jedno semeno. Semena nemají endosperm.\n\nRod řečík zahrnuje 11 druhů. Je rozšířen v Eurasii, Africe a Americe. Rod má dvě centra druhové diverzity. Jedno leží v oblasti Středomoří a Blízkého východu, druhé ve východní části pohoří Zagros a kavkazské oblasti od ruského Krymu po Kaspické moře.\nV Evropě rostou celkem 3 původní druhy řečíku, do České republiky žádný z nich nezasahuje. V celém Středomoří se jako běžný druh vyskytuje řečík terebintový a řečík lentišek.\nŘečík atlantický je rozšířen v severní Africe a jihozápadní Asii a zasahuje i do Řecka, evropské části Turecka a na Krym. Ve Středomoří občas zplaňuje pěstovaný řečík pistáciový. V Malé Asii rostou pak další druhy, a sice \"Pistacia eurycarpa\" a \"Pistacia khinjuk\".\n\nV Asii sahá areál rodu od jihozápadní Asie přes Afghánistán a střední a jižní Čínu po Malajský poloostrov a Filipíny. Z Číny jsou uváděny dva druhy, řečík čínský a řečík malajský. První z těchto druhů zasahuje i na Filipíny, druhý na Malajský poloostrov a do Vietnamu. Řečík pravý pochází z oblasti Střední Asie, severního Afghánistánu a severovýchodního Íránu, je však pěstován v teplých a suchých oblastech celého světa.\nV Africe se řečíky vyskytují na severu a východě kontinentu. Do severovýchodní tropické Afriky zasahují celkem 3 druhy, z nichž nejdále na jih (do Tanzanie) zasahuje druh \"Pistacia aethiopica\".\nJediným americkým druhem je řečík \"Pistacia mexicana\", rozšířený od Texasu přes Mexiko až po Nikaraguu.\n\nBezobalné květy řečíků jsou opylovány větrem, což je v rámci čeledi ledvinovníkovité zřídkavý jev.\nNa listech řečíků se živí housenky řady nočních motýlů zejména z čeledí bekyňovití, martináčovití, můrovití a píďalkovití. Z martináčů na nich žije martináč hrušňový i martináč habrový, dále druhy \"Citheronia splendens\", \"Neoris haraldi\" a \"Saturnia walterorum\". Rohovité hálky, které se občas objevují na různých druzích pistácií, jsou způsobeny mšicí \"Baizongia pistaciae\".\nV plodech řečíku pistáciového a řečíku terebintového se vyvíjí chalcidka \"Eurytoma plotnikovi\" a krásenka \"Megastigmus pistaciae\". Jedním z nejvýznamnějších škůdců pistáciových plantáží je krasec \"Capnodis cariosa\", jehož larvy se vyvíjejí v kmenech řečíku.\n\nRod \"Pistacia\" vznikl pravděpodobně v paleocénu a jeho prapředek pocházel ze Severní Ameriky. Tato hypotéza je podpořena nálezy fosílií rodu \"Pistacia\" paleocénního stáří ve Wyomingu a Coloradu. Do Eurasie se dostal přes boreotropický pevninský most, který oba kontinenty spojoval v období raného až středního eocénu. Následně došlo v Asii k radiační speciaci a rod později doputoval až do Středomoří. Prokřemenělé dřevo rodu \"Pistacia\", pocházející z období svrchního miocénu, bylo nalezeno v jižním Německu.\n\nRod \"Pistacia\" je v rámci čeledi \"Anacardiaceae\" řazen do podčeledi \"Anacardioideae\" a rozsáhlého tribu \"Rhoeae\". Je členěn na dvě sekce. Do sekce \"Lentiscella\" jsou řazeny druhy \"P. lentiscus\", \"P. weinmannifolia\", \"P. mexicana\" a \"P. aethiopica\", zbývající druhy jsou řazeny do sekce \"Pistacia\".\n\n\nEkonomicky nejvýznamnějším druhem je řečík pistáciový, jehož pražené plody jsou známy jako pistácie. Nejvíce pistácií se vypěstuje ve Středomoří, Středním východě, střední Asii a USA.\nJako podnož pro roubování bývají používané některé jiné druhy řečíku.\nNěkteré druhy řečíku jsou v oblastech s odpovídajícím klimatem vysazovány jako okrasné dřeviny. Jsou ceněny pro olistění i pro celkový vzhled. Nejčastěji jsou pěstovány středomořské druhy řečík terebintový a řečík lentišek a asijský řečík čínský. Vyžadují středomořské klima, plné slunce a dobře propustnou, sušší půdu. Množí se jarním výsevem semen nebo letními polodřevnatými řízky. Řečík čínský je v Texasu invazním druhem.\n\nZ kmenů řečíku lentišku je získávána pryskyřice, která je známa pod názvem masticha nebo mastix. Oblíbená je zejména v Turecku jako přísada do některých potravin. Má využití v potravinářství i lékařství, tradičně se používá zejména na různé potíže se zažívacím traktem. V listech je obsaženo žluté barvivo myricetin. V indické medicíně se pro velký obsah tříslovin využívají též hálky z řečíku čínského. Plody řečíku atlantického jsou v Izraeli používány na bolesti zubů. Severoafričtí Maurové konzumují plody tohoto druhu společně s datli. Jedlá semena má i \"Pistacia mexicana\".\nZe dřeva řečíku malajského jsou na Filipínách lokálně vyráběny dýmky.\nNěkteré druhy mají význam v místní a domorodé medicíně a používají se k léčení řady neduhů. Patří mezi ně zejména \"P. aethiopica\", \"P. atlantica\", \"P. chinensis\" subsp. \"integerrima\" a \"P. khinjuk\".\n\n"}
{"id": "353905", "url": "https://cs.wikipedia.org/wiki?curid=353905", "title": "Kyseľ", "text": "Kyseľ\n\nSlovo Kyseľ může znamenat:\n\n"}
{"id": "353908", "url": "https://cs.wikipedia.org/wiki?curid=353908", "title": "SMS Helgoland (1912)", "text": "SMS Helgoland (1912)\n\nSMS Helgoland byl lehký křižník (\"rapidkreutzer\") Rakousko-uherského námořnictva třídy Novara, který se účastnil bojů první světové války.\n\nSpolečně se sesterskou lodí SMS Novara ho stavěla maďarská loděnice Ganz & Company Danubius v Rijece. \"Helgoland\" se účastnil bojů první světové války, po které připadl Itálii, která ho pod jménem \"Brindisi\" používala až do roku 1929. Pak byl užíván jako ubytovací loď a v roce 1939 byl sešrotován.\n\n\n"}
{"id": "353909", "url": "https://cs.wikipedia.org/wiki?curid=353909", "title": "SMS Saida (1912)", "text": "SMS Saida (1912)\n\nSMS Saida byl lehký křižník (\"rapidkreutzer\") Rakousko-uherského námořnictva třídy Novara, který se účastnil bojů první světové války.\n\nNa rozdíl od svých sesterských lodí SMS Helgoland a SMS Novara, byla \"Saida\" postavena v loděnici Cantiere Navale Triestino v Monfalcone a díky slabším turbínám Melms-Pfenninger dosahovala menší rychlosti.\n\nLoď přečkala první světovou válku, po které připadla rovněž Itálii, jež ji do roku 1930 jako \"Venezii\" zařadila do svého námořnictva. V roce 1939 byla sešrotována.\n\n\n"}
{"id": "353910", "url": "https://cs.wikipedia.org/wiki?curid=353910", "title": "SMS Admiral Spaun (1909)", "text": "SMS Admiral Spaun (1909)\n\nSMS Admiral Spaun byl lehký křižník (\"rapidkreutzer\") Rakousko-uherského námořnictva, který se účastnil bojů první světové války. Na jeho úspěšnou konstrukci navázala trojice vylepšených lodí třídy Novara. Všechny tyto křižníky byly velice aktivní v bojích v oblasti Jaderského moře.\n\nHlavní výzbroj tvořilo sedm kanónů Škoda 100 mm/d 50 ráže 100 mm o délce hlavně 50 ráží, které vyrobila Škoda Plzeň a tvořily ve své kategorii světovou špičku. Kanóny měly kadenci 15–20 ran za minutu a dostřel 14 km. Doplňovaly je čtyři dvojité torpédomety s torpédy ráže 450 mm, umístěné ve středu lodě po stranách třetího a čtvrtého komínu. V roce 1916 přibyl na záď protiletadlový kanón ráže 66 mm. Loď mohla nést až 60 min. Přes nespornou kvalitu použitých kanónů se uvažovalo o posílení výzbroje lodí (přezbrojením buď kombinací 2× 150 mm a 4× 100 mm, nebo 6× 120 mm), k čemuž ale nakonec nedošlo. Pancéřová ochrana byla slabá. Pohonný systém lodi tvořilo 16 kotlů Yarrow, které vyráběly páru pro 6 parních turbín Parsons o výkonu 25 000 hp. Křižník měl čtyři komíny.\n\nV letech 1911–1912 \"Admiral Spaun\" několikrát doprovázel rakousko-uherské válečné lodě při plavbách ve Středozemním moři. Když vypukla první světová válka a německý svaz kontradmirála Souchona, tvořený bitevním křižníkem \"Goeben\" a lehkým křižníkem \"Breslau\", unikal z neutrálních italských přístavů, zdálo se, že popluje do Jaderského moře. Rakousko-uherské lodě společně s \"Admiralem Spaunem\" mu pluly vstříc. Když Souchon změnil kurz a oproti všem předpokladům unikl lodím Dohody do Turecka, vrátily se rakousko-uherské lodě zpět do svých přístavů.\n\nKřižník se společně s plavidly třídy \"Novara\" účastnil řady bojových operací, zejména bombardování Ancony v roce 1915, útoků na Otrantskou bariéru a podpory rakousko-uherských jednotek. Po skončení války křižník připadl Velké Británii, která ho v roce 1920 nechala v Itálii sešrotovat.\n\n\n"}
{"id": "353911", "url": "https://cs.wikipedia.org/wiki?curid=353911", "title": "Módní fotografie", "text": "Módní fotografie\n\nMódní fotografie (fotografie módy) je fotografický žánr, který zobrazuje oděvy a jiné módní výrobky. Fotografie módy je nejčastěji určena pro reklamu nebo módní časopisy, jako jsou například \"Vogue\", \"Vanity Fair\" nebo \"Allure\". Tento žánr si časem vydobyl svůj vlastní estetický styl, v níž je móda a odívání posíleno vhodným příběhem a exotikou.\n\nFotografie byla vynalezena okolo roku 1830, ale princip daguerrotypie neumožňoval masivní tisk snímků. Roku 1856 vydal Adolphe Braun knihu, která obsahovala 288 fotografií Virginie Oldoiniové, hraběnky Castiglione, toskánské šlechtičny ze soudního dvoru Napoleona III. Fotografie ji zobrazovaly v jejích oficiálních soudních šatech, které se považují za první fotografovaný módní model.\n\nK zakladatelům tohoto oboru patří George Hoyningen-Huene, Martin Munkácsi a Edward Steichen. Své příjmy z módní fotografie si zajistil také Man Ray. Edward Steichen stylizoval své modely do postav art deco a Hoyningen-Huene stylizoval ženy do póz klasicistních soch. Huene, povzbuzen surrealismem a dadaismem, se pokoušel odosobnit všední věci a své modely zobrazoval jako bohy, ideální, perfektní bytosti. Martin Munkácsi fotografiemi pro časopis Harper´s Bazaar osvobodil módní fotografii z fotoateliéru. Fotografoval na ulici, dával svým modelům dynamické pózy plné energie a dynamiky podle stylu městského života třicátých let. Ve dvacátých a třicátých letech fotografoval slavné hollywoodské hvězdy Američan Clarence Sinclair Bull. V tomto období se však lídrem na poli módních fotografií stalo Německo a Evropské země vůbec. Fotografové jako byli Edward Steichen, George Hoyningen-Huene, Horst P. Horst nebo Cecil Beaton dodali tomuto žánru skvělou uměleckou formu.\n\nJednou z nejdůležitějších módních fotografek byla Lee Millerová. Odešla roku 1929 do Francie studovat umění a ve svém ateliéru v Paříži a pak v New Yorku fotografovala snímky v surrealistickém stylu.\n\n\nPrůkopníkem exteriérové fotografie za přirozeného světla byla Toni Frissellová.\n\nPo smrti Richarda Avedona, Helmuta Newtona a Herba Rittse, jsou dnes nejznámějšími módními fotografy Mario Testino, Steven Meisel a Patrick Demarchelier.\n\n\n\n\n\n\n\n\n\n\nDita Pepe v rozhovoru v roce 2005 uvedla, že \"„v Česku je módní fotografie v plenkách, originální díla začínají vznikat až v posledních letech. Skutečně dobrou módní fotku dělá až mladá a nejmladší generace – Štěpánka Steinová a Salim Issa, Adam Holý, Marek Novotný. Bohužel o tvůrčí pojetí módní fotografie je u nás minimální zájem, prakticky nebýt časopisu 'Blok', nebylo by kde tyto snímky publikovat.“\"\n\nSoučasnými módními fotografy jsou:\n\nTrash the dress je styl portrétní fotografie, při které je v kontrastu elegantní oblečení a prostředí, ve kterém se fotografuje. Obecně se fotografuje ve stylu svatební, módní fotografie nebo glamour. Na rozdíl od klasiky se často odehrává na neobvyklých místech - jako jsou například střechy domů, skály, vrakoviště aut, skládky, pole, u zdi s graffiti nebo v opuštěných budovách. Žena je často oblečená v plesových nebo svatebních šatech, které se mohou během fotografování namočit, umazat a v extrémních případech také roztrhat nebo zničit. Hlavní účinek těchto snímků je zapůsobit atmosférou tradičních krásných svatebních šatů v kontrastu ve zcela netypickém prostředí. Trash the dress snímky nemají úlohu převzít místo \"klasických\" fotografií, ale pouze je doplňovat. Vzhledem k netradičnímu prostředí, ve kterém se fotografuje, je dobré více dbát na bezpečí všech zúčastněných.\n\nBudoir označuje fotografický styl s budoirem (ve smyslu nábytku a/nebo místnosti) v záběru snímku. Charakteristikou tohoto stylu, který může být na pomezí mezi styly glamour či fashion, je snaha vystihnout intimitu a bezprostřednost u modelky (muži a páry jsou méně časté) v jejím soukromí, modelka je často na snímku zastižena při převlékání nebo ve spodním prádle, většinou bez explicitní nahoty.\n\nFotografové fotografující v tomto stylu zahrnují jména jako například Kathleen Meyers, Clara Bow, Mae West či Jean Harlow.\n\n\n"}
{"id": "353914", "url": "https://cs.wikipedia.org/wiki?curid=353914", "title": "Ještědsko-kozákovský hřbet", "text": "Ještědsko-kozákovský hřbet\n\nJeštědsko-kozákovský hřbet je geomorfologický celek na jihozápadě střední části Krkonošské oblasti. Leží v okresech Liberec, Jablonec nad Nisou a Semily v Libereckém kraji a malou částí v okrese Jičín v Královéhradeckém kraji. Nejvyšším bodem je Ještěd (1012 m n. m.), jediná tisícovka pohoří.\nÚzký hřbet se táhne téměř 60 kilometrů od severozápadu k jihovýchodu, zhruba mezi obcemi Rynoltice a Železnice. Při severovýchodní hranici leží města Liberec, Železný Brod, Semily a Lomnice nad Popelkou, při jihozápadní hranici jsou to města Hodkovice nad Mohelkou a Rovensko pod Troskami. Uvnitř území nejsou žádná větší města, částečně sem zasahují města Chrastava a Světlá pod Ještědem, zcela uvnitř leží významnější obce Malá Skála, Koberovy, Tatobity, Veselá a Bradlecká Lhota.\n\nJe to výrazný hrásťový a antiklinální hřbet s povrchem převážně ploché hornatiny o středním sklonu cca 10°, budovaný horninami slabě přeměněného staropaleozoického krystalinika ještědského a železnobrodského, permskými sedimenty a vulkanity a svrchnokřídovými sedimentárními horninami, tektonicky vysunutými na jihozápadní svah. Úzký hřbet směru SZ–JV, dlouhý 58 km, byl vyzdvižen diferencovanými saxonskými pohyby při lužické poruše, probíhající na jihovýchodním svahu (na JV při sv. úpatí) a při zlomech a flexurách při úpatí. Na hřbetu jsou rozsáhlé dílčí strukturně tektonické elevace se skalními tvary modelovanými kryogenními procesy v pleistocénu (např. kryoplanační terasy, izolované kvarcitové skály, kamenná moře, balvanové haldy a proudy), místy tvary zvětrávání a odnosu pískovec, vzácné jeskyně v krystalických vápencích. Hřbet přetínají v průlomových údolích Mohelka, Jizera a Cidlina, při severním okraji teče Lužická Nisa. \n\nCelek Ještědsko-kozákovský hřbet (dle značení Jaromíra Demka IVA–3) se člení na podcelky Ještědský hřbet (IVA–3A) na severozápadě a Kozákovský hřbet (IVA–3B) na jihovýchodě. Hřbet sousedí na severozápadě s Lužickými horami, na severu s Žitavskou pánví, na severovýchodě s Jizerskými horami a Krkonošským podhůřím, na jihu s Jičínskou a na jihozápadě s Ralskou pahorkatinou. První čtyři jmenované celky patří také do Krkonošské oblasti Sudet, poslední dvě jmenované pahorkatiny patří do České tabule.\n\nV seznamu jsou uvedeny vrcholy nad 650 metrů.\nPodrobný seznam hor a kopců podle nadmořské výšky a prominence obsahuje Seznam vrcholů v Ještědsko-kozákovském hřbetu.\n\n\n"}
{"id": "353924", "url": "https://cs.wikipedia.org/wiki?curid=353924", "title": "Cara Blacková", "text": "Cara Blacková\n\nCara Blacková (* 17. února 1979 v Harare, Zimbabwe) je současná zimbabwská profesionální tenistka.\n\nV prvním desetiletí nového milénia tvoří se svou stálou spoluhráčkou Liezel Huberovou dlouhodobě nejlepší pár světa. Ve své dosavadní kariéře vyhrála 1 turnaj WTA ve dvouhře a 53 turnajů ve čtyřhře.\n\nCara Blacková se zúčastnila 8 zápasů ve Fed Cupu za tým Zimbabwe s bilancí 3-5 ve dvouhře a 2-3 ve čtyřhře.\n\n"}
{"id": "353930", "url": "https://cs.wikipedia.org/wiki?curid=353930", "title": "Veľký Kyseľ", "text": "Veľký Kyseľ\n\nVeľký Kyseľ je úžina ve slovenském Národním parku Slovenský ráj.\n\nVeľký Kyseľ je částí z původní rokle Kyseľ, která byla uzavřena po rosáhlém požáru ve Slovenském ráji v roce 1976. Roklinou protéká stejnojmenný potok, který se u ústí rokle slévá s Malým Kyseľem z rokle Malý Kyseľ a spolu tvoří potok Kyseľ. Jédná se o jednu z nejdivočejších úžin Slovenského ráje.\n\nRoklina byla pro turisty znovu zpřístupněna v roce 1997 po zelené turistické značce. Na rozcestí Kyseľ-rázcestie se stékají potoky Veľký a Malý Kyseľ a rozcházejí stejnojmenné rokle. Veľký vede jihozápadním směrem přes Pawlasov vodopád, Vodopád ochrancov prírody, Vodopád u Bariéry až na svůj vrchol na Biskupských chýžkách. Průchod roklinou je povolen pouze ve směru proti toku potoka vzhůru.\n\n\n"}
{"id": "353940", "url": "https://cs.wikipedia.org/wiki?curid=353940", "title": "Erasmus Student Network", "text": "Erasmus Student Network\n\nErasmus Student Network (zkratka ESN) je největší evropská studentská organizace. Tato organizace vznikla v roce 1989 a od té doby se rozšířila do 40 zemí. V současností čítá na 500 sekcí. ESN působí na lokální (univerzitní), národní a mezinárodní úrovni. Každý rok její služby využije přes 150 000 zahraničních studentů, kteří v rámci svého pobytu navštíví některou z univerzit, na kterých ESN existuje.\n\nV České republice je ESN reprezentováno zapsaným spolkem \"Erasmus Student Network Czech Republic z.s.\". ESN v ČR působí od roku 2002 a v současné době má zastoupení na 19 českých vysokých školách.\n\nSekce ESN ČR se zaměřují na motivaci místních studentů k výjezdu, pomoc vyjíždějícím a vracejícím se studentům, a především pak na přijíždějící studenty zahraniční. Pořádají pro ně uvítací dny, kdy jim vysvětlují všechny náležitosti ohledně univerzity a životě v daném městě a pomáhají jim zařídit formality. Během celého semestru pak pro ně pořádají množství aktivit, ať už klasické párty, výlety, exkurze nebo třeba akce v rámci projektu SocialErasmus.\n\nESN ČR pak spojuje a podporuje mezinárodní studentské kluby působící na českých vysokých školách tím, že vytváří platformu usnadňující vzájemné kontakty, spolupráci a výměnu zkušeností mezi jednotlivými členy ESN, a to jak na národní, tak i na mezinárodní úrovni.\n\nOrganizace a kluby, které byly schváleny jako členské se nazývají \"sekce\". Níže je uveden seznam sekcí a jejich datum přidání se do sítě ESN CZ:\n\nJak již bylo zmíněno, jednou z aktivit ESN je tzv. \"SocialErasmus\". SocialErasmus je projekt, který vznikl v roce 2008 v Polsku a jeho hlavní myšlenkou je zprostředkovat zahraničním studentům možnost pomoci místu, kde studují, a lidem zde bydlícím. Jeho třemi sférami zájmu jsou ekologie, charita a vzdělávání.\nV Česku tak například Erasmus studenti chodí venčit psy, pomáhat do ZOO nebo na farmu, uklízet okolí zámku, nebo pořádají neformální hodiny konverzace a představení svých národních zvyklostí. Poslední zmiňovaná aktivita probíhá buď se zaměřením na vysokoškolské studenty nebo se zaměřením na studenty a žáky středních a základních škol. Zde zahraniční studenti přicházejí přímo do hodin a snaží se co nejlépe zprostředkovat specifika své země, hrají s dětmi jazykové hry a povídají si. Tento projekt, jež si klade za cíl představit školákům cizí národnosti, procvičit jazyky a nechat je ochutnat atmosféru multikulturního prostředí Erasmu, má název \"Erasmus in Schools\" a jedná se o vlajkový projekt ESN pro rok 2013.\n\nV současné době přibývá mezi studenty, kteří takto vycestují do ciziny, také studentů s handikepem. Program Erasmus nabízí těmto studentům speciální stipendia určené jak pro lehčí handicapy, tak těžší, čili toto stipendium může obdržet jak například student s nějakými dietními požadavky, tak i student vozíčkář.\n\nPrávě ale pro studenty s těžšími handikepy může být pobyt v cizím prostředí přece jen náročnější. Proto v rámci ESN vznikl projekt \"ExchangeAbility\", který se na tyto mladé lidi, jež se vydávají studovat do zahraničí a jejich život provázejí určitá omezení, zaměřuje. V Česku se tento projekt teprve rozjíždí, sbírají se data a plánuje se další postup. Plánují se například workshopy a školení pro členy sekcí, jak takovýmto studentům co nejvíce vyjít vstříc a usnadnit jim pobyt.\n\nMimo výše zmíněných oblastí se ESN zabývá i propagací mobility, na čemž je postaven projekt \"Mov'in Europe\". Jedná se o vlajkový projekt ESN pro rok 2014 a léto 2015. Cílem je přiblížit studentům studujících na univerzitách po celé České republice možnosti vycestování do zahraničí.\n\nNational Platform (NP) je nejvyšším orgánem ESN ČR. Do jeho pravomocí patří zejména\nČlenové National Platform ESN ČR se scházejí na valné hromadě ESN ČR 6krát v průběhu jednoho roku (3krát za semestr).\n\n\"National Board\" (NB) je nejvyšším výkonným orgánem ESN ČR. Jeho členy jsou\n\nNational Boardu pomáhají také tzv. NB Supporters:\nMimo tyto pomocníky je jedním z orgánů ESN ČR také Advisory Board, který je tvořen vysloužilými členy ESN ČR, a který má poradní funkci pro National Board.\n\n"}
{"id": "353950", "url": "https://cs.wikipedia.org/wiki?curid=353950", "title": "Ester Krumbachová", "text": "Ester Krumbachová\n\nEster Krumbachová (12. listopadu 1923 Brno – 13. ledna 1996 Praha) byla významná česká filmařka.\n\nVe své práci kombinovala řadu uměleckých profesí, neboť byla režisérka, dramatička, spisovatelka, scenáristka, výtvarnice, scénografka a kostýmní návrhářka. Jednalo se o výraznou představitelku tzv. České nové vlny československého filmu v 60. letech 20. století.\n\nZačínala jako kostýmní výtvarnice v divadle v Českých Budějovicích, později v Městských divadlech pražských a nakonec i v pražském Národním divadle. V roce 1961 se etablovala i v českém filmu nejprve jako výtvarnice ve snímku \"Muž z prvního století\" režiséra Oldřicha Lipského. Coby výtvarnice a návrhářka kostýmů pak velmi často spolupracovala s mnoha režiséry České nové vlny. Spolupracovala i na trezorových snímcích \"Ucho\" Karla Kachyni a \"Valérie a týden divů\"\nJaromila Jireše, což během tzv. normalizace způsobilo, že od roku 1970 nesměla dlouhých 20 let u filmu vůbec pracovat.\n\nV té době se věnovala především spisovatelské a scenáristické činnosti. Po roce 1989 se opět k filmování vrátila, nicméně její tehdejší návrat nebyl už zdaleka tak úspěšný jako tomu bylo v 60. letech 20. století. Trpěla také velkými depresemi, které utápěla v alkoholu, což patrně uspíšilo její smrt v roce 1996.\n\n„Ester Krumbachová byla múza, jakási šedá eminence filmů ze šedesátých let. Pracovala se mnou jako výtvarnice na filmu \"Démanty noci\", společně jsme napsali scénář k \"O slavnosti a hostech\" a spolupracovali jsme na filmu \"Mučedníci lásky\". Když jsem byl v Amsterdamu, vymysleli jsme spolu přes telefon krátký film \"Matka a syn\". Byla talentovaná, psala, tvořila kostýmy a návrhy, ovlivnila nejen mě, ale i Věru Chytilovou. Otakar Vávra a Karel Kachyňa natočili své nejlepší filmy ve spolupráci s ní. Pozitivně ovlivnila český film.“ (Jan Němec)\n\n\n\n"}
{"id": "353955", "url": "https://cs.wikipedia.org/wiki?curid=353955", "title": "Kremlin Cup", "text": "Kremlin Cup\n\nKremlin Cup (česky \"Kremelský pohár\", rusky \"Кубок Кремля\"), oficiálním názvem VTB Kremlin Cup, je společný tenisový turnaj mužů a žen, hraný v ruském hlavním městě Moskvě. Koná se v říjnovém termínu jako jeden z posledních turnajů sezóny na Olympijském stadionu, kde jsou instalovány kryté dvorce s tvrdým povrchem TP Surface Competition. Představuje součást profesionálních okruhů ATP World Tour a WTA Tour.\nPremiérový mužský ročník Kremlin Cupu proběhl v roce 1990 s dotací 300 tisíc dolarů, jakožto první profesionální tenisová událost na mezinárodní úrovni v Sovětském svazu. Jeho vznik inicioval švýcarský tenisový promotér íránského původu Sasson Khakshouri. Podporu získal od předsedy Rady ministrů RSFSR, ruského premiéra Ivana Silajeva, který se stal prvním předsedou organizačního výboru turnaje. V sezóně 1996 vznikl nejdříve samostatný ženský turnaj s názvem Kremlin Cup, jehož rozpočet činil 400 tisíc dolarů. Na sklonku října 2000 pak proběhl debutový společný ročník mužů a žen v jediném termínu, s celkovou dotací 2,08 milionu dolarů. \n\nV sezóně 2006 byl poprvé použit systém „jestřábího oka“ pro dopad míčů. Kremlin Cup se tak stal prvním turnajem používajícím tuto technologii na evropském kontinentu. \n\nOlympijský stadion má rozměry 126x90 metrů a jeho výška činí 24 metrů. Turnaj probíhá na čtyřech soutěžních dvorcích a tři kurty jsou tréninkové. Hraje se na tvrdém povrchu TP Surface Competition. Do sezóny 2007 byl na dvorcích položen koberec, kdy došlo k jeho náhradě za RuKortHard červené barvy. Osvětlení zajišťuje přibližně 300 reflektorů. Kapacita celého stadionu činí 14 tisíc návštěvníků. Ročník 2016 navštívilo 68 200 diváků. \n\nŽenská část se v rámci okruhu WTA Tour od sezóny 2009 řadí do kategorie WTA Premier Tournaments a mužská polovina v rámci okruhu ATP World Tour do kategorie ATP World Tour 250. Do dvouher nastupuje dvacet osm tenistů a soutěží čtyřher se účastní po šestnácti párech. Nejvíce titulů v mužské dvouhře získal ruský hráč Jevgenij Kafelnikov, když triumfoval pětkrát v řadě. Při zisku páté trofeje v roce 2001 tak ustavil nový rekord ATP Tour. Jeho krajanka Anastasija Myskinová se roku 2003 stala první ruskou vítězkou moskevské akce v singlu a následující sezónu vybojovala „double“, když ovládla dvouhru i čtyřhru.\n\nV roce 2017 se turnaje poprvé po deseti letech, premiérově v rámci kategorie Premier, zúčastnila Ruska Maria Šarapovová, čtvrtfinalistka z let 2005 a 2006. Po obdržení divoké karty však na úvod podlehla Slovence Rybárikové.\n\n"}
{"id": "353959", "url": "https://cs.wikipedia.org/wiki?curid=353959", "title": "7,5cm horský kanón M 15", "text": "7,5cm horský kanón M 15\n\n7,5cm horský kanón M 15 byl výrobek firmy Škoda Plzeň, která byla ve výrobě horských kanónů a houfnic na světové špičce. Kanón užívala rakousko-uherská armáda i spojenecká německá armáda v době 1. světové války. \n\nPrototypy horského kanónu byly vyrobeny v několika verzích, přičemž se vedení armády nedokázalo shodnout na specifikaci požadavků na tuto zbraň. Bylo požadováno dělo, které by šlo rozložit maximálně na 5 dílů, aby bylo přepravitelné i v horském terénu pomocí zvířat. Nakonec šlo dělo rozložit na 6 kusů, přičemž bylo praxí rozmontování do 4 břemen. \n\nKanón byl vyráběn v Československu i v meziválečném období, modernizovaná verze této zbraně byla označena jako \"Škoda 75 mm, model 1928\". Byl používán i v druhé světové válce.\n\n\n"}
{"id": "353961", "url": "https://cs.wikipedia.org/wiki?curid=353961", "title": "3,7cm protitankový kanón vz. 37", "text": "3,7cm protitankový kanón vz. 37\n\n3,7cm protitankový kanón vz. 37 (též kanón Škoda A4) vyráběla československá firma Škoda Plzeň pro potřebu československé prvorepublikové armády.\n\nJiž v roce 1934 zavedla Československá armáda do své výzbroje moderní 3,7cm protitankový kanón A3, který měl poloautomatický uzávěr a díky tomu vysokou kadenci střelby. Postupně se však ukázalo, že jeho úsťová rychlost je nevyhovující a že nedokáže prorazit zlepšené 30mm pancíře tanků. Proto byl zkonstruován zmodernizovaný kanón A4, jehož úsťová rychlost činila 750 m/s. Touto zbraní bylo možno likvidovat veškeré tehdejší tanky.\n\nKanón byl vyráběn v několika verzích podle druhů transportu - P jako pěchotní, J jako jezdecký a M jako motorizovaný. Byl schopen přepravy jak s koňským potahem, tak za tahačem děl či nákladním automobilem. U některých kanónů byla ještě loukoťová kola, avšak dělo se již běžně vyrábělo s pneumatikami. Tělo kanónu bylo používáno i v tehdy vyráběných československých tancích, kde však muselo být kvůli zpětnému nárazu ve věži tanku upravováno.\n\n"}
{"id": "353963", "url": "https://cs.wikipedia.org/wiki?curid=353963", "title": "Vítězný oblouk (román)", "text": "Vítězný oblouk (román)\n\nVítězný oblouk je román německého spisovatele Ericha Maria Remarquea, který byl vydán v roce 1946.\n\nDěj románu se odehrává v Paříži těsně před druhou světovou válkou. Hlavním hrdinou je německý lékař – chirurg Ravic. Ravic utekl do Paříže před nacismem. Žije bez dokladů a pracuje ilegálně na jedné z místních klinik. Jedné noci potkává dívku Joan, které zemřel přítel, který ji vzal do Paříže. Pomůže jí a oba se postupně do sebe zamilují, ale jejich vztah je dost rozporuplný a nestálý. Ravic pak náhodně v Paříži potkává Haakeho, příslušníka Gestapa, který ho a jeho přátele a další lidi vyslýchal, týral a mučil. Zprvu se mu zdá, že jde jen o přelud, přesto se ho zmocňuje touha po pomstě. Nakonec se podaří Ravikovi Haakeho zabít a značně se mu uleví a smíří se sám se sebou. Kniha končí smrtí Joan a vyhlášením mobilizace ve Francii. Všichni ví, že se blíží válka. Ravic a další ilegální uprchlíci jsou zatčeni policií.\n\n\n"}
{"id": "353966", "url": "https://cs.wikipedia.org/wiki?curid=353966", "title": "10,5cm hrubý kanón vz. 35", "text": "10,5cm hrubý kanón vz. 35\n\n10,5cm hrubý kanón vz. 35 (též \"10,5cm hrubý kanón J\") bylo nejmodernější dělo používané Československou armádou před druhou světovou válkou.\n\nHrubý kanón byl vyvíjen Vojenským technickým a leteckým ústavem od roku 1927. Jeho schválená podoba byla v roce 1931. V roce 1933 Ministerstvo národní obrany (MNO) objednalo ve Škodových závodech prototyp s dodáním v do konce listopadu 1934. Po náročných zkouškách a odstranění nedostatků byl zaveden do výzbroje armády pod označením 10,5cm hrubý kanón vz. 35 v roce 1935. Zbraň produkoval tradiční výrobce českých kanónů a houfnic firma Škoda Plzeň. Po rozbití Československa byly kanóny vz. 35 ukořistěny Německem a zařazeny do výzbroje Wehrmachtu pod označením \"10,5 cm K 35 (t)\". Mimo to byly tyto moderní a úspěšné zbraně dále vyráběny v Protektorátu Čechy a Morava i za německé okupace. Třicet šest kusů kanónů, které zůstaly v roce 1939 na Slovensku, byly přijaty do výzbroje slovenské armády. Děla používala i jugoslávská armáda pod označením \"M.36\" a kusy ukořistěné po porážce Jugoslávie převzal Wehrmacht jako \"10,5 cm Kanone 339 (j)\".\n\n10,5cm hrubý kanón vz. 35 byl kanón, který byl schopen přímé střelby na jakékoliv pozemní cíle. Jako munice se používal: ostrý nárazový granát vz. 35, časovací granát a polopanceřový granát. Kanón byl opatřen pancéřovým štítem, měl robustní pneumatiky, jeho součástí byla i odpojitelná kolesna určená k přepravě zbraně za tahačem. Jeden kus kanónu se nachází ve sbírkách Vojenského technického muzea v Lešanech.\n\n\n\n\n"}
{"id": "353967", "url": "https://cs.wikipedia.org/wiki?curid=353967", "title": "Buchholzův systém", "text": "Buchholzův systém\n\nBuchholzův systém (též Buchholz) je časté pomocné hodnocení v šachových, pétanque a kuličkových turnajích, hraných švýcarským systémem, které upřednostňuje hráče, kteří hráli se silnějšími soupeři. Byl vynalezen roku 1932 Brunem Buchholzem. Buchholz hráče se rovná součtu bodů jeho soupeřů. Jiným pomocným hodnocením je Sonnenborn-Berger.\n\nNěkdy je kritizován fakt, že Buchholz započítává opravdu každého soupeře a zvláště soupeři v prvních kolech nejsou často odpovídající úrovni hráče. Proto se někdy používá takzvaný střední Buchholz, jenž nezapočítává nejlepšího a nejhoršího soupeře.\n"}
{"id": "353972", "url": "https://cs.wikipedia.org/wiki?curid=353972", "title": "Sonnenbornův–Bergerův systém", "text": "Sonnenbornův–Bergerův systém\n\nSonnebornův–Bergerův systém (též Sonneborn–Berger, Sonneborn či SB) je pomocné hodnocení při šachových turnajích, které upřednostňuje hráče, kteří byli úspěšnější ve hře se silnějšími soupeři. Je nejpoužívanějším pomocným hodnocením v šachových turnajích hraných systémem každý s každým.\n\nV anglosaských končinách se tento systém označuje \"\"Neustadtl score\"\", což je zřejmě přesnější, jelikož roku 1882 tento systém vymyslel právě Hermann Neustadtl. Pánové William Sonneborn a Johann Berger byli hlasití odpůrci tohoto hodnocení a neúspěšně prosazovali vlastní systém, jenž se však neprosadil a dnes se nikde nepoužívá. \n\nZa každého soupeře, kterého hráč porazil, se mu do Sonnebornova–Bergerova systému přičte součet turnajových bodů, které soupeř získal, a za každého soupeře, se kterým remizoval, polovina turnajových bodů, které soupeř získal. Za soupeře, s nimiž prohrál, se hráči nezapočítá nic. Hodnocení tedy upřednostňuje hráče úspěšnější ve hře se silnějšími soupeři. Tento systém je většinou používán v turnajích, kde hraje každý s každým a kde tedy systémy, které upřednostňují hráče, co hráli se silnějšími soupeři (Buchholz), nemají smysl. V turnajích, kde nehraje každý s každým, je většinou používán až jako další pomocné hodnocení (po Buchholzově systému).\n\nTurnajová tabulka při použití Sonnebornova–Bergerova systému, jehož body jsou v posledním sloupci (jde o 8. finále Mistrovství světa v korespondenčním šachu):\n\nSonnebornův–Bergerův systém zde rozhoduje o pořadí hráčů se stejným počtem bodů, tedy na 1. a 2. místě, 6. až 10. místě, 11. a 12. místě a 13. a 14. místě. Všiměte si, že na 8. a 9. místě mají hráči stejný počet bodů i podle Sonnebornova–Bergerova systému, takže tam muselo být použito ještě nějaké další pomocné hodnocení, o němž nám ale tabulka nic neříká. Rozhodně nešlo o vzájemnou partii, neboť tu vyhrál hráč, kterého tabulka umisťuje na 9. místo.\n"}
{"id": "353974", "url": "https://cs.wikipedia.org/wiki?curid=353974", "title": "Atlantická hurikánová sezóna 2008", "text": "Atlantická hurikánová sezóna 2008\n\nAtlantická hurikánová sezóna (oficiálně 1. červen - 30. listopad) začala v roce 2008 o den dříve, zásluhou tropické bouře Arthur, která krátce existovala při jižní hranici Yucatánu. Do 6. listopadu vyprodukovala 17 tropických cyklón, z toho 8 přeroslo v hurikány, z toho 5 ve velké. Velice špatně dopadlo Haiti, které v průběhu srpna a září strašlivým způsobem zdevastovaly tři hurikány a jedna tropická bouře, značné škody utrpěly též Turks a Caicos, Kuba a Texas s Louisianou.\n\n\n"}
{"id": "353976", "url": "https://cs.wikipedia.org/wiki?curid=353976", "title": "Fuka", "text": "Fuka\n\nFuka, v základním významu v obecné češtině spára, může také být:\n\n\n\n"}
{"id": "353980", "url": "https://cs.wikipedia.org/wiki?curid=353980", "title": "Sbor Prokopa Holého", "text": "Sbor Prokopa Holého\n\nSbor Prokopa Holého je malý filiální kostel církve československé husitské na Frajtově náměstí v Olomouci-Černovíře postavený ve funkcionalistickém stylu.\n\nSbor vyprojektoval a postavil Jan Komrska, 21. srpna 1938 byl položen základní kámen a 12. května 1940 byl kostel slavnostně otevřen. Roku 1997 byl kostel poškozen povodněmi, 2. dubna 2006 další povodeň opět poškodila kostel (v literatuře je uváděno poškození povodní z roku 2005). K roku 2007 byl sbor uzavřen.\n\nJde o jednolodní kostel s půdorysem 14,5 × 8 m. Výška lodi je 5 m, věž je vysoká 11,5 m. Okno na věži má tvar dvojramenného kříže, na věži jsou hodiny a husitský kalich. Výzdoba interiéru pochází od akademického sochaře Vladimíra Navrátila.\n\n"}
{"id": "353982", "url": "https://cs.wikipedia.org/wiki?curid=353982", "title": "Ceratosauria", "text": "Ceratosauria\n\nCeratosauria (\"ceratosauři\") byli skupinou dravých teropodních dinosaurů, definovaných jako \"všichni teropodi sdílející bližšího společného předka s rodem \"Ceratosaurus\" než s ptáky. Typovým rodem je právě severoamerický \"Ceratosaurus\", objevený již v poslední čtvrtině 19. století.\n\nByli vývojově primitivnější než tetanury, jsou však zřejmě jejich sesterskou skupinou. Patří sem především teropodi jižní polokoule. Skupina Ceratosauria se dělí na dvě podskupiny - Ceratosauridae a Abelisauroidea. Dříve sem byla řazena skupina Coelophysoidea a Dilophosauridae, ta však patří na bázi teropodů. V roce 2018 byl stanoven nový klad ceratosaurů Etrigansauria.\n\nSkupina čítá zhruba 45 druhů dinosaurů. Všichni kráčeli vzpřímeně po silných pánevních končetinách, hrudní končetiny měli relativně krátké. Někteří měli na hlavě podivuhodně tvarované hřebeny, nebo rohy, jež pravděpodobně neužívali v soubojích, ale sloužili jim k přivábení partnerky v době páření. Velikostně se jedná o skupinu rozmanitou, zahrnující malé rody s délkou do 1 metru, jako byl čínský \"Limusaurus\" až po velké predátory, jako byl argentinský \"Carnotaurus\", který dorůstal délky kolem 9 metrů.\n\n\n"}
{"id": "353983", "url": "https://cs.wikipedia.org/wiki?curid=353983", "title": "1. ročník udílení Oscarů", "text": "1. ročník udílení Oscarů\n\nPrvní udílení výročních Cen Akademie filmového umění a věd respektive Oscarů se uskutečnilo v roce 1929 a byly oceněny filmy sezóny 1927/1928.\n\nUdílení výročních cen americké Akademie filmového umění a věd za nejlepší filmové počiny sezóny 1927/1928 se uskutečnilo dne 16. května 1929. Slavnostní banket se uskutečnil v losangelském Rooseveltově hotelu a prvními průvodci se stali herec Douglas Fairbanks a režisér a scenárista William C. DeMille. Oceněny byly filmy dokončené a uvedené do kin v termínu od 1. srpna 1927 do 1. srpna 1928. První sošky Oscarů (název se začal používat až v roce 1931) byly uděleny ve 12 kategoriích a získaly je němé snímky. Bylo to vlastně loučení s němou érou. Zvláštní ocenění získalo tehdy studio Warner Brothers za produkci filmu \"Jazzový zpěvák\" (\"The Jazz Singer\"; 1927) ve kterém byly prvně využity výsledky průkopnické práce studia v oblasti zvukového filmu.\n\nWings (1927) – Paramount Famous Lasky\n\nVýchod slunce (\"Sunrise: A Song of Two Humans\"; 1927) – Fox\n\nEmil Jannings za role ve filmech \"Poslední komando\" (\"The Last Command\"; 1928) a Velké pokání (\"The Way of All Flesh\"; 1927)\n\nJanet Gaynorová za role ve filmech \"V sedmém nebi\" (\"Seventh Heaven\"; 1927), \"Anděl ulice\" (\"Street Angel\", 1928) a \"Východ slunce\" (\"Sunrise: A Song of Two Humans\"; 1927)\n\nFrank Borzage za film \"V sedmém nebi\" (\"Seventh Heaven\"; 1927)\n\nLewis Milestone za film \"Dva arabští kavalíři\" (\"Two Arabian Knights\"; 1927)\n\nBenjamin Glazer za scénář k filmu \"V sedmém nebi\" (\"Seventh Heaven\"; 1927)\n\nBen Hecht za scénář k filmu \"Podsvětí\" (\"Underworld\"; 1927)\n\nCharles Rosher a Karl Struss za film \"Východ slunce\" (\"Sunrise: A Song of Two Humans\"; 1927)\n\nWilliam Cameron Menzies za filmy \"Holubice\" (\"The Dove\"; 1927) a \"Bouře\" (\"Tempest\"; 1928)\n\nRoy Pomeroy za film \"Křídla\" (\"Wings\"; 1927)\n\nJoseph Farnham – nominace nebyla spojena s žádným konkrétním filmem\n\n\n\n"}
{"id": "353985", "url": "https://cs.wikipedia.org/wiki?curid=353985", "title": "Ústav molekulární genetiky Akademie věd České republiky", "text": "Ústav molekulární genetiky Akademie věd České republiky\n\nÚstav molekulární genetiky AV ČR, v. v. i., (ÚMG) je veřejná vědecká instituce, provádějící výzkum v oblasti molekulární, strukturní a buněčné biologie, imunologie, funkční genomiky a bioinformatiky.\n\nÚstav vznikl 1. ledna 1962 jako Ústav experimentální biologie a genetiky ČSAV, který vzešel z bývalého Biologického ústavu ČSAV. V roce 1976 byly do ústavu převedeny části oddělení molekulární biologie a oddělení biochemie proteinů z Ústavu organické chemie a biochemie ČSAV. Současně byl ústav přejmenován na Ústav molekulární genetiky. Servisní jednotky ústavu produkují inbrední a kongenní myší kmeny a kuřecí linie.\n\nV současnosti tvoří ústav 27 výzkumných skupin a několik servisních oddělení sloužících pro tyto vědecké skupiny.\n\nVýznamným projektem ÚMG je projekt BIOCEV (společný projekt šesti ústavů AV ČR a dvou fakult Univerzity Karlovy), podporovaný Operačním programem Výzkum a vývoj pro inovace. Budova tohoto centra v obci Vestec na okraji Prahy byla uvedena do plného provozu 16. června 2016.\n\n"}
{"id": "353987", "url": "https://cs.wikipedia.org/wiki?curid=353987", "title": "Martina Adamcová", "text": "Martina Adamcová\n\nMartina Adamcová (* 22. dubna 1966 Ostrava) \nMartinu Adamcovou proslavil bezprostřední projev televizní moderátorky, kterým udivila ve vysílání postkomunistické TV v bývalém Československu. Tehdy přinesla zcela nově na obrazovku hovorovou řeč a zářivý úsměv. \n\nPo převratu režimu\nrozšířila svojí původní kariéru herečky a moderátorky o producentství. \nVe výrobě filmů pokračuje na americkém kontinentu ( Northen Mysteries, French Kiss, Sirens, The Perfect Kiss, Hotel Limbo, I Loved You First). \nJejí firma, Marcova Productions, se od roku 2015 specializuje na komediální filmy.\n\nMartina se herectví věnuje od dětství a protože celá její rodina byla médiím vzdálená, oba dva rodiče, Ing. Milada Adamcová a Ing.Josef Adamec, byli stavební inženýři, byla Martina Adamcová od samých počátků svého snažení se uplatnit jako herečka zvyklá budovat svůj vlastní systém podpory a konexí v oboru. \nNavštěvovala během dospívání vyhlášený kroužek profesorky herectví Mileny Vildové. Ta působila v umělecké škole na Praze 2, v Legerově ulici. \nDo hereckého kroužku chodili také další současné hvězdy českého mediálního nebe jako je Mahulena Bočanová anebo režisér televizních zábavních pořadů Čech.\nProtože rodinné zázemí hovělo spíše tradičním zaměstnáním jako lékařství anebo stavebnictví, Martina i přes doporučení pedagogů ze základní školy, pokračovala ve studiu přírodních věd a maturovala a s vyznamenáním na Akademickém gymnáziu Štěpánská v Praze.\nDodnes je v celém svém příbuzenstvu úspěšných vědců (její neteř je profesorka astrofyziky na univerzitě v Heidelbergu, Dr.Iva Karovičová ) a lékařů (její sestra je vedoucí geropsychiatrie MUDr. Yvona Hendrychová) Martina jedinou, která pracuje v umělecké profesi.\n\nVysoké vzdělání získala Martina Adamcová na Moskevské umělecké akademii (MXAT). \n\nMezinárodní prestižní škola jí umožnila spolupráci s hereckými a režijními špičkami osmdesátých let. K jejím profesorům se řadil Oleg Tabakov. \n\nŠkolu v rámci uvolňování vztahů mezi Ruskem a Západním světem navštěvovali učitelé především z Actors Studia v New Yorku, kde se vyučuje Stanislavského metodou, která vede k vnitřnímu prožívání role a fyzickému tréninku, který herce přetváří do podoby ztvárňované postavy. \n\nDo školy zavítal v roce 87 jako hostující profesor i Robert De Niro, který dovedl právě tuto metodu k virtuozitě. \n\nDíky Stanislavského metodě Martina byla schopna ztvárňovat v amerických, kanadských, francouzských a českých filmech postavy, které jsou fyzicky i motivačně zcela odlišné. \n\nJejí pozdější kmenový filmový režisér Vít Olmer jí přezdíval “De Niro v sukních”.\n\nDo Čech se herečka Martina Adamcová vrátila v roce 1988 a nastoupila v Československém rozhlasu, kde působila krátce jako hlasatelka “Mikrofora”. Přizvala si tehdy k mikrofonu svého bývalého spolužáka z gymnázia Martina Mařana, a protože ten nesplňoval politický profil tehdejší komunistické rozhlasové stanice, byla společně s ním z vysílání propuštěna.\n\nV roce 1989 získala krátkodobou stáž v Divadle pod Palmovkou. \n\nPrvní skutečná příležitost přišla s televizními vstupy pro TV kanál OK 3 z Pražského Výstaviště, které tehdy otevřelo brány Všeobecné světové výstavě.\n\nJejím partnerem na obrazovce byl Karel Kasal.\nHlasatel Eda Hrubeš ji v témže roce 1991 přizval k moderování koncertu vysílaném Českou Televizí. \n\nDramaturg Aleš Ulm, ji pak na základě jejího výkonu při moderování s Edou Hrubešem doporučil jako moderátorku “Her bez hranic”.\n\n“Hry bez hranic” přinesly zásadní zlom v kariéře Martiny Adamcové a její výkon jí vynesl mezi nejpopulárnější osobnosti devadesátých let. \n\nZ původně nepovšimnutého a málo sledovaného pořadu udělala Martina Adamcová trhák, který sklízel neutuchající zájem publika a zůstal oblíbeným pořadem po mnoho let.\n\nMartina Adamcová stihla v období 1991 až 1993 natočit několik filmových snímků s Vítem Olmerem, obsazoval jí Juraj Herz a naposledy se objevila v českých kinech ve snímku Dušana Rapoše “Muzzikanti” a vlastním celovečerním filmu “The Perfect Kiss”.\n\nDo Kanady se Martina Adamcová přestěhovala v roce 1992. Začíná rolí v policejním seriálu “Sirens”. \nHerecky v Kanadě spolupracuje s předními světovými režiséry jako jsou Denis Villeneuve, Jean-Claude Lord, Jean Leclerc a Sylvain Archambault.\nJe členem prestižních hereckých asociací ACTRA a l’Union Des Artistes.\nHraje jak v angličtině tak francouzštině.\n\nMezi komerčně nejúspěšnější snímky patří film “The Perfect Assistant”.\n\nMartina Adamcová působí jako registrovaný distributor od roku 2003. \n\nByla inciátorem a u zrodu alternativního řetězce kin Rézo, podporovaného kanadskou vládou. \n\nJejí producentská společnost “Marcova Productions” má statut uznávaného producenta. Přívlastek uznání (“Recognized producer”)je u tohoto spojení důležité, protože Status Quo umožňuje společnosti podávat u státních fondů kinematografie žádosti o příspěvek na výrobu filmů.\n\nJako režisérka vystupuje pod pseudonymem Tina Adams. \nJe režisérkou dlouhometrážních snímků “The Perfect Kiss” a “Hotel Limbo”.\n\nAutorsky je podepsána pod mnoha scénáři jak k televizním seriálům (Ona a On, Milostné vzkazy) tak televizním formátům (Vadí-nevadí) a dlouhometrážním snímkům (The Perfect Kiss, Hotel Limbo, I Loved You First).\n\nV Americe účinkovala v několika seriálech (Sirens, Simon et Chartrand, Kids Killers, Dossier Mystère) a televizních filmech pro americké TV kanály ABC a CBS (The World of Trouble, Who Is Simon Miller?, The Perfect Assistant) . Nadále hraje ve filmech (French Kiss, Passage, The Perfect Kiss, Hotel Limbo) a vracívá se do Evropy, většinou ke spolupráci s režisérem Vítem Olmerem (\"Tankový prapor\", \"Nahota na prodej\", \"Playgirls I\" a \"II\", \"Lehká jako dech\"). Do svých snímků ji obsazoval i na Oscara nominovaný Juraj Herz (\"Pasáž\", \"Černí baroni\")a Dušan Rapoš.\n\n\n\n\n"}
{"id": "353988", "url": "https://cs.wikipedia.org/wiki?curid=353988", "title": "Aeroflot", "text": "Aeroflot\n\nAeroflot (v ruštině: ОАО «Аэрофлот — Российские авиалинии») je největší ruská letecká společnost s hlavní leteckou základnou na letišti Šeremeťjevo nedaleko Moskvy. Jde o akciovou společnost, v níž 51 % akcií vlastní ruský stát, v roce 2013 měla tato společnost přes 30 000 zaměstnanců. Dceřinými leteckými společnostmi Aeroflotu jsou nízkonákladová Pobeda a Rossiya Airlines. Současným (2017) ředitelem společnosti je Vitalij Saveljev. Nahradil tak v roce 2009 svého předchůdce Valerie Okulova který funkci zastával od roku 1997.\n\nSpolečnost byla založena v roce 1923, v době SSSR byl Aeroflot jednou z největších leteckých společností světa, v roce 1989 se stal členem IATA. V roce 1992 byl rozdělen na více než 300 regionalních společností a byla vytvořena speciální zbytková společnost pro mezinárodní lety. V roce 1994 byl Aeroflot ze státní firmy přeměněn na akciovou společnost, ve které bylo 49% akcií prodáno zaměstnancům a dalším zájemcům. Dne 14. dubna 2006 se stal Aeroflot členem letecké aliance SkyTeam.\n\nAeroflot v roce 2016 jako první ruská společnost získala nejvyšší rating „čtyři hvězdy“ na kvalitu služeb Skytrax, a popáté vyhrál prestižní Skytrax World Airline Awards International Award v kategorii „Nejlepší letecká společnost ve východní Evropě“. V roce 2017 uznán mezinárodní agenturou  Brand Finance jako nejsilnější značka v Rusku a nejsilnější značka v leteckém světě.\n\nV prosinci 2016 operoval Aeroflot lety do 129 destinací/letišť především v Evropě, Asii a dále v Severní, Jižní Americe a Africe. Do Česka létá v současnosti pravidelně do Prahy, v minulosti obsluhoval také letiště Karlovy Vary.\n\nAeroflot létá pravidelně do Prahy na ruzyňské letiště již od 4. srpna 1945, kdy byl obnoven jeho provoz po Druhé světové válce. Před válkou linku provozoval několik let také. Po dobu existence spojení létala letadla sovětské výroby jako Tupolev Tu-154, Tu-104 (poprvé 1956), Tu-134, Iljušin Il-62 či Il-18. Mimořádně se na lince objevily větší letouny Il-86, Il-96 nebo Boeing 767. Na začátku 21. století linku obsluhovaly Boeingy 737.\n\nOd června 2018 létá tato společnost na Letiště Václava Havla šestkrát denně. Na lince jsou pravidelně nasazeny Airbusy A320, A321 a jednou denně od roku 2018 ruský stroj Suchoj Superjet 100. Předtím byly frekvence ze čtyř denně na pět denně navýšeny v říjnu 2015.\n\nFlotila Aeroflotu v říjnu 2018 čítala 251 letounů s průměrným stářím 4,2 let:\n\"Tento seznam leteckých nehod není kompletní.\"\n\n\"Pro zobrazení typu letadla přejeďte myší po obrázku.\"\n\n"}
{"id": "353989", "url": "https://cs.wikipedia.org/wiki?curid=353989", "title": "Vítězslav Kocourek", "text": "Vítězslav Kocourek\n\nVítězslav Kocourek (3. srpna 1920, Praha, Československo - 30. prosince 1995, Česká republika) byl český spisovatel a překladatel z angličtiny, němčiny, francouzštiny a ruštiny.\n\nV roce 1939, po maturitní zkoušce, nastoupil na Karlově univerzitě. Studoval práva. Poté co byly uzavřeny vysoké školy, vystřídal několik zaměstnání. Po válce pokračoval ve studiích češtiny a filozofie na filozofické fakultě UK. Prošel taky několika novinami a časopisy jako redaktor (Rudé právo, Lidová kultura apod.). V letech 1964–1968 byl vedoucím redaktorem a později zástupcem šéfredaktora Státního nakladatelství dětské knihy. Od roku 1968 působil v nakladatelství Československý spisovatel. Roku 1972 byl z politických důvodů propuštěn a až do odchodu do důchodu roku 1980 byl korektorem tiskárny Mír (zároveň překládal a psal lektorské posudky, anonymně nebo pod jmény jiných autorů).\n\nRoku 1955 vydal sbírku epigramů \"Ostré drápky\" a roku 1961 \"Sportovní povídky\". Další díla: \"Za pohádkou kolem světa\" (1957), \"Se zvířátky kolem světa\" (1958), \"Vzpoura na lodi Bounty\" (1960). Roku 1966 vydal encyklopedii \"Vesmír, Země, člověk - a my děti\". Také roku 1981 pod jménem Jaroslava Huláka převyprávěl Homérovu \"Odysseiu\" (1981).\n\n\n"}
{"id": "353990", "url": "https://cs.wikipedia.org/wiki?curid=353990", "title": "Simple Service Discovery Protocol", "text": "Simple Service Discovery Protocol\n\nSSDP (Simple Service Discovery Protocol) byl vyvinut IETF společností Microsoft a Hewlett-Packard. Poskytuje mechanismus, při kterém síťový klient může vyhledávat síťové služby. Klienti mohou použít SSDP s lokální konfigurací nebo bez ní.\n\nSSDP je založen na protokolu Universal Plug and Play, používá UDP a unicastové a multicastové pakety k propagaci služeb. Multicastová addresa je 239.255.255.250 v protokolu IPv4.\nV protokolu IPv6 používá následující multicastové adresy:\n\nSSDP port je 1900.\n\n\n"}
{"id": "353991", "url": "https://cs.wikipedia.org/wiki?curid=353991", "title": "Oderberg", "text": "Oderberg\n\nJméno Oderberg nese více lidských sídel.\n\nNázev města nebo jeho části\n\n"}
{"id": "353992", "url": "https://cs.wikipedia.org/wiki?curid=353992", "title": "Bošovští z Polánky", "text": "Bošovští z Polánky\n\nBošovští z Polánky byli šlechtický rod sídlící v Čechách nebo na Moravě před i po Bílé hoře. \nNejstarším členem tohoto rodu byl Čas z Polánky. Albrecht Bošovský z Polánky se v roce 1541 stal majitelem zámku v Oslavanech.\nJiří Bošovský z Polánky vedl v letech 1531 a 1538 spor s vrchností z Milešovic kvůli opravě svatostánku a fary v Lovčičkách. Lovčičky potom drželi jeho synové Jan a Ondřej.\nAnna Bošovská z Polánky byla poručnicí nezletilých dětí po zemřelém Janu Stráneckém ze Stránec.\nRoku 1580 rozšířila statek ve Stránecké Zhoři o polovici pusté Pohořílek s dvorem. Umírá na konci 80. let 16. století.\n\n"}
{"id": "353997", "url": "https://cs.wikipedia.org/wiki?curid=353997", "title": "Šachový turnaj", "text": "Šachový turnaj\n\nŠachový turnaj je zápolení většího počtu šachistů. Jednotlivé turnaje se liší svým účelem, systémem a způsobem hry, přístupností či druhem provozovaného šachu.\n\n\nTurnaje jednotlivých hráčů je v klasickém, zrychleném či bleskovém šachu možné uspořádat různými systémy, z nichž nejčastější jsou tři následující:\n\n\nDále existují turnaje družstev, které se obvykle hrají různými specifickými systémy (obvykle každý s každým či nějakou upravenou verzí švýcarského systému), přičemž existují dva základní systémy započítávání turnajových bodů: a) podle vítězství/prohry mužstva (v takovém případě bývá skóre mužstva pomocným hodnocením), b) podle skóre mužstva.\n\nKorespondenční turnaje se hrají každý s každým a turnaje kompozičního šachu mají své vlastní specifické zvyky a způsoby.\n\nPřístupnost turnajů může být omezena několika způsoby. \n\n\n\n\n"}
{"id": "353998", "url": "https://cs.wikipedia.org/wiki?curid=353998", "title": "Jiří Toman", "text": "Jiří Toman\n\nJiří Toman (22. března 1924, Pardubice - 10. dubna 1972, Hradec Králové) byl český fotograf, ilustrátor a knižní grafik. Zabýval se animovaným filmem jako scenárista a výtvarník.\n\nNarodil se v rodně Vincence Tomana a jeho ženy Marie, rozené Doležalové. Ti měli dům a obchod se smíšeným zbožím v historické Pernštýnské ulici, kde Toman pak celý život bydlel. Vystudoval pardubickou reálku. Na přání otce pokračoval ve studiu na obchodní akademii. To ale musel v roce 1943 přerušit a byl totálně nasazen jako pomocný dělník v Ústí nad Orlicí a později v Pardubicích. Po skončení druhé světové války složil zkoušky na pražskou FAMU, obor kamera (1946, 1947 a 1948), ale z finančních a jiných důvodů studovat nezačal. Byl zaměstnán jako úředník, voják, kalkulant, údržbář, fotograf a vedoucí propagace.\n\nOd roku 1945 byl učedníkem a pomocníkem Josefa Sudka, pomáhal mu mimo jiné při fotografování \"Prahy panoramatické\", organizoval Sudkovu výstavu v Pardubicích v roce 1962. Se Sudkem se přátelil a spolupracoval až do své smrti. Sudek Tomana v Pardubicích několikrát navštívil a společně fotografovali ve městě i v jeho okolí. \n\nV roce 1949 zřídil miniaturní galerii \"Atom\" v bývalém hudebním pavilonu v Tyršových sadech. Zde se například konala na přelomu srpna a září 1949 první výstava děl Tomanova přítele Stanislava Kolíbala.\n\nOd r. 1959 spolupracoval s Propagfilmem Praha (vytvořil několik reklamních šotů). V roce 1962 se stal členem SČSVU a mohl pracovat jako samostatný výtvarník, ve stejném roce začíná jeho spolupráce s Československým kresleným a loutkovým filmem, studio Klárov.\n\nZemřel předčasně krátce před svými čtyřicátými osmými narozeninami po operaci mozkového nádoru.\n\nJiří Toman pracoval v oborech fotografie, animovaný film, grafika a typografie.\n\nJeho práce jsou zastoupeny ve sbírkách následujících institucí:\n\n\n\n\n"}
{"id": "353999", "url": "https://cs.wikipedia.org/wiki?curid=353999", "title": "Buchholz", "text": "Buchholz\n\nBuchholz je slovo s mnoha významy. Jde o německé příjmení, název řady míst či případně o název dalších entit.\n\n\n\n\n"}
{"id": "354001", "url": "https://cs.wikipedia.org/wiki?curid=354001", "title": "Letiště Mnichov", "text": "Letiště Mnichov\n\nLetiště Mnichov (IATA: MUC, ICAO: EDDM) oficiálně \"Letiště Franze Josefa Strauße Mnichov\" (německy \"Flughafen Franz Josef Strauß München\") je mezinárodní letiště v Německu. Leží přibližně 28 km severně od Mnichova. Je po letišti ve Frankfurtu druhým největším v Německu. Je významným dopravním uzlem pro Lufthansu. Je také důležitou mezinárodní leteckou křižovatkou. \n\nV roce 2018 letiště odbavilo 46 milionů cestujících.\n\nTerminál 1 je používán leteckými společnostmi, které nejsou členy Star Alliance. Obsahuje 6 hal označených A-F. Byl otevřen 17. května 1992 a ročně jej může využít kolem 20 mil. cestujících. Terminál 1 používají např. Air Berlin, British Airways, Air France nebo easyJet.\n\nTerminál 2 je naopak používán členy Star Alliance. Je novější, byl otevřen 29. června 2003 a ročně jej využívá 20-25 mil. cestujících. Terminál 2 používají např. Lufthansa, Thai Airways, China Airlines, TAP Portugal a EgyptAir. K terminálu 2 patří i satelitní terminál GSH neboli Halle, používaný např. Aegean Airlines, Austrian Airlines, Air Dolomiti apod.\n\nDoprava na letiště je možná linkovými autobusy nebo vlakovou linkou S1 nebo S8, cesta trvá od hlavního nádraží 48 - 51 minut a stojí 10,80 Eur\n\n"}
{"id": "354005", "url": "https://cs.wikipedia.org/wiki?curid=354005", "title": "Bójská poušť", "text": "Bójská poušť\n\nBójská poušť je označení spjaté se střetem dáckých a keltských kmenů někde v prostoru středního Podunají, který skončil fatální porážkou keltských kmenů.\n\nV 60. letech 1. století před n. l. se na scéně středního Podunají, osídleného a ovládaného Kelty objevili Dákové, sídlící v dnešním Rumunsku, vedení králem Burebistou. Dácký vliv je postižitelný v hmotné kultuře závěru doby laténské na Slovensku a i na území Moravy jsou patrné stopy v podobě řady nalezených dáckých mincí. V roce 60 př. n. l. (podle novějších bádání však 48 nebo dokonce až 40 př. n. l.) porazili keltské vojsko kmenového svazu středodunajských Bójů a Taurisků vedené králem Kritasirem a ovládli dočasně středodunajský prostor; tato porážka byla tak drtivá, že v antických zprávách (Plinius Starší) se o ní hovoří jako o „bójské poušti“. Je otázka, zda vedle dalších faktorů i tato neblahá událost (včetně možné epidemie, která mohla válečný střet následovat) neovlivnila fatálně další vývoj i na českém území, tedy zda nebyla jedním z důvodů, proč moravští Keltové opustili svůj domov. Kolem zlomu letopočtu však byla oblast dáckého panství obsazena od jihu Římany, ze severu germánskými Kvády.\n\n"}
{"id": "354010", "url": "https://cs.wikipedia.org/wiki?curid=354010", "title": "Pomocné hodnocení", "text": "Pomocné hodnocení\n\nPomocné hodnocení je označení různých dodatečných způsobů, kterými se ve sportovních disciplínách určuje pořadí, když základní způsob jeho určení nedostačuje. U různých sportů se používají různá pomocná hodnocení, někdy existují i odlišnosti mezi různými turnaji téhož sportu/disciplíny.\n\nK potřebě pomocného hodnocení může dojít třeba při kopané, kdy mají různé týmy stejný počet bodů za vítězství/remízu/prohru, jako pomocná hodnocení se používají nejčastěji skóre či vzájemný zápas. Ve skoku vysokém se pro určení pořadí při rovnosti dosažené výšky obvykle počítá počet pokusů skokana - čím méně pokusů dotyčný potřeboval, tím lépe. \n\nU šachů existují různé systémy určení pořadí při rovnosti bodů jak v soutěžích jednotlivců (např. Buchholzův systém, Sonnenbornův–Bergerův systém, výsledek vzájemné partie, los), tak i v soutěžích družstev (skóre, vzájemný zápas, los...)\n\nŠachy původně něco jako pomocné hodnocení neznaly, případně se spokojovaly s výsledkem vzájemné partie, šachisté se o místa na turnajích běžně dělili, či v případě potřeby o ně sehráli minizápas. Rozsáhlé uplatňování pomocných hodnocení se objevilo až ve 20. století. Obecně lze i dnes říci, že systém pomocných hodnocení v šachu není ani jednotný, ani samozřejmý, a je zpravidla výslovně určen regulemi daného turnaje, přičemž nelze vyloučit ani to, že se žádné pomocné hodnocení neaplikuje, či že je nahradí dodatečný minizápas mezi dotyčnými hráči (obvyklé zejména u přeborů či postupových míst některých soutěží). Níže uváděné vzorce a pořadí pomocných hodnocení popisují nejčastější modely pro turnaje, kde se pomocné hodnocení používá, nicméně pravidla konkrétního turnaje mohou určit jak jiná pomocná hodnocení, tak i jiné pořadí jejich důležitosti.\n\nV turnajích hraných systémem každý s každým se nejčastěji jako pomocné hodnocení používá Sonnenbornův-Bergerův systém, následovaný výsledkem vzájemné partie a případně losem. V turnajích založených na švýcarském systému je nejpoužívanějším pomocným hodnocením Buchholzův systém, následovaný Sonnenbornovým-Bergerovým systémem, vzájemnou partií a případně losem. \n"}
{"id": "354012", "url": "https://cs.wikipedia.org/wiki?curid=354012", "title": "Dobříkov (Kdyně)", "text": "Dobříkov (Kdyně)\n\nDobříkov je vesnice, místní část města Kdyně v okrese Domažlice. Od Kdyně je vzdálen 4,5 kilometrů. V roce 2011 zde trvale žilo 67 obyvatel.\n\nStojí zde 44 domů. Protéká jím potok Andělice, který se vlévá do řeky Úhlavy. Od Dobříkova je 1 km vzdálena vesnička Branišov (jenž byl dříve spádovou vsí) a 2,5 km rozhledna a horská chata Koráb. Přes Dobříkov vede cyklostezka č. 2051, která jej spojuje s Hlubokou a Smržovicemi. Začátek vsi je v nadmořské výšce 530 m n. m. a konec vsi má výšku 575 m n. m.\n\nPrvní písemná zmínka o vsi je z roku 1379. Dobříkov byl až do roku 1665 součástí smržovického statku. Poté byl oddělen a v roce 1714 ho koupil František Josef Černín z Chudenic, který jej o 24 let později prodal piaristické koleji v Kosmonosích. Od ní byl v roce 1759 koupen Karlem Josefem Palmem a rok nato připojen k bystřickému panství. Potomci Palma-Gundel-Fingena drželi tento majetek až do roku 1839. Tehdy bylo panství prodáno v dražbě Karlu Antonínu Bedřichu Hohenzollernovi. V roce 1945 pak bylo Hohenzollernům zkonfiskováno. V roce 1850 zde žilo 419 obyvatel, od té doby však lidí stále postupně ubývá. Roku 1930 zde žilo 226 lidí ve 47 domech. Při poválečném sčítání roku 1950 bydlelo v Dobříkově 140 lidí ve 44 domech. V 18. století zde fungoval pivovar s roční produkcí 46 sudů. Býval tu také klášter. V roce 1902 byl založen SDH Dobříkov a o rok později byla zakoupena dřevěná stříkačka, která stojí dodnes v hasičské zbrojnici. V letech 1885 až 1888 se stavěla železniční trať Horažďovice–Domažlice. Součástí stavby byl také dobříkovský tříobloukový most a nádražní budova.\n\nVe vísce pod kopci se nachází hospůdka a kulturní dům s knihovnou. Kulturní dům se využívá při různých akcích například, oslavy, schůze, posezení důchodkyň. Hasiči každý rok pořádají (mini)bál a oslavu MDŽ. Bylo zde vybudováno víceúčelové hřiště, které bylo v roce 2010 slavnostně otevřeno.\n\n"}
{"id": "354016", "url": "https://cs.wikipedia.org/wiki?curid=354016", "title": "Marty Friedman", "text": "Marty Friedman\n\nMarty Friedman (* 8. prosince, 1962, Washington, D.C., USA) je americký kytarista. Proslavil se hlavně jako člen metalové skupiny Megadeth, jejíž součástí byl skoro 10 let. Od roku 2003 žije v Japonsku, kde moderoval relace jako \"Rock Fujiyama\" nebo \"Jukebox English\" v japonské televizi.\n\nPřed nástupem do Megadeth byl Marty členem několika dalších metalových kapel – Deuce, Hawaii, Vixen a Cacophony. V kapele Cacophony se potkal s dalším fenomenálním kytarovým virtuózem, tehdy sedmnáctiletým Jasonem Beckerem. Produkty jejich spolupráce jsou alba Speed Metal Symphony a Go Off!. Alba, nesoucí se ve stylu zvaném neoklasický metal, byla inovativní v mnohých směrech, hlavně co se týče skloubení dvou virtuózních kytar do jednoho celku.\n\nPo rozpadu Cacophony v roce 1989 dostal Marty nabídku od Megadeth, kterou v únoru 1990 přijal. První album, na kterém se podílel, bylo Rust in Peace, které je dodnes zařazované mezi milníky thrash metalu. Marty na něm uplatnil způsob hry charakteristický pro celou jeho kariéru a také se v některých sólech inspiroval exotickou hudbou. V červenci 1992 vyšlo album Countdown to Extinction, oproti předešlému zaměřené na širší publikum, což se odrazilo i na prodeji, takže album získalo dvě platiny. Marty hrál i na dalších albech Megadeth – Youthanasia (1994), Cryptic Writings (1997) a Risk (1999). V prosinci 1999 však Marty oznámil, že z kapely odchází a svůj poslední koncert s kapelou odehrál 14. ledna 2000. Později v jednom rozhovoru uvedl, že už ho unavuje hrát metalovou hudbu, a potřebuje se vyvíjet dál jako muzikant. Během období, ve kterém byl Marty součástí skupiny, prodali Megadeth víc než 10 miliónů alb po celém světě.\n\nMarty, momentálně žijící v Tokiu, se aktivně podílí na kulturním životě Japonska. Jako host se objevuje na albech mnoha umělců známých hlavně v Japonsku a díky schopnosti plynule hovořit japonsky se objevuje i v televizi a přispívá do japonských hudebních časopisů.\n\nNejvýznamnější televizní programy, kterých se Marty pravidelně účastnil, byly \"Mr. Heavy Metal\", \"Rock Fujiyama\" a \"Jukebox\", kde překládal anglické texty písní do japonštiny. Krom toho se na konci roku 2005 zúčastnil turné s japonskou zpěvačkou Ami Suzuki.\n\nI oproti pracovně nabitému programu, který doprovází jeho život v Japonsku, zůstává Marty věrný své sólové tvorbě. Řada alb, započatých v roce 1988 albem Dragon's Kiss, rozšířil naposledy albem Future Addict (2008). Album obsahuje přearanžované starší písně, ale obsahuje i 3 nové skladby. Future Addict, stejně jako i studiové album Loudspeaker (2006) a koncertní nahrávka Exhibit A – Live In Europe (2007), vyšlo nejprve v Japonsku, až potom byl vydané a distribuované i v dalších zemích.\n\n\n\n\n\n"}
{"id": "354020", "url": "https://cs.wikipedia.org/wiki?curid=354020", "title": "Cillian Murphy", "text": "Cillian Murphy\n\nCillian Murphy (25. května 1976, Douglas, Irsko) je irský herec. Proslavil se například díky roli Roberta Fishera ve filmu Počátek. Nominován byl i na získání ceny Zlatý glóbus za výkon ve filmu \"Snídaně na Plutu\". Zásadní roli ztvárnil i ve snímku \"Batman začíná\", kde hrál protivníka hlavnímu hrdinovi. Také hrál ve filmu Noční let, ve kterém ztvárnil postavu zlého mafiána. V roce 2016 hrál ve filmu Anthropoid, kde ztvárnil postavu Jozefa Gabčíka.\n\nOd roku 2004 je ženatý s Yvonne McGuinnessovou a mají spolu dva syny. Byl vegetarián.\n\n"}
{"id": "354021", "url": "https://cs.wikipedia.org/wiki?curid=354021", "title": "Fossarina", "text": "Fossarina\n\nFossarina je rod mořských plžů z čeledi kotoučovití (Trochidae).\n\nTento rod je endemický na jihu, východě a severu Austrálie a Nového Zélandu.\n\nZástupci tohoto rodu se vyskytují v přílivové zóně.\n\nUlity jsou špičaté a malé.\n\n"}
{"id": "354022", "url": "https://cs.wikipedia.org/wiki?curid=354022", "title": "Klaun očkatý", "text": "Klaun očkatý\n\nKlaun očkatý (\"Amphiprion ocellaris\") je druh tropické ryby z čeledi sapínovití (Pomacentridae) a rodu \"Amphiprion\". Druh popsal roku 1830 Georges Cuvier. Známý je z amerického animovaného filmu Hledá se Nemo. \n\nAreál výskytu sahá od Andamanského moře po severozápadní Austrálii, Indonésii a Filipíny, směrem severně až na Tchaj-wan a souostroví Rjúkjú. Obývá mělká korálová moře a laguny do hloubky asi 15 metrů.\n\nMenší druh ryby, až 11 cm dlouhý, samice jsou větší než samci. Zbarvení je na celém těle výrazně oranžové, doplněné o bílé pruhy za očima, v oblasti zad a před ocasní ploutví. Okraje ploutví jsou lemovány černou. V okolí města Darwin v Severním teritoriu se vyskytuje tmavá varieta, zbarvená černou namísto oranžové. Vzhledem se klaun očkatý podobá klaunovi zdobenému (\"Amphiprion percula\").\n\nKlaun očkatý je mezi lidmi široce známý pro své symbiotické vztahy s některými druhy mořských sasanek, zejména se jedná o sasanku velkolepou, sasanku obrovskou (\"Stichodactyla gigantea\") a sasanku Mertensovu (\"Stichodactyla mertensii\"). Zatímco klaunovi sasanka poskytuje bezpečné útočiště před některými predátory, ryba sasanku zbavuje parazitů a záhání pryč dotěrné ryby, které si chtějí zpestřit jídelniček okusováním jejich ramen. Samotného klauna chrání před žahavými buňkami vrstva slizu na kůži. Druh je teritoriální a monogamní, jednu sasanku obvykle obývá pár dospělců společně s několika nedospělými samci. \n\nJedná se o proterandrického hermafrodita, pokud samice uhyne a ocitne se bez ní několik samců, samec prodělá vývoj na jinou dospělou samici (často přitom soupeří mezi sebou a samicí se stává vítězný dominantní samec), zatímco největší z nedospělých samců se vyvine v jiného dospělého samce. \n\nBěhem několika hodin projde dominantní samec procesem, s kterým se změní i jeho chování, jenž je typické pro kteroukoli „normální“ samici. Jako samičku ho respektují i podřízení samci. Střetne-li se proměněný samec s jinou samičkou, vyzve sokyni, jako každá jiná správná samice, na tvrdý souboj. Při změně pohlaví se hlavní dění odehrává uvnitř organismu. Nejprve se mění funkce mozku, mizí buňky typické pro samčí mozek, a naopak se množí buňky charakteristické pro mozek samic. Z toho lze usoudit, že se k změně pohlaví rozhodnou na základě vlastního úsudku, doslova „silou myšlenky“. Obvykle totiž k tomu dochází poté, co se několik samců utká v boji o jakousi nadvládu, z kterého vzejde vítězný coby dominantní samec, a ten, vědom si svého postavení, najednou změní své pohlaví. Nemusí však dojít k úplně proměně, nedotčené mohou být pohlavní žlázy i hladiny hormonů v krvi, a v takovém stavu „na půl cesty“ mohou být klauni očkatí i několik let. Ve společnosti ostatních ryb jsou ale považovány za „jasné“ samičky. Řada z nich nicméně prodělá kompletní pohlavní metamorfózu a je schopno naklást jikry.\n\nRozmnožování může probíhat ve většině areálu výskytu celoročně, pouze v nejsevernějších oblastech s výjimkou zimních měsíců. Samec nedaleko sasanky vytváří hnízdo na obnažené skále, tření obvykle probíhá v časných hodinách během úplňku. Samice snáší 100 až 1000 (možná i 1500) malých oranžových až načervenalých jiker, které samec oplodní mlíčím. O takto počaté potomstvo se stará pouze samec. Bedlivě jikry střeží, kontroluje jejich stav a usilovným pohybem ploutví zajišťuje přísun čerstvé vody. Pokud některá z jiker podlehne plísni, samec ji jednoduše odstraní. Přibližně do týdne (během 6 až 8 dní) se z vajíček líhnou larvy, které přecházejí do krátkého stádia planktonu, kde se z nich vyvíjejí mladé ryby (vždy jen jako samci); ty se po několika dnech přesouvají zpět ke dnu. Klaun očkatý se dožívá asi 6 až 10 let.\n\n"}
{"id": "354023", "url": "https://cs.wikipedia.org/wiki?curid=354023", "title": "Strana občanské sebeobrany", "text": "Strana občanské sebeobrany\n\nStrana občanské sebeobrany (S.O.S. PRAHA) je česká neparlamentní politická strana. Předsedou strany je Bohumil Vejtasa. SOS prosazuje řešení bytové otázky pro mladé lidi, snížení cen elektrické energie a vody, boj s korupcí aj.\n\nVýraznější akcí strany bylo napříkladv roce 2007 podání trestního oznámení na vyúčtování miliónových částek za 10. mezinárodní protikorupční konferenci Transparency International v roce 2001 v Praze . Policie toto trestní oznámení odložila.\n"}
{"id": "354024", "url": "https://cs.wikipedia.org/wiki?curid=354024", "title": "Lehman Brothers", "text": "Lehman Brothers\n\nLehman Brothers Holdings Inc. byla významná americká banka založená v roce 1850, jedna z největších investičních bank v USA. Šlo o globálně působící finanční instituci s centrálou v New Yorku, která se zabývala investičním i privátním bankovnictvím. Byla jednou z bank, které těžce zasáhlo zhroucení amerického trhu s nemovitostmi. 15. září 2008 oznámila, že zažádá o ochranu před věřiteli, čímž vytvořila rekordní bankrot v americké historii. Následující den její část koupila britská banka Barclays.\n\nO záchraně banky před krachem jednala newyorská pobočka americké centrální banky Fed. Kromě Barclays, která nakonec část banky koupila, se spekulovalo také o Bank of America, zájem projevila také korejská státní banka Korea Development Bank.\n\nŠéf zkrachovalé banky Richard Fuld si podle BBC za osm let v nejvyšší funkci vydělal asi 300 až 500 milionů dolarů. Nyní byl nucen vysvětlovat americkým poslancům ve sněmovní komisi chování vedení banky, které vydělávalo astronomické sumy, ačkoli firmu přivedlo k bankrotu. Předseda senátní komise Henry Waxman uvedl, že si měl Fuld do roku 2000 vydělat 480 milionů dolarů, ale sám Fuld hovořil „pouze“ o 300 milionech. Fuld podle vyjádření pro BBC necítil za krach banky vinu, i když se prý cítil „hrozně“ a údajně až do smrti nepřestane přemýšlet, proč americká vláda pomoc Lehman Brothers odmítla.\n\n"}
{"id": "354031", "url": "https://cs.wikipedia.org/wiki?curid=354031", "title": "In necessariis unitas, in dubiis libertas, in omnibus caritas", "text": "In necessariis unitas, in dubiis libertas, in omnibus caritas\n\nIn necessariis unitas, in dubiis libertas, in omnibus caritas, česky V nutném jednota (shoda), v nerozhodnutém svoboda (volnost), ve všem láska (dobrá vůle) je latinský citát, často připisovaný svatému Augustinovi. Pravděpodobně pochází ale až z pera německého luteránského teologa 17. století Ruperta Meldenia (vlastním jménem Petr Meiderlin), který píše: \"\"Verbo dicam: Si nos servaremus in necesariis Unitatem, in non-necessariis Libertatem, in utrisque Charitatem, optimo certe loco essent res nostrae.\"\", tedy: \"\"Slovem (Zkrátka), dovolte mi říci: Pokud budeme zachovávat v nezbytných (esenciálních) věcech jednotu, ve zbytných (ostatních) svobodu (volnost) a v obou lásku, naše věc (záležitosti) bude jistě zařízena nejlépe.\"\n\nTento citát je často citován na obranu tolerance, teologické a náboženské svobody, je zároveň heslem Jednoty bratrské, americké Evangelické presbyteriánské církve a Svazu německých katolických studentských asociací, největšího mezioborového spolku akademiků v Evropě.\n\nTento citát se nachází také v první encyklice papeže Jana XXIII. \"Ad Petri cathedram\" (1959) a na Evropském monumentu v bývalém vápencovém lomu nedaleko Neziderského jezera (u obce Fertőrákos) v Maďarsku, který byl vztyčen jako připomínka Panevropského pikniku \"(Pan-European Picknick)\", setkání politiků, během něhož došlo v roce 1989 k tříhodinovému otevření hranic mezi Rakouskem a Maďarskem. Památník ve tvaru ostnatého drátu je zároveň upomínkou na časy nesvobody a projevem vděčnosti za pád železné opony. Nepřekročitelná hranice, oddělující Východní a Západní blok, vedla nedaleko místa, kde dnes stojí památník.\n\n\n"}
{"id": "354032", "url": "https://cs.wikipedia.org/wiki?curid=354032", "title": "Stanislav Jungwirth", "text": "Stanislav Jungwirth\n\nStanislav Jungwirth (15. srpna 1930 Prachatice, Československo – 11. dubna 1986 Praha, Československo) byl vynikající československý sportovec, atlet-běžec na středních tratích 400 m, 800 m, 1500 m, 2000 m a 3000 metrů.\n\nPřekonal dva světové rekordy - nejprve na 1 km časem 2:21.2 (27.10.1952) a poté jako první běžec světa prolomil (výkonem 3:38.1) hranici 3:40 na 1500 m (12.7.1957 na škvárové dráze v Houšťce). Na ME 1954 získal bronzovou medaili na 1500 m. A jedna zajímavost - v roce 1952 se jej zastal Emil Zátopek poté, co neměl z politických důvodů odcestovat na OH do Helsinek. Emil tenkrát prohlásil, že pokud nepojede Standa, tak neodcestuje ani on. Vše se nakonec vyřešilo a odcestovali oba běžci. Emil Zátopek tam zazářil (zlato na 5 km, 10 km a v maratonu), S. Jungwirth byl vyřazený v semifinále na 1500 metrů - jeho nejlepší běžecká léta měla teprve přijít. Kromě již zmíněných světových rekordů a bronzové medaile z ME 1954 byl úspěšný také na OH 1956 (6.místo na 1500 m) a na ME 1958 (8.místo na ME). Jeho trenérem byl Ladislav Fišer.\n\n\n\n\n"}
{"id": "354033", "url": "https://cs.wikipedia.org/wiki?curid=354033", "title": "Fair play - HNPD", "text": "Fair play - HNPD\n\nFair play - HNPD, do 24. února 2014 Hnutí na podporu dobrovolných hasičů a dalších dobrovolníků (HNPD), je české politické hnutí podporující činnost neziskových dobročinných organizací. HNPD prosazuje renesanci morálních hodnot a společenský rozvoj založený na modernizaci, prosperitě, svobodě, solidaritě, sociální spravedlnosti atd. Programovým cílem je otevřená demokratická společnost, založená na sociálně a ekologicky tržním hospodářství. Hnutí podporuje činnost neziskových dobročinných organizací, rozvoj malých a středních firem domácích majitelů a vytváření silné a zdravé střední vrstvy a rozvoj ekologického zemědělství. Hnutí také podporuje iniciativu Ne základnám.\n\nPro volby do Sněmovny 2006 se zapojilo do Koalice pro Českou republiku, která obdržela 8140 hlasů (0,15 %). V následujících komunálních volbách získalo 56 zastupitelů.\n\n"}
{"id": "354042", "url": "https://cs.wikipedia.org/wiki?curid=354042", "title": "Vaššukkani", "text": "Vaššukkani\n\nVaššukkani (dle jiných přepisů též \"Waššuganni\", \"Waššukanni\" či \"Vaššukanni\") bylo hlavní město churritského království Mitanni (kolem 1500 př. n. l.). Kurdský název \"baškani\" pochází od \"baš\" („dobrý“) a \"kani\" („studnice, zdroj“); je velmi podobný sousloví „bohatý důl“ v sanskrtu.\n\nJeho přesná poloha není známa, ale obecně převládá názor, že se nacházelo na horním toku Chábúru, mezi Eufratem a Tigridem, v dnešní severovýchodní Sýrii. Někteří historici zastávají teorii, že Vaššukkani je totožné se starověkým městem Sikani (poblíž starověké Guzany); dnes zřejmě pahorek Tell Fecheríja, kde probíhají archeologické výkopy (společná německo-slovensko-syrská expedice). Na výzkumech (2006 – 2010) se podílejí archeologové Slovenského archeologického a historického inštitútu – SAHI, o. z.\n\nVaššukkani vzkvétalo jako hlavní město po dvě staletí. V období postupného úpadku mitannské moci bylo město dobyto Chetity pod vedením Šuppiluliumaše I. v prvních letech jeho vlády (přibližně 1344–1322 př. n. l.); doklad o uzavření míru uvádí, že nový mitannský král Šattivaza byl nucen uznat závislost na chetitské říši. \n\nMěsto dobyl také asyrský krále Adad-nirári I. okolo r. 1290 př. n. l.; jinak je o jeho historii známo velmi málo.\n\nTell Fecheriye – oficiální stránky archeologických vykopávek na pahorku Fecheríja (německy, anglicky, arabsky)\n"}
{"id": "354043", "url": "https://cs.wikipedia.org/wiki?curid=354043", "title": "Hubert Aust", "text": "Hubert Aust\n\nHubert Aust (31. října 1891 Olomouc – 20. prosince 1955 Olomouc) byl český akademický architekt.\nVystudoval Vysokou školu uměleckoprůmyslovou v Praze, kde v té době působil i velmi známý architekt Josip Plečnik. Znal se i s architekty Bohuslavem Fuksou, předním brněnským architektem, a pražským architektem Josefem Štěpánkem. Byl dvakrát ženatý, jeho první syn zemřel poměrně mladý.\nV třicátých letech si pro sebe a pro svou rodinu postavil luxusní vilu v Holici. Ke konci třicátých let pak dosáhl svého největšího věhlasu a velmi se podílel na rozvoji výtvarného života v Olomouci.\nUrna s jeho ostatky je uložena v kolumbáriu olomouckého Husova sboru na čelném místě (7/429).\n\nAustův počáteční sklon k neoklasicizujícímu výrazu, se později měnil tíhnutím k českému rondokubismu. V závěru své kariéry preferoval věcné a jednoduché pojetí architektury - známé jako holandský neoplasticismus.\n\n"}
{"id": "354050", "url": "https://cs.wikipedia.org/wiki?curid=354050", "title": "Zlatá kopačka", "text": "Zlatá kopačka\n\nZlatá kopačka (francouzsky \"Soulier d'Or\", anglicky \"European Golden Shoe\") je evropská prestižní cena udělovaná od sezony 1967/68 francouzským časopisem \"L'Équipe\" tomu fotbalistovi, který dosáhne největšího počtu bodů za nastřílené góly v uplynulé sezoně v kterékoli nejvyšší evropské fotbalové lize. Těchto bodů se dosáhne tím, že se nastřílené góly hráče vynásobí koeficientem dané ligy, ve které působil. Do sezony 1991/92 byla cena udělována nejlepšímu kanonýrovi z kterékoliv evropské ligy (bez ohledu na obtížnost). To relativně znevýhodňovalo střelce z nejlepších evropských lig, kde bylo obtížnější se v silnější hráčské konkurenci prosadit.\n\nV letech 1992–1996 nebyla cena oficiálně udělena kvůli aféře na Kypru z roku 1991, kde kyperská fotbalová asociace protestovala proti vítězství Makedonce Darka Pančeva s 34 góly (oficiálnímu uvedení hráčů kyperské ligy Besirevice a Xiourouppase s pouhými 19 góly, ačkoli údajně jiný hráč měl dosáhnout 40 gólů v sezoně). Kvůli aféře dostal vítěz za sezonu 1990/91 Darko Pančev cenu dodatečně až v roce 2006. Podezřelé bylo i prvenství Rumuna Rodiona Cămătarua z roku 1987, ten dosáhl 20 z celkových 44 gólů v posledních 6 zápasech sezony. O několik let později představitelé Rumunské fotbalové asociace uvedli, že Cămătaruovo vítězství bylo zmanipulované a po 20 letech se druhý v pořadí, Rakušan Toni Polster, dočkal Zlaté kopačky také.\n\nV roce 1997 byla cena znovu obnovena, tentokrát s bodovým koeficientem, kterým se násobí počet vstřelených gólů. Každá liga je ohodnocena koeficientem UEFA, který má vyjadřovat její obtížnost (ten závisí zase na výsledcích klubů v evropských pohárových soutěžích). Nastřílené branky v prvních pěti evropských ligách podle koeficientu UEFA jsou násobeny dvěma, v ligách od šestého do jedenadvacátého místa pak číslem 1,5. Branky v ligách od dvaadvacátého místa níže jsou ohodnoceny koeficientem jedna. \nZdroje:\nZdroje:\nPozn.: za ročníkem je uvedeno jméno hráče, klub, za který v dané sezoně hrál, a počet vstřelených branek, který je od ročníku 1996/97 hodnocen body dle koeficientu ligové soutěže.\n"}
{"id": "354056", "url": "https://cs.wikipedia.org/wiki?curid=354056", "title": "Hadrián VI.", "text": "Hadrián VI.\n\nAdriaan Florenszoon Boeyens (2. březen 1459 Utrecht – 14. září 1523 Řím) byl nizozemský duchovní a teolog, který pod jménem Hadrián VI. zastával od roku 1522 až do své smrti úřad papeže. Byl jediným papežem z Nizozemí a posledním papežem neitalského původu až do roku 1978, kdy (455 let po jeho smrti) na papežský trůn usedl Polák Jan Pavel II.\n\nByl zbožný, přísný a učený muž, který si nepotrpěl na přepych a pokoušel se reformovat církev, na což však byl jeho pontifikát příliš krátký. V Římě nebyl příliš oblíben, protože se snažil potlačit prostopášnost a nebyl nakloněn lidovým zábavám. Na náhrobku má vytesán nápis „\"Zde leží Hadrián VI., jenž neznal většího neštěstí, nežli že panoval.\"“\n\n"}
{"id": "354067", "url": "https://cs.wikipedia.org/wiki?curid=354067", "title": "Laurent Feuillet", "text": "Laurent Feuillet\n\nLaurent François Feuillet (1768 – 5. října 1843) byl francouzský knihovník a spisovatel.\n\nPracoval jako jeden z knihovníků Institutu de France. Roku 1823 byl povýšen na hlavního knihovníka. Členem Académie des sciences morales et politiques se stal roku 1833.\n\n\n"}
{"id": "354068", "url": "https://cs.wikipedia.org/wiki?curid=354068", "title": "Jaroslava Jehličková", "text": "Jaroslava Jehličková\n\nJaroslava Jehličková (* 24. března 1942, Hořice v Podkrkonoší) je bývalá československá sportovkyně, atletka, běžkyně závodící na středních tratích, dvojnásobná účastnice letních olympijských her.\n\nV roce 1959 odmaturovala gymnázium v Hořicích. Chtěla studovat dále, ale režim jí zakázal pro \"špatný původ\" studium na jakékoliv vysoké škole. S atletikou ve Spartaku Hradec začala v roce 1959 a členkou družstva byla do roku 1964, kdy přešla do Rudé hvězdy Praha.\n\nNejvětší úspěch ve své kariéře zaznamenala v roce 1969 na evropském šampionátu v Aténách, kde se stala mistryní Evropy v běhu na 1500 metrů. Trať ve finále zaběhla v novém světovém rekordu, jehož hodnota byla 4:10,7. O necelé dva roky později rekord překonala Karin Burneleitová z NDR, která v Helsinkách zaběhla čas 4:09,6.\n\nV roce 2006 se Jaroslava Jehličková stala osobností města Hořic.\n\n\n"}
{"id": "354070", "url": "https://cs.wikipedia.org/wiki?curid=354070", "title": "Naomie Harrisová", "text": "Naomie Harrisová\n\nNaomie Harrisová (6. září 1976 Londýn) je anglická herečka, známá svou rolí ve filmu \"28 dní poté\" a ve snímcích \"\" a \"\", kde ztvárnila Tiu Dalmu – pohanskou bohyni Kalypso uvězněnou v lidkém těle. V roce 2012 se stala Eve Moneypenny ve 23. bondovce \"Skyfall\" a roli si zopakovala v bondovce \"Spectre\".\n\nNarodila se 6. září 1976 v Islingtonu v Londýně, kde jí vychovávala její matka, která do Londýna přišla jako dítě s rodiči z Jamajky a její otec přišel z Trinidadu. Její rodiče se rozešli, než se narodila a byla vychovávaná pouze matkou, se svým otcem nemá žádný vztah. Její matka se později znovu vdala a měla dvě děti. Matka pracovala jako scenáristka pořadu \"EastEnders\" a nyní je léčitelka. Harrisová navštěvovala St. Marylebone School a poté Woodhouse College. Na Pembroke College v Cambridge získal v roce 1998 titul v sociální a politické vědy. Trénink v herectví získala v divadelní škole Briston Old Vic.\n\nUž v devíti letech se začala objevovat na filmových plátnech a televizních obrazovkách. Zahrála si v remaku sci-fi seriálu \"The Tomorrow People\". V roce 2000 si zahrála roli Susan na divadelních prknech Soutwark Playhouse ve hře \"The Witch of Edmonton\". V listopadu 2002 si zahrála ve filmu Dannyho Boyleho \"28 dní poté\". V roce 2006 si zahrála v úspěšném filmu \"\" a objevila se i v jeho pokračováních \"\" (2007). Na televizních obrazovkách se v Británii objevovala v \"Poppy Shakespeare\" a \"Small Island\".\n\nOd 22. února do 2. května roku 2011 hrála Elizbaeth Lavenzu v divadelní produkci \"Frankestein\" v Britském národním divadle. V roce 2011 si zahrála hlavní roli ve filmu \"The First Grader\". Roli Eve si zahrála ve 23. bondovce \"Skyfall\" a poté i ve 24. bondovce \"Spectre\". Winnie Mandelu si zahrála v životopisném filmu \"\". V roce 2016 si zahrála ve snímcích \"\" a \"Moonlight\".\n\nOd roku 2012 chodí s Peterem Leglerem.\n\n"}
{"id": "354071", "url": "https://cs.wikipedia.org/wiki?curid=354071", "title": "Otto Kaušitz", "text": "Otto Kaušitz\n\nOtto Kaušitz (pseudonym Otto Ivančan; 19. května 1909 Piešťany – 30. dubna 1982 Bratislava) byl slovenský libretista, textař a překladatel. Napsal texty k přibližně 150 písním a 30 libret k operetám. Jako překladatel přeložil mnoho operet do maďarštiny a němčiny a tím propagoval slovenskou hudbu v zahraničí. Překládal i díla z maďarštiny, němčiny a ruštiny do slovenštiny.\n\nV roce 1951 se stal členem sboru a uměleckým tajemníkem v divadle na Nové scéně.\n\nByl redaktorem ve „Svazu slovenských skladatelů a koncetních umělců“ (\"Zväz slovenských skladateľov a koncertných umelcov\", po roce 1990 \"Spolok slovenských skladateľov\" v rámci Slovenské hudební unie), ve vydavatelství Supraphon a ve Slovenském hudebním fondu.\n\n\n\nK několika písním kromě textu složil i hudbu.\n\n\n"}
{"id": "354072", "url": "https://cs.wikipedia.org/wiki?curid=354072", "title": "Seznam písní s texty Otty Kaušitze", "text": "Seznam písní s texty Otty Kaušitze\n\nToto je seznam textářské tvorby k písním, které napsal slovenský libretista a textař Otto Kaušitz.\n\npoz.\n\n(h:/) - doposud nezjištěný autor hudby\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "354073", "url": "https://cs.wikipedia.org/wiki?curid=354073", "title": "Harris", "text": "Harris\n\nHarris může být:\n\n\n\n"}
{"id": "354075", "url": "https://cs.wikipedia.org/wiki?curid=354075", "title": "Brendan Gleeson", "text": "Brendan Gleeson\n\nBrendan Gleeson (* 29. března 1955 Dublin) je irský filmový herec. Hrál ve filmech \"Statečné srdce, Trója, Království nebeské, 28 dní poté\", ale i v několika snímcích o kouzelnickém učni Harrym Potterovi, kde hrál učitele Moodyho. Se svou manželkou Mary má čtyři děti, čtyři syny. Jeden z nich, Domhnall, si zahrál v \"Harry Potter a Relikvie smrti\" Charlieho Weasleyho a ve , a generála Huxe. A druhý, Brian, se objevil v roli trpaslíka Guse ve filmu \"Sněhurka a lovec\".\n\nGleeson dále ztvárnil hlavní postavy ve filmech \"Pomáhat a chránit\" (The Guard, 2011), \"Kalvárie\" \"2014.\"\n\n\nV Harrym Potterovi se poprvé objevil ve čtvrtém díle v roli Alastora Moodyho, bystrozora, člena Fénixova řádu a učitele OPČR.\n"}
{"id": "354076", "url": "https://cs.wikipedia.org/wiki?curid=354076", "title": "Clumping factor A", "text": "Clumping factor A\n\nClumping factor A, neboli ClfA je virulentní faktor bakteriálního druhu \" Staphylococcus aureus\" (\"S. aureus\"), který se váže na fibrinogen, čímž ho pomáhá konvertovat na nerozpustný fibrin. ClfA se také váže na regulátorový protein I komplementového systému. Je zodpovědný za srážení krevní plazmy, které se pozoruje po přidání \"S. aureus\" do lidské plazmy. Podle některých autorů je mechanismem tohoto srážení \"nabalování\" molekul fibrinu na buněčné stěny S.aureus. Molekuly fibrinu také možná částečně zamezují zneškodnění stafylokoků fagocyty. \n"}
{"id": "354079", "url": "https://cs.wikipedia.org/wiki?curid=354079", "title": "Significant Other", "text": "Significant Other\n\nSignificant Other je druhé album Limp Bizkit.\n\nOproti debutu (Three Dollar Bill, Yall$) zabočili Limp Bizkit do mainstreemových vod. Hip-hopová rytmika zůstala, mnohdy je ale změkčená a typická spíše pro komerční hip-hop. Kytarové party od Wese Borlanda dostaly více prostoru, takže zní více nabroušeně, nicméně skladby jsou více melodické a Fred Durst se jim přizpůsobuje – více zpívá, méně řve a celkově používá více svůj civilní projev. Což většině lidí nevadilo, protože alba se za první týden prodalo více než 634 000 kousků, což je slušné číslo. Mezi hosty se mihly v té době velice vlivné osobnosti jako \"Aaron Lewis\"nebo třeba Jonathan Davis. Album získalo hodně ocenění.\n\n\n"}
{"id": "354082", "url": "https://cs.wikipedia.org/wiki?curid=354082", "title": "Šachové koncovky bez pěšců", "text": "Šachové koncovky bez pěšců\n\nŠachové koncovky bez pěšců jsou šachové koncovky, kde je již na desce málo kamenů, a žádný z nich není pěšec. Základní matové koncovky jsou součástí těchto koncovek. Tyto koncovky se nevyskytují příliš často, kromě krále a dámy proti králi a krále a věže proti králi. Tyto pozice již studovali dávní mistři jako François-André Danican Philidor (1726-1795) či Domenico Lorenzo Ponziani (1719-1796).\n\nHodnocení šachových koncovek předpokládá dokonalou hru na obou stranách, jiná metoda není možná. V některých případech může jedna strana vynutit výhru, v ostatních se jedná o remízu.\n\nŠachmat lze vynutit proti samotnému králi, má-li druhá strana krále a (1) dámu, (2) věž, (3) dva střelce nebo (4) střelce a jezdce.\n\nPrvní dva diagramy dokumentují typové matové pozice, jimiž obvykle končí tato koncovka. Samozřejmě konečná pozice se často liší od diagramů, ale motiv je stejný. Vždy je nutné zatlačit krále na první či poslední řadu. Poté je již možno dát mat dámou zepředu jako na prvním diagramu či na poslední řadě jako na druhém.\n\nPokud je strana s dámou na tahu, lze při optimální hře silnější strany vynutit mat do deseti tahů, i když obvykle je počet tahů menší.V pozicích kde se pěšec právě proměnil v dámu, je nutno maximálně devět tahů. Následující příklad tedy dokumentuje teoreticky nejdelší koncovku tohoto typu:\n\nV této koncovce jsou patové možnosti, jimž je třeba se vyhnout. Zvláště situace zachycená na první diagramu je mezi začátečníky vcelku častá.\n\nPrvní diagram zachycuje typickou matovou pozici, jíž končí drtivá většina těchto koncovek a může se vyskytnout na libovolné straně šachovnice. Král je napřed zahnán do rohu, poté je dohnán do opozice, kde je silnější strana na tahu a je mu dán mat. Druhý diagram předvádí druhý matový motiv, jenž však není příliš častý.\n\nPokud je strana s věží na tahu, může vynutit mat nejpozději do šestnácti tahů . Následující ukázka zachycuje druhý méně častý typ matu.\n\nJsou zde dvě patové pozice, jimž je třeba se vyhnout.\n\nNa diagramech jsou dvě základní matové pozice, jimiž končí úspěšně vedená koncovka dvou střelců různé barvy a krále proti osamocenému králi, jenž může nastat v libovolném rohu. Vynutit mat s dvěma střelci stejné barvy není možné (tato situace v běžném šachu však téměř nenastává). První diagram ukazuje mat v rohu šachovnice, druhý dokumentuje mat na straně šachovnice vedle rohu. Při bezchybném vedení je mat možno v jakékoliv pozici možno vynutit maximálně do devatenácti tahů.\n\nK vynucení matu je nutno využít obou střelců a pomoci krále, nutno je dodržovat tyto principy:\n\nV pozici od Seirawana bílý vyhraje metodou dotlačování černého krále na kraj šachovnice, pak do rohu a následně ho zmatí. Král může být dotlačen do jakéhokoliv rohu šachovnice. Postup je následující:\n\nSamotná dáma s králem je proti samotné věži s králem vyhraná, pokud okamžitě nenastává remíza patem či věčný šachem. Vyhrávající proces obvykle zahrnuje zisk věže pomocí vidličky. Mat je však možný i s věží na desce. Výhra obvykle spočívá v kombinování obou hrozeb. Při přesné obraně však může být pro lidský mozek těžké prolomit strojově přesnou obranu.\n\nJedna z možných obran se nazývá \"obrana třetí řady\". V takové pozici je věž na třetí řadě či sloupci od kraje šachovnice, král na kraji desky a soupeřův král je věží odříznut na druhé straně šachovnice (pozice je na diagramu). Vyhrávají tah je v tomto případě zcela neintuitivní odstranění dámy z výhodné sedmé řady. 1.Df4 pokud se věž bude sama pohybovat po šesté řadě, bude vyšachována 1...Kd7 2.Da4+ Kc7; 3. Da7+ Vb7. Tato pozice je již snadno vyhrána.\n\nI když je dáma proti věži vždy vyhraná, někdy se těžko uplatňuje i velmistrům, zvláště v časové tísni. Kupříkladu Veselin Topalov měl roku 2002 proti Petru Svidlerovi potíže s touto pozicí.\n\nDáma proti střelci a jezdci je obvykle vyhraná stranou která má dámu. K výhře stačí ukořistit jednu z lehkých figur, což nemusí být těžké, jelikož koordinace samotných dvou lehkých figur je značně obtížná. Je zde však remizová šance, spočívající ve vystavění postavení, zobrazeného na diagramu. Zde již bílý nemůže nijak účelně zesilovat tlak ani vytvářet jakékoliv účelné matové hrozby. Dostat se však do této remizové pozice je však vynuceně možno jen ve velmi malém procentu partií\n\nDáma proti dvěma střelcům je teoreticky vyhraná, mnoho běžných pozic však vyžaduje až sedmdesát jedna tahů do matu (po padesáti tazích bez táhnutí pěšce či braní figury je dle pravidel FIDE remíza). A je zde opět jedna možnost vystavění remizové pevnosti, takzvané Lolliho pozice, jenž je zobrazena na diagramu.\nA bílý nemůže zabránit 7...Sb6, čímž se černý vrátí do Lolliho pozice. Pokud bránící strana není schopna dosáhnout této pozice, tak prohrává (jediná její šance spočívá v pravidle o padesáti tazích). Nutno dodat že výše zmíněné obranné techniky platí pouze pokud jsou střelci různobarevní (tedy jeden černopolný a druhý bělopolný).\n\nDva jezdci proti dámě obvykle remizují pomocí vystavění remízové pevnosti. Níže uvedené metody lze použít skoro v každé pozici, ale bránící strana musí hrát přesně, jinak rychle prohraje. Jezdci se postaví na řadu vedle sebe. Král se postaví mezi své dva jezdce a soupeřova krále. Pokud se jezdci nemohou postavit na řadu vedle sebe, dobrá možnost je taktéž postavit je diagonálně od sebe. Třetí možnost je postavit je tak, aby se vzájemně kryli. Tato metoda je však rizikovější než předchozí dvě.\n"}
{"id": "354085", "url": "https://cs.wikipedia.org/wiki?curid=354085", "title": "Keltská expanze", "text": "Keltská expanze\n\nKeltská expanze je označení pro historicky doložené rozšíření keltských kmenů v období kolem poloviny posledního tisíciletí před n. l.\n\nTitus Livius ve svých „Římských dějinách“ zaznamenal starou keltskou pověst o dvou synovcích krále kmene Ambigatů Bituriga, kteří se vydali se svými vojenskými družinami hledat nová sídla. Podle božských znamení Segovesus šel směrem do Hercynského lesa, tedy do střední Evropy, Beloves do Itálie. Obraz vývoje keltského osídlení Evropy tyto dva základní údaje obsažené v legendě potvrzují, s jediným rozdílem – podle Tita Livia se měla odehrát počátkem 6. století před n. l., ve skutečnosti k událostem s ní spojeným došlo zhruba o dvě stě let později. \n\nPůvodní území osídlené Kelty se rozkládalo v oblasti vymezené na jihu Alpami, na severu pásmem středoněmeckých vrchovin, na západ zasahovalo do severovýchodní Francie, na východě k němu náleželo jihozápadní Německo až k bavorsko-rakouskému pomezí, a přináležela k němu i velká část Čech. Jejími obyvateli byly kmeny indoevropského původu, jejichž etnogenezi můžeme sledovat snad až do doby bronzové. V závěru doby halštatské, v průběhu 6. století před n. l. zde vzniká bohaté knížecí prostředí, výrazně ovlivněné mediterránní civilizací, jehož nositelé pronikají v průběhu 5. století př. n. l. i do oblasti horního Podunají, severní Itálie i do části Čech.\n\nZměna ekonomických vztahů a vytvoření velkých sociálních rozdílů, vznikem nového kulturního stylu (laténské kultury) doprovázená existence mimořádně bohaté vládnoucí vrstvy – vojenské aristokracie; patrně i přelidnění (jak uvádí zpráva Pompeia Troga), stejně jako touha po kořisti, očekávané ve vyspělých jižních oblastech – to vše byly faktory, které způsobily, že z této „pravlasti“ expandovaly keltské kmeny do velké části Evropy. \n\nKeltské kmeny pronikly na Britské ostrovy, překonaly Pyreneje, jejich nápor nezadržely ani Alpy a pocítila ho bohatá etruská města i mladá římská republika – roku 387 př. n. l. se postupně dostali Keltové až k Římu, který dobyli (k obléhání Říma v roce 387 př. n.l. se váže známá pověst o posvátných husách Jupiterova chrámu, které zachránily před vypleněním Kapitol, kde se zbytky obránců Říma ukryly; husy je svým křikem měly upozornit na hrozící nebezpečí). \n\nDruhá migrační vlna zasáhla až území pozdější Panonie a území kolem Dunaje a bezprostředně poté, v roce 280 př. n. l., následovala výprava proti Řecku. Při ní roku 279 př. n. l. vyplenili keltští nájezdníci Delfy i s jejich známou věštírnou, pronikli až do Malé Asie a usadili se tam. (Vytvořili zde stát Galatii; listy apoštola Pavla Galatským jsou adresovány potomkům těchto Keltů či Galů, zde zvaných Galaty.) Keltové se v očích antických současníků stali ztělesněním barbarství, které ohrožovalo tehdejší civilizovaný svět. \n\nMoravské území bylo Kelty zasaženo podunajským invazním proudem již v průběhu pátého století př.n.l., druhá keltská vlna ho obsadila v první polovině čtvrtého století př.n.l.. Byl to kmen Bójů, podle nichž později germánští Markomané zemi dali jméno (Boiohaemum = domov Bójů), které měl na Moravě snad vystřídat ve třetím století př.n.l. z Karpatské kotliny přišedší kmen Volků-Tektoságů. Keltské kmeny poměrně značně migrovaly a na základě historických zpráv lze rekonstruovat jejich pohyb – např. Bójové jsou v průběhu několika staletí uváděni z oblasti Čech, na území severní Itálie, Francie, ale i Pannonie; stejně tak i sídla Volků-Tektoságů jsou kromě Moravy zmiňována jak ve Francii, tak např. v Turecku. Těmto zprávám by mohla odpovídat i situace ve vývoji osídlení Moravy: sídliště z nejstaršího období, ze středního laténu a z období nejmladšího, současného s keltskými oppidy, nebývají vždy na stejném místě, z toho by tedy bylo možno vyvodit i to, že nové vlny osídlenců zakládaly nová sídla. \n\nNa svém postupu přinesli Keltové do nově získaných oblastí kulturu nazvanou podle naleziště La Tène na břehu švýcarského Neuchâtelského jezera kulturou laténskou. Ta vznikla působením vlivů vyspělého Středomoří na halštatské prostředí střední Evropy. Její výrazný a od předchozích či sousedních kultur zcela odlišný charakter lze sledovat v komplexu všech projevů hmotné kultury jejích nositelů, tedy Keltů – na typu sídel, pohřebním ritu stejně jako na zbraních, nástrojích, předmětech denní potřeby; nejzřetelněji patrný je však v projevech keltského umění. Působením mediterránních výzdobných prvků se předchozí halštatský geometrický styl zcela změnil na styl laténský, užívající nových prvků orientálních – zvířecích a rostlinných motivů (např. gryfů, rybích měchýřů, palmet, úponků a lotosových květů), zakřivených linií a ploch, spojovaných do hybridních a fantaskních tvarů. K vrcholu keltské umění dospělo ve 3. století před n.l., kdy se tento rostlinný styl přetvořil v dekorativní a silně působivý styl plastický, využívající především lyrovitých a volutovitých motivů. Pro ztvárnění zvířecích i lidských podob je typická silná stylizace, abstrakce a fantastická ornamentika; tento charakter keltského umění, pramenící z nejhlubších principů keltského náboženství, ještě více vynikne ve srovnání s naturalismem řeckého a římského umění či s předcházejícím strohým geometrickým stylem halštatským. Laténský styl ovládl ve druhé polovině posledního tisíciletí před změnou letopočtu velkou část Evropy a v době svého největšího rozkvětu přesáhl i hranice rozšíření keltských kmenů, to znamená, že silně ovlivnil i hmotnou kulturu nekeltských populací. \n\n\n"}
{"id": "354088", "url": "https://cs.wikipedia.org/wiki?curid=354088", "title": "Dobeška", "text": "Dobeška\n\nDobeška je vilová osada v Praze-Braníku na jihozápadním výběžku Pankrácké planiny směrem od Krče k Braníku a Podolí nad Branickými skalami, založená k tomu ustaveným stavebním spolkem roku 1914 a budovaná zejména do roku 1938. \n\nNázev Dubeška, později upravený na Dobeška, údajně zvolili osadníci podle mohutného dubu, který stával poblíž domu č. p. 263 v dnešní ulici U dubu. Karel Čapek však ve svém článku v roce 1931 uvádí název Na Dobešce mezi příklady názvů podle starých usedlostí.\n\nJako Dobeška je nesprávně označován též kopec s vrcholem o nadmořské výšce 263 m n. m., jehož skalnaté srázy v bývalých lomech i se zalesněnými svahy jsou chráněny jako přírodní památka Branické skály. Tento hřeben, táhnoucí se po celé délce současné ulice Zelený Pruh s vrcholem v místech dnešní Akademie řemesel, se historicky nazývá Psár a byl druhým vrcholem někdejších Kavčích Hor. Les Dobeška na původně holé Branické skále byl založen roku 1917. Autorem 2 metry vysoké dřevěné vyhlídkové tribuny je architekt a herec David Vávra.\n\n\n"}
{"id": "354091", "url": "https://cs.wikipedia.org/wiki?curid=354091", "title": "Julia Margaret Cameronová", "text": "Julia Margaret Cameronová\n\nJulia Margaret Cameronová (Julia Margaret Cameron, roz. Pattle 11. června 1815 Kalkata – 26. ledna 1879) byla britská fotografka. Byla známá svými portrétními snímky celebrit, mytologickými výjevy a portréty ve stylu doby krále Artuše.\n\nFotografická kariéra Cameronové byla krátká, jedenáct let jejího života (1864-1875). Fotografovat začala v poměrně pozdním věku, 48 let, kdy dostala fotografickou kameru jako dar. Její styl nebyl ve své době široce oceňován: její volba použít měkkou ostrost a zacházet s fotografií jako s uměním než jako s vědou, manipulace s mokrým kolodiem způsobila, že její díla byla považována za \"neuspořádané\", \"chybné\" a špatné fotografie. Více uznání nacházela u Prerafaelitů, než mezi fotografy. Její práce ovlivnila moderní fotografy, zejména její natěsno oříznuté portréty. Její dům Dimbola Lodge na ostrově Isle of Wight je otevřen veřejnosti.\n\nNarodila se jako Julia Margaret Pattle 11. června 1815 v Kalkatě jako čtvrtá z 10 dětí do rodiny z vyšší střední vrstvy. Vzdělání se jí dostalo ve Francii. Když jí bylo 19 let, roku 1838, vrátila se zpátky do Indie, kde se provdala za Charlese Haye Camerona, právníka a bohatého majitele plantáží čaje, který byl o 20 let starší než ona. Byla matkou Henryho Herschela Haye Camerona (1852 - 1911), který také fotografoval.\n\nFotografická kariéra Cameronové byla krátká, pouhých posledních jedenáct let jejího života. Poprvé začala fotografovat po svých 48. narozeninách, kdy dostala fotoaparát jako dárek.\n\nJejí práce přesto měla obrovský dopad na vývoj moderní fotografie, zejména její pečlivě komponované portréty, které jsou dnes umělci stále napodobovány. Spolu s Oscarem Gustavem Rejlanderem a Henry Peach Robinsonem byli představiteli anglického piktorialismu. Cameronová používala při fotografování portrétů objektivy s měkkou kresbou. Julia Cameronová byla jednou z nejoriginálnějších fotografek 19. století. Zemřela 26. ledna 1879 na Cejlonu. Její dům Dimbola Lodge na Isle of Wight stále ještě stojí a je přístupný pro návštěvníky.\n\nV roce 1863, kdy Cameronové bylo 48 let, dostala od své dcery fotoaparát jako dárek, čímž začala svou kariéru fotografky. Do roka se stala Cameronová členem Fotografické společnosti v Londýně a ve Skotsku. Byla také členem Kensingtonské umělecké společnosti, do které patřili mimo jiné malíř G. F. Watts a básníci Henry Taylor a Alfred, lord Tennyson. Ve své fotografii usilovala o zachycení krásy. Napsala: \"\"Toužila jsem zachytit celou tu krásu, která se přede mnou odehrávala a má touha byla konečně splněna.\"\"\n\nSestra Cameronové působila na umělecké scéně v Little Holland House, což jí umožňovalo portrétovat mnoho slavných osobností. Byli mezi nimi například Charles Darwin, Alfred Lord Tennyson, Robert Browning, John Everett Millais, William Michael Rossetti, Edward Burne-Jones, Ellen Terry a George Frederic Watts. Většina jejích portrétů je oříznuta těsně kolem hlavy a tváře a jsou jemně zaostřeny. Cameronová se s těmito celebritami viktoriánské doby často přátelila a snažila se ve svých dílech zachytit kouzlo a půvab jejich osobnosti. Jedním z cílů Julie Cameronové bylo pozvednout fotografování na vyšší umění. Nepatřila mezi nejlépe technicky zdatné fotografy. Některé z jejích fotografií nesly stopy prachových částeček, jiné byly vybledlé, často neostré, protože používala velmi dlouhé expozice. Její portréty v sobě nesou mimořádnou míru vitality, kterou bychom u mnohých jiných fotografů těžko hledali. Technická nedokonalost zapadala do koncepce piktorialismu.\n\nDavid Wilkie Wynfield (1837 – 1887) se o fotografii začal zajímat v 60. letech. Vyvinul vlastní portrétní techniku „​​mělkého zaostření“ (\"shallow-focus\", s malou hloubkou ostrosti), kterou předal Julii Margaret Cameronové, která jej později uznala jako hlavního ovlivnitele vlastní tvorby. Napsala, že „za své počiny a v podstatě celý můj úspěch vděčím dojmům získaným z jeho překrásných fotografií“. Mnoho Wynfieldových fotografií zobrazuje členy spolku St. John's Wood Clique a jejich přátele v kostýmech. Kombinace měkkého kresby a jemného ostření, velký detail, velkoformátový tisk a historické kostýmy vytvořila fotografický styl, který byl v té době zcela originální. Wynfield se pokoušel napodobovat malířské efekty starých mistrů, jako byl například Tizian, s použitím nového média.\n\nSoučasnicí Cameronové byla fotografka vikomtesa Clementina Hawarden, která podobně jako Cameronová začala fotografovat v pokročilém věku - ve svých 40 letech.\n\nJejí fotografie jsou také součástí sbírky Fotografis, která byla představena na začátku roku 2009 v Praze.\n\n\nExistuje asi sedm známých portrétů Julie Margarety Cameronové. Nejlepší příklady těchto portrétů jsou ve sbírce National Portrait Gallery v Londýně.\n\n"}
{"id": "354095", "url": "https://cs.wikipedia.org/wiki?curid=354095", "title": "Špalek", "text": "Špalek\n\nŠpalek může znamenat:\n\n\n\n"}
{"id": "354097", "url": "https://cs.wikipedia.org/wiki?curid=354097", "title": "ZEZ SILKO", "text": "ZEZ SILKO\n\nZEZ SILKO, s.r.o., je podnik v Žamberku, který vyrábí kondenzátory a některé elektrotechnické komponenty.\n\nPodnik vznikl v letech 1964 - 1967, kdy byly objekty Strojně traktorové stanice přebudovány na výrobní prostory nového elektrotechnického podniku. Do těchto prostor byla převedena výroba kondenzátorů z Jablonného nad Orlicí a ze závodu ZEZ n.p. (Závody elektrotepelných zařízení) v Praze - Hloubětíně. Doposud byly vyráběny kondenzátory s impregnací minerálním olejem, tato technologie však byla nahrazena používáním impregnace chlorovaným difenylem, který měl obchodní název DELOR 103.\n\nZ původních 50 zaměstnanců, kteří zde zahajovali výrobu, stoupl v roce 1970 počet na 231 osob.\n\nV roce 1994 byl státní podnik ZEZ Žamberk zprivatizován a transformován na společnost ZEZ SILKO, s.r.o. V současné době je majoritním vlastníkem španělský podnik Circutor z Viladecavalls (Barcelona), který má stejný výrobní program jako ZEZ SILKO.\n\nHlavním výrobním programem podniku ZEZ SILKO jsou kompenzační kondenzátory a kompenzační rozváděče určené ke kompenzaci účiníku a tím tzv. jalového výkonu.\nK tomuto účelu se vyrábějí\n\nDalšími výrobky jsou\n\n\n"}
{"id": "354103", "url": "https://cs.wikipedia.org/wiki?curid=354103", "title": "Walter de Silva", "text": "Walter de Silva\n\nWalter Maria de Silva (* 27. února, 1951, Lecco, Itálie) je italský automobilový designér, který v současné době pracuje na postu šéfdesignéra Volkswagen Group.\n\nPo studiích nastoupil de Silva v roce 1972 jako řadový designér do Centro Stile FIAT. Devět let pak pracoval v institutu I.DE.A, odkud v roce 1986 přešel do funkce šéfdesignéra Centro Stile Alfa Romeo. Pod jeho vedením došlo k nastolení nového designu této automobilky, který se projevil především v jím navržených modelech 147 a 156.\n\nV roce 1999 nastoupil de Silva na stejnou pozici ve španělské automobilce SEAT. Pod jeho vedením vznikla nová filozofie \"\"auto emoción\"\", která znamenala přechod od výroby laciných automobilů ke sportovněji pojatým modelům. Tento designový směr se poprvé předvedl na konceptu Tango v roce 2001 a v sériové výrobě ho následovala Ibiza z roku 2002.\n\nV roce 2002 de Silva povýšil na šéfdesignéra tehdejší skupiny značek Audi, SEAT a Lamborghini. Výsledkem jeho práce je například maska \"single-frame\", která se poprvé objevila na konceptu Nuvolari quattro a v současné době je jednotícím prvkem všech modelů Audi. Jeho vliv se prosadil v návrhu modelů A4 a A3 Sportback. Výsledkem jeho práce pak jsou modely A6,Q7, TT a A5. V tomto období de Silva pracoval také na trojici Seatů Altea, León a Toledo.\n\nNa počátku roku 2007 ho nový předseda představenstva VW Group Martin Winterkorn jmenoval šéfdesignérem celé skupiny. V této funkci vystřídal Murata Günaka, u Audi naopak de Silvu nahradil Wolfgang Egger. Jako šéfdesignér celé skupiny VW de Silva zatím změnil čtyři Günakovy návrhy - Tiguan, Passat CC, Scirocco a Golf VI.\n"}
{"id": "354106", "url": "https://cs.wikipedia.org/wiki?curid=354106", "title": "Atlantická hurikánová sezóna 1780", "text": "Atlantická hurikánová sezóna 1780\n\nAtlantická hurikánová sezóna v roce 1780 byla nejničivější a nejsmrtonosnější sezónou ve známé historii. V historických análech bylo v souvislosti s ní zaznamenáno pět hurikánů, z nich u tří přesáhl počet zabitých lidí tisícovku, přičemž nejstrašnější z nich, Velký hurikán, měl na svědomí více než 22 tisíc lidí a je jednoznačně hodnocen jako nejsilnější a nejsmrtonosnější lidmi zaznamenaný hurikán v historii. Celkový počet lidí usmrcených hurikány v roce 1780 je odhadován na více než 25 tisíc. \n\n"}
{"id": "354109", "url": "https://cs.wikipedia.org/wiki?curid=354109", "title": "Mravenečníkovití", "text": "Mravenečníkovití\n\nMravenečníkovití (Myrmecophagidae) je čeleď chudozubých savců. Mají zcela bezzubé, trubicovité čelisti, které ale nejsou srostlé. Funkci chrupu nahrazuje mohutně žláznatý žaludek. Jejich, až 60 centimetrů, dlouhý, daleko vysunovatelný jazyk jim umožňuje specializovat se k lovu termitů a mravenců. Všechny druhy mravenečníků mají hrabavé nohy s mohutnými drápy, kterými rozhrabávají mraveniště a termitiště. Pak do otvoru strčí štíhlý čenich a dlouhým červovitým jazykem, jejž pokrývají lepkavé sliny (mají výkonné slinné žlázy), chytají drobný hmyz. Za jediný den takto mravenečník zkonzumuje až 30 000 termitů a mravenců. Při chůzi našlapuje mravenečník na hřbety prstů. Obývají tropy Nového světa.\n\nExistují 4 druhy mravenečníků:\n\n\nMravenečníkovité nejvíce ohrožuje hromadná ztráta lokalit, ale také lov.\n\nV České republice chovají mravenečníky velké následující zoologické zahrady:\n\n\n"}
{"id": "354110", "url": "https://cs.wikipedia.org/wiki?curid=354110", "title": "Dělostřelecký tahač", "text": "Dělostřelecký tahač\n\nDělostřelecký tahač je dopravní prostředek určený k vlečení děl a houfnic. První dělostřelecké tahače byly navrženy již před vypuknutím první světové války. Byly často založené na traktorech používaných v zemědělství, které byly upraveny pro tahání dělostřeleckých kusů. Postupně však byly vyvinuty tak, aby kromě vlečení kanónů a houfnic mohly být užity i k přepravě jejich obsluhy. \n\n V první světové válce byly hlavním tažným prostředkem pro dopravu i vlečení vojenské techniky koně. Problémy mnohde nastávaly u těžkých děl, které táhlo i několik párů koní. U nich začala být hipotrakce doplňována motorovými vozidly, buď účelově konstruovanými anebo typy nabízenými na civilním trhu, ať již kolovými anebo pásovými traktory. V některých případech se pro dopravu těžké techniky také budovaly dočasné polní železnice. S rozvojem motorizace po první světové válce se začaly stále více do armád zavádět dělostřelecké tahače, i když vyvstaly problémy s kanóny a houfnicemi, které byly uzpůsobeny pro tažení koňmi. Kůň tak zůstával v řadě armád i nadále významným tažným prostředkem pro tuto přepravu i za druhé světové války, ovšem během ní se začala situace rapidně měnit. K tažení děl byly stále častěji používány nákladní automobily, džípy či polopásy, k tomu přibyly stále ve větší míře specializované pásové dělostřelecké tahače. Po druhé světové válce docházelo k rozvoji výroby těchto tahačů a tažení děl koňmi již patřilo do minulosti. S vývojem vojenské techniky však armády v průběhu druhé poloviny 20. století začaly tažené kanóny a houfnice opouštět a byly postupně vybavovány samohybnými houfnicemi či protitankovými řízenými střelami, a tím pádem odsunuly postupně dělostřelecké tahače do pozadí. \n\nDělostřelecké tahače se dle druhu trakce dělí na kolové, pásové a polopásové. Kolové tahače mohou být buď běžné nákladní automobily, uzpůsobené pro vlečení dělostřeleckých kusů, nebo speciální vojenské automobily a tahače. Pásové tahače byly stavěny jak na bázi pásových traktorů, tak byly využívány tankové podvozky, uzpůsobené pro vlečení děl a houfnic a k přepravě jejich osádek. Polopásové dělostřelecké tahače buď byly univerzální transportéry se závěsem na vlečení, používané běžně k přepravě pěchoty, nebo speciální stroje určené jen k přepravě dělostřelectva a obsluhy. \n\nČeskoslovenská armáda řešila po 1. světové válce zavedení dělostřeleckých tahačů nejdříve dovozem, postupně však byly vyráběny vlastní tahače československé výroby. Firma Praga vyráběla známou řadu tahačů Praga T-3, Praga T-4, Praga T-6, Praga T-7, Praga T-8 a Praga T-9. Škoda Plzeň vyráběla tahače Škoda U, Škoda Z, Škoda MTH a Škoda STH. Jako dělostřelecké tahače sloužily i nákladní automobily Praga RV, Škoda L, Tatra 85, Tatra T-27 či Škoda 6 ST 6-L. \n\nRenault 31R, P107, Laffly S15, Laffly V15, SOMUA MCG\n\nSdKfz 6, SdKfz 7, SdKfz 8, SdKfz 9, SdKfz 10, SdKfz 11, Krupp Protze, Opel Blitz, Raupenschlepper Ost\n\nC7P, Mazur D-350\n\n\nAT-L, ATS-59, JA-12, Komintern, MT-LB, T-20 Komsomolec, Vorošilovec, Stalinec STZ-5, GAZ AA, GAZ AAA\n\nM2 Half Track Car, M3 Half-track, M3 Scout Car, M4 High-Speed Tractor, M5 High-Speed Tractor, Dodge WC, Studebaker US6\n\nUniversal carrier, Loyd Carrier, AEC Matador, Morris C8, Scammell Pioneer\n\n"}
{"id": "354116", "url": "https://cs.wikipedia.org/wiki?curid=354116", "title": "Halda v Rydułtowech", "text": "Halda v Rydułtowech\n\nHalda v Rydułtowech je výsypka vzniklá navršením hlušiny při těžbě černého uhlí v dole Rydułtowy ve městě Rydułtowy v polském Slezsku nedaleko Wodzislawi. V roce 2007 byla pojmenována jako „Szarlota“ [šarlota].\n\nJedná se o jednu z nejvyšších hald v Evropě, která dosahuje výšky 134 m od základny a nachází se asi 407 metrů nad mořem. Zabírá plochu 37 hektarů a její objem činí 13,3 mil. m³.\n\nČástečně je pokrytá porostem. Představuje dominantní krajinný prvek. \n\nZa dobré viditelnosti je z vrcholu vidět Orlová, Ostrava, Katowice či elektrárna Łagisza v Będzinu.\n\n"}
{"id": "354122", "url": "https://cs.wikipedia.org/wiki?curid=354122", "title": "Axonema", "text": "Axonema\n\nAxonema je svazek mikrotubulů uvnitř bičíků a řasinek eukaryotních organismů. Obvykle se skládá z jednoho centrálního páru mikrotubulů a devíti dalších párů uspořádaných v kruhu kolem něho (9×2+2). Axonemy fungují primárně jako organizační centrum pohybu bičíku.\n"}
{"id": "354128", "url": "https://cs.wikipedia.org/wiki?curid=354128", "title": "Pavinec", "text": "Pavinec\n\nPavinec (\"Jasione\") je rod dvouděložných rostlin z čeledi zvonkovité, zastoupený v ČR jediným druhem, v Evropě a Malé Asii pak přibližně 20 druhy.\n\nPavinec je jednoletá, dvouletá nebo vytrvalá bylina s přímou, větvenou nebo nevětvenou lodyhou. Lodyžní listy jsou obvykle jednoduché, přízemní dlouze řapíkaté. Květy nevelké, přisedlé nebo krátce stopkaté, bez listenců, vytvářejí hlávky. Kalich z pěti lístků, koruna s pěti cípy. Plodem je tobolka.\n\nKvěty v ČR rostoucího druhu – pavince chlumního (\"Jasione montana\") jsou charakterizovány protandrií (tyčinky v květech dozrávají dříve než pestíky), entomogamií, alogamií (blizny jsou opylovány pylem z jiného květu téže nebo cizí rostliny) a anemochorií.\nPavinec chlumní v ČR roste roztroušeně na většině území, zvláště na písčinách, v borech, na pastvinách, náspech i dalších druhotných místech výskytu.\n\n\n \n"}
{"id": "354131", "url": "https://cs.wikipedia.org/wiki?curid=354131", "title": "Guyanský dolar", "text": "Guyanský dolar\n\nGuyanský dolar je zákonným platidlem jihoamerického státu Guyana. Jeho ISO 4217 kód je GYD. Jedna setina dolaru se nazývá \"cent\". Název \"„dolar“\" má guyanská měna společný s několika dalšími měnami po celém světě. \n\n\n"}
{"id": "354134", "url": "https://cs.wikipedia.org/wiki?curid=354134", "title": "Kyzylkum", "text": "Kyzylkum\n\nKyzylkum (v českém překladu Červená poušť, , ) je poušť ve Střední Asii v meziříčí Amudarji a Syrdarji. Má rozlohu 298 000 km², a je tak jedenáctou největší pouští na světě. Jihozápadně od ní na levém břehu Amudarji se rozprostírá poušť Karakum.\n\nPoušť Kyzylkum zabírá 58 % rozlohy Uzbekistánu a říká se jí červená poušť, nikoliv však podle barvě zdejšího písku, ale kvůli trávě a keříkům, které zde rostou a rychle usychají, a způsobují tak temné zabarvení celé krajiny.\n\n"}
{"id": "354139", "url": "https://cs.wikipedia.org/wiki?curid=354139", "title": "Cecilia Anderssonová", "text": "Cecilia Anderssonová\n\nCecilia Christine Elisabeth Andersson (* 4. října 1982 Stockholm, Švédsko) je švédská lední hokejistka, členka stříbrného týmu na olympijských hrách v Turíně v roce 2006.\n\n"}
{"id": "354140", "url": "https://cs.wikipedia.org/wiki?curid=354140", "title": "Dýmovnice", "text": "Dýmovnice\n\nDýmovnice je směs několika chemických látek, které při hoření vydávají co nejhustší a nejobjemnější kouř.\n\nHlavní účel a důvod vzniku dýmovnic lze spatřovat ve vojenství – dýmovnice se využívaly a doposud využívají například pro zahalení strategických míst, krytí přesunu pěších jednotek a označování cílů.\nPozdější trh představil dýmovnice i pro civilní oddělení jako součást zábavní pyrotechniky. Tyto dýmovnice nedosahují kvalit armádních, jsou však levnější a obvykle neobsahují jedovaté substance.\n\nDnes můžeme najít uplatnění dýmovnic jak v armádě nebo zábavní pyrotechnice, tak například v airsoftu či paintballu.\nObvyklými složkami využívanými na výrobu vojenských dýmovnic byly dusičnan draselný, síra a realgar. Od této směsi se později ustoupilo kvůli jedovatosti realgaru. V nynějších dýmovnicích se již využívají chemicky složitější směsi.\n\nDýmovnice lze i obarvovat, a to pomocí tzv. sublimačních barviv. Tyto látky při správné teplotě sublimují spolu s bílým dýmem a propůjčují mu svou barvu.\n\nNěkdy se uvádí směsi cukru či nějakého umělého sladidla s dusičnanem draselným, ty však nevytvoří dýmovnici, nýbrž jednoduché raketové palivo, neboť jsou sice stejně jako dýmovnice určeny pro co největší výdej plynů v co nejkratším čase, jimi vyprodukované plyny jsou však průhledné a řídké (asi jako cigaretový kouř) a navíc velmi lehké, takže okamžitě stoupají. Větší vydatnost dýmu vznikne přidání chloridu amonného, nebo případně jedlé sody.\n\nLevnější dýmovnice (nebo podomácku vyrobené) se vyrábějí z dusičnanu draselného, cukru (nejlépe co nejjemnějšího) a jedlé sody (nebo chloridu amonného - salmiaku) a to v objemovém poměru 50:40:10 (dusičnan, cukr, jedlá soda). Do vojenských dýmovnic se dále používají chemikálie normálním občanům nedostupná.\n"}
{"id": "354145", "url": "https://cs.wikipedia.org/wiki?curid=354145", "title": "Zábavní pyrotechnika", "text": "Zábavní pyrotechnika\n\nZábavní pyrotechnika jsou pyrotechnické výrobky, které obsahují různé chemické sloučeniny a směsi, jež po zapálení vybuchují či vytvářejí zvukové či světelné efekty.\n\nZvukové efekty vytváří zejména petardy či tzv. dělové rány (lidově „dělobuchy“), mezi světelné pak patří prskavky, světlice, světelné kaskády či přízemní rotující výrobky.\nZábavně-pyrotechnické výrobky obsahují okysličovadla (dusičnany, chlorečnany) a hořlaviny (uhlí, síra či práškové kovy – hořčík, hliník, železo, ale také např. cukry, plasty či pryskyřice).\n\nZásady výroby a prodeje výrobků zábavní pyrotechniky určuje vyhláška Českého báňského úřadu č. 174/1992 Sb. Podle ní nesmí žádný z těchto výrobků být schopen dosáhnout větší výšky než 100 metrů, přičemž na zem nesmí dopadat žádné hořící zbytky. Časované pyrotechnické předměty (s výjimkou elektricky zažehovaných) musí mít mezi zážehem a spuštěním efektu zpoždění 3 až 6 sekund. Pyrotechnické slože (směsi hořlavin, oxidačních činidel a pojiv) nesmí být samozápalné.\n\nNa bezpečnost pyrotechnických výrobků prodávaných v České republice dohlíží Český úřad pro zkoušení zbraní a střeliva.\n\nPředevším u výrobků, jako jsou petardy, je nutno dané předměty zapalovat bez přímého doteku ruky – tj. např. položené na zem nebo na malé lopatce k házení. Zápalnice totiž může být poškozená a může vyhořet i během jediné sekundy, což může způsobit explozi a zranění ruky držící petardu. Podobně musí být výrobky, jako jsou kompakty, dobře ukotvené v zemi, aby se při činnosti nepřevrhly a nestřílely na osoby v okolí. Je nutno pamatovat na to, že nekvalitní zápalnice může neviditelně žhnout a během 10–20 minut se může bez varování rozběhnout naplno – a to i okamžitě vyhořet.\n\n\nVýrobky zábavní pyrotechniky se dělí do čtyř kategorií v závislosti na způsobu použití a podle jejich účelu a stupně nebezpečnosti, včetně úrovně hluku. Výroba, distribuce, prodej a použití zábavní pyrotechniky se řídí zákonem č. 206/2015 Sbírky zákonů. Kategorie pyrotechnického výrobku musí být výrobcem viditelně, čitelně a nesmazatelně vyznačena na obalu výrobku. Popis jednotlivých kategorií je uveden v příloze výše uvedeného zákona. \n\n\nJako výrobky spadající do kategorie F4 jsou v příloze zákona konkrétně uvedeny:\n\n\n"}
{"id": "354150", "url": "https://cs.wikipedia.org/wiki?curid=354150", "title": "Dvořáček", "text": "Dvořáček\n\nExistuje více nositelů příjmení Dvořáček:\n\n\n"}
{"id": "354153", "url": "https://cs.wikipedia.org/wiki?curid=354153", "title": "The Bangles", "text": "The Bangles\n\nThe Bangles je dívčí rocková kapela. Mezi největší hity patří singly \"Manic Monday\", \"Walk like an Egyptian\" (1986) a \"Eternal Flame\" (1989). Roku 1989 došlo uvnitř kapely ke sporům, kvůli soustředění se médií výhradně na frontmanku Susannu Hoffsovou, které vyvrcholily rozpadem skupiny. Kapela obnovila svou činnost v roce 1999.\n\n\n\n\n\n"}
{"id": "354154", "url": "https://cs.wikipedia.org/wiki?curid=354154", "title": "Gunilla Anderssonová", "text": "Gunilla Anderssonová\n\nGunilla Victoria Andersson (* 26. dubna 1975 Uppsala, Švédsko) je švédská lední hokejistka. Členka stříbrného týmu na olympijských hrách v Turíně v roce 2006, bronzového na hrách v Salt Lake City v roce 2002 a 5. na hrách v Naganu v roce 1998.\n\n"}
{"id": "354159", "url": "https://cs.wikipedia.org/wiki?curid=354159", "title": "Jenni Asserholtová", "text": "Jenni Asserholtová\n\nJenni Anna Christina Asserholt (* 8. dubna 1988 Örebre, Švédsko) je švédská lední hokejistka, členka stříbrného týmu na olympijských hrách v Turíně v roce 2006.\n\n"}
{"id": "354160", "url": "https://cs.wikipedia.org/wiki?curid=354160", "title": "John Wayne", "text": "John Wayne\n\nJohn Wayne, rodným jménem Marion Robert Morrison (26. května 1907, Winterset, Iowa, USA – 11. června 1979, Los Angeles, Kalifornie, USA) byl americký filmový herec, režisér a producent. Hrál ve válečných filmech, westernech, dobrodružných historických filmech a romantických komediích.\n\nV roce 1970 obdržel Oscara za herecký výkon ve filmu \"Maršál\".\n\nV roce 1999 ho Americký filmový institut zařadil mezi největší filmové legendy.\n\n Marion Robert „Duke“ Morrison pocházel z chudých poměrů. Narodil se v Iowě, ale roku 1916 se rodina přestěhovala do Glendale v Kalifornii, kde Duke roku 1921 nastoupil na Glendale High School. V roce 1925 získal sportovní stipendium na University of South California na práva, ale o stipendium po dvou letech kvůli zranění přišel a musel univerzitu opustit. Sehnal si místo ve filmovém studiu \"Fox Film\", kde se vzhledem ke své atletické postavě (měřil 193 centimetry) zpočátku uplatnil jako pomocná síla, později jako kaskadér.\n\nPrvní velkou roli mu nabídl režisér Raoul Walsh ve výpravném westernu \"Big Trail\" (1930). Při této příležitosti dostal Duke Morrison nové jméno: John Wayne (ještě v roce 1971 v rozhovoru uvedl: „Trvalo mi dlouho, než jsem si na ně zvykl. A pořád neslyším, když na mě někdo zavolá Johne“). Snímek v kinech neuspěl, ale Wayne se uchytil v nízkonákladových westernech a za osm let účinkoval v šedesáti filmech. „Bylo to období velké hospodářské krize. Když člověk potřeboval práci, jednoduše udělal, co se mu řeklo,“ vzpomínal Wayne později. „Pracovní den trval dvanáct až dvacet hodin. Nenajímali si vás proto, abyste hráli, požadovali jenom výdrž. Nesměli jste to prostě vzdát.“ V roce 1939 ho režisér John Ford obsadil do westernu \"Přepadení\" \"(Stagecoach)\". Film získal dva Oscary a role Ringo Kida znamenala průlom ve Waynově kariéře.\n\nWaynovi trvalo řadu let, než se vypracoval na vrchol, a od toho se odvíjel jeho respekt k fanouškům i věcnost, s níž bral svou kariéru. „Znám /Johna Wayna/ dobře, jsem jeho nejpilnější student,“ poznamenal. „Jak jinak? Vždyť je to taky můj hlavní zdroj obživy.“ Wayne se prosadil nejen jako herec, ale i jako režisér a producent. V 50. letech založil produkční společnost \"Batjac Productions\", která se podílela na řadě filmů, sloužila jako líheň pro mladé talenty a umožňovala mu realizovat vlastní projekty, na jejichž platformě vyjadřoval své osobní postoje a politické názory.\n\nWayne drží rekord v popularitě: od roku 1950 do 1970 se pravidelně umisťoval na žebříčcích a dvakrát po sobě získal ocenění filmová hvězda desetiletí. Když roku 1994 začal ústav \"Harris Poll\" zveřejňovat desítku nejoblíbenějších filmových představitelů, Wayne byl jediný z nežijících herců, který se v žebříčku umístil, a neopustil ho ani po dvaceti letech. Navíc podle údajů z roku 2013 stále zaujímá první místo ve statistice kasovně nejúspěšnějších herců. Wayne svým prototypem hrdiny, který se nikdy nezpronevěří sám sobě, vytvořil filmovou postavu, která odolává zubu času. Jeho popularita postupně přerostla běžnou slávu filmové hvězdy a bývá považován za symbol tradičních amerických hodnot a ideálů.\n\nJohn Wayne měl pověst konzervativního patriota. Když Spojené státy vstoupily do druhé světové války, zapojil se do hollywoodského válečného úsilí, podal si žádost do vojenské zpravodajské služby a absolvoval cesty po amerických vojenských základnách v Jižním Pacifiku. Přestože sám vojákem nikdy nebyl, díky svým rolím a dlouhodobé podpoře válečným veteránům se stal symbolem americké armády. Obdržel vojenské vyznamenání \"Iron Mike Award\" a ocenění \"Naval Heritage Award\" za celoživotní podporu námořnictvu. Je rovněž držitelem amerických státních vyznamenání Prezidentská medaile svobody a Zlatá medaile Kongresu.\n\nHistorickou fresku \"Alamo\" (1960) připravoval Wayne přes deset let. Příběh hrstky vojáků, kteří se roku 1836 postaví mnohonásobné přesile mexické armády a v boji za svobodu a nezávislost Texasu položí své životy, pojal jako výpravný hrdinský epos. „Chtěl jsem vytvořit velkolepý epický film, který by oznamoval světu: Amerika!“ vysvětlil Wayne v jednom z rozhovorů. Nechal vystavět rozsáhlé kulisy a dodatečné výdaje hradil z vlastních zdrojů. Šlo o jeden z nejdražších snímků roku, a přestože sklidil vesměs příznivé ohlasy, komerčně nesplnil očekávání. Waynova produkční společnost se ocitla na pokraji krachu a trvalo několik let, než se podařilo krizi zažehnat. Po čase výhradní práva na film odkoupilo studio \"United Artists\". Více než tříhodinový snímek (v původní podobě trval 202 minuty, v pozdější sestříhané 167 minut) získal Oscara za zvuk a Zlatý globus za hudbu Dimitri Tiomkina.\n\nKdyž se koncem 60. let rozhořela debata kolem války ve Vietnamu, Wayne se postavil na stranu armády a na protiválečnou atmosféru zareagoval snímkem \"Green Berets\" (Zelené barety, 1968), který sám produkoval, režíroval a hrál v něm jednu z hlavních rolí. Řemeslně zvládnutý film, jemuž nechybí akce, hrdinství, komický prvek ani příměs sentimentu, získal kontroverzní pověst, která ho už neopustila. Přišel do kin v červnu 1968, kdy protesty proti vietnamské válce kulminovaly, a v novinách vyvolal negativní, až osobně angažované reakce: „Film je tak neskutečný, neuvěřitelně hloupý, tak odporný a v každém detailu falešný... Je hnusný a vyšinutý“ (\"New York Times\"). Kritici ho označili za bezduchou válečnou propagandu. K tomu Wayne v jednom z rozhovorů podotkl: „Souhlasím s nimi. Je to americký film o Američanech, z nichž se stali hrdinové. V tom smyslu je to propaganda.“ Wayne, který chtěl filmem ocenit úlohu zvláštních jednotek a ke spolupráci přizval i vojenské poradce, aby prostředí vojenského tábora vykreslil co nejrealističtěji, chápal, že válka ve Vietnamu je nepopulární, ale dodává: „Proboha která válka byla kdy populární? Ti muži přece nechtějí být ve Vietnamu o nic víc než kdo jiný. Ale když už tam jednou jste, nemůžete se tvářit neutrálně.“ Film za prvních šest měsíců vynesl 8,7 milionů dolarů a kasovně šlo o jeden z nejúspěšnějších snímků roku.\n\n John Wayne byl třikrát ženatý. V roce 1933 se oženil s Josephine Saenzovou (1908–2003), dcerou panamského konzula, s níž se seznámil na vysoké škole. Měli spolu čtyři děti, ale manželství nevydrželo Waynův hektický způsob života a jeho pracovní nasazení. To nakonec stálo u rozvratu i následujících manželství s mexickou herečkou Esperanzou Baurovou (1924–1961) a peruánskou herečkou Pilar Palleteovou (nar. 1928), s níž měl tři děti. Po rozchodu s třetí manželkou v roce 1973 žil s Pat Stacyovou (1941–1995). Wayne se kromě herectví věnoval i podnikání, vlastnil ranč, hotel, ropné vrty a měl podíly ve firmách, které mu zajišťovaly dodatečné příjmy pro financování rozsáhlé rodiny.\n\nPodle pamětníků byl Wayne výrazná osobnost. Proslul jako vtipný společník i loajální přítel, který ve své produkční společnosti často zaměstnával bývalé kolegy ještě z dob svých začátků. Byl výborný šachista, zajímal se o historii a ve svém oboru měl pověst profesionála: „Vždycky přišel včas. Vždycky znal text. Vždycky měl plno nápadů, co by se dalo udělat. Tvrdý na režiséry, kteří si řádně neudělali domácí úkoly. Ohleduplný ke kolegům hercům. S lidmi, kteří práci odbývali, neměl žádnou trpělivost. A nijak to nezastíral.“.\n\nWayne byl silný kuřák, v roce 1964 mu diagnostikovali rakovinu plic, přišel o část plíce a u namáhavějších výkonů musel během natáčení používat kyslíkovou masku. Podařilo se mu nemoc překonat, brzy po operaci se vrátil a dotočil hlavní roli ve filmu \"Synové Katie Elderové\" (Sons of Katie Elder, 1965). V lednu 1979 se rakovina vrátila. John Wayne zemřel 11. června 1979. Nápis na jeho náhrobku začíná úryvkem jeho rozhovoru z května 1971: „Nejdůležitější v životě je zítřek.“\n\nKompletní fimografie na John Wayne Filmography\n\n\n"}
{"id": "354163", "url": "https://cs.wikipedia.org/wiki?curid=354163", "title": "Synové a dcery Jakuba skláře", "text": "Synové a dcery Jakuba skláře\n\nSynové a dcery Jakuba skláře je třináctidílný televizní seriál natočený v roce 1985 podle scénáře Jaroslava Dietla. Seriál se natáčel v huti Jakub ve vesnici Tasice.\n\nV roce 1899 přichází do huti v Albrechticích mladý vandrovník, sklář, Jakub Cirkl. Po pár dnech se ukáže, že huť získala skutečného mistra skláře. Ovšem protože vandrovníka každý ošidí, Jakub nechce ostatním na huti ukázat, jak dělá sklo, které sklidilo úspěch. Teprve když mu kolega Florián ukáže, že je schopen přijít na to i sám, Jakub ukáže své taje i ostatním na huti a stává se jejím plnohodnotným pracovníkem. Zamiluje se do Terezky Herálcové a první epizoda končí na oslavě Silvestra, kdy mu Terezka sdělí, že je těhotná a Jakub požádá Herálce o její ruku. Do jejich života zasáhne první světová válka a Jakub musí narukovat. Po návratu mu umírá při porodu manželka Terezka. Jakub má již sedm dětí Jakuba, Terezku, Pepu, Vilemínu, Toníka, Aničku a Vojtu. Starost o jejich výchovu a o rodinu převezme sestra Terezky Fanynka, které se nevrátil její chlapec z války. Rodina se stěhuje do nového domu, který postavil Jakub. Členové rodiny podstupují mnoho osudových zkoušek, které jdou ruku v ruce s historickými událostmi, které tehdy republiku ovlivnily. Hospodářská krize, druhá světová válka (Toník je zabit nacisty), únor 1948, padesátá léta, atd. Vznikají tak příběhy lidí, kteří se hledají, zápasí, pochybují, ale vždy se nakonec sejdou, protože rodina musí držet pohromadě. Třináctidílné vyprávění končí při oslavách stého výročí založení Albrechtické huti. Zde na oslavě Jakub přede všemi vmete do tváře Bořivoji Boškovi, současnému řediteli hutě, že za války udával gestapu a zavinil tak smrt jeho syna Toníka a Floriána a dalších lidí z Albrechtic. Bošek je za pár dní zatčen a Jakub cítí, že splnil již všechno, co měl na světě ještě udělat. Dojde naposled do své huti, kde před lety začínal a zde u pece umírá.\n\n\n"}
{"id": "354165", "url": "https://cs.wikipedia.org/wiki?curid=354165", "title": "Ann-Louise Edstrandová", "text": "Ann-Louise Edstrandová\n\nAnn-Louise Carina Edstrand (* 25. dubna 1975 Örnsköldsvik, Švédsko) je švédská lední hokejistka. Členka stříbrného týmu na olympijských hrách v Turíně v roce 2006, bronzového na hrách v Salt Lake City v roce 2002 a 5. na hrách v Naganu v roce 1998.\n\n"}
{"id": "354167", "url": "https://cs.wikipedia.org/wiki?curid=354167", "title": "Vrak", "text": "Vrak\n\nVrak může být:\n\n\n\n"}
{"id": "354168", "url": "https://cs.wikipedia.org/wiki?curid=354168", "title": "Joa Elfsbergová", "text": "Joa Elfsbergová\n\nJoa Anna Elisabeth Elfsberg (* 30. července 1979 Valbo, Švédsko) je švédská lední hokejistka. Členka stříbrného týmu na olympijských hrách v Turíně v roce 2006, bronzového na hrách v Salt Lake City v roce 2002 a 5. na hrách v Naganu v roce 1998.\n\n"}
{"id": "354169", "url": "https://cs.wikipedia.org/wiki?curid=354169", "title": "Gottlieb Schick", "text": "Gottlieb Schick\n\nGottlieb Schick ( 15. srpna 1776 Stuttgart - 7. května 1812 tamtéž) byl německý malíř. Spolu se sochařem Danneckerem patří k hlavním představitelům švábského klasicismu. V letech 1802 až 1811 byl žákem Davida, stejně jako jeho kolega Eberhard Wächter.\n\n"}
{"id": "354178", "url": "https://cs.wikipedia.org/wiki?curid=354178", "title": "Krhov (Bojkovice)", "text": "Krhov (Bojkovice)\n\nKrhov je vesnice ležící ve Zlínském kraji, v okrese Uherské Hradiště a spadá pod město Bojkovice, od kterého leží asi 1,5 km jižním směrem.\n\nPrvní písemná zmínka o Krhově pochází z roku 1409. V roce 1935 byla vesnice elektrifikována. Součástí města Bojkovice je Krhov od roku 1980.\n\n"}
{"id": "354183", "url": "https://cs.wikipedia.org/wiki?curid=354183", "title": "Riste Naumov", "text": "Riste Naumov\n\nRiste Naumov (* 14. dubna 1981, Štip) je severomakedonský fotbalista, který v současnosti působí v týmu Bregalnica Stip. Má za sebou i několik startů v severomakedonské fotbalové reprezentaci.\n\nDo týmu českého mistra Slavie přestoupil v zimě 2009 z Viktorie Žižkov, kde v sezóně 2008/09 nastřílel 10 branek a stal se tak jedním z nejlepších střelců tohoto ligového ročníku. Ve Slavii podepsal dvouletou smlouvu s roční opcí.\n\n13. března 2010 při zápase Slavia Praha – FK Teplice (0:0) byl po zákroku teplického hráče Martina Kleina odvezen přímo z hrací plochy sanitkou do nemocnice se zlomeninou holenní a lýtkové kosti, kde se ještě téhož dne v noci podrobil operaci.\n\nDo konce sezony 2010/2011 už se v sestavě Slavie i díky dlouhé rehabilitaci neobjevil. Přestože mu bylo svoleno následně hledat si jiné angažmá, úspěch neměl a dnes opět pokračuje ve Slavii, když začátkem listopadu 2011 poprvé od svého zranění nastoupil za divizní B-Tým v utkání proti FK Tachov.\n\n"}
{"id": "354184", "url": "https://cs.wikipedia.org/wiki?curid=354184", "title": "Eduroam", "text": "Eduroam\n\neduroam je zkratka z \"Education Roaming\". Jedná se o počítačovou infrastrukturu pro transparentní používání sítí univerzit a jiných vzdělávacích institucí. Myšlenka vznikla na půdě TERENA (Trans-European Research and Education Networking Association). \n\nCílem je takové propojení sítí všech účastníků, že uživatel jedné sítě se může pod svým účtem (udržovaným v domovské síti) připojit do libovolné z nich. Důsledkem pak je stejně jednoduché používání jako v případě mobilního roamingu. \n\nTechnicky je přihlašování účastníků řešeno pomocí RADIUS serverů. V České republice projekt zaštiťuje sdružení CESNET, které se v projektu angažuje od samého počátku jako koordinátor a propagátor aktivit související s počítačovým roamingem nejen u nás, ale i v ostatních evropských zemích (Portugalsko, Velká Británie, Belgie, Francie, Německo, Chorvatsko, Maďarsko a Polsko). Logo projektu vytvořil známý český autor knih Pavel Satrapa. Kromě Evropy je do sítě zapojena také Austrálie, Čína, Hong Kong, Japonsko, Kanada, Tchaj-wan a USA.\n\n"}
{"id": "354186", "url": "https://cs.wikipedia.org/wiki?curid=354186", "title": "Jevgenij Lukjaněnko", "text": "Jevgenij Lukjaněnko\n\nJevgenij Jurjevič Lukjaněnko (rus.: Евгений Юрьевич Лукьяненко) (* 23. ledna 1985) je ruský sportovec, atlet, jehož specializací je skok o tyči.\n\nJeho nejúspěšnější sezónou byl rok 2008, kdy se stal ve Valencii halovým mistrem světa a získal stříbrnou medaili na letních olympijských her v Pekingu, kde prohrál jen s Australanem Stevenem Hookerem.\n\n\n"}
{"id": "354187", "url": "https://cs.wikipedia.org/wiki?curid=354187", "title": "Jaroslav Rybakov", "text": "Jaroslav Rybakov\n\nJaroslav Vladimirovič Rybakov ( ) (* 22. listopadu 1980, Mohylev, dnešní Bělorusko) je ruský atlet, jehož specializací je skok do výšky.\n\nV roce 1998 na mistrovství světa juniorů v Annecy skončil na pátém místě. O rok později vybojoval na juniorském mistrovství Evropy v lotyšské Rize bronzovou medaili . První medaili mezi dospělými získal na mistrovství světa v Edmontonu 2001, kde se společně s Vjačeslavem Voroninem podělil o stříbrnou pozici. V roce 2002 se stal v Mnichově mistrem Evropy, když ve finále překonal 231 cm. Na letní olympiádě v Athénách 2004 se umístil na šestém místě.\n\nPětkrát v řadě získal medaili na halovém mistrovství světa. První vybojoval v roce 2003 v Birminghamu, kde skončil stříbrný. Další stříbra získal na HMS v Budapešti 2004, Valencii 2008 a v katarském Dauhá 2010. V roce 2006 se stal v Moskvě halovým mistrem světa. Ve finále skočil napodruhé 237 cm.\n\nNa letních olympijských hrách v Pekingu 2008 získal bronzovou medaili. V soutěži překonal napoprvé 234 cm jako Brit Germaine Mason. Ten však měl lepší technický zápis na předešlých výškách a skončil stříbrný. Zlato vybojoval další ruský výškař Andrej Silnov, který jako jediný skočil 236 cm . V roce 2009 zaznamenal na mistrovství světa v Berlíně jeden ze svých největších úspěchů, když po třech stříbrech ze světových šampionátů (Edmonton 2001, Helsinky 2005, Ósaka 2007) vybojoval zlatou medaili. Ve finále hned čtyři výškaři překonali 232 cm, Rybakov však měl nejlepší technický zápis. V témž roce vyhrál také světové atletické finále v Soluni výkonem 234 cm.\n\n\n"}
{"id": "354188", "url": "https://cs.wikipedia.org/wiki?curid=354188", "title": "Kaipan", "text": "Kaipan\n\nKaipan je malý český výrobce automobilů se zaměřením na sportovní roadstery.\n\nFirma byla založena roku 1991 s cílem nabídnout ryze český roadster podobný Lotusu Seven. Původní záměr dovážet vozy ze zahraničí se změnil na výrobu vlastního modelu.\nPrvní prototyp byl představen roku 1992, ale až do roku 1997 trval vývoj modelu Kaipan 47, schváleného pro sériovou výrobu a pro provoz na pozemních komunikacích. Dodnes byly vyrobeny desítky těchto automobilů.\n\nV letech 2001 – 2002 byl vyvíjen typ Kaipan 57 s motorem Audi 1.8 Turbo 20v. Tento model nahradil na českém trhu původní Kaipan 47.\nV létě 2006 byl po dvouletém vývoji schválen pro provoz na pozemních komunikacích model Kaipan 14 s motorem ze Škody. První dodávky vozů Kaipan 14 byly uskutečněny na začátku roku 2007. Stavebnice (bez dílů z favoritu) přišla na 235 000 Kč. Automobily Kaipan byly kromě České republiky vyexpedovány do Německa, Nizozemska, Srbska, Černé Hory a na Slovensko. V roce 2008 byl představen nástupce „čtrnáctky“ Kaipan 15, který dostal novější škodovácký motor.\n\nV prosinci 2011 byl po dvou letech vývoje představen nový Kaipan 16, který dostal facelift a silnější motor, cena základní již složené verze byla 499 000 Kč. Kvůli přísnějším emisním předpisům Euro 5 také nahradil Kaipan 15. Naopak ve výrobním programu zůstane Kaipan 14, protože proces výroby je upraven jako přestavba původního vozu.\n\nV roce 2018 byl představený Kaipan 57a, mezi hlavní inovace patří plnění emisní normy Euro 6.\n\n\n"}
{"id": "354193", "url": "https://cs.wikipedia.org/wiki?curid=354193", "title": "Eastbourne International", "text": "Eastbourne International\n\nEastbourne International, oficiálním sponzorským názvem Nature Valley International, je profesionální tenisový turnaj mužů a žen, každoročně hraný v jihoanglickém Eastbourne. Na okruhu WTA Tour se turnaj řadí do kategorie WTA Premier Tournaments. Mužská polovina se v rámci ATP World Tour koná jako součást kategorie ATP World Tour 250. V červnovém termínu představuje poslední přípravu na grandslamový Wimbledon. Dějištěm je areál Devonshire Park Lawn Tennis Club s otevřenými travnatými dvorci.\n\nV sezónách 2015–2016 představoval pouze ženskou událost. V dubnu 2016 bylo oznámeno, že se mužská polovina po dvouleté přestávce vrátí do kalendáře ATP Tour 2017. Smíšený turnaj existoval již v letech 2009–2014, ovšem v roce 2015 došlo k návratu mužské části do původního dějiště na Nottingham Open, který byl v dané sezóně obnoven. Ženský turnaj vznikl roku 1974.\n\nDo singlových soutěží nastupuje 28 mužů a 48 žen, čtyřhry se účastní 16 párů. K navýšení počtu hráček dvouhry z 32 na 48 singlistek došlo v roce 2015. Nejvyšší počet singlových titulů vybojovala Martina Navrátilová, když jich vyhrála jedenáct. Španěl Feliciano López získal jako jediný v mužském turnaji dvě trofeje.\n\nV sezóně 2018 vystřídala skotskou pojišťovací firmu AEGON na postu generálního partnera americká potravinářská společnost Nature Valley, která se stala sponzorem i dalších dvou anglických travnatých turnajů v Birminghamu a Nottinghamu. \n\n"}
{"id": "354198", "url": "https://cs.wikipedia.org/wiki?curid=354198", "title": "Invaze Rudé armády do Gruzie", "text": "Invaze Rudé armády do Gruzie\n\nInvaze Rudé armády do Gruzie, neboli sovětsko-gruzínská válka, byl vojenský konflikt, který vedlo sovětské Rusko proti první nezávislé Gruzínské republice od 15. února do 17. března 1921. Cílem této kampaně bylo svržení gruzínské menševické vlády a nastolení komunistického režimu v zemi. Svou roli zde sehrála také snaha Rusů získat zpět území Zakavkazska, které ztratili kvůli rozpadu ruského impéria po roce 1917, a snaha gruzínských bolševiků dostat se k moci ve své domovině.\n\nRusové invazi provedli navzdory uzavřené dohodě s gruzínskými menševiky z května 1920 a navíc tato invaze neměla plnou podporu moskevské moci. Toto vojenské tažení bylo iniciováno vlivnými gruzínskými bolševiky, vedené Stalinem a Ordžonikidzem, kteří získali den před začátkem invaze (tj. 14. února 1921) od Lenina souhlas s překročením rusko-gruzínské hranice na pomoc údajnému „rolnicko-dělnickému povstání“ v Gruzii. Hned druhý den započala invaze a Rusové 25. února dobyli Tbilisi, v němž vyhlásili Gruzínskou sovětskou socialistickou republiku. Do 17. března se Rusům podařilo ovládnout zbylé území Gruzie. Do konfliktu také zasáhlo sousední Turecko, které s pádem Tbilisi začalo okupovat jihozápadní část tehdejšího gruzínského území, kde žila početná muslimská menšina, což vedlo k ostrému střetu Moskvy a Ankary, který byl vyřešen dohodou z Karsu.\n\nGruzie se dokázala díky obratné politice svých menševických vůdců (Nikolaj Čcheidze, Noe Žordanija, Noe Ramišvili a další) vymanit z vlivu ruské moci, která byla ochromena v důsledku Říjnové revoluce z roku 1917 a pozdějších událostí. Gruzínští menševici se nejprve pokusili společně s Armény a Ázerbájdžánci vytvořit Zakavkazskou federaci, ale po její krátké existenci (kterou mimochodem žádný jiný stát neuznal) se každá členská země vydala svou cestou a gruzínští menševici tak 26. května 1918 vyhlásili nezávislou Gruzínskou demokratickou republiku. Gruzíncům se navzdory snaze okolních zemí válkou dobýt jejich území podařilo zkonsolidovat svou moc a udržet nově získanou nezávislost, zatímco sousední Rusko upadlo do krvavé občanské války. Menševikům se však přes úspěšně provedené reformy a podporu lidu nepodařilo stabilizovat ekonomiku země a vytvořit gruzínskou armádu takové úrovně, jakou potřebovala na obranu svého území, čehož později dokázali bolševici dokonale využít.\n\nUž od počátků Gruzínské demokratické republiky se gruzínští bolševici pokoušeli všelijak vyvolávat neklid ve společnosti a rozdmýchávat nepokoje ve venkovských oblastech nebo konflikty mezi Gruzínci a národnostními menšinami žijícími v Gruzii. Bolševici v celém Zakavkazsku podléhali řízení tzv. „\"Kavbyru\"“, které zřídil v únoru 1920 Ústřední výbor Komunistické strany Sovětského svazu. Kavbyru předsedal vlivný gruzínský bolševik Sergo Ordžonikidze se svým zástupcem Sergejem Kirovem. Kavbyro ihned začalo přípravy sovětizace Kavkazu, neboť na to byla vhodná doba. Právě probíhala válka v Turecku za nezávislost, která zaměstnávala západní mocnosti natolik, že byla pro bolševiky velká naděje, že se nikdo nebude plést do kavkazských záležitostí. Navíc vláda v Ankaře pod vedením Mustafy Kemala Atatürka se jevila jako ochotná spolupracovat s Moskvou, což by eventuálně mohlo přinutit Gruzii a Ázerbájdžán podvolit se sovětské moci a zároveň provádět vojenské operace proti Arménii. Sovětské vedení dovedlo z této situace dobře těžit a brzy vojensky obsadilo hlavní město Ázerbájdžánu Baku.\n\nZ Baku potom Ordžonikidze, který pravděpodobně jednal na vlastní pěst, plánoval vojensky podpořit bolševický puč v Tbilisi, jenže ten se nezdařil a gruzínská armáda se přesunula k hranicím s Ázerbájdžánem a znemožnila Rudé armádě pokračovat v postupu dále na západ. Kromě toho Rudá armáda tou dobou utrpěla těžkou porážku ve válce s Polskem a sovětský vůdce Vladimir Iljič Lenin nařídil vyjednávat s Gruzií o míru. 7. května 1920 byla nakonec podepsána moskevská dohoda, ve které Moskva uznala nezávislost Gruzínské demokratické republiky a zavázala se k neútočení. Gruzie naopak musela zůstat neutrální zemí a legalizovat bolševickou stranu. I přes uzavřenou dohodu se sovětské vedení nevzdávalo plánu konečného ovládnutí celého Kavkazu. Navíc sovětské vedení nahlíželo na Gruzii díky její výhodné geopolitické poloze jako na předsunutou základnu západních mocností. Dalším důvodem, proč nechtěli bolševici moskevskou dohodu dodržet, byla i msta ruským menševikům, kteří z emigrace v západní Evropě šířili do Ruska protisovětskou propagandu a tu šlo v té době jen těžko umlčet.\n\nKdyž skončila válka v Polsku a Rudá armáda porazila generála bílých Wrangela a ovládla Arménii, nastala pro sověty příznivá doba pro uskutečnění svých plánu k ovládnutí Kavkazu a k likvidaci posledního nezávislého kavkazského národa. Navíc Britové úplně stáhli z oblasti své jednotky, západ se přestal starat o dění na Kavkaze a nevypadal na to, že by chtěl Gruzii nějak vojensky vypomoci. V Moskvě však vojenská invaze do Gruzie neměla plnou podporu a řešení gruzínské otázky se setkalo s nesouhlasem mnoha bolševických vůdců. Jenže Stalin, tou dobou lidový komisař záležitostí národnostních menšin, který se v průběhu ruské občanské války vypracoval v jednoho z nejvlivnějších bolševiků, podporoval myšlenku svržení menševické vlády v Gruzii Rudou armádou a neustále přesvědčoval Lenina, aby k tomu dal souhlas. Lidový komisař obrany Lev Trockij s tím však nesouhlasil a trval na tom, že gruzínský lid musí jednoho dne svrhnout menševiky sám. Lenin, který od začátku ctil svou politiku práva na sebeurčení, zpočátku odmítal použít sílu, kvůli tomu, aby případnou gruzínskou revoluci Rusové pouze podporovali a ne jí řídili a prováděli. Pro mnoho bolševiků však bylo právo na sebeurčení čím dál tím víc politickým a diplomatickým fíglem, než reálným politickým programem, takže se více a více přikláněli k povolení invaze do Gruzie. V Gruzii, s níž měla sovětská moc čím dál tím horší vztahy, docházelo k častým příhraničním incidentům a mnoho bolševiků v Gruzii bylo zatčeno. Bolševici dále měli podezření, že Gruzínci sabotovali konvoje v Arménii a podporovali protibolševický ozbrojený odboj na severním Kavkazu. 14. února 1921 Lenin nakonec vydal souhlas s překročením rusko-gruzínské hranice Rudou armádou na pomoc údajnému „rolnicko-dělnickému povstání“ v Gruzii. Hned druhý den nato započala invaze, kterou Ordžonikidze už přes rok chystal.\n\nPostup invaze do Gruzie byl původně naplánován podobně jako do Ázerbájdžánu a Arménie v roce 1920, kam vpadla Rudá armáda na území, kde místní bolševici vyvolali nepokoje mezi místním obyvatelstvem a jejich území pak nebylo těžké ovládnout. Tato taktika však v Gruzii nebyla moc účinná, neboť zde bolševici nebyli moc populární. V noci z 11. na 12. února 1921 provedli bolševici na Ordžonikidzeův podnět útok na malou vojenskou posádku ve vesnici \"Šulaveri\" v okrese Lorri poblíž gruzínsko-arménsko-ázerbájdžánské hranice. Arménská složka Rudé armády, aniž by dostala nějaký příkaz z velení, rychle přispěchala bolševikům na pomoc. Gruzínská vláda ostře odsoudila tuto sovětskou akci, ale sovětský velvyslanec odmítl jakoukoliv ruskou účast v tomto incidentu a označil za viníky arménské komunisty jednající na vlastní pěst. Jeho slova však vyvrátili gruzínští bolševici založením tzv.Gruzínský revoluční výbor \"(Revkom)\" v Šulaveri, který měl postupně přebrat moc nad Gruzií. Revkom, kterému předsedal gruzínský bolševik Filipp Macharadze, formálně požádal Moskvu o „pomoc“.\n\nDalší incident se stal v Dušeti a v Jižní Osetii, kde vypukly nepokoje, protože místním osetinským obyvatelům nebyla gruzínskou vládou udělena autonomie, o kterou žádali (viz Gruzínsko-osetinský konflikt (1918–1920)). Gruzínci zde sice dokázali znovu nastolit pořádek, ale ruská invaze byla již připravena a Lenin ji na nátlak Stalina a Ordžonikidzeho 14. února na zasedání Ústředního výboru komunistické strany odsouhlasil. Toto Leninovo rozhodnutí se však setkalo s odporem u polského komunisty Karla Radka a proti by byl bezpochyby i Lev Trockij, který však tou dobou byl pracovně na Uralu a tohoto hlasování se nezúčastnil. Když se Trockij dověděl o invazi do Gruzie a o roli, kterou při jejím schvalování sehrál Stalin s Ordžonikidzem, byl velmi rozzuřen a žádal neúspěšně o vytvoření stranické vyšetřovací komise. Nakonec byl nucen se s tím smířit a sám ještě nakonec invazi obhajoval\n\n16. února ráno jednotky 11. armády pod velením Anatolije Gekkera překročily hranici Gruzie z jihu a započaly tzv. \"„operaci Tiflis“\". Jejím cílem bylo obsadit gruzínskou metropoli Tbilisi. První bitva se odehrála na řece Chrami, kde gruzínská vojska pod velením generála Štěpána Achmeteliho utrpěla těžkou porážku. Gruzínci se stáhli směrem k hlavnímu městu a na západ a na rozkaz generála Culukidzeho vyhodili do vzduchu železniční mosty a silnice, aby zpomalili postup Rudé armády. Zároveň však Rudá armáda vtrhnula do Gruzie i ze severu přes Darialský a Mamisonský průsmyk a ze západu podél černomořského pobřeží směrem k Suchumi. Mezitím sovětský lidový komisař zahraničí vypustil do světa stanoviska, kterými popíral jakékoliv akce Rudé armády na území Gruzie a vyjadřoval ochotu zprostředkovat řešení „rozepří“, které se rozhořely v Gruzii.\n\n17. února postoupila pěchota a jízda Rudé armády, i díky podpoře letectva, směrem ku Tbilisi na méně než 15 km z jihozápadní strany. Gruzínská armáda však nedávala svou kůži lacino a v širokém okolí Tbilisi se rozhořely urputné boje, kterými se povedlo zdržet postup rudoarmějců, kteří měli zdrcující převahu, o celý týden. Mezi 18. a 20. únorem Gruzínci a rudoarmějci bojovali o strategické pevnosti Kodžori a Tabachmela, až se nakonec Gruzíncům pod vedením generála Mazniašviliho podařilo zasadit rudoarmějcům drtivou ránu a zahnat je na ústup. Rudá armáda se ale rychle přeskupila a začala obkličovat gruzínské hlavní město. 23. února Rusové obnovili zničené železniční mosty a rudoarmějci byli posíleni o těžkou techniku (tanky, obrněné vlaky) a zaútočili znovu na Tbilisi. Zatímco obrněné vlaky bránily Gruzíncům pálit, tanky s pěchotou pronikly gruzínskými pozicemi na Kodžori. 24. února gruzínský nejvyšší velitel Giorgi Kvinitadze vycítil nevyhnutelné a nařídil ústup, aby zabránil úplnému obklíčení své armády v Tbilisi a případnému zničení města. Gruzínská vláda a Ústavodárné shromáždění (parlament) se přesunuly do Kutaisi, které bylo zatím boji nezasaženo.\n\n25. února Rudá armáda vstoupila vítězně do Tbilisi a celé město bylo svědkem rozsáhlého rabování. Revkom, nyní řízený Mamijou Orachelašvilim a Šalvou Eliavou, se přestěhoval do Tbilisi a vyhlásil svržení menševické vlády, rozpuštění gruzínské armády a lidové gardy. Dále vyhlásil vznik Gruzínské sovětské socialistické republiky.\n\nGruzínští velitelé po pádu Tbilisi soustředili vojska v nedaleké Mcchetě, aby zaujmula nové obranné postavení a zabránila postupu Rudé armády dále na západ. Pád hlavního města ale Gruzínce silně poznamenal na morálce a ti nakonec opustili své posty v Mcchetě bez boje. Gruzínská armáda se s ústupem na západ začala rozpadat, tříštit (některé jednotky ustoupily na západ, jiné do hor) a chyběla jí organizace. Ale i přes to dokázala v kritických chvílích vzdorovat ruským silám. Díky tomu trval rudoarmějcům postup přes všechna východogruzínská města dlouhé dva týdny a gruzínská armáda vytrvala v protibolševickém odporu až do roku 1924.\n\nMenševici zatím doufali v pomoc francouzského námořnictva, které se přibližovalo ke gruzínským břehům. 28. února Francouzi dokonce spustili palbu na ruskou 9. armádu vedenou V. Černiševem, která bojovala na pobřeží, ale nevylodili se. Gruzíncům se zatím podařilo znovu dobýt některé přímořské oblasti, například Gagru, ale jejich úspěch byl jen dočasný. Místní abcházská domobrana \"Kyaraz\" se totiž přidala k ruským vojákům a ti 1. března znovu dobyli Gagru, dále 3. března Nový Athos a 4. března Suchumi. Rudá armáda pak postupovala dále směrem na východ, 9. března ovládla Zugdidi a 14. března černomořský přístav Poti.\n\nSnaha Gruzínců ubránit Kutaisi co nejdéle, jak bylo původně v plánu, však byla brzy zmařená překvapivým příchodem ruských výsadkářů ze severního Kavkazu, kteří překročili zdánlivě neprostupný Mamisonský průsmyk, plný hlubokých sněhových závějí, a pokračovali údolím řeky Rioni směrem k městu. Po krvavé bitvě u Surami 5. března překročila 11. armáda pohoří Lichi a dostala se také do západní Gruzie. 10. března vstoupila Rudá armáda do Kutaisi, kterou menševická vláda, armáda i lidová garda už dávno opustila a stáhla se do klíčového přístavu Batumi v jihozápadní Gruzii. Velká část gruzínské armády se stáhla do hor a pokračovala v boji s bolševiky.\n\n23. února, tedy týden po začátku invaze Rudé armády do Gruzie, Kazım Karabekir, turecký vojenský velitel v západní Arménii, využil gruzínské slabosti a předložil gruzínské vládě ultimátum, ve kterém požadoval stažení gruzínců z provincií Ardahan a Artvin, které tehdy byly součástí Gruzie (ale dnes již patří Turecku). Gruzínští menševici, kteří se cítili naprosto obklíčeni, museli na ultimátum přistoupit, a území přešlo pod kontrolu turecké armády. Turci se tak dostali nebezpečně blízko k stále ještě gruzínskému Batumi. K němu se zároveň přibližovala rudoarmějská 18. jízdní divize pod vedením Dmitrije Žloby a hrozil otevřený střet mezi tureckou a sovětskou armádou. Menševici si této situace byli dobře vědomi a opustili Kutaisi. 7. března uzavřeli s Karabekirem ústní dohodu o pobytu tureckých vojsk v Batumi, zatímco menševici si měli ponechat civilní záležitosti. 8. března turecká armáda vstoupila do města a zaujmula obranné pozice v jeho okolí. To nakonec vedlo k sovětsko-turecké krizi. Sovětský lidový komisař zahraničí Georgij Čičerin předal protestní nótu tureckému velvyslanci a ten odpověděl, že Turci pouze chrání místní muslimskou populaci, kterou ohrožují jednotky Rudé armády.\n\nTou dobou měla Rudá armáda i přes vojenský úspěch na Kavkaze dost nejistou pozici. Arméni sloužící v Rudé armádě totiž opustili své posty a přidali se k arménským protibolševickým povstalcům a 18. února dobyli Jerevan. Úspěchy proti bolševikům zaznamenali také povstalci v Dagestánu. Leninovi bylo jasné, že konfrontace s tureckou armádou by situaci na Kavkaze ještě více zkomplikovalo, tak se snažil ukončit gruzínskou válku co možná nejdříve a pokoušel se vyjednávat. 8. března byl učiněn pokus se s gruzínskými menševiky dohodnout na koaliční vládě Gruzínské SSR, ale menševici odmítli.\n\nTurci 16. března oznámili, že chtějí anektovat Batumi a Adžarii, takže gruzínská menševická vláda byla nucena si vybrat. Britové ani Francouzi jim nepomohli a s jejich pomocí nebylo možné nadále počítat, protože francouzské námořnictvo odmítlo vyslat expediční vojska a jednotky britského námořnictva v Batumi dostaly jasný rozkaz nezasahovat. Navíc téhož dne podepsala Velká Británie se sovětskou vládou obchodní smlouvu se závazkem, že Britové nebudou nijak podporovat protisovětský odboj na území bývalého Ruského impéria. Tou dobou byla podepsána i dohoda mezi Turky a sověty o bratrství, která přiřknula Ardahan a Artvin definitivně Turecku a Adžarie měla zůstat sovětské Gruzii. Turci se však nehodlali z Batumi jen tak stáhnout a trvali na anexi Adžarie, takže turecká okupace Batumi nadále trvala v rozporu s uzavřenou dohodou. Menševici si tedy zvolili vyjednávání s Revkomem a smířili se s bolševickou vládu v Batumi; nechtěli, aby Gruzie navždy ztratila toto město. Menševický ministr obrany Grigol Lordkipanidze odcestoval do Kutaisi, aby se tam setkal se zplnomocněným zástupcem Revkomu Avelem Enukidzem. 17. března 1921 se oba dohodli na podmínkách příměří a ukončili tak tuto válku. 18. března ke smlouvě připojili dodatek, kterým menševici umožnili nerušený příchod Rudé armády do Batumi.\n\nKdyž probíhalo v Moskvě další jednání mezi Tureckem a sověty, tak mírová smlouva mezi menševiky a bolševiky umožnila jednat Rudé armádě bez obav, ale několik tisíc zbývajících gruzínských vojáků, kteří byli schovaní v horách okolo Batumi, se muselo chystat na poslední bitvu – o město. 18. března tito gruzínští vojáci napadli turecké vojáky v ulicích Batumi a rozhořely se urputné a krvavé boje. Zatímco Turci měli plné ruce práce s gruzínskými vojáky, gruzínští menševičtí politici a jejich rodiny se nalodili na italskou loď z flotily Regia Marina a nechali se odvézt k francouzským válečným lodím v Černém moři, které je odvezly do exilu ve Francii. Mezitím v Batumi se zbylým gruzínským vojákům v těžkých pouličních bojích nakonec podařilo takřka zlikvidovat tureckou posádku. Bitva skončila 19. března 1921 a gruzínský velitel Mazniašvili se s celým městem vzdal Revkomu. Žlobovova kavalérie pak vstoupila do města a posílila jeho obranu před Turky.\n\nTyto krvavé události v Batumi zmrazily sovětsko-turecké vyjednávání až do 26. září 1921. Toho dne se uskutečnilo mírové jednání ve východotureckém Karsu mezi Turky a sověty, v jejichž řadách nechyběli zástupci Gruzínské SSR, Arménské SSR a Ázerbájdžánské SSR. 13. října byla podepsána \"„Karská smlouva“\". Podle této smlouvy, která potvrzovala téměř vše z předchozí Moskevské dohody z března, tedy že Ardahan a Artvin a nově i Kars připadnou Turecku, zatímco Batumi s Adžarií zůstane součástí Gruzie s podmínkou, že bude zřízená Adžarská autonomní republika, která by měla chránit místní muslimské obyvatelstvo.\n\nJak bylo uvedeno výše, gruzínská armáda se při ústupu od hlavního města směrem na západ rozpadala na neorganizované oddíly, které vytrvaly v protibolševickém odboji i přes to, že menševická vláda dávno emigrovala ze země a regulérní gruzínská armáda byla rozpuštěna. Nové bolševické vedení zpočátku nabízelo svým menševickým oponentům, kteří se rozhodli v Gruzii zůstat, vcelku mírné podmínky. Svou roli sehrálo i to, že obyvatelstvo bylo převážně protibolševicky naladěno a bolševici to dobře věděli. V roce 1922 se ale ke slovu dostali zastánci tvrdého postupu sovětizace Kavkazu, kteří prosazovali centralizaci moci, jako byl Felix Edmundovič Dzeržinskij, Stalin a Sergo Ordžonikidze. Ti se dostali do otevřeného konfliktu s umírněnějšími bolševiky známého jako Gruzínský případ, jehož následky poznamenali vztah mezi Stalinem a Lvem Trockým a dokonce se k tomu vyjádřil i Lenin.\n\nSvět většinou ignoroval výše uvedené události v Gruzii. 27. března 1921 vyzvali emigrující gruzínští menševici v Istanbulu všechny sociálně demokratické a dělnické strany ve světě, aby odsoudily sovětskou invazi. Výzva se však i přes otisknutí v předních západních novinách setkala jen s malou odezvou. Pouze Brit Oliver Wardrop, který s menševiky sympatizoval, se pokoušel aktivněji zasadit o prosazení osvobození Gruzie, ale ani ten neuspěl.\n\nV Gruzii samotné ozbrojený protibolševický odpor, v kterém se vyznamenal například Kakuca Čolokašvili, společně s odporem gruzínské inteligence přerostl v srpnové povstání v roce 1924, které se ale nezdařilo. Vysoký důstojník Čeky Lavrentij Berija poté zosnoval teror a represe, kterým paralyzoval gruzínskou společnost a vyhladil veškeré známky aktivního protisovětského odboje. Na deset tisíc lidí, převážně z řad gruzínské šlechty a inteligence, bylo popraveno a přes 20 tisíc Gruzínců bylo vypovězeno na Sibiř.\n\nV Sovětském svazu se pak o událostech v Gruzii z roku 1921 oficiálně mluvilo jako o „rolnicko-dělnické revoluci“, kterým přišla Rudá armáda na pomoc. Většina skutečných motivů pro obsazení Gruzie silou zůstala obyvatelům (dokonce i historikům) neznáma a dokumenty z let 1921-4 zůstaly zamčené ve státním archivu Specchran, kam měli historici omezený přístup. Až v 80. letech 20. století, během politiky Glasnosť, došlo k prvním revizím popisu událostí z dob raného Sovětského svazu zásluhou historika Akakiho Surguladzeho. Pod tlakem veřejnosti pak v roce 1989 Prezídium nejvyššího sovětu Gruzínské SSR vytvořilo speciální komisi, která měla podrobně vyšetřit všechny události z roku 1921. Komise došla k závěru, že vpád Rudé armády do Gruzie byla z právního hlediska vojenská intervence a okupace území za účelem svržení stávající (menševické) vlády. Na mimořádném zasedání Nejvyššího sovětu Gruzínské SSR 26. května 1990 bylo oficiálně prohlášeno, že sovětizace Gruzie byla od začátku okupací sovětským Ruskem.\n\n"}
{"id": "354200", "url": "https://cs.wikipedia.org/wiki?curid=354200", "title": "Granát vzor 73", "text": "Granát vzor 73\n\nGranát vzor 73 zvaný „Termoska“, anglicky No. 73, byl protitankový granát používaný britskou armádou během druhé světové války. Podle jednoduchého válcového tvaru získal přezdívku po termosce.\n\nPřed použitím se muselo odšroubovat bakelitové víčko chránící rozbušku. Tento granát bylo možno vrhat pouze na krátkou vzdálenost okolo deseti metrů, a protože jeho výbušná síla byla značná, bylo nutné aby člověk, který granát vrhl, byl ukryt. Navíc jej bylo nutné házet spodním obloukem, tedy ve stoje nebo v kleče. Z těchto důvodů nebyl ideální zbraní proti pohybujícím se vozům nebo tankům a od roku 1941 byl používán spíše k demoličním účelům, proti bunkrům atp.\n\nSpeciálně upravený byl také použit při operaci Anthropoid k zabití Reinharda Heydricha. Jan Kubiš, který granát vrhl, byl zasažen střepinami a exploze kromě toho ještě vysklila okolní okna a zranila některé civilisty v okolí.\n\nUž od roku 1982 se spekuluje, že výsadkáři používali verze otrávené botulotoxinem, připravené ve vojenské výzkumné laboratoři Porton Downu možná samotným vedoucím výzkumu Paulem Fildesem. Kromě tvrzení P. Fildese pro to ale nejsou známy jiné důkazy a ostatní okolnosti použití granátu tomu odporují. \n\n"}
{"id": "354202", "url": "https://cs.wikipedia.org/wiki?curid=354202", "title": "Kateřina Kornová", "text": "Kateřina Kornová\n\nKateřina Kornová (* 23. březen 1967 Praha) je česká herečka, modelka, moderátorka a podnikatelka. Vystudovala gymnázium.\n\nJejím prvním manželem byl zpěvák Jiří Korn, se kterým má dvě děti Filipa a Kristýnu. Poté byla vdaná za podnikatele Jiřího Pařízka. Kristýna vystudovala tanec na konzervatoři a stala se členkou souboru baletu Národního divadla. Synu Filipu byla diagnostikována mozková obrna a autismus.\n\n\n\n\n"}
{"id": "354204", "url": "https://cs.wikipedia.org/wiki?curid=354204", "title": "Louise Bourgeois", "text": "Louise Bourgeois\n\nLouise Bourgeois (25. prosince 1911 v Paříži – 31. května 2010 v New Yorku) byla francouzská sochařka, která se mimo jiné začala velmi brzy věnovat instalacím. Od roku 1938 žila a pracovala v New Yorku.\n\nVyrostla v Choisy-le-Roi u Paříže, kde její rodina provozovala galerii historických textilií. Vlastnili zde též tkalcovskou dílnu, která se specializovala na restaurování starých látek a tapiserií. Její otec podváděl svou ženu ve vlastním domě s Louisinou anglickou chůvou. Tyto vzpomínky později ovlivnily její uměleckou tvorbu. Již jako dítě vyráběla v rodinné dílně kresby doplňující chybějící části tapiserií. V roce 1930 začala na Sorbonně studovat matematiku, absolvovala roku 1935. To ji přivedlo k sochařství a studiu dějin umění: V letech 1936–1938 studovala v Paříži na École des Beaux-Arts. V roce 1938 odešla společně se svým manželem historikem umění Robertem Goldwaterem do New Yorku.\n\nV průběhu své umělecké tvorby se vypořádala různými materiály a technikami. Stala se průkopnicí v několika oblastech: Je první umělkyní, která se zabývala instalací, v které uspořádala své sochy jako související části kontextu. Její experimenty se zvířecí radostí ji znovu dovedly k novým možnostem zpracování a kombinacím materiálů. Kupříkladu jí posoužily v polovině devadesátých let ke vzniku několika látkových figur zpracovaných z oděvů z dětství a mládí jako pokrývka znázorňující bohatství – jsou to materiály a témata, obsah a forma.\n\nMezinárodní umělecká činnost upozornila na ni až později, nejdříve se jí dostalo pozornosti v USA, zejména v New Yorku. Tam byla prvně oceněna za svou samostatnou výstavu (1945) a v letech 1941 až 1953 vytvořila sochy, které roku 1979 ukázala veřejnosti. V roce 1980 následovaly výstavy jejich soch z let 1955–1970. Poté jí Museum of Modern Art v New Yorku věnovalo roku 1982 jako první umělkyni – ženě retrospektivní výstavu, následovala další americká muzea. Od roku 1989 byla její díla také k vidění v různých evropských zemích.\n\nTate Modern jí uspořádala v roce 2007 v Londýně současně s jejími 95. narozeninami rozsáhlou retrospektivní výstavu. Od 5. května až do 2. června 2008 se nacházela v Paříži v Centre Georges Pompidou. Dále putovala výstava do Guggenheimova muzea v New Yorku a Muzea of Contemporary Art v Los Angeles.\n\nV Praze bylo několik jejích prací vystaveno na přelomu let 2015 a 2016 v Galerii Rudolfinum v rámci kolektivní výstavy s názvem \"Flaesh\", kde se představily rovněž Marlene Dumas, Tracey Eminová, Kiki Smith a Berlinde De Bruyckere. Z díla Louise Bourgeois byly vystaveny tři biomorfní plastiky ze série \"Ozvěny\" a série kreseb \"Neopouštěj mě\", na nichž pracovala společně s Tracey Eminovou.\n\n\n"}
{"id": "354211", "url": "https://cs.wikipedia.org/wiki?curid=354211", "title": "HO", "text": "HO\n\nSpojení písmen H a O může mít různé významy:\n\n\n\n"}
{"id": "354213", "url": "https://cs.wikipedia.org/wiki?curid=354213", "title": "Jarkend", "text": "Jarkend\n\nJarkend (, ) je město a okres ležící v prefektuře Kašgar v autonomní oblasti Sin-ťiang Čínské lidové republiky. Rozloha okresu je 8 969 km², v roce 2002 měl 650 000 obyvatel, většinou Ujgurů, přítomni jsou i Chanové. Správním centrem okresu je město Jarkend, které je s 373 tisíci obyvateli druhým největším městem prefektury Kašgar. Rozkládá se v úrodné oáze na ploše 3 210 km².\n\nStaré město Jarkend (moderní vesnice Ša-čche) se skládá z čtvrtí obehnaných hradbami. Vznikl v dávných dobách jako místo odpočinku karavan putujících podél Hedvábné stezky. V čínských zápisech se objevilo v 2. století př. n. l. Na konci 1. století př. n. l. je dobyla armáda čínské říše Chan vedená Pan Čchaoem, poté prvenství v obchodu ztratilo ve prospěch Kašgaru a Chotanu. Jarkend opět vyrostl za dynastie Tchang. Ve 13. století si ho podmanili Mongolové, a byl předním městem Čagatajského chanátu a po jeho rozpadu Moghulistánu. Od počátku 16. byl centrem Jarkendského chanátu, na přelomu 17. a 18. století dobytého Džungary. V polovině 18. století byl celý region obsazen armádami říše Čching a od té doby je součástí Číny.\n\nV oblasti kolem města se kromě obilovin pěstuje také bavlna, moruše, konopí, fazole a různé ovocné stromy. Tradiční je chov koní, ovcí a velbloudů.\nVýznamnou část místního průmyslu tvoří produkce přírodního hedvábí a hedvábných látek.\n"}
{"id": "354215", "url": "https://cs.wikipedia.org/wiki?curid=354215", "title": "Joya de Cerén", "text": "Joya de Cerén\n\nJoya de Cerén (čti \"choja de serén\", \"Cerénský klenot\") je významná archeologická lokolita ve Střední Americe. Nachází v salvadorském departementu La Libertad nedaleko od hlavního města San Salvador. Je jedinečným příkladem toho, jak vypadal všední život obyvatel Mezoameriky v předkolumbovském období.\n\nLokalita bývala malou trvale obývanou zemědělskou osadou mayské civilizace, byla jednou z nejjižnějších osad Mayů. První osídlení se datuje až do cca 900 let př. n. l. Joya de Cerén byla trvale obývána až do roku 250, kdy obyvatelstvo odešlo kvůli erupci sopky Ilopango. Mayové lokalitu znovu osídlili kolem roku 400. V pořadí už druhá přírodní pohroma zasáhla osadu kolem roku 595 v podobě erupce sopky \"Loma Caldera\". Tehdy 5 – 7metrová vrstva popele zakryla celou osadu. Vzhledem k této události má Joya de Cerén přezdívku \"„Pompeje Ameriky“\". Existují domněnky, že obyvatelé stihli při erupci utéct, nenašly se zde žádné pozůstatky lidských těl, pouze keramika, potraviny a další předměty denního používání. Odkryty zatím byly např. kuchyně, obytné místnosti, obřadní prostory nebo políčka kakaovníku, kukuřice či fazolí. \n\nJoya de Cerén byl objeven v roce 1976 během zemních prací a zapsán do seznamu světového kulturního dědictví UNESCO v roce 1993.\n"}
{"id": "354218", "url": "https://cs.wikipedia.org/wiki?curid=354218", "title": "Sd.Kfz. 11", "text": "Sd.Kfz. 11\n\nSdKfz 11 (\"Sonderkraftfahrzeug 11\") bylo německé kolopásové vojenské vozidlo používané během druhé světové války.\n\nJednalo se o dělostřelecký tahač, který mohl táhnout lehká a střední děla a houfnice do ráže 10,5 cm. Během války byl však využíván i k jiným přepravním účelům. Jednalo se o rozšířený a hojně používaný stroj německých ozbrojených sil.\n"}
{"id": "354222", "url": "https://cs.wikipedia.org/wiki?curid=354222", "title": "Jiří Šťovíček", "text": "Jiří Šťovíček\n\nJiří Šťovíček (19. února 1988 – 2. září 2008 Předlice) byl český kulturista.\n\nByl zavražděn na benzínové pumpě v Předlicích v Ústí nad Labem, kde pracoval. Jeho vrah\nRoman Postl ho střelil do hlavy a ukradl 15 tisíc korun a notebook.\n\n\n"}
{"id": "354224", "url": "https://cs.wikipedia.org/wiki?curid=354224", "title": "Sd.Kfz. 4", "text": "Sd.Kfz. 4\n\nSdKfz 4, přezdívaný \"Maultier\", byl německý obrněný kolopásový transportér užívaný v druhé světové válce. Byl vyvinut v roce 1941 po německé invazi do SSSR, kdy se ukázalo, že německá nákladní vozidla (např. Opel Blitz) se špatně potýkají s přepravou nákladů na rozbahněných a zledovatělých ruských silnicích. Proto byl pro tento účel vyvinut transportér, který byl využíván i jako nosič raketometů pod označením Panzerwerfer.\n"}
{"id": "354230", "url": "https://cs.wikipedia.org/wiki?curid=354230", "title": "Pomník", "text": "Pomník\n\nPomník je umělecky ztvárněný objekt, jehož úkolem je veřejně připomenout nějakou historickou událost nebo historicky významnou osobu.\n\nTematicky se může jednat například o:\n\n\n"}
{"id": "354238", "url": "https://cs.wikipedia.org/wiki?curid=354238", "title": "30,5cm moždíř vz. 16", "text": "30,5cm moždíř vz. 16\n\n30,5cm moždíř vz. 16 byl těžký moždíř vyráběný ve firmě Škoda Plzeň. Vznikl modernizací 30,5cm moždíře vz. 11, oproti němu měl delší hlaveň a vyšší dostřel. Vzniklo celkem 45 kusů, z toho 17 získala Československá armáda. Moždíře sloužily během první i druhé světové války.\n\nPočátky moždíře padají do počátku 20. století, kdy byly vyrobeny první 30,5 cm moždíře, určené pro armádu Rakouska-Uherska. Během první světové války byly tyto moždíře zapůjčeny i německé armádě, která je používala pro např. dobývání betonových pevností v Belgii nebo při obléhání Verdunu. Rakousko-Uherská armáda je zase používala při obléhání pevností Osowiec a Přemyšl, později i na italské frontě, kde byly dopravovány i do vysoce položených pozic, protože se daly rozložit na tři části. Díky zkušenostem z bojů došlo k jejich modernizaci, kdy bylo zesíleno a upraveno ložiště moždíře a bylo již možno vést palbu v rozsahu 360°. Touto úpravou vznikl model \"M.11/16\". Pokračovala i další modernizace, kterou vznikla prakticky nová zbraň, označená jako \"M.16\". U tohoto typu byla prodloužena hlaveň, čímž byl zvětšen dostřel na 12300 metrů. Bylo vyrobeno 72 kusů moždířů \"M.11\" a \"11/16\" a 45 kusů moždířů \"M.16\". Po ukončení první světové války a rozpadu Rakouska-Uherska byly houfnice rozděleny mezi nástupnické státy zaniklé monarchie. \n\nČeskoslovenská armáda, která obdržela 17 kusů \"vz.16\", tyto zbraně zavedla pod označením \"30,5cm moždíř vz. 16.\" 30,5cm moždíř byl používán Československou armádou v meziválečném období až do roku 1938. Byly nejprve zařazeny do výzbroje u 303. těžkého dělostřeleckého pluku poté rozděleny mezi 303. moždířový pluk ve Vysokém Mýtě a 305. moždířový pluk v Táboře. K jejich silniční dopravě sloužily tahače Austro-Daimler vz. 17, roku 1934 nahrazené typem Tatra 25. V době budování pohraničních pevností byla moždíři zkoušena jejich odolnost. Po Mnichovské dohodě ztratily moždíře uplatnění a byly hledány možnosti jejich prodeje do zahraničí. Zájem projevilo nacistické Německo, se kterým byla v únoru roku 1939 podepsána smlouva o jejich prodeji i s příslušenstvím.\n\nNěmecko, které se v důsledku smlouvy Molotov-Ribbentrop zavázalo k dodávkám některých nových technologií, dodalo plány výrobě houfnic Sovětskému svazu, který měl o ně zájem už před rozbitím Československa. Tento typ nebyl přímo moždířem vz. 16, ale novou zbraní zkonstruovanou ve Škodových závodech pro vývoz. Sovětská konstrukční kancelář Iljiče Ivanoviče Ivanova na základě těchto plánů zhotovila kopie, které byly nazvány 305mm houfnice M1939 (Br-18). Zbraň používala shodnou lafetu a ložiště jako 21cm moždíře vyvíjené současně s 30,5cm moždířem.\n\nPo přepadení SSSR používala Wehrmacht moždíře vz. 16 (ale i další kořistní z Jugoslávie nebo Rakouska, ještě typu M.11 nebo M.11/16) hojně na východní frontě při dobývání pevností a měst, např. při bitvě o Sevastopol či obléhání Leningradu.\n\nPlatí pro 30,5cm moždíř vz. 16: \n\n"}
{"id": "354239", "url": "https://cs.wikipedia.org/wiki?curid=354239", "title": "Mistr Pavel z Levoče", "text": "Mistr Pavel z Levoče\n\nMistr Pavel z Levoče (c. 1465/1470–1480 – 1537–1542) byl spišský řezbář a sochař v období pozdní gotiky, tvůrce nejvyššího dřevěného oltáře na světě, který se nachází v levočském Chrámu sv. Jakuba.\n\nPo roce 1500 se Pavel usadil v Levoči, kde měl řezbářskou a zřejmě i malířskou dílnu. Svou dílnou dovršil více než dvousetletou řezbářskou tradici Spiše a Slovenska. Pracoval pro Levoču a oblast Spiše. Jeho díla se nacházejí v Šariši, Gemeru, Liptově a ve sbírkách českých a slovenských galérií.\n\nNa díle levočského řezbáře Pavla je obdivuhodná nejen kvalita, ale i zachovaný rozsah prací. Jeho dílna pracovala velmi intenzivně, protože se zachovalo dodnes velké množství děl na východním a středním Slovensku, které vznikly těsně za sebou.\n\nJeho působení umělecky ztvárnil v roce 1956 Ľudo Zúbek v historicko-životopisné próze \"Skrytý prameň\", která se v roce 1973 stala předlohou stejnojmenného filmového zpracování. Fiktivní příběh z řezbářova života je námětem opery \"Mistr Pavel\" slovenského skladatele Bartolomeje Urbance z roku 1980. Dílu mistra Pavla je věnovaná expozice v Muzeu Majstra Pavla v Levoči.\n\nO osobě mistra Pavla toho příliš nevíme. Nevíme, kde se narodil, ani odkud přišel. Po roce 1500 se usadil v Levoči. Mohl být levočským rodákem, mohl přijít z Pasova, z Wittenbergu, z Augsburgu či ze severní Itálie nebo Tyrolska. Jeho příjmení není známe. Dosavadní poznatky nasvědčují tomu, že svému uměleckému řemeslu se naučil v Krakově.\n\nZ dochovaných archivních materiálů víme o Pavlově osobnosti, že vedle umělce byl také činným v městské radě, obchodoval s vínem, byl jedním ze 4 starších Bratrstva Božieho Tela v letech 1515–1517, v letech 1526–1531 měl v pronájmu louky o rozloze 10 hektarů. Známý nápis na Urbanowitzově epitafu v kostele sv.Petra a Pavla dokumentuje Pavlovo autorství hlavního oltáře v chrámu sv. Jakuba.\n\nŘemeslu se Pavel mohl začít učit jako 10 až 15letý. Při složitosti tohoto výuka trvala nejméně 5 až 7 let, potom musel putovat a pracovat jako tovaryš v některé významné řezbářské dílně. Jisté je, že pracoval v některé z jihoněmeckých řezbářských dílen v okruhu Norimberka nebo Pasova. Nasvědčuje tomu vliv tamějších umělců (Vít Stoss, Riemenschneider, Erhart aj.) na Pavlovu tvorbu.\n\nNa území Slovenska přišel okolo roku 1500, pracoval v Sabinově a potom v Bánské Bystrici (kde jsou i jeho sochy) a po r. 1500 natrvalo přesídlil do Levoče, kde zůstal po celý zbytek života. V Levoči prožil minimálně třicet let. Jeho působnost v tomto městě je doložená v letech 1506 – 1537. To, že se usadil právě v Levoči, není náhoda. Našel tu hospodářsky silné a vysoce kulturní prostředí, které mu svými objednávkami umožnilo pracovat, prostředí, které mělo vysoké požadavky i na uměleckou úroveň jeho děl. V Levoči byla v té době významná řezbářská dílna, v jejímž čele stál mistr Vavřinec. V této dílně začal pracovat nejprve jako tovaryš, později ji vedl. Okolo roku 1510 se oženil s dcerou mistra Vavřince, který byl v té době vlivným měšťanem.\n\nDílna Mistra Pavla pracovala v Levoči v letech 1503 – 1525. V té době vznikly sochy a oltáře v Levoči, Spišskej Sobotě, Bánské Bystřici, Sásové, Sabinově, Prešove atd. V jeho dílně pracovali malíři Bernhard, Valentin, Jan Kraus a Teofil Stenczel. Pavel si postupně získal v Levoči dobré postavení. Stýkal se hlavně s váženými levočskými rodinami. Dokladem toho byl i jeho vstup do Bratrstva Kristova těla, které bylo významným spolkem, ve kterém se stal členem výboru. Členy výboru byli v té době nejvýznamnější lidé z Levoče. Členem levočské městské rady byl v roce 1527. Majetek měl střední. V Levoči vlastnil dům a další pozemky. V dochovaných archivních materiálem můžeme jeho stopy sledovat až do roku 1537. V roce 1550 společně s požárem radnice shořel i městský archiv, kde by se patrně daly vysledovat další stopy jeho činnosti.Je však ještě mnoho dosud nezpracovaných archivních materiálů, které mohou přinést světlo a nové poznatky o této zajímavé osobě.\n\nS manželkou, jejíž jméno neznáme, měl Pavel tři děti: Lukáše, Dorotu a Markétu. Manželka mistra Pavla se narodila okolo roku 1490 a byla podstatně mladší než on. Zemřela těsně před rokem 1560.\nZ dětí mistra Pavla měl nejpohnutější život syn Lukáš. Kronikář Sperfógel uvádí, že dne 18. června 1537 v noci syn Pavla řezbáře, Lukáš spolu se synem Jakuba Lutzmana, Mikulášem na levočském náměstí z pouhé rozpustilosti napadli nic netušícího sluhu, syna Mikuláše Steyra z Krakova. Zavraždili ho a z města utekli. Potom rodiče násilníků s otcem oběti dohodli náhradu za život a vyplatili mu 15 zlatých. Kam se Lukáš po svém útěku z Levoče usadil, nepodařilo se zjistit. Mezi dědici se však už samozřejmě nenacházel.\n\nStarší dcera Dorota se vdala za Tomáše Heulera. Mohla se narodit okolo roku 1520. Nejznámější z Pavlových dětí je pak dcera Markéta. Měla pohnutý život, navzdory tomu se však dožila poměrně vysokého věku. Narodila se okolo roku 1530. Okolo roku 1555 se vdala za kameníka Wolfganga Klenna, s nímž měla 6 dětí. Podruhé se vdala za Martina Deaka z Kežmarku, jemuž porodila 3 děti. Okolo roku 1574 se vdala potřetí za Pavla Scholce z Ruskinovic. Zemřela někdy mezi lety 1600–1610. I její dcera Markéta byla třikrát vdaná. Po roce 1600 se vdala za kamenářského mistra Martina Urbanowitze. Ten na památku své ženy roku 1621 zhotovil epitaf (původně umístěný na vnější stěně jižní předsíně chrámu, dnes uvnitř), z jehož nápisu vysvítá, že to právě její děd byl tvůrcem hlavního oltáře. Na epitaf upozornil v roce 1878 umělecký historik a archeolog Imrich Henszlmann.\n\nNejcennější částí interiéru Chrámu sv. Jakuba je dílo Mistra Pavla z Levoče – národní kulturní památka. Jde především o hlavní oltář sv. Jakuba s výjevem Poslední večeře a sochami Madony, sv. Jana a sv. Jakuba. Dále je to oltář Narození (Madona, sv. Josef, dva pastýři, tři andělé), oltář sv. Mikuláše, oltář čtyř Janů, oltář sv. Anny , jezdeckou sochu sv. Jiří v boční kapli a Ukřižovaného ze skupiny Ukřižování.\n\nDílo Mistra Pavla zdobí interiéry i v jiných kostelech na Spiši. V první řadě je třeba připomenout hlavní oltář sv. Jiří ve farním kostele ve Spišské Sobotě. V predelle oltáře, podobně jako v Levoči, je výjev Poslední večeře. Na oltáři je datování 1516. V oltářní skříni je reliéf sv. Jiří na koni, jak zabíjí draka. Na dílo Mistra Pavla ukazuje i hlavní oltář v Hrabušicích. Oltářní skříň zdobí tři plastiky Madony, sv. Vavřince, patrona kostela, a sv. Štěpána. Ze školy Mistra Pavla je také boční oltář sv. Anny v Hrabušicích.\n\nK pracím Mistra Pavla patří oltář sv. Markéty v Mlynici. Centrální plastikou oltáře je postava sv. Markéty. K Madonám Mistra Pavla se řadí i Madony v Ľubici a v Slovenské Vsi. Mezi vynikající práce patří skupina Kalvárie v Spišské Nové Vsi. Některá díla Pavla z Levoče, která se původně nacházela v kostelech ve spišských městečkách, se dostala do muzeí a galerií (Budapešť, Praha, Bratislava). Všechny zachované jsou z let 1500 – 1520, resp. 1525. Zachovala se nám jen část díla Mistra Pavla. Kromě rozsáhlé pavlovské aktivity v Levoči a na celém území Spiše je tvorba Mistra Pavla doložená i v Šariši (Sabinov, Chmiňany, Svinia), v Gemeru (Chyžné), v Liptově (Okoličné, Liptovský Mikuláš, Liptovský Trnovec) a Mistr Pavel pracoval i pro Banskou Bystrici.\n\nVětšina soch z chrámu sv. Jakuba v Levoči je vystavena v Muzeu mistra Pavla, které se nachází proti chrámu sv. Jakuba. Kopie soch vznikly v rámci oprav hlavního oltáře, které probíhaly v letech 1952 – 1954. Realizací oprav byli pověření známí restaurátoři bratři František, Karol, Herman a Jozef Kotrbové.\n\n"}
{"id": "354240", "url": "https://cs.wikipedia.org/wiki?curid=354240", "title": "Vlaštovka skalní", "text": "Vlaštovka skalní\n\nVlaštovka skalní (\"Cecropis daurica\") je druh z čeledi vlaštovkovití (\"Hirundinidae\"). Na území ČR nehnízdí. Poprvé pozorována až v nedávné minulosti.\n\n"}
{"id": "354245", "url": "https://cs.wikipedia.org/wiki?curid=354245", "title": "Vojtěch Šafařík", "text": "Vojtěch Šafařík\n\nVojtěch Šafařík (26. říjen 1829 Novi Sad – 2. červenec 1902 Praha) byl český chemik a astronom, podílel se na zkoumání pravosti Rukopisů. Byl synem Pavla Josefa Šafaříka.\n\nStudoval chemii v Praze, Berlíně a v Göttingenu, kde spolupracoval na přípravě diethylmagnesia, první organické sloučeniny hořčíku. V letech 1851-1856 učil na První české reálce v Praze.\n\nV roce 1860 vydal první českou vysokoškolskou učebnici \"Základové chemie čili lučby\" a podílel se na vytvoření českého chemického názvosloví. Poopravil tak do té doby používané názvosloví Jana Svatopluka Presla a Josefa Jungmanna.\n\nZavedl koncovky pojmenování oxidů podle valence příslušného prvku, které byly téměř po 50 letech v roce 1914 pozměněny do podoby, která se dosud používá (\"-ný, -natý, -itý, -ičitý, -ičný (-ečný), -ový, -istý, -ičelý\").\n\nV roce 1869 se stal profesorem chemie na české polytechnice, po rozdělení Karlo-Ferdinandovy univerzity se stal v roce 1882 prvním profesorem chemie její české části. Ke konci života se věnoval výhradně astronomii. Ve své vile na Vinohradech v Koperníkově ulici čp. 422 (\"vila již neexistuje\"), postavené roku 1887 nad Gröbovkou, měl zařízenou soukromou hvězdárnu s kopulí a dalekohledem. Zde bydlel až do své smrti.\n\nNa jeho památku byla pojmenována planetka (8336) Šafařík a kráter Šafařík na odvrácené straně Měsíce.\n\n\n"}
{"id": "354246", "url": "https://cs.wikipedia.org/wiki?curid=354246", "title": "Obrněný automobil vz. 23", "text": "Obrněný automobil vz. 23\n\nObrněný automobil vz. 23 (OA vz. 23) byl československý obrněný automobil, který vznikl v roce 1923 pod továrním označením PA-II a byl nazýván \"„želva“\". První sériové kusy byly dokončeny v létě 1924 a po zkouškách a následné úpravě byly dodány Československé armádě v listopadu 1925.\n\nObrněné automobily \"PA-II\" se ukázaly jako nevyhovující. Měly slabé pancéřování a nemohly vést boj s nepřátelskými obrněnými vozy. Proto čs. armáda již žádné další vozy neobjednávala. V roce 1927 byly tři kusy vozidel prodány rakouské policii, zbytek skončil později u československé státní policie.\n\n\n"}
{"id": "354249", "url": "https://cs.wikipedia.org/wiki?curid=354249", "title": "Langdon Hills", "text": "Langdon Hills\n\nLangdon Hills je městečko v Basildonském distriktu v hrabství Essex v jihovýchodní Anglii. Souvisle navazuje na území města Basildon.\n\nLeží jižně od stanice vlaku v Laindonu na trase Londýn - Tilbury - Southend on Sea. Místní atrakcí je Langdon Hills Country Park s rozlohou asi 160 ha spadající pod správní celek Thurrock. \n\nV roce 1931 mělo město rozlohu 734 ha s 2 103 obyvateli. O 100 let dříve zde žilo 224 obyvatel na ploše 747 ha.\n"}
{"id": "354251", "url": "https://cs.wikipedia.org/wiki?curid=354251", "title": "Satan (Vysoké Tatry)", "text": "Satan (Vysoké Tatry)\n\nSatan je hora ve Vysokých Tatrách na Slovensku, vysoká 2421 m n. m.\n\nNachází se v hřebeni Bašt, na jehož začátku se nalézá Patria (2202,8 m n. m.), dále pokračuje přes Malou Baštu (2287,5), Přední Baštu (2373,5), Satan, Hlinskou vežu (2340,0), na které se hřeben rozděluje na dvě části: jedna pokračuje dále na západ směrem k Hrubému štítu a druhá na sever ke Kôprovskému štítu.\n\nZ vrcholu štítu je pěkný výhled do Mlynické doliny a Mengusovské doliny a na okolní štíty: Štrbský štít, Kôprovský štít, Štrbské Solisko ale i vzdálenější dominantní štíty Vysokých Tater.\n\nZ východní strany se podél hřebenu vine Mengusovská dolina končící u Hincových ples pod Mengusovskými štíty a ze západní strany pak Mlynická dolina končící pod Furkotským štítem.\n\nPo úbočích Satana se táhnou hluboké lavinové rýhy. Pod Satanem také leží \"Satanova plieska\", nad nimi jsou už jen Malé a Velké Hincovo pleso. V Mlynické dolině pod Satanem leží Kozí plesa, Capie pleso, Okrúhle pleso, Pleso pod Skokom a jiné.\n\nNázev štítu Satan jakož i sousední Diablovina (2380 m n. m.), Diablovo sedlo, Čertův hrb, Satanovo sedlo (2300 m n. m.) či Pekelník (2374 m n. m.) má kořeny v lidových legendách o zdejších vrších, podle kterých satan hlídá ukryté poklady a vzácné kovy a na odvážlivce, kteří se je snaží vykopat shazuje kamení. Jiná legenda praví, že na vrcholu Satana se v době svatojánské noci scházejí čerti.\n\nPrvní výstup na vrchol uskutečnil Jan Gwalbert Pawlikowski s vůdcem Maciejem Sieczkem okolo roku 1880. První zimní výstup uskutečnili Ernest Dubke, Johann Breuer mladší a Johann Franz starší v roce 1906.\n\nSatan není turisticky přístupný. Na vrchol se dá jít pouze v doprovodu horského vůdce.\n"}
{"id": "354252", "url": "https://cs.wikipedia.org/wiki?curid=354252", "title": "Topeniště", "text": "Topeniště\n\nTopeniště je prostor v peci, kamnech nebo u kotle, kde se spaluje topivo (palivo). \n\nTopeniště na pevná paliva se rozdělují podle způsobu spalování: \n\nPalivo se rozprašuje – lépe hoří. Hořáky na kapalná paliva rozprašují palivo na jemné kapičky, čehož se dosahuje stlačeným vzduchem nebo párou\n\nPlynné palivo se smísí se vzduchem a hoří. Podstata jako u kapalných paliv.\n\n"}
{"id": "354257", "url": "https://cs.wikipedia.org/wiki?curid=354257", "title": "Cave canem", "text": "Cave canem\n\nCave canem je stará latinská fráze v imperativu. Do češtiny by se dala konvenčně přeložit asi jako „Pozor na psa!“, dnes se používají štítky s obdobným upozorněním „Pozor zlý pes!“ Varování \"cave canem\" lze nalézt například v podobě krásné mozaiky i s vyobrazením psa na řetěze u vchodu do takzvaného Domu tragického básníka v areálu antických Pompejí.\n"}
{"id": "354263", "url": "https://cs.wikipedia.org/wiki?curid=354263", "title": "Zemědělec", "text": "Zemědělec\n\nZemědělec nebo rolník je pracovník v zemědělství. Jeho úkolem je vyrábět zemědělské produkty.\n\nZemědělec je obecné označení pro povolání. Výraz je vytvořen ze dvou slov země (ve smyslu půda) a obdělávat (zemi dělat).\n\nNaproti tomu rolník označuje spíše sociální status. Je odvozeno od slova \"role\" (pole) a obecně označuje lidi, kteří pracují na venkově.\n\nHlavním úkolem zemědělce je vyrábět zemědělské produkty, např. potraviny rostlinného i živočišného původu. Vedle toho zemědělci vyrábí i různé suroviny pro průmyslovou výrobu (rostlinná vlákna, rostlinný olej, bioplyn kukuřice apod.)\n\n\n\n"}
{"id": "354265", "url": "https://cs.wikipedia.org/wiki?curid=354265", "title": "Švýcarský systém", "text": "Švýcarský systém\n\nŠvýcarský systém je běžně užívaný typ rozpisu utkání turnajů v šachu, bridži, scrabble, squashi, badmintonu, pétanque, kuličkách a dalších hrách, kde dva hráči nebo týmy stojí v utkáních proti sobě. Poprvé byl tento systém použit na curyšském šachovém turnaji v roce 1895. Proto se nazývá švýcarským.\n\nPrincip švýcarského systému spočívá v rozdělení hráčů tak, aby proti sobě v každém kole hráli stejně nebo alespoň co nejpodobněji kvalitní hráči z předchozích kol.\n\nPrvní kolo je buď nalosováno nebo určeno podle žebříčku hráčů, například z hodnocení Elo. Hráči, kteří zvítězí, obdrží bod, hráči remizující získají půl bodu (v některých sportech remíza není) a poražení nedostanou bod žádný. V dalším kole vítězi hrají proti vítězům, remizující proti remizujícím a poražení proti poraženým. V dalších kolech hrají proti sobě soupeři se stejným nebo co nejpodobnějším skóre. Žádný hráč nehraje dvakrát se stejným hráčem. V některých hrách, např. v šachu, se také dbá na to, aby každý hráč hrál stejně zápasů s bílými a černými figurami, a to nejlépe střídavě, nebo alespoň tak, aby nikdo nehrál se stejnou barvou figur třikrát v řadě.\n\nZákladní pravidlo je následné seřazení hráčů ve skupinách se stejným skóre podle žebříčku. Hráči z horní poloviny každé skupiny hraje s hráči z dolní poloviny. Například pokud má osm hráčů stejný počet bodů, první z nich hraje s pátým, druhý se šestým atd. Ke změnám dochází jen pokud by se znovu setkali hráči, kteří již spolu hráli, nebo pokud by někdo musel hrát s nějakou barvou figur častěji než s barvou druhou.\n\nPodrobná pravidla párování jsou obvykle dost složitá a páry tak většinou určuje počítač.\n\nTurnaj se hraje v předem určeném počtu kol. Po posledním kole jsou hráči seřazeni podle jejich skóre. Pokud mají někteří hráči stejné skóre, o výsledku rozhoduje o pořadí pomocné hodnocení, obvykle Buchholzovo hodnocení.\n\nUrčení jasného vítěze obvykle vyžaduje stejný počet kol jako vyřazovací systém, tedy formula_1 kol, kde formula_2 je počet hráčů. Tři kola tedy stačí pro osm hráčů, čtyři pro šestnáct atd. Pokud se hraje méně kol, hrozí, že dva hráči mohou vyhrát všechna svá utkání, protože nehráli proti sobě.\n\nOproti vyřazovacímu systému má švýcarský systém tu výhodu, že nikoho z turnaje nevyřazuje. Každý účastník tedy dopředu ví, kolik kol bude hrát, a to všechna. Pokud je hráčů lichý počet, jeden v každém kole přebývá. Takový hráč v daném kole nehraje, ale získá bod jako kdyby toto kolo vyhrál. Během turnaje může získat pouze jeden takový bod.\n\nDalší výhodou je, že systém určí konečné vzájemné pořadí pro všechny účastníky turnaje, ne jen pro vítěze jako v případě vyřazovacích bojů. Ve vyřazovacím systému například poražený finalista nemusí být druhým nejlepším hráčem turnaje, protože ten mohl být vyřazen vítězem finále v předchozích kolech.\n\nTurnaj hraný švýcarským systémem nekončí vždy vyvrcholením, tedy jako souboj dvou zatím nejlepších v turnaji. Může se stát, že některý hráč je tak dobrý, že si může být jist vítězstvím již před posledním kolem. V některých turnajích se proto hrají dodatkové vyřazovací utkání mezi nejlepšími.\n\nV porovnání se systémem každý s každým dokáže švýcarský systém spolehlivě určit pořadí v rozumném počtu kol. Na druhou stranu v každém kole se hraje stejný počet utkání, takže vyřazovací systém se více hodí, když lze zároveň hrát jen omezený počet her, například v tenisu.\n\ntato metoda je používaná ve velkých turnajích, kde je počet hráčů větší než optimální vzhledem k počtu kol. Nejlepší hráči jsou zpárováni rychleji než v klasickém švýcarském systému a počet hráčů se stoprocentním ziskem bodů je redukován dřív v případě, že vyhrávají výše nasazení hráči. V praxi to je řešeno tak, že první polovina hráčů dostane pro první dvě kola fiktivní bod pro losování, který je jim po druhém kole odebrán.\n"}
{"id": "354286", "url": "https://cs.wikipedia.org/wiki?curid=354286", "title": "Mikulov (zámek)", "text": "Mikulov (zámek)\n\nZámek Mikulov je barokní zámek, který se nachází v těsné blízkosti centra města Mikulov v okrese Břeclav. Stojí na skalnatém kopci zvaném Zámecký vrch a tvoří jednu z dominant města. Prostory zámku slouží jako stálá expozice Regionálního muzea v Mikulově i jako příležitostné dějiště kulturních akcí, jako je každoroční vinobraní. \n\nNa místě mikulovského zámku původně stál kamenný románský hrad z dob Přemyslovců. Ve 13. století připadl Lichtenštejnům a začal být přestavován do gotické podoby. \n\nLichtenštejnové v roce 1560 hrad prodali Ladislavu Kereczenyimu, který začal s přestavbou hradu na renesanční zámek. Když se v roce 1575 stali novými majiteli hradu Ditrichštejnové, pokračovali s rozsáhlými přestavbami, které vyvrcholily za Františka z Ditrichštejna. V roce 1719 zámek vyhořel. Byl však znovu obnoven a potřebám Ditrichštejnů sloužil až do roku 1945, kdy v rámci osvobozeneckých bojů opět vyhořel. Zámek byl později obnoven podle návrhu architekta Otakara Oplatka a dnes je spravován Regionálním muzeem v Mikulově.\n\nMikulovský zámek se nachází v Jihomoravském kraji v okrese Břeclav v těsné blízkosti centra města Mikulov, nedaleko hranic s Rakouskem ve vinařské oblasti Pavlovských vrchů. Stojí na Zámeckém kopci a společně se Svatým kopečkem tvoří jednu z dominant města. K zámeckému komplexu patří i nedaleká předsunutá obranná věž zvaná Kozí hrádek. Ta v současné době slouží jako vyhlídka. \nZámek má protáhlý půdorys, příjezdová cesta k němu vede z východní strany směrem od mikulovského náměstí. Komplex zámeckých budov je vystavěn v barokním (původně renesančním) stylu. V současné době se v jejich prostorách nachází stálé expozice Regionálního muzea v Mikulově, které jsou zaměřeny především na vinařství a historii zámku.\n\nZámek má fakticky dvě hlavní nádvoří, jež od sebe odděluje spojovací chodba mezi západní a východní budovou. Severněji položené nádvoří sloužilo v minulosti jako čestný dvůr. Dnes se na něm nachází pozůstatky sochařské výzdoby zámku a gotická studna z 13. století. Bývalý čestný dvůr je spojen s přednádvořím skalním průchodem, nad kterým je vystavěna věž válcového tvaru s vestavěnou osmibokou kaplí zakončenou cibulovitou střechou. Dominantou přednádvoří je kamenná věž s břitem, vedle níž je brána zajišťující průchod k dalšímu přednádvoří s protáhlým půdorysem. Na něm se nachází vinný sklep, bývalé hospodářské budovy a jízdárna.\n\nPodle archeologických průzkumů stála na Zámecké hoře v průběhu 11. – 12. století roubená stavba, jejímž úkolem bylo střežit moravsko – rakouské hranice.Novější průzkumy však odhalily další skutečnosti, kvůli kterým se historie objektu posouvá do 10. století. Po požáru původní tvrze bylo započato s výstavbou kamenného hradu, který by byl lépe odolný vůči ohni i případným nepřátelským útokům. Podnět pro vybudování kamenného hradu přišel ze strany Přemysla Otakara I. či jeho bratra Vladislava Jindřicha. Jeho nejstarší část se nachází na jižní straně Zámeckého kopce. Vůbec poprvé je hrad historicky doložen ve zprávách z roku 1249, kdy jej pozdější král Přemysl Otakar II. i s městem daroval Jindřichu z Lichtenštejna. V rukou Lichtenštejnů hrad zůstal až do roku 1560.\n\nZa dob Lichtenštejnů se mikulovský hrad stal hlavním sídlem jejich rodu a byl mnohokrát přestavován, většinou z důvodů zlepšení obranyschopnosti hradu a zvětšení jeho kapacity. Na konci 13. a počátku 14. století bylo před hlavním vstupem v severní části hradu vybudováno předhradí, na němž byla vystavěna věž válcovitého tvaru s břitem. Hrana této věže byla obrácena ve směru případných útoků na hrad, čímž se mělo zajistit zmenšení průrazu dělové koule, která by byla proti věži vypálena. Věž má průměr 9,5 m a na předhradí zámku stojí dodnes. Podobné věže byly v té době na moravských hradech velmi časté. Ještě koncem 13. století byla vystavěna hradní zeď, která obepínala celý hrad, a byl přestavěn hradní palác. Původně měl lichoběžníkový půdorys o rozměrech přibližně 11x16,5 m a jeho pozůstatky byly objeveny až v roce 1945. Jižní a nově přistavěnou severní část hradu spojoval skalní průchod, který je na zámku zachován dodnes. \n\nK dalším přestavbám hradu došlo ve 14. století. Na skále, v níž byl vybudován průchod mezi nádvořím a předhradím, byla vystavěna štíhlá věž kruhového půdorysu. V roce 1380 byla do této věže vestavěna osmiboká hradní kaple Panny Marie a Jana Evangelisty a na protějším skalnatém vrchu severně od hradu byla vybudována obranná věž (vrchu se dnes říká „Kozí hrádek“, dříve Turold).\n\nKdyž se začalo v českých zemích vzmáhat husitství a Lichtenštejnové se přidali na stranu Zikmunda Lucemburského, stal se mikulovský hrad roku 1426 terčem husitského útoku. Díky jeho strategické pozici a dobrému obrannému zabezpečení se jej však husitům nepodařilo dobýt. Jelikož Lichtenštejnové patřili ke stoupencům krále Václava IV., pomohli mu počátkem 15. století uprchnout z vídeňského vězení. Když se král vracel do Čech, krátce na mikulovském hradě pobýval. V tomtéž století zde pobývala i Perchta z Rožmberka, která tu prožívala své nešťastné manželství s Janem V. z Lichtenštejna. Později vešla ve známost jakožto „bílá paní jihočeských zámků“.\n\nMožnost ohrožení lichtenštejnských území Turky přiměla pány hradu k další přestavbě, která by zajistila ještě lepší obranu než doposud. Okolo roku 1540 byla zahájena přístavba mohutných, hluboko do skal předsunutých bastionů, a to na jihovýchodní, jihozápadní, severní a západní straně. Severní bastion byl přitom postaven na místě hradního paláce, jehož zdivo bylo při stavbě bastionu využito. Když se Lichtenštejnové dostali v 16. století do finančních potíží, byl Kryštof IV. z Lichtensteina nucen hrad prodat. Za 60 000 tolarů jej roku 1560 odkoupil uherský šlechtic Ladislav Kerecsenyi. Kereczenyi započal s organizací rozsáhlé přestavby hradu na zámek. O Kerecsenyim se dochovala řada pověstí, podle nichž byl velmi krutý. Vyprávělo se o něm, že se na zámecké terase bavil střelbou do zajatých tureckých vojáků. Roku 1566 byl Kerecsenyi zajat Osmany při dobývání pevnosti Gyula a popraven. Mikulov zdědil jeho syn Kryštof, s jehož smrtí rod Kerecsenyiů vymřel a panství s hradem přešlo do císařovy správy.\n\nTehdejší císař Rudolf II. roku 1575 celé panství daroval Adamovi z Ditrichštejna; v majetku jeho rodu zámek zůstal až do roku 1945. Ditrichštejnové pokračovali v započaté přestavbě, která vyvrcholila za kardinála Františka z Ditrichštejna (1570–1636). Ten na zámek přemístil svou kancelář i celý svůj dvůr z Olomouce a jeho přestavby vtiskly stavbě pozdně renesanční charakter. Velké přestavby se dočkal severní bastion, na němž byl vybudován sál předků, který sloužil zároveň jako reprezentativní místnost. Na stěnách sálu byli vyobrazeni zejména zemřelí členové rodu Ditrichštejnů; na výzdobě sálu se podíleli mnozí známí umělci, jako byl Jiří Gialdi, do současné doby se však z jednotlivých portrétů dochovala jen torza. Rozšířena byla severní a jižní křídla obytných budov, mezi západním a východním křídlem byla postavena visutá spojovací chodba, která dnes de facto rozděluje hlavní nádvoří na dvě části. V těsné blízkosti hradu nechal František postavit budovu divadla, vinný sklep s rozsáhlými prostory a knihovnu čítající velké množství cenných svazků. Architektem těchto přestaveb byl pravděpodobně italský stavitel Giovanni Giacomo Tencalla. \n\nNástupce Františka z Ditrichštejna Maxmilián nechal do sklepních prostor umístit sud na víno, který pojal zhruba 1014 hektolitrů vína, což z něj činilo nejobjemnější vinný sud střední Evropy. Sud se dochoval dodnes a slouží jako ukázka zručnosti tehdejších tesařů. V roce 1645 dobyla mikulovský zámek švédská armáda, která vyplenila zámek i město. Švédové vyloupili i zámeckou knihovnu a významnou část jejích knih si odvezli s sebou do Švédska. Další významná rekonstrukce zámku proběhla v druhé polovině 17. století, kdy byla zámku na popud knížete Ferdinanda z Ditrichštejna vtisknuta barokní podoba.\n\nKníže Ferdinand nejdříve opravil zámek po švédském rabování a poté nechal na východní straně zámku postavit terasu s altánem. Na samém konci 17. století ještě nechal vybudovat konírny. Obě stavby však byly v 19. století zbořeny.\n\nDůležitý okamžik pro historii zámku i Mikulova nastal v roce 1719. Mikulov tehdy zachvátil požár, který sežehl město a do základů vyhořel i zámek. Ditrichštejnové se však rozhodli zámek znovu vystavět. \n\nPři přestavbě došlo ke sjednocení výškových rozdílů jednotlivých podlaží a navíc byly přistavěny budovy jízdáren a do zámku nebo jeho okolí byly umístěny umělecké předměty, jako například kamenné sochy podél příjezdové cesty k zámku či kovaná brána do zámecké zahrady. Hlavním architektem celé přestavby byl Christian Alexander Oedtl. \n\nV roce 1805 si prostory mikulovského zámku vybral Napoleon Bonaparte pro vyjednání o mírových smlouvách mezi Francouzským a Rakouským císařstvím. 26. července 1866, po porážce rakouských vojsk v bitvě u Sadové, bylo na zámku podepsáno příměří mezi Rakouskem a Pruskem, které je známé jako „Mikulovské příměří“. V 19. století došlo k dalším, avšak jen malým stavebním úpravám zámku.\n\nStavební a architektonický vývoj zámku tragicky poznamenal konec druhé světové války. 22. dubna roku 1945 v rámci osvobozeneckých bojů zámek opět vyhořel, dosud nejsou známy přesné okolnosti vzniku požáru. Již o dva roky později však vznikl Spolek pro obnovu mikulovského zámku, který se zásadním způsobem zasloužil o nové vystavění zámeckého komplexu. Autorem současné podoby zámku je brněnský architekt Otakar Oplatek.\n\nV roce 2005 se v zámeckém parku pořádala inscenace obsazení zámku Napoleonovou armádou. Zámek dnes slouží i jako muzeum a výjimečně také jako hotel. Pořádá se zde řada kulturních akcí, každoročně se též stává jedním z dějišť pálavského vinobraní.\n\nV roce 2006 podala kněžna Mercedes Ditrichštejnová, která žije v Argentině, žalobu u okresního soudu v Břeclavi, v níž požaduje vydání zámku. V srpnu roku 2008 rozšířila svůj požadavek i na další mikulovské nemovitosti. V květnu 2010 břeclavský soud její požadavky zamítl. \n\nV srpnu 2007 byla díky deštivému počasí odhalena jeskyně, která se nachází pod nádvořím zámku.\n\nV současné době zámek spravuje Regionální muzeum v Mikulově.\n\n\n\n"}
{"id": "354291", "url": "https://cs.wikipedia.org/wiki?curid=354291", "title": "Rage Against the Machine (album)", "text": "Rage Against the Machine (album)\n\nRage Against the Machine je debutové album americké hudební skupiny Rage Against the Machine vydané 6. listopadu 1992 u Epic Records.\n\nNa obalu tohoto alba je Thích Quảng Đức, vietnamský buddhistický mnich sebeupalující se v Saigonu v roce 1963. Thích protestoval proti útlaku buddhistů vedenému Američany podporovanou vládou v čele s premiérem Ngô Đình Diệm. Deska byla velmi úspěšná (3x platina). Roku 2003 ji časopis Rolling Stone vyhlásil 368. nejlepším albem všech dob. Píseň „Killing In The Name“ se objevila na soundtracku k počítačové hře , píseň „Wake Up“ na soundtracku k filmu \"Matrix\" a „Bombtrack“ a „Take The Power Back“ na soundtracku k filmu \"Takoví normální zabijáci\".\n\n\n\n"}
{"id": "354297", "url": "https://cs.wikipedia.org/wiki?curid=354297", "title": "Evil Empire", "text": "Evil Empire\n\nEvil Empire je druhé studiové album americké hudební skupiny Rage Against the Machine vydané 16. dubna 1996 u Epic Records.\n\nEvil Empire (říše zla) je fráze, kterou poprvé použil americký prezident Ronald Reagan, když chtěl popsat Sovětský svaz. Píseň „Tire Me“ vyhrála Grammy v kategorii „Best Metal Performance“, písně „Bulls on Parade“ a „People of the Sun“ byly nominovány v kategorii „Best Hard Rock Performance“. Píseň „Year Of The Boomerang“ a „Tire Me“ se objevila ve filmu Higher Learning. Píseň „Tire Me“ vznikla již v roce 1994 a oslavuje smrt Richarda Nixona.\n\n\n\n"}
{"id": "354301", "url": "https://cs.wikipedia.org/wiki?curid=354301", "title": "The Battle of Los Angeles", "text": "The Battle of Los Angeles\n\nThe Battle of Los Angeles je třetí studiové album americké hudební skupiny Rage Against the Machine vydané 2. listopadu 1999 u Epic Records.\n\nVýraznou inspirací byla novela 1984 od George Orwella, v písních „Testify“, „Sleep Now in the Fire“ a „Voice of the Voiceless“ se objevují doslovné citace z této knihy. Skladba „No Shelter“ je na soundtracku k filmu Godzilla, „Calm Like a Bomb“ na soundtracku k filmu Matrix Reloaded.\n\nDeska bodovala prvním místem v domácí hitparádě, za první týden se prodalo 420 000 kopií. Roku 2003 jej časopis Rolling Stone vyhlásil 426. nejlepším albem všech dob. Tentýž časopis jej také vyznamenal 74. místem v seznamu nejlepších alb devadesátých let.\n\n\n\n"}
{"id": "354304", "url": "https://cs.wikipedia.org/wiki?curid=354304", "title": "Renegades (album, Rage Against the Machine)", "text": "Renegades (album, Rage Against the Machine)\n\nRenegades je album americké hudební skupiny Rage Against the Machine vydané 5. prosince 2000 u Epic Records.\n\nTato deska je rozlučková, RATM na ni nahráli coververze svých oblíbených interpretů.\n\n"}
{"id": "354307", "url": "https://cs.wikipedia.org/wiki?curid=354307", "title": "Monotrematum sudamericanum", "text": "Monotrematum sudamericanum\n\nMonotrematum sudamericanum je druh pravěkého ptakopyska, jehož fosílie se datují do doby zhruba před 61–63 miliony let. Jedná se o prvního ptakořitného savce, který byl objeven mimo území Austrálie. Nálezy tohoto savce raného paleocénu tak dokazují, že ptakopysk byl rozšířen po celé Gondwaně – kontinentu v té době tvořeného Austrálií a Jižní Amerikou.\n\nNa rozdíl od dnešního ptakopyska měl dospělý jedinec druhu \"Monotrematum\" zuby. Právě ty byly objeveny roku 1992 v argentinské Patagonii v lokalitě zvané Punta Peligro, ležící při mořském zálivu San Jorge v provincii Chubut. Nález učinili Rosendo Pascual, Martín Archer; Emilio Osvaldo Juareguizar; José Luis Prado; Horacio Godthelp a S. J. Hand. Z nalezených zubů jsou dva spodní, jeden horní a jsou v současnosti uloženy ve sbírkách muzeí Museo de La Plata a Museo Paleontológico Egidio Feruglio. \"Monotrematum\" se od druhu \"Obdurodon\" neliší pouze místem nálezu a stářím, ale také velikostí nalezených zubů. Zachovaná sklovina ve střední oblasti ukazuje, že korunka je velice podobná korunce rodu \"Obdurodon\". Je složená ze dvou klínových výstupků, předního, který je širší a oddělený od zadního sedlem, spojujícím lingvální a bukální stranu korunky.\n\nNěkdy je tento druh uváděn také pod názvem \"Obdurodon sudamericanum\".\n"}
{"id": "354314", "url": "https://cs.wikipedia.org/wiki?curid=354314", "title": "Ila-kabkabi", "text": "Ila-kabkabi\n\nIla-kabkabi (někdy také \"Ila-kabkabu\") byl králem horní Mezopotámie na konci 19. stol. př. n. l.. Jeho předky byli patrně semitští nomádi. Během své vlády uzavřel na nějaký čas spojenectví s králem sousedního státu Mari, Tagitlim. Tato koalice však neměla dlouhého trvání, rozpadla se a později jejich vztah přerostl do otevřeného konfliktu. Ila-kabkabi byl otcem známého krále Šamši-Adada I., kterému se podařilo ovládnout rozsáhlé oblasti Mezopotámie.\n"}
{"id": "354316", "url": "https://cs.wikipedia.org/wiki?curid=354316", "title": "Raymond A. Spruance", "text": "Raymond A. Spruance\n\nRaymond Ames Spruance (3. července 1886 Baltimore – 13. prosince 1969) byl admirál loďstva Spojených států amerických během druhé světové války.\nRaymond A. Spruance velel námořním silám USA během dvou významných námořních bitev v Pacifiku, bitvě o Midway a v bitvě ve Filipínském moři. Bitva o Midway byla prvním velkým vítězstvím Spojených států nad Japonskem. Bitva ve Filipínském moři byla také významným vítězstvím USA.\n\nV 70. letech po něm byl pojmenován americký torpédoborec USS \"Spruance\" – první loď stejnojmenné třídy. Ze služby již byl vyřazen. Naopak v květnu 2009 byla zahájena stavba nového torpédoborce USS \"Spruance\", který bude 61. jednotkou nejmodernější americké třídy \"Arleigh Burke\".\n"}
{"id": "354321", "url": "https://cs.wikipedia.org/wiki?curid=354321", "title": "Sharp", "text": "Sharp\n\nSharp [šárp] nebo SHARP může označovat:\n\n\n\n"}
{"id": "354322", "url": "https://cs.wikipedia.org/wiki?curid=354322", "title": "Tracy Austinová", "text": "Tracy Austinová\n\nTracy Ann Austin-Holtová (* 12. prosinec 1962 Palos Verdes, Kalifornie) je bývalá americká profesionální tenistka, která byla taktéž světovou jedničkou na žebříčku WTA.\n\nTracy Austinová byla jedním z největších talentů historie ženského tenisu. Doposud drží rekord jako nejmladší vítězka turnaje na okruhu WTA, když při zisku titulu v Portlandu (1977), jí bylo jen \"14 roků a 28 dnů\".\n\nNejvětších úspěchů dosáhla na US Open, který dvakrát ve dvouhře vyhrála (1979, 1981). Dosud je i nejmladší vítězkou US Open v jeho historii, když jí při prvním titulu roku 1979 bylo teprve\" 16 let a 9 měsíců\". Je také vítězkou smíšené čtyřhry ve Wimbledonu (1980), kterou vyhrála se svým bratrem Johnem Austinem.\n\nCelkově vyhrála 35 turnajů – 30 ve dvouhře, 4 ve čtyřhře a 1 v mixu.\n\nSvou profesionální kariéru musela předčasně ukončit kvůli řadě opakujících se zranění.\n\nV roce 1992 byla Austinová uvedena do Mezinárodní tenisové síně slávy.\nTracy Austinová se pokusila obnovit svou kariéru v sezóně 1988-1989, kdy nastoupila do osmi turnajů ve čtyřhře a dvou ve dvouhře. Tento návrat byl však ukončen téměř smrtelnou autonehodou. Podruhé se objevila na ženském okruhu WTA v sezóně 1993-1994, ale i tento návrat byl neúspěšný.\n\nJejí čtyři sourozenci Pam, Jeff, Doug a John byli také profesionálními tenisty. Tracy Austinová se provdala za Scotta Holta, se kterým má tři syny.\n\nSvůj vůbec první zápas mezi profesionálkami sehrála tehdy třináctiletá Steffi Grafová na turnaji ve Stuttgartu (1982) právě s Tracy Austinovou, která jí porazila 6-4 6-0. Austinová po zápase na adresu dalšího velkého talentu v tenise pronesla: \"\"V Americe máme stovky takových hráček.\"\" V roce 1994 se při druhém návratu Austinové obě hráčky opět střetly na turnaji v Indian Wells. Steffi Grafová z pozice světové jedničky jí tehdy uštědřila debakl, když zvítězila 6-0 6-0.\n\n"}
{"id": "354324", "url": "https://cs.wikipedia.org/wiki?curid=354324", "title": "Kdo chce zabít Jessii?", "text": "Kdo chce zabít Jessii?\n\nKdo chce zabít Jessii je česká filmová komedie z roku 1966. Natočil ji Václav Vorlíček podle scénáře Miloše Macourka, děj doprovázejí ilustrace Káji Saudka.\n\nZajímavostí je to, že komiksové postavy ve filmu i v reálném světě komunikují pomocí bublin s nápisy.\n\nInženýr Jindřich Beránek pracuje jako vývojář ve firmě Elektrojeřáby a jeho panovačná a energická manželka Růžena pracuje ve výzkumném ústavu. Docentka Beránková vynalezla preparát, který odstraňuje nepříjemné sny. To demonstruje na konferenci, kde odstraní pokusné krávě nepříjemný sen o ovádech. To, že se ovádi po odstranění ze snu objevili v posluchárně, však unikne její pozornosti. Jindřich Beránek mezitím najde list kresleného seriálu, v němž lepá hrdinka Jessie uniká pronásledovatelům pomocí antigravitačních rukavic. To jej vede k nápadu něco podobného sestrojit.\n\nV noci se Jindřichovi zdá sen, v němž zachraňuje komiksovou hrdinku. Jeho manželka pomocí svých přístrojů zjistí, co se mu zdá a použije na něj svůj preparát. Ráno se pak v bytě Beránkových zhmotní jak Jessie, tak její pronásledovatelé - Superman a Pistolník. Poté, co zdemolují byt, proběhne honička, která pokračuje až na Jindřichovo pracoviště. Tam jsou všichni dopadeni a zadrženi policií.\n\nProběhne soud ve stylu monstrprocesů, kde je Beránek odsouzen na tři dny vězení. Jeho žena (která k Jindřichově odsouzení nekompromisně přispěla) je pověřena snové postavy zlikvidovat. Nepodaří se je však ani roztrhnout pomocí nákladních automobilů, ani spálit v krematoriu. Naopak - v peci krematoria se přepálí provaz a umělé postavy unikají. Jessie pomůže Beránkovi vylepšit rukavice a spolu s Pistolníkem nastoupí v jeho vývojovém oddělení. Beránková mezitím najde v Supermanovi svůj idol. Ten se pokusí před ní uprchnout pomocí jejího nového preparátu do psích snů, ale Beránková jej tam následuje. Na závěr začne Jessie láskyplně komandovat Beránka stejně, jako jeho žena.\n\n"}
{"id": "354327", "url": "https://cs.wikipedia.org/wiki?curid=354327", "title": "Adam II. z Hradce", "text": "Adam II. z Hradce\n\nAdam II. z Hradce (1549 – 24. listopadu 1596, Praha) byl nejvyšší purkrabí pražský a nejvyšší kancléř Rudolfa II.\n\nByl synem Jáchyma z Hradce a Anny z Rožmberka. Jako malého chlapce ho otec poslal do Vídně jako společníka princů Rudolfa (Rudolf II.) a Arnošta. Při válečném tažení proti Turkům se nakazil syfilidou. Poté prince doprovázel při cestách po Evropě. Od roku 1585, kdy nemoc u něho pokročila natolik, že mu ochrnuly nohy, musel být nošen.\n\nV červnu roku 1593 Rudolf II. jmenoval Adama z Hradce do úřadu nejvyššího purkrabí, tedy do úřadu na který si dělal zálusk Jiří Popel z Lobkovic, jenž se však pro své drzé ambice císaři znelíbil.\n\nDne 21. září 1574 se oženil s Kateřinou z Monfortu (1556 – 31. března 1631), pocházející ze štýrského hraběcího rodu. Jejími rodiči byli Jakub I. von Montfort-Pfannberg a Kateřina Fugger von Kirchberg. Spolu se svou manželkou Adam roku 1592 založil v Jindřichově Hradci jezuitskou kolej.\n\nZa Adama z Hradce pokračovaly renesanční úpravy zámku v Jindřichově Hradci. Jeho nákladný životní styl spojený s nutností skvělé reprezentace ho dovedl ke značným finančním těžkostem.\nPo jeho smrti zdědil majetek jeho sedmnáctiletý syn Jáchym Oldřich.\n\nKateřina z Montfortu mu porodila následující děti:\n\n\n"}
{"id": "354331", "url": "https://cs.wikipedia.org/wiki?curid=354331", "title": "Český ráj", "text": "Český ráj\n\nČeský ráj ( ) je název pro území ve středním Pojizeří, které vyniká vysokou koncentrací přírodních i historických památek. Název \"Český ráj\" původně označoval oblast Litoměřicka (dnes zvanou Zahrada Čech), osídlenou německy mluvícím obyvatelstvem. Současné vymezení vzniklo ve 2. polovině 19. století. Jako jeho autoři bývají uváděni lázeňští hosté, kteří navštěvovali lázně Sedmihorky, první doložené použití však pochází od redaktora \"Václava Durycha\" z roku 1886.\n\nÚzemí ležící zhruba 90 km severovýchodně od Prahy je přibližně ohraničeno městy: Sobotka, Mnichovo Hradiště, Sychrov, Frýdštejn, Železný Brod, Semily, Lomnice nad Popelkou, Železnice a Jičín. Za \"srdce Českého ráje\" je tradičně považován Turnov. Hlavními dominantami kraje je hora Kozákov a zřícenina hradu Trosky. Významná jsou také skalní města, především Prachovské skály, Příhrazské skály, Hruboskalsko a rybníky, např. Žabakor, Komárovský rybník a rybníky v podtroseckých a podkosteckých údolích.\n\nČeský ráj je také název pro chráněnou krajinnou oblast, existující od roku 1955, jež obsahuje pouze tři menší nespojitá území v rámci větší pomyslné oblasti turistického regionu Český ráj.\n\nČeský ráj se zpravidla člení na několik území:\n\n\n\n"}
{"id": "354340", "url": "https://cs.wikipedia.org/wiki?curid=354340", "title": "Francouzské revoluční války", "text": "Francouzské revoluční války\n\nFrancouzské revoluční války byla série válek v letech 1792 až 1802 během Velké francouzské revoluce mezi revoluční Francií a sousedními evropskými mocnostmi.\n\nV květnu 1789 byli francouzským králem Ludvíkem XVI. svoláni ve Versailles zástupci tří stavů (aristokracie, duchovenstva a buržoazie) s cílem schválit nové daně. Důvodem Národního shromáždění byla špatná hospodářská situace země. Když církev a šlechta nesouhlasila s zavedením daní (vůči sobě), král se pokusil Národní shromáždění rozpustit (či spíše násilně rozehnat), třetí stav - buržoazie - se 14. července vzbouřil a dobyl pevnost Bastilu, což bylo královské vězení a symbol státní moci.\n\nTím začala Velká francouzská revoluce, která se brzy rozšířila po celé zemi. 16. července musel Ludvík XVI. přijmout revoluční trikoloru v národních barvách (modro-bílo-červenou). 8. srpna byla vyhlášena Deklarace práv člověka a občana a byla vyhlášena konstituční monarchie. Evropští panovníci byli proti revoluci, a proto 7. února 1792 císař Svaté říše římské Leopold II., který byl bratrem francouzské královny Marie Antoinetty, a pruský král Fridrich Vilém II. vytvořili pakt proti Francii.\n\n20. dubna 1792 vyhlásil Ludvík XVI. pod nátlakem Zákonodárného shromáždění Prusku a Rakousku válku a francouzská armáda vpadla do Rakouského Nizozemí, ale v prvních bitvách byli Francouzi poraženi a prusko-rakouský sbor, kterému velel vévoda Brunšvický, začal ohrožovat Paříž. Přesto v následující bitvě u Valmy 20. září Prusové prohráli a třebaže to byla spíše bezvýznamná přestřelka, pozvedla duch revolučních vojsk a Francouzi přešli do útoku a brzy vstoupili do Belgie a Nizozemí. 21. října byla napadena Mohuč a v tomto městě také Francouzi založili republiku po svém vzoru. 21. ledna 1793 byl pod gilotinou popraven král Ludvík XVI. Poprava krále způsobila, že se ke koalici přidaly německé a italské státy, Španělsko a Velká Británie. A zrada generála Dumorieze způsobila, že koalice získala Rakouské Nizozemí a v zemi vypukla roajalistická povstání.\n\nByla vyhlášena všeobecná mobilizace. Uprchlí důstojníci byli nahrazeni novými a ti schopní se lehce mohli stát z vojínů či poddůstojníků generály (např. Hoche, Jourdan či Napoleon Bonaparte). Na konci roku 1793 se situace změnila a Francie znovu přešla do útoku. Z Nizozemí se stala sesterská Batávská republika. Roku 1795 uzavřelo mír s Francií Prusko a jiné státy. Proti Francii nyní bojovalo jen Rakousko a Velká Británie. V této době dostal generál Napoleon Bonaparte velení armády o 40 000 špatně vycvičených mužích. V roce 1796 začala italská výprava a Bonaparte měl poutat Rakušany v severní Itálii. Brzy obsadil většinu severní Itálie a po bitvě u Arcole zamířil na Vídeň. Roku 1797 byl uzavřen mír v Campo Formio a většina Itálie se změnila na řadu sesterských republik Francie.\n\nRoku 1782 získal moc Irský parlament, ale přesto Irové chtěli plnou nezávislost. Irská jednota byla organizací, jejíž vůdce Wolfe Tone se rozhodl vyvolat celonárodní povstání a svrhnout anglickou nadvládu; k tomu se rozhodli získat podporu Francie. Roku 1798 odplul Tone pod jménem Smith do Francie, odkud s ním poslali 43 lodí, s kterými měl přistát v Bantry Bay, ale špatný vítr jeho lodě zahnal zpět. Mezitím v květnu 1798 vypuklo povstání, které ovšem nebylo celonárodní a na většině míst utrpělo brzy porážku. Jen ve Wexfordu měli rebelové vedení knězem Johnem Murphym zprvu úspěch. Situace se pro ně změnila v červnu, kdy Britové dobyli Vinegar Hill, jenž byl v rukou rebelů, zajali Johna Murphyho a později brutálním způsobem popravili. V srpnu se vylodilo v Irsku 1000 Francouzů, jimž velel generál Jean Humbert spolu s Wolfe Tonem. Francouzi bojovali odvážně, ale stáli proti velké převaze a byli poraženi. Wolfe Tone byl zajat a ve vězení spáchal sebevraždu. Přesto, že povstání bylo poraženo, nebyla irská jednota zničena, protože někteří její vůdci utekli do Paříže.\n\nFrancie byla hlavním spojencem Američanů během americké války za nezávislost a později spolu tyto dvě země podepsaly smlouvu o alianci. Přesto během konfliktu mezi revoluční Francií a Velkou Británií zůstaly Spojené státy neutrální. Francii navíc rozhořčilo to že Spojené státy začaly obchodovat spíše s Británií. Vztahy obou zemí se dále zhoršovaly, až 7. července 1798 Kongres zrušil smlouvy s Francií. Americké námořnictvo následně začalo útočit na francouzské korzáry, kteří přepadali americké obchodní lodě.\n\nDocházelo k námořním bojům na východním pobřeží Severní Ameriky, v moři u Antil a Karibském moři. Američanům se nakonec podařilo ukončit útoky francouzských korzárů na americké lodě a to za cenu 20 mrtvých. Válku ukončila až Mortefontaineská úmluva (někdy také nazývaná Monterfaineský mír).\n\nPo míru v Campo-Formio bojovala proti Francii jen Velká Británie, proto se Napoleon rozhodl, že dobude Indii a s tímto cílem chtěl ovládnout Egypt. Direktorium mu proto svěřilo 350 lodí a 30 000 mužů. 21. července porazil mamlúky v bitvě u Pyramid a poté dobyl Káhiru. Francouzský postup byl zastaven v Sýrii pevností Akko a situaci Francouzů výrazně zhoršila [Bitva u Abúkíru]], ve které byla zničena francouzská flotila admirálem Horatio Nelsonem, následkem čehož se většina Francouzů do Francie nikdy nevrátila. Navíc docházelo k povstáním, kterým bylo těžké čelit. Zatím vznikla v Evropě druhá koalice a díky maršálu Suvorovovi slavila úspěchy. Napoleon Bonaparte opustil vojsko a vrátil se zpět do Evropy. Francouzi se zoufale bránili až do roku 1801, kdy se jejich zbytky vzdaly.\n\n29. ledna 1801 španělský ministr Manuel Godoy jako spojenec Francie zaslal do Lisabonu ultimátum, podle nějž mělo Portugalsko uzavřít mír s Francií, zrušit koalici s Británií, otevřít přístavy španělským a francouzským lodím a uzavřít je britským. Také mělo Portugalsko odevzdat Španělsku jednu nebo dvě provincie a též zaplatit Francii 25 milionů franků.\n\nPortugalsko tyto podmínky nepřijalo. 2. května 1801 Španělsko vyhlásilo Portugalsku nepřátelství a 20. května vpadla španělská armáda pod Godoyovým velením do Portugalska. Obsadila bez boje Olivençu a Juromenhu. Portugalská armáda byla dezorganizovaná, měla nedostatek munice a zásob, a proto potřebovala spojeneckou pomoc, ale Británie místo toho stáhla své jednotky z Portugalska s vysvětlením, že jsou potřeba na ochranu portugalských kolonií. To jenom vyvolalo obavy, že je chce Británie obsadit pro sebe.\n\nŠpanělé zatím postupovali provincií Alentejo a bez boje obsadili několik měst. Jen pevnost Elvas se bránila. Portugalsko válku prohrálo, přestože Gomes Freire de Andrade v provincii Trás-os-Montes znovudobyl ztracených měst. Válka skončila 6. června 1801 podepsáním mírové smlouvy v Badajozu.\n\nPortugalsko mělo uzavřít přístavy britským lodím, ztratilo město a pevnost Olivenza s přilehlými oblastmi východně od řeky Guadiany, také ztratilo určitá území v Guyaně, mělo zaplatit 25 milionů liber a nakupovat francouzské vlněné textilie bez jakýchkoliv omezení.\n\nVálka se však přenesla i na americký kontinent, kde Portugalci vedení Marquesem de Sousa zvítězili 17. října u Passo da Perdiz. Marques koncem října dobyl pevnost Serro Largo a poté Sancla Tecla, čímž obsadil celý krajní brazilský jih. Současně portugalský desátník Borges de Canto obsadil takzvaných sedm misií.\n\nDruhá koalice se skládala z Velké Británie, Ruska a Rakouska. Tentokrát měla koalice schopné velitele, hlavně maršála Suvorova, který byl vynikajícím vojevůdcem. Suvorov brzy porazil Francouze 16. a 17. dubna 1799 u Addy a v červnu také na řece Tidone a u Trebbie. V červenci padla pevnost v Mantově, o níž se říkalo, že je nedobytná, a 15. srpna Suvorov zvítězil v bitvě u Novi, ale po bitvě došlo k rozporům mezi carem Pavlem I. a císařem Františkem, které způsobily, že Rusko vystoupilo z koalice a v září Suvorov přešel Alpy a vrátil se do Ruska. Brzy po jeho odchodu šla koalice od porážky k porážce. Navíc se vrátil Napoleon, který přešel Alpy a 14. června 1800 porazil Rakušany v bitvě u Marenga a zároveň generál Moreau zvítězil u Hohelinden, čímž se uvolnila cesta na Vídeň. Rakousko raději uzavřelo mír, který tentokrát uzavřela i Velká Británie. Touto válkou mimo jiné skončily revoluční války a pokračovaly války napoleonské.\n\n\n\n"}
{"id": "354344", "url": "https://cs.wikipedia.org/wiki?curid=354344", "title": "TK", "text": "TK\n\nSpojení písmen T a K může mít různé významy:\n\n\n\n\n"}
{"id": "354345", "url": "https://cs.wikipedia.org/wiki?curid=354345", "title": "Tubulin", "text": "Tubulin\n\nTubulin je dimerní protein, skládající se z dvou podjednotek - alfa-tubulinu a beta-tubulinu. Je především základní složkou mikrotubulů a tyto tvoří důležitou součást cytoskeletu eukaryotických buněk. V této formě je přítomen u všech eukaryotních organismů. Mimo to byly objeveny některé další typy tubulinu, jako gama-tubulin (přítomný v organizačním centru mikrotubulů) a další. Vznik tubulinových řetězců je aktivní proces spotřebávající GTP.\n\nBeta a alfa tubulinové jednotky, z nichž se tubulin skládá, mohou mít množství izotypických forem a mohou také podléhat rozličným posttranslačním modifikacím. Složitější mnohobuněčné organismy mohou mít až sedm rozličných izoforem alfa a beta tubulinů, ačkoliv kvasinka má pouze dva alfa a jeden beta tubulin. Některé izotypy složitělších organismů se mohou vyskytovat jen v určité části těla či mohou být přítomné v určité fázi životního cyklu.\n"}
{"id": "354358", "url": "https://cs.wikipedia.org/wiki?curid=354358", "title": "Seznam prvních tajemníků ÚV KS Gruzie", "text": "Seznam prvních tajemníků ÚV KS Gruzie\n\nPrvní tajemník ÚV Komunistické strany Gruzie\n\n"}
{"id": "354360", "url": "https://cs.wikipedia.org/wiki?curid=354360", "title": "Ota Sklenčka", "text": "Ota Sklenčka\n\nOta Sklenčka (19. prosince 1919 Hradec Králové – 10. října 1993 Praha) byl český herec a divadelní pedagog, manžel herečky Niny Popelíkové.\n\nMaturoval na gymnáziu v roce 1939, po necelém semestru studia lékařství, když nacisté uzavřeli české vysoké školy, se dal na hereckou dráhu. S herectvím začínal v Horáckém divadle v Třebíči odkud přešel do divadla v Táboře, kde se také v roce 1945 oženil s hereckou kolegyní Ninou Popelíkovou. Později, od roku 1951, hrál také pražském v Divadle na Vinohradech, tehdy pod názvem Divadlo československé armády, resp. od září 1955 Ústřední divadlo Československé armády. Odtud přešel do Městských divadel pražských, kde hrál v letech 1961 až 1975, jeho herecká dráha pokračovala do roku 1980 v Realistickém divadle Zdeňka Nejedlého na pražském Smíchově (dnes zde sídlí Švandovo divadlo). Z tohoto divadla jej v roce 1989 angažoval zpět na Vinohrady nový ředitel Vinohradského divadla František Laurin. Zde pak setrval prakticky až do své smrti v roce 1993.\n\nOd roku 1961 působil také jako divadelní pedagog na pražské DAMU. K jeho studentům patřil např. František Němec. Mezi jeho koníčky patřila výtvarná činnost, byl poměrně dobrým malířem a dále sportovním rybářem.\n\nPůsobil také v rozhlase, ve filmu a byl často obsazován i v televizi, jak v seriálech, tak televizních inscenacích.\n\n\n\n\n\n\n"}
{"id": "354361", "url": "https://cs.wikipedia.org/wiki?curid=354361", "title": "Naděžda Slabihoudová", "text": "Naděžda Slabihoudová\n\nNaděžda Slabihoudová, rozená Čmerdová (1. května 1922, Klecany – 8. června 2014, Praha) byla česká překladatelka především z estonštiny a z ruštiny, okrajově také z němčiny.\n\nPo absolvování osmiletého Gymnázia Charlotty G. Masarykové v Praze (v letech 1933 až 1941) vystudovala v letech 1945 až 1949 obor čeština a ruština na Filozofické fakultě Univerzity Karlovy, kde také získala titul PhDr. Od roku 1948 pracovala jako redaktorka v nakladatelství Svět Sovětů v Praze (do roku 1952) a v letech 1967-1977 jako redaktorka ve Státním pedagogickém nakladatelství v Praze. Mezitím se intenzivně věnovala svobodnému překladatelskému povolání, přičemž tuto činnost doplňovala úvody a doslovy k jednotlivým publikacím, hojným publikováním článků v novinách a časopisech, přednáškami (převážně o ruské literatuře) a ediční prací.\n\nZpočátku překládala ruskou prózu, ale od konce 70. let začala překládat i estonskou beletrii. Českým čtenářům zprostředkovala zásadní část z tvorby ruských spisovatelů Nikolaje Semjonoviče Leskova a Vsevoloda Ivanova či klasika estonské literatury Antona Hansena Tammsaara. \n\nZa svoji překladatelskou činnost dostala 23. února 2004 od estonského prezidenta Arnola Rüütela nejvyšší estonské státní vyznamenání – řád Maarjamaa Risti.\n\nKromě překladů je autorkou \"Stručného přehledu estonské literatury\", příspěvků do svazků edice \"Literatura ve světě\" o současné estonské literatuře a spoluautorkou \"Slovníku pobaltských spisovatelů\", v němž zpracovala část o estonských spisovatelích. \n\nZemřela 8. června 2014 v nemocnici pod Petřínem. \n\n\n\n"}
{"id": "354362", "url": "https://cs.wikipedia.org/wiki?curid=354362", "title": "Kassité", "text": "Kassité\n\nKassité je jméno starověkého blízkovýchodního národa, který získal kontrolu nad Babylonií po pádu Starobabylonské říše (přibližně v období od 1531 př. n. l. do 1155 př. n. l.). Jejich jazyk je klasifikován jako izolovaný.\n\nPůvodní domovina Kassitů zůstává tajemstvím, ale zdá se, že se rozkládala v pohoří Zagros v Lorestánu, v dnešním Íránu. První historické zmínky o jejich existenci se objevují v 17. stol. př. n. l., kdy zaútočili na Babylonii v 9. roce vlády Samsu-Iluna (vládl 1686-1648 př. n. l.), syna Chammurabiho. Samsu-Iluna je ještě zapudil, ale Kassité později získali kontrolu nad severní Babylonií (někdy po porážce Babylónu od Chetitů, okolo 1531 př. n. l.) a dobyli i jižní část království kolem roku 1475 př. n. l. Chetité narychlo odvezli sochu boha Marduka, ale Kassité ji dokázali znovu dostat do svých rukou; vrátili ho do Babylonu a ustanovili ho na stejnou úroveň svému vlastnímu bohu Šuqamunovi.\n\nOkolnosti jejich vzestupu k moci nejsou příliš známy, z důvodu nedostatku dokumentů z tzv. „období temna“ – doby všeobecného chaosu a nepokojů. Nebyl zachován jediný nápis či dokument v kassitském jazyce; taková absence jakéhokoli písemného odkazu nemůže být čistě náhodná, což nahrává domněnce o prudkém poklesu gramotnosti v oficiálních kruzích společnosti. Babylón pod kassitskými vládci, jež město přejmenovali na \"Karanduniaš\", obnovil svou politickou a vojenskou pozici velmoci na starověkém Blízkém východě. Nově vybudované hlavní město Dur-Kurigalzu bylo pojmenováno na počest krále Kurigalzua I. (na začátku 14. stol. př. n. l.). On i jeho následníci Kadašman-Enlil I. (asi 1374–1360 př. n. l.) a Burna-Buriaš II. (1359–1333 př. n. l.) byli v písemném kontaktu s egyptským faraonem Amenhotepem III., respektive s jeho synem Achnatonem (viz také Dopisy z Amarny). Jejich úspěch byl postaven na relativní politické stabilitě, kterou se podařilo kassitským vladařům dosáhnout. Ovládali Babylonii prakticky bez přerušení po více než 400 let, což byla nejdelší vláda jedné dynastie v celé babylonské historii. I po menších vzpourách kolem r. 1333 př. n. l. a sedmileté vládě Asyřanů (mezi roky 1224–1217 př . n. l.) královská kassitská rodina dokázala získat trůn zpět do svých rukou.\n\nPřerod jižní Mezopotámie ze sítě spojeneckých či soupeřících městských státečků v celistvý stát udělal z Babylonie velmoc. Kassitští králové navázali diplomatické styky a rozvíjeli obchodní kontakty s Asýrií, Egyptem, Elamem a s Chetity, členové kassitské královské rodiny uzavírali sňatky s jejich královskými rodinami. Obchodníci z celého tehdy známého světa přijížděli za obchodem do Babylonu a ostatních měst. Babylonští kupci byli naopak aktivní od Egypta (hlavní zdroj núbijského zlata) po Asýrii a Anatolii. Kassitské pečetě a závaží, označovací a měřící nářadí nutné k obchodu, byly nalezeny až v Thébách v Řecku, v jižní Arménii, ba dokonce i ve vraku lodi na jižním pobřeží Turecka. \nKassitští králové udržovali kontrolu nad svým územím skrze síť provincií spravovaných guvernéry. Na téměř rovnocennou úroveň s královskými městy Babylónem a Dur-Kurigalzu se dostal Nippur, jako jedno z nejdůležitějších provinčních center. Nippur, kdysi velké město, které bylo doslova opuštěno kolem r. 1730 př. n. l., bylo za kassitského období oživeno a jeho chrámy byly znovu postaveny přímo na starých původních základech. V podstatě, i když pod kassitskou vládou, místodržící v Nippuru (kteří „oprášili“ titul nippurského guvernéra ze sumerských dob: \"guennakku\") vládli jako druhořadí či nižší králové. Narůstající prestiž Nippuru byla i důvodem pro kassitské panovníky 13. stol. př. n. l. k znovuobnovení titulu „správce Nippuru“.\nDalšími důležitými středisky kassitského období byly Larsa, Sippar a Susy. Po svržení kassitské dynastie roku 1155 př. n. l. systém správy provincií pokračoval a země zůstala sjednocena i pod dalšími vladaři druhé isinské dynastie. \n\nZdokumentování kassitského období je závislé na roztroušených a někdy neúplných tabulkách z Nippuru, kde jsou jich (nebo jejich úlomků) nacházeny tisíce. Obsahují administrativní a právnické texty, dopisy, popisy pečetí, kudurru (kameny s popisem, označující hranice pozemku a jeho majitele), soukromou korespondenci a také literární texty (obvykle identifikované jako části historických eposů). \n\n„Kassitští vládcové v Babylonu byli také úzkostliví v dodržování existujících norem veřejného i soukromého života; ba šli ještě dále - jako zanícení novici (či outsideři) procitnuvší do vyšší civilizace - prosazováním extrémně konzervativních postojů, nejvíce v palácových kruzích.“ (Oppenheim 1964, str. 62). Přesto, během staletí, Kassité byli absorbováni do babylonské populace. Z posledních králů kassitské dynastie jich osm mělo akkadská jména, (i např. Kudur-Enlilovo jméno je složeno z elamitského a sumerského jména) a kassitské princezny se přivdávaly do asyrských královských rodin.\n\nElamité dobyli Babylonii v průběhu 12. stol. př. n. l., čímž ukončili 400 let trvající vládu kassitské dynastie. Poslední kassitský král, Enlil-nádín-achché, byl převezen do Sůs, kde byl uvězněn a kde později i zemřel. \n\nKassitský kmen Chabirů se pak asi usadil v babylonské planině. Zbytky kassitských kmenů také žily roztroušeny v horách severozápadně od Elamu, a roku 702 př. n. l. na ně zaútočil Sinacherib se svými vojsky. Bezpochyby se jedná o Ptolemaiovy \"Kosseánce\"; Ptolemaios rozděloval Susiánii (oblast spadající pod vládce z Susy) mezi ně a \"Elymaeánce\". Alexandr Veliký bojoval s Kosseánci v zimě roku 323 př. n. l. na své cestě z Ekbatany do Babylonu; podle Strabóna (xi. 13,3,6) byli Kosseánci sousedy Médů. Theodor Nöldeke ((Gott. G. G., 1874, str. 173 seq.) potvrzuje, že se jedná o Kissiánce starořeckých autorů Aischyla (Choéfora 424, Peršané 17, 120) a Hérodotos (v. 49, 52).\n\nI když někteří z Kassitů přejímali babylonská jména, stále si udržovali jejich tradiční kmenovou a rodovou strukturu, v kontrastu s menší společenskou jednotkou - rodinou, která byla tradicí v Babylonii. Kassité byli hrdí spíše na svou příslušnost k rodu než na své přímé rodiče, a uchovávali tradiční rodový majetek a vztahy.\n"}
{"id": "354363", "url": "https://cs.wikipedia.org/wiki?curid=354363", "title": "Kahovec", "text": "Kahovec\n\nPříjmení Kahovec nosí více různých osobností :\n\n"}
{"id": "354385", "url": "https://cs.wikipedia.org/wiki?curid=354385", "title": "Král a dva střelci proti králi", "text": "Král a dva střelci proti králi\n\nKrál a dva střelci proti králi je šachová pozice, jež je vynuceně vyhraná za stranu s dvěma střelci.\n\nNa diagramech jsou dvě základní matové pozice, jimiž končí úspěšně vedená koncovka dvou střelců různé barvy a krále proti osamocenému králi, jenž může nastat v libovolném rohu. Vynutit mat s dvěma střelci stejné barvy není možné (tato situace v běžném šachu však téměř nenastává). První diagram ukazuje mat v rohu šachovnice, druhý dokumentuje mat na straně šachovnice vedle rohu. Mat je možné z každého postavení se silnější stranou na tahu vynutit nejdéle v 21 tazích. Matovat lze jen na krajní řadě či sloupci, vynutit mat je však možné pouze v rohu nebo na poli sousedícím s rohem šachovnice. Strategií silnější strany je postupně vytlačovat krále slabší strany k okraji šachovnice a poté do některého rohu, kde již je možné dát mat.\n\nK vynucení matu je nutno využít obou střelců s pomocí králi, nutno je dodržovat tyto principy:\n\nV pozici od Seirawana bílý vyhraje s metodou dotlačováním černého krále na kraj šachovnice, pak do rohu a následně ho zmatí. Král může být dotlačen do jakéhokoliv rohu šachovnice. Postup je takovýto:\n"}
{"id": "354390", "url": "https://cs.wikipedia.org/wiki?curid=354390", "title": "Vyřazovací systém", "text": "Vyřazovací systém\n\nVyřazovací systém je běžně užívaným typem rozpisu utkání turnajů v mnoha sportech nebo hrách, např. tenisu, boxu či fotbalu. Rozpis utkání je obvykle znázorňován pomocí grafu, kterému se slangově říká \"pavouk\", protože má mnoho větví, které se postupně slučují a vedou směrem k poslednímu zápasu, finále. Dva zápasy předposledního kola se nazývají semifinále, předchozí čtyři zápasy čtvrtfinále a osm zápasů kola čtvrtého od konce osmifinále. Kola sehraná před začátkem vlastního turnaje se obvykle označují jako předkola.\n\nTurnaje hrané tímto systémem se často označují slovem \"pohár\".\n\nPrincipem vyřazovacího systému je co nejrychleji vyřadit všechny účastníky turnaje kromě vítěze.\n\nDo prvního kola jsou účastníci buď nalosováni, nebo určeni podle nějakého klíče, obvykle výkonnostního. Do dalšího kola postupují jen vítězové předchozích kol. Žádný zápas tedy nemůže skončit remízou.\n\nBěžné je také nasazování, tedy takové umístění vybraných hráčů do rozpisu, které zajistí, že „papírově“ nejlepší dva účastníci se setkají až ve finále, až v semifinále se mohou setkat první čtyři atd… Dalším běžným zvýhodněním některých účastníků je jejich umístění až do některého z dalších kol turnaje, což zajistí, že zvýhodnění účastníci nebudou hrát proti příliš slabým, což je obvykle neatraktivní. Nasazení hráčů bývá určeno podle jejich umístění v některém ze výkonnostním žebříčků, například ATP, nebo výsledků v předcházející části turnaje, například základní části hrané systémem každý s každým.\n\nV případech, kdy z nějakého důvodu má jeden z hráčů v zápase nějakou výhodou (bílá barva kamenů v šachu, domácí prostředí ve fotbale), mohou se hrát v rámci jednoho kola dva nebo i více zápasů tak, aby danou výhodu mohli využít oba účastníci. Výsledek kola je pak určen na základě obou těchto utkání.\n\nVýsledky turnaje nejsou zcela jednoznačné. Jisté je, že vítěz jako jediný vyhrál všechna svá utkání. Poražení semifinalisté se buď dělí o třetí místo (jako v boxu), nebo sehrají dodatečné utkání. O další místa se většinou buď nerozhoduje, nebo je určí nějaké pomocné hodnocení.\nNapříklad ve sportovním lezení na rychlost: čas — závodníci se nejprve rozřadí v kvalifikaci a poté postupují nejlepší (s nejhorším) do osmifinále či čtvrtfinále, prohrávajícím v duelech zůstává předchozí pořadí.\n\nVelkou výhodou vyřazovacího systému je, že vítěz musí jako jediný vyhrát všechna svá utkání a je tedy jednoznačný. Ale už druhé místo je diskutabilní, protože druhý nejlepší účastník turnaje nemusí být poraženým finalistou, ale mohl podlehnout vítězi turnaje dříve než ve finále. Další velkou výhodou je atraktivita, neboť vyřazovací turnaj ke konci graduje a vítěz je znám až po posledním utkání.\n\nK určení vítěze systém v základní podobě potřebuje formula_1 kol, kde formula_2 je počet účastníků. Pokud je počet účastníků jiný než mocnina dvojky, je první kolo neúplné, někteří nastupují rovnou do druhého kola. Celkový počet zápasů je pak formula_3. Například pro 128 účastníků tedy stačí pouhých 7 kol a 127 zápasů (porovnej se systémem každý s každým, který potřebuje 127 kol s 8128 utkáními). Nevýhodou tohoto systému je, že první kola sestávají ze značného množství zápasů (v případě 128 účastníků se v prvním kole hraje 64 utkání), takže je pro ně potřeba buď vzhledem k délce turnaje poměrně dlouhá doba nebo dostatek hracích prostor, které ale po zbytek turnaje zůstanou nevyužité.\n\nNevýhodou vyřazovacího systému také je, že žádný účastník před turnajem neví, kolik utkání bude hrát, i když ví, že jich maximálně bude jako kol turnaje.\n\nProblematické také může být počáteční obsazení jednotlivých větví turnaje. Tomu se dá bránit pomocí nasazování lepších účastníků tak, aby brzo nehráli proti sobě, nebo jejich automatickému delegování do pozdějších fází turnaje. Protože i tak může být určení soupeřů v prvním kole sporné, přistupuje se někdy k předturnajům, obvykle označovaným jako \"základní skupiny\", ve kterých se obvykle hraje systémem každý s každým, a které určí, kdo s kým bude hrát ve vyřazovací části turnaje ().\n\nDůležitým rysem vyřazovacího systému je nemožnost napravit chybu udělanou v některém ze zápasů, takže i velmi dobrý účastník může v turnaji již velmi brzo skončit, za což je systém často kritizován jako nespravedlivý. Proto se v mnoha soutěžích vyřazovací boje hrají na několik (obvykle dva až čtyři) vítězných zápasů. Této nevýhodě se lze také vyhnout při použití vyřazovacího systému na dvě porážky, který účastníky z turnaje vyřazuje až po dvou porážkách.\n\nFáze soutěže (konkrétní kolo turnaje), jíž se účastní 16 soupeřů, se nazývá \"osmifinále\" (1/8 - číslovka ve jmenovateli označuje počet zápasů, které se v dané fázi soutěže hrají). Osm vítězů z osmifinále postupuje do \"čtvrtfinále\" (1/4), čtyři vítězové ze čtvrtfinále postupují do \" semifinále\" (1/2) a dva vítězové ze semifinále pak hrají \"finále\" (1/1), jehož vítěz vyhrává celou soutěž. Poražení semifinalisté v některých soutěžích hrají \"o 3. místo\", toto utkání se někdy lidově nazývá \" malé finále\".\n\n"}
{"id": "354398", "url": "https://cs.wikipedia.org/wiki?curid=354398", "title": "Komodita", "text": "Komodita\n\nKomodita je zboží, které je na trhu obchodováno bez rozdílů v kvalitě. Dodávky od různých dodavatelů jsou vzájemně zastupitelné. Komoditou tak nemůžou být například osobní auta, která se vyrábějí v mnoha různých zpracování a za různou cenu. Naopak například měď je homogenní produkt, který se může obchodovat za jednotnou cenu na globálních trzích.\n\nV původním a zjednodušeném smyslu jsou komodity produkty jednotné hodnoty a kvality vyráběné ve velkém množství mnoha různými výrobci.\n\nAby bylo možné s komoditami obchodovat, jsou na každém trhu (komoditní burze) určeny vlastnosti a obchodovatelné množství komodity.\n\nO komoditách hovoříme zejména u obchodu s různými surovinami a zemědělskými produkty, který je obvykle prováděn ve velkém měřítku (velkoobchod), u obchodu s hotovými výrobky prováděném v malém měřítku (maloobchod) často hovoříme také o sortimentu.\n\nV následující tabulce je uveden seznam světově obchodovaných komodit:\n\n"}
{"id": "354400", "url": "https://cs.wikipedia.org/wiki?curid=354400", "title": "Rhythmic Noise", "text": "Rhythmic Noise\n\nRhythmic noise (známý také jako power noise a příležitostně jako distorted beat music) je fúze stylů mezi noisecorem a různými elektronickými tanečními styly, zejména těch, souvisejících s EBM. To by však nemělo být zaměňováno s Power Electronics, který postrádá rytmické prvky a je blíže k \"harsh noisu\". Jeho počátky jsou převážně evropské.\n\nRhythmic noise bere inspiraci od španělského industrialního projektu Esplendor Geométrico, aktivní od roku 1980.\nTermín \"power noise\" byl vytvořený Raoulem Rouckou z Noisex v roce 1997, se skladbou \"United (Power Noise Movement)\". Styl byl představen v americké industriální scéně electro-industriálním aktem :wumpscut: .\n\nPrvní rhythmic noise umělci byli Němci.\n\nZpravidla platí, že power noise je instrumentální, založený na zkreslených kopácích z drum machine, jako je například Roland TR-909, používá militaristické 4/4 takty. Občas rhythmic noise obsahuje i melodické prvky, ale obvykle v sekundárním rytmu. Power noisové skladby bývají strukturní, abstraktní a na rozdíl od stylů noise nebo power electronics na ně lze tancovat. Tento žánr je možno slyšet např. na festivalu \"Maschinenfest\" v Krefeldu, Německo, stejně jako na festivalu \"Infest\" v Bradfordu, Velká Británie.\n\nNěkteré projekty kombinují power noise spolu s Aggrotech, jako např. Combichrist nebo Dulce Liquido. Jiní, jako třeba Tarmvred, kombinují tento styl s breakcorem.\n\n\n\nTechnoid je hudební odnož Rhythmic Noisu.\n\nTento styl čerpá své vlastnosti z IDM, breakcoru a power noisu. Vlivy v něm najdete také z industrialu. Interpreti v tomto žánru často používají nekonvenční zvuky, čerpají z přírody nebo samplují staré 8bitové hry. Není neobvyklé, kdy jsou dvě po sobě jdoucí alba jednoho interpreta v tomto žánru diametrálně odlišné a takřka z nich nepoznáte, že obě nahrál stejný člověk.\n\n\n"}
{"id": "354404", "url": "https://cs.wikipedia.org/wiki?curid=354404", "title": "STZ-5", "text": "STZ-5\n\nStalinec STZ-5 byl sovětský dělostřelecký tahač, který byl používaný zejména v letech Velké vlastenecké války.\n\nJeho počátky spadají do roku 1932, kdy vznikl požadavek na výrobu nového středního zemědělského traktoru. Byla však přijata myšlenka, aby současně s tímto traktorem byl vyráběn univerzální tahač, který by sloužil v dopravě, zemědělství i armádě určen k tažení přípojných vozidel na pozemních komunikacích. Tohoto úkolu se ujali konstruktéři Stalingradského traktorového závodu, kteří během dvou let zpracovali projekt stroje. V roce 1935 byla představena série prototypů zemědělského traktoru STZ-3 a tahače STZ-5. Traktory se účastnily zkoušek, po kterých byly v roce 1936 odstraněny nedostatky. \n\nV roce 1937 bylo dodáno prvních 173 dopravních STZ-5, v roce 1938 - 136 ks, v roce 1939 - 1256 ks a v roce 1940 - 1274 ks. V armádě byly používány pro vlečení dělostřeleckých kusů až do hmotnosti 3400 kg. K 1. lednu 1941 měla Rudá armáda 2839 dělostřeleckých tahačů STZ-5. Velký nápor na výrobu tahačů byl uskutečněn po vypuknutí Velké vlastenecké války, přičemž od června do konce roku 1941 bylo vyrobeno 3146 kusů. Tahače byly vyráběny i v roce 1942, kdy až do obsazení Stalingradského traktorového závodu wehrmachtem bylo vyrobeno dalších 3359 strojů. Na tahačích byly při nedostatku vhodných automobilů instalovány i raketomety Kaťuša. \n\n\n"}
{"id": "354405", "url": "https://cs.wikipedia.org/wiki?curid=354405", "title": "Prototheca", "text": "Prototheca\n\nPrototheca je rod zelených řas z čeledi \"Chlorellaceae\". Bývají izolovány z půdních i vodních vzorků. V buňkách některých druhů někdy není přítomen chlorofyl - dva takoví zástupci žijí paraziticky a způsobují vzácné infekce i u člověka. Takové onemocnění se pak nazývá protothekóza.\n\nRod \"Prototheca\" zahrnuje jednobuněčné druhy s oválnými či kulovitými buňkami, které mají v průměru 2-25 mikrometrů. V dospělosti se buňky změní ve sporangium a naplní se 2-20 endosporami, uspořádanými do tvaru, který připomíná morulu.\n\nNěkteré druhy (konkrétně \"P. zophii\" a \"P. wickerhamii\") mohou kolonizovat kůži i vnitřní orgány živočichů. Způsobují například kožní infekce člověka, psů, koček, záněty vemene, infekce vnitřních orgánů a podobně.\n\nMezi druhy zařazované do tohoto druhu patří například:\n\n"}
{"id": "354408", "url": "https://cs.wikipedia.org/wiki?curid=354408", "title": "Každý s každým", "text": "Každý s každým\n\nKaždý s každým je běžně užívaným typem rozpisu utkání turnajů v mnoha hrách a sportech, například fotbalu nebo ledním hokeji. Rozpis utkání je obvykle znázorňován v trojúhelníkové nebo čtvercové tabulce. Právě tímto systémem funguje převážná většina ligových soutěží v kolektivních sportech nebo alespoň jejich základních částí.\n\nZákladním principem systému každý s každým je, aby každý účastník turnaje změřil síly s každým jiným účastníkem a turnaj vyhrál ten, kdo v součtu všech utkáních je nejúspěšnější.\n\nDo tabulky vzájemných zápasů jsou účastníci obvykle nalosováni. Určení tabulky vzájemných zápasů zároveň určí i pořadí soupeřů každého účastníka. Tabulku lze určit tak, aby „papírově“ nejlepší spolu hráli v posledních kolech turnaje, což turnaj může zatraktivnit.\n\nV případech, kdy z nějakého důvodu má jeden z hráčů v zápase nějakou výhodu (bílá barva kamenů v šachu, domácí prostředí v házené) se počet kol zdvojnásobuje nebo i zečtyřnásobuje, aby danou výhodu mohli během turnaje využít všichni účastníci při zápasech s kterýmkoli soupeřem. Z trojúhelníkové tabulky se pak stává čtvercová (s nevyužitými prvky na diagonále, protože žádný účastník nemůže hrát sám proti sobě), případně i obdélníková.\n\nZa vítězství každý účastník obvykle dostává dvojnásobek bodů než za remízu. Za prohru se nezískává nic. Aby byla soutěž atraktivnější, často se za vítězství uděluje trojnásobný počet bodů než za remízu. Konečné výsledky jsou pak určeny součty bodů každého účastníka. Protože může dojít k rovnosti bodů u dvou nebo více účastníků, dalším hodnotícím kritériem je nějaké pomocné hodnocení, například výsledky vzájemných zápasů, rozdíl mezi počtem vstřelených a obdržených branek, počet vstřelených branek nebo výsledky v zápasech, kdy byl účastník znevýhodněn (na hřištích soupeřů).\n\nAby byla soutěž atraktivnější, výsledky turnaje hraného systémem každý s každým se mohou využít jen pro základ závěrečného turnaje, který se hraje buď vyřazovacím systémem () nebo třeba i opět systémem každý s každým, do kterého však postoupí například jen čtyři nejlepší.\n\nNejvětší výhodou systému každý s každým je, že poměřuje všechny účastníky navzájem. V konečných výsledcích nemusí pořadí týmů odpovídat všem vzájemným zápasům. Druhý mohl prvního během turnaje vždy porazit.\n\nNevýhodou tohoto systému je obrovský počet zápasů nutných k určení pořadí účastníků. V případě trojúhelníkového rozpisu to je formula_1 zápasů, kde formula_2 je počet účastníků. V případě čtvercového rozpisu pak dokonce formula_3 zápasů. Pro šestnáctičlennou ligu to pak znamená celkem 240 utkání ve 30 kolech. Při větším počtu účastníků se dá turnaj hrát jen na větším počtu hřišť nebo stolů a po dlouhou dobu. To vyhovuje celoročním soutěžím typu 1. česká fotbalová liga.\n\nVýhodou systému každý s každým je i to, že každý účastník ví, že bude hrát po všechna kola, což se vyplatí například v marketingu. Většinou tak nebývá jedna chyba během turnaje fatální pro výsledek v celém turnaji. Nevýhodou je pak možnost, že o vítězi soutěže může být rozhodnuto dlouho před koncem turnaje. Další nevýhodou, zejména oproti švýcarskému systému, je, že se hraje poměrně hodně neatraktivních utkání mezi soupeři rozdílných kvalit.\n\nMožnost remízy v jednotlivých utkáních některých sportů může být také nevýhodná, neboť zápasy pak ztrácejí na atraktivitě. Řeší se to obvykle zvýšením motivace k vítězství, obvykle trojnásobkem místo dvojnásobku bodů za vítězství oproti remíze. Jiným řešením je znemožnění remízy i v hrách, kde to jinak možné je, například prodlužováním hrací doby, v případě, že se nerozhodlo v normální hrací době. To se používá například v ledním hokeji, kde za vítězství v normální hrací době tým bere tři body, za vítězství v prodloužení (nebo po závěrečných samostatných nájezdech) dva body, za prohru v prodloužení jeden bod a za prohru v normální hrací době nedostane nic.\n\nNevýhodou může být v některých soutěžích i nutnost velkého počtu zápasů na hřištích ve velké vzdálenosti od domácího, čímž účastníkům rostou náklady a částečně také klesá atraktivita soutěže. Řešením může být rozdělení turnaje na několik menších turnajů, přičemž o celkovém vítězství rozhodne závěrečný turnaj, jehož se zúčastní menší počet účastníků. Jiným řešením může být rozdílný počet zápasů se soupeři blízkými a vzdálenými. Toto řešení využívá například NHL nebo Finská liga ledního hokeje.\n\nDalší nevýhodou je možnost dohodnutých remíz, kdy dělba bodů oběma soupeřům postačuje, ale může poškodit třetího. Z tohoto důvodu se závěrečná utkání některých soutěží hrají všechna ve stejný čas. \n"}
{"id": "354409", "url": "https://cs.wikipedia.org/wiki?curid=354409", "title": "Karavela", "text": "Karavela\n\n__BEZOBSAHU__\n\nKaravela byla obchodní nebo válečná plachetnice, která se začala používat od poloviny 13. století ve Středomoří, především v Janově a Benátkách, ale od 15. století byla užívána Portugalskem a Španělskem při jejich výzkumných plavbách podél Afriky a do Ameriky. Karavela byla oblíbená hlavně pro vysokou rychlost plavby a schopnost křižovat proti větru. Karavela měla obvykle 2 až 3 stěžně s trojúhelníkovitými latinskými plachtami. Tato verze se nazývala „latina“. Nejznámější takovou lodí je patrně Niňa z výpravy Kryštofa Kolumba. Na každém stěžni byla vždy jen jedna plachta.\n\nPozději byla vyvinuta i verze, která kombinovala čtvercové plachty s latinskou na zadním stěžni. Této verzi se říkalo „redonda“. Nejznámějším zástupcem je pravděpodobně Pinta z výpravy Kryštofa Kolumba. Karavela byla jen zcela výjimečně delší než 20 metrů, nosnost byla 50–100 tun, výtlak do 250 t a její posádku tvořilo 20 až 30 námořníků.\n\nNázev lodi byl pravděpodobně odvozen od řeckého slova \"karabos\", což znamená „malá loď“. Typově byla dosti podobná karace, takže oba typy lodí se někdy zaměňují, jindy je karavela považována za menší, popř. starší typ karaky. Takto se např. největší loď výpravy Kryštofa Kolumba Santa María označuje někdy za karavelu, jindy za karaku.\n\nVyvinuta byla na základě kompilace stávajících rybářských člunů a arabských prvků stavby a oplachtění.\n\n\n"}
{"id": "354414", "url": "https://cs.wikipedia.org/wiki?curid=354414", "title": "Power electronics", "text": "Power electronics\n\nPower Electronics je hudební žánr.\n\nNázev \"\"power electronics\"\" vymyslel, v rámci recenzí na album od \"Whitehouse - Psychopathia Sexualis\", pro tento styl William Bennett.\n\nTento styl je spojován s počátky industrialní hudební scény, ale později se více ztotožnil s noisem.\n\nPro power electronics jsou typické skřípavé a vysokofrekvenční zvuky, analogové syntetizátory a distorze. Tento styl často obsahuje nenávistné a urážlivé texty, které jsou presentovány ječením a křičením.\n\nPower electronics je hluboce atonální, neexistují zde žádné klasické melodie nebo rytmy.\n\n\n"}
{"id": "354418", "url": "https://cs.wikipedia.org/wiki?curid=354418", "title": "Jiří Smutný", "text": "Jiří Smutný\n\nJiří Smutný (* 1. dubna 1932, Praha) je český dirigent a skladatel. \n\nV roce 1950 složil maturitu na reálném gymnáziu. V letech 1951–1955 studoval dirigování (u Václava Smetáčka a Roberta Brocka) a skladbu (u Karla Janečka a Emila Hlobila – druhý obor při dirigování bez absolutoria) na Akademii múzických umění v Praze. V roce 1955 absolvoval u V. Smetáčka řízením koncertu FOK, u R. Brocka provedením Foerstrovy opery \"Eva\" s orchestrem Národního divadla a sólisty AMU. Po absolutoriu nastoupil na místo korepetitora na AMU (1955/1956) a od roku 1956 byl korepetitorem v Národním divadle (1956/1978). Posléze působil v Československém státním souboru písní a tanců (1978/1980). V roce 1980 nastoupil na místo pedagoga hudebně teoretických předmětů a dirigenta orchestru v Hudební škole ve Voršilské v Praze. Od roku 1996 do roku 2012 působil na Gymnáziu Jana Nerudy jako profesor harmonie, kontrapunktu a hudebních forem. Od roku 2012 po oddělení hudebních tříd Gymnázia Jana Nerudy a jejich přičlenění pod \"křídla\" Hudební školy, působí dosud (2018) na Gymnáziu a Hudební škole hl. m. Prahy jako odborný knihovník a poradce ohledně hudební literatury.\n\nJeho kompozice zahrnují scénická díla, instrumentální skladby, vokální díla (pro sólový hlas, či sbory). Zvláštní pozornost si zaslouží scénická díla, která získala uznání jak doma, tak i v zahraničí, mnohá z nich byla uvedena nebo zaznamenána v tehdejším Československém rozhlase a televizi.\n\nK prvním provedeným kompozicím patří písně\nPrvní veřejně provedené scénické dílo Jiřího Smutného byla jednoaktová opera \"Očarovaná hrušeň\" (Giovanni Boccaccio). V sezoně 1959/1960 ji nastudovala opera v Ústí nad Labem. Premiéru řídil sám autor. V následující sezóně (1960/1961) byl opět v Ústí nad Labem proveden dětský balet \"Dva dny na Měsíci\" (choreograf Jiří Blažek).\n\nPrvní operou zaznamenanou tehdejší Československou televizí byly \"Dalskabáty, hříšná ves\" (Jan Drda, Československá televize 1962), posléze opera \"Věštkyně\" (podle Karla Čapka).\n\nV roce 1968 získal J. Smutný první cenu v soutěži k výročí republiky za operu \"Klementina\" (podle Vercorse). Společně s J. Melčem získali cenu k výročí rozhlasu za rozhlasovou operu \"Cesta za hvězdou\" (1969).\n\nV roce 1969 byla uvedena opera \"Noční rozhovor\" (podle Friedricha Dürrenmatta) v rámci festivalu české opery ve Stuttgartu. V témže roce měla být televizí natočena opera \"Dvojník\" (podle F. Dürrenmatta), z ideologických důvodů však bylo natáčení zrušeno. Později byla opera provedena v divadle v německém Gelsenkirchenu v sezóně 1976/1977.\n\nZa pozornost stojí \"K smrti odsouzení\" (vznikalo mezi lety 1980 až 1985) na německé libreto pojednávající o turecké genocidě Arménů za první světově války.\n\nDalší opery: \n\n\n\nVokální skladby zahrnují písně pro sólový hlas s doprovodem klavíru např. \"Vyznání\" (1977) pro tenor a klavír, \"Cestou\" (1983) sedm písní pro střední hlas a klavír aj.\n\nMezi skladby pro sólový hlas s doprovodem orchestru, či jiného hudebního tělesa patří např. \"4 písně\" (1982) pro střední hlas a malý orchestr, \"Bajky na La Fontaine a Krillova\" (1981) pro bas a dechový kvintet etc. \n\n\nSborové dílo obsahuje mimo jiné: \"Requiem za mrtvé milence\" (1969) pro sbor a orchestr, \"Slovo\" (1993) pro soprán, baryton, sbor, violu, violoncello, varhany a bicí. \n\n"}
{"id": "354421", "url": "https://cs.wikipedia.org/wiki?curid=354421", "title": "Jaroslav Drobný", "text": "Jaroslav Drobný\n\nJméno a příjmení Jaroslav Drobný nosí více osobností:\n\n\n"}
{"id": "354425", "url": "https://cs.wikipedia.org/wiki?curid=354425", "title": "Jaroslav Drobný (fotbalista)", "text": "Jaroslav Drobný (fotbalista)\n\nJaroslav Drobný (* 18. října 1979, Počátky) je český fotbalový brankář a reprezentant. V současné době nastupuje za Dynamo České Budějovice. Je mistrem Evropy hráčů do 21 let z roku 2002. V říjnu 2014 se stal devatenáctým členem Klubu ligových brankářů, který sdružuje gólmany se 100 a více prvoligovými zápasy bez inkasovaného gólu.\n\nV německém Hamburku se stal druhým brankářem za René Adlerem. Na začátku sezony 2014/15 dostal Drobný od 3. ligového kola šanci a využil ji, posunul se na místo jedničky. V červnu 2016 přestoupil jako volný hráč do Werderu Brémy. V lednu 2019 přestoupil jako volný hráč do německého klubu Fortuna Düsseldorf, kde mu v červenci 2019 vypršela platnost hráčské smlouvy. V blízké době by měl podepsat smlouvu s klubem SK Dynamo České Budějovice, kde bude působit jako druhý trenér brankářů a to s možností nastoupit do soutěžního utkání.\n\nZúčastnil se Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy. Drobný byl náhradním brankářem.\n\nNa Letních olympijských hrách v roce 2000 v Sydney, kde české mužstvo obsadilo se 2 body za dvě remízy poslední čtvrté místo v základní skupině C, chytal proti USA (remíza 2:2) a Kuvajtu (prohra 2:3).\n\nZa reprezentační A-tým Česka odehrál první zápas 11. září 2009 v Casablance proti domácí reprezentaci Maroka (remíza 0:0). 14. srpna 2013 nastoupil v přátelském zápase v Budapešti proti domácímu Maďarsku, který skončil remízou 1:1. Předvedl v utkání několik reflexivních zákroků, navíc si dovolil udělat kličku dvěma útočníkům soupeře. Gól inkasoval v průběhu zápasu z pokutového kopu. Byl to jeho poslední zápas za český národní tým (celkem sedmý).\n\n"}
{"id": "354426", "url": "https://cs.wikipedia.org/wiki?curid=354426", "title": "Hoboken (New Jersey)", "text": "Hoboken (New Jersey)\n\nHoboken je město v americkém státě New Jersey, v okrese Hudson County. Rozkládá se na západním břehu řeky Hudson naproti Manhattanu. Má rozlohu 5,1 km² a 50 005 obyvatel (2010). Město je součástí Newyorské metropolitní oblasti. V Hobokenu je nejdůležitější newyorské vlakové nádraží Hoboken terminal. Město je známé tím, že se zde uskutečnil první zdokumentovaný baseballový zápas v historii. V Hobokenu je také jedna z nejstarších technických univerzit ve Spojených státech, Stevens Institute of Technology.\n\nÚzemí města byla původně záplavová oblast mezi řekou Hudson na východě a Jerseyskými skálami na západě. Původními obyvateli území byli indiáni z kmene Lenapi. První doložený příchod Evropanů je z roku 1609, kdy zde zakotvil při objevné výpravě Henry Hudson. Poté se zde začali usazovat holandští kolonisté a území spadalo pod správu guvernéra Nového Amsterdamu. V roce 1643 zde byl založen první pivovar v Severní Americe. Po roce 1664 se území dostalo do rukou Angličanů, a mělo převážně zemědělský charakter. Významnou osobou pro další rozvoj Hobokenu byl plukovník John Stevens (1749 - 1838). jako první začal pro toto území používat název Hoboken, původ jména je ale nejasný. V roce 1811 začal Stevens provozovat parní trajekt mezi Hobokenem a Manhattanem, což byl první komerční parní přívoz na světě. Ve 30. letech 19. století Stevens rozparceloval Hoboken na systém ulic, který je dodnes. V roce 1846 se zde konal první historický zaznamenaný zápas v baseballu, a Hobokenu se proto někdy říká rodné město baseballu. V roce 1849 získal Hoboken statut města. Koncem 19. století a na počátku 20. století se do města stěhovali převážně Němci, kteří zde v té době tvořili většinu obyvatel, a Hobokenu se říkalo \"Malé Brémy\". Ve městě byly vybudovány velké loděnice, a stavba lodí se stala hlavním průmyslem v Hobokenu. Během první světové války bylo mnoho Němců odsunuto, a po válce se do Hobokenu začali stěhovat z Evropy Italové a Židé. Spojení s New Yorkem zlepšilo otevření Hollandova tunelu v roce 1927 a Lincolnova tunelu v roce 1937. V říjnu 2012 po hurikánu Sandy bylo polovina města postižena katastrofální povodní.\n\n"}
{"id": "354427", "url": "https://cs.wikipedia.org/wiki?curid=354427", "title": "Paolo Boi", "text": "Paolo Boi\n\nPaolo Boi (* 1528, Syrakusy – † 1598, Neapol) byl italský šachový mistr, básník, voják a námořník.\n\nPaolo Boi, známý také pod přezdívkou Il Siracusano, byl jedním z nejsilnějších hráčů konce 16. století. Roku 1549 vyhrál šachový zápas s papežem Pavlem III.,který mu poté nabídl hodnost kardinála, kterou však Boi odmítl.\n\nRoku 1575 se společně s Giovannim Leonardem Di Bonou zúčastnil turnaje v Madridu, kde oba úspěšně hráli proti tamním nejsilnějším španělským mistrům jako byl Ruy López de Segura a Alfonso Cerón. Paolo Boi také oba Španěly porazil, prohrál jen s Giovannim Leonardem.\n\nZ Madridu odjel Boi stejně jako Giovanni Leonardo do Portugalska, kde v Lisabonu rovněž porazil nejlepšího (a podle dochovaných zpráv i velmi nadutého) portugalského hráče El Murra (datum narození ani úmrtí není známo). Při plavbě do Itálie byl pak Paolo Boi zajat alžírskými piráty a prodán do tureckého otroctví. Jeho pán mu však vrátil svobodu, když mu Boi vyhrál v šachách značnou peněžní částku.\n\nBoi zemřel za podezřelých okolností při návštěvě Neapole (možná byl otráven) a byl zde slavnostně pohřben.\n\n"}
{"id": "354430", "url": "https://cs.wikipedia.org/wiki?curid=354430", "title": "Sd.Kfz. 7", "text": "Sd.Kfz. 7\n\nSdKfz 7 (\"Sonderkraftfahrzeug 7\") bylo kolopásové vojenské vozidlo používané německým Wehrmachtem a Waffen SS během druhé světové války.\n\nPočátky vozidla SdKfz 7 lze vysledovat k roku 1934, kdy vznikl požadavek na osmitunové kolopásové vozidlo. To se poprvé objevilo v roce 1938 a bylo určeno, že bude používáno zejména jako dělostřelecký tahač pro 88mm kanón Flak a 150 mm houfnice. Vozidlo bylo určeno pro přepravu 12 osob na sedačkách. V zadní části byl uzavřený prostor pro skladování munice. Tahač mohl táhnout návěs až 8000 kg těžký, byl vybaven i navijákem.\n"}
{"id": "354435", "url": "https://cs.wikipedia.org/wiki?curid=354435", "title": "Černík", "text": "Černík\n\nPříjmení Černík, přechýleně Černíková, nosí více různých osobností:\n\n\n"}
{"id": "354442", "url": "https://cs.wikipedia.org/wiki?curid=354442", "title": "Sd.Kfz. 6", "text": "Sd.Kfz. 6\n\nSdKfz 6 byl německý dělostřelecký tahač, vyvinutý na počátku 30. let a užívaný ve druhé světové válce. Jeho produkce byla zahájena v roce 1935 a pokračovala až do roku 1943. Stroje měly lavičky pro převoz osádek, pro jejichž ochranu před nepříznivým počasím byla k dispozici plátěná navíjecí střecha. Hmotnost stroje byla odvozena od varianty.\n\n"}
{"id": "354443", "url": "https://cs.wikipedia.org/wiki?curid=354443", "title": "Srbsko-maďarská republika Baranya-Baja", "text": "Srbsko-maďarská republika Baranya-Baja\n\nSrbsko-maďarská republika Baranya-Baja ( , ) byl krátkodobý stát rozkládající se na území zvaném Baranja a v severní části regionu Bačka. Hlavním městem byla Pécs.\n\nSrbsko-maďarská republika Baranya-Baja byla vyhlášena poté, co vojska Království Srbů, Chorvatů a Slovinců i přes zákaz z pařížské mírové konference zabrala toto území, aby zde omezila působnost maďarské administrativy. 4. srpna 1920 vyhlásilo královské vojsko nezávislost této oblasti. Až v srpnu 1921 se maďarskému vojsku podařilo dostat se spolu s francouzskými jednotkami za hranice státu a tak svrhnout vládu republiky. První a poslední hlavou státu byl Srb Petar Dobrović.\n\n\n"}
{"id": "354444", "url": "https://cs.wikipedia.org/wiki?curid=354444", "title": "Steimar", "text": "Steimar\n\nExistuje několik příslušníků z hereckého rodu Budil–Steimar (\"Steimarová\"):\n\n"}
{"id": "354445", "url": "https://cs.wikipedia.org/wiki?curid=354445", "title": "Gertrude Käsebierová", "text": "Gertrude Käsebierová\n\nGertrude Käsebierová (18. května 1852 Des Moines, Iowa – 13. října 1934, New York) byla americká fotografka. Fotografovala zejména portréty a alegorie ve stylu piktorialismu.\n\nV osmdesátých letech 19. století začala Käsebierová studovat umění a fotografii na Pratt School of Art and Design. Tam se setkala s kolegyní studentkou Alicí Boughtonovou, se kterou později studovala v Paříži. Käsebierová ji rovněž zaměstnávala jako asistentku ve svém ateliéru, pravděpodobně ve stejné době kdy Boughtonová studovala na Pratt School.\n\nProfesionálně se věnovala fotografování od roku 1894, v roce 1897 otevřela v New Yorku portrétní studio. Byla zvolena první ženskou členkou fotografického spolku The Linked Ring Brotherhood. Roku 1902 se stala zakládající členkou sdružení Fotosecese.\n\nAlfred Stieglitz ji v roce 1902 zařadil ve svém článku v časopise \"Century Magazine\", spolu s Rose Clarkovou, Evou Watson-Schützeovou nebo Mary Devensovou, mezi deset nejvýznamnějších amerických piktorialistických fotografek tehdejší doby.\n\nOd Käsebierové se zřejmě naučila fotografické umění Rose Clarková, která později v životě řekla, že Käsebierové vděčí „za své úspěchy s fotoaparátem“. Käsebierová byla také mentorkou americké fotografky Laury Gilpinové, se kterou se rozvinulo jejich celoživotní přátelství.\n\n"}
{"id": "354446", "url": "https://cs.wikipedia.org/wiki?curid=354446", "title": "Ždánov", "text": "Ždánov\n\nNázev Ždánov může označovat:\n\n"}
{"id": "354448", "url": "https://cs.wikipedia.org/wiki?curid=354448", "title": "Seznam nejčetnějších příjmení v Česku", "text": "Seznam nejčetnějších příjmení v Česku\n\nNásledující seznam nejčetnějších příjmení v Česku obsahuje seznam 70 nejvíce používaných příjmení v Česku v mužském tvaru a v příslušných ženských ekvivalentech. Stav k září 2008.\n"}
{"id": "354449", "url": "https://cs.wikipedia.org/wiki?curid=354449", "title": "Pager", "text": "Pager\n\nPager je malé osobní telekomunikační zařízení.\n\nUmožňuje pouze přijímat krátké textové nebo číselné zprávy. V České republice fungovaly do roku 2010 dvě pagingové sítě: analogová (RDS) a digitální (ERMES). Zprávy na pager bylo možné posílat jak jednotlivě, tak hromadně. Konkurencí, která nakonec vytlačila paging jsou SMS zprávy posílané na mobilní telefon.\n\nPagery se dělí na:\n\n"}
{"id": "354450", "url": "https://cs.wikipedia.org/wiki?curid=354450", "title": "SIG 33", "text": "SIG 33\n\n15-cm-schwere Infanteriegeschütz 33 či 15 cm sIG 33 auf Pzkpfw.I Ausf B , bylo německé samohybné dělo používané v druhé světové válce. Šlo o jedno z prvních samohybných děl wehrmachtu, které vzniklo na konci roku 1939. Jednalo se o instalaci 150mm houfnice včetně kol na podvozek tanku Pz.I Ausf.B. Samohybné dělo bylo poprvé použito v bitvě o Francii, poté i na Balkáně a v SSSR. Bylo celkem vyrobeno 38 kusů tohoto stroje.\n\nV roce 1942 byl vyroben první prototyp samohybného děla 15 cm sIG 33 auf Fahrgestell PzKpfw II, které též bylo známé jako Bison. Jednalo se o stejnou houfnici ráže 150mm tentokrát bez kol umístěnou na podvozku tanku PzKpfw II, který byl prodloužen o jedno pojezdové kolo. I tentokráte se ukázalo, že podvozek je přetížený, že dochází k přehřívání motoru. Bylo vyrobeno pouhých 12 kusů.\n"}
{"id": "354451", "url": "https://cs.wikipedia.org/wiki?curid=354451", "title": "Klipr", "text": "Klipr\n\nKlipry byly rychlé plachetnice z 19. století, jež měly vícero stěžňů a ráhnovou takeláž. Byly obvykle vzhledem ke své značné délce velmi štíhlé a měly ostrou příď. Měřeno standardy 19. století měly poměrně omezenou nosnost.\n\nKlipry se stavěly v britských a amerických loděnicích. Několik jich však bylo postaveno i ve Francii, v Nizozemsku a v dalších zemích.\n\nKlipr je označení účelu lodi, nikoli její konstrukce.\n\nTyto dlouhé, štíhlé lodě s mnoha plachtami na třech nebo čtyřech stěžních brázdily všechna světová moře a sloužily převážně k rychlé dopravě mezi Velkou Británií a jejími koloniemi na východě, mezi Evropou a Amerikou a v době Zlaté horečky v Kalifornii k dopravě mezi New Yorkem a San Franciskem cestou kolem Hornova mysu. Holanďané začali stavět klipry od poloviny 19. století převážně pro obchod s čajem a pro přepravu cestujících na Jávu. Klipry dokázaly vyvinout na tehdejší dobu velmi vysokou rychlost a překonaly i první parníky, avšak vysoké rychlosti bylo dosaženo na úkor nosnosti. Typickým nákladem byl hlavně čaj, proto vznikl také pojem \"čajový klipr\". Klipry byly označovány podle druhu nákladu nebo oblasti či linky, na které byly nasazeny: baltimorské klipry, opiové klipry, čajové klipry, kalifornské klipry, australské klipry, emigrantské klipry, vlněné klipry (dovážející vlnu z Austrálie).\n\nKlipry stavěné po roce 1830 byly plnoplachetníky. To znamená, že měly minimálně tři stěžně, na kterých se nacházely ráhnové plachty. Na zadním stěžni se nalézala vratiplachta. Na každém stěžni byly minimálně čtyři ráhnové plachty, na větších lodích až šest plachet. Od paluby k vrcholu stěžně se označují jako: dolní plachta, košová plachta, brámová plachta, královská plachta, oblohová plachta a měsíční plachta. V poslední čtvrtině 19. století byly u velkých lodí kvůli snadnější obsluze rozděleny nejprve košové a později také brámové plachty na dvě – dolní a horní. Celkem mohl mít klipr do 50 plachet. Kolem těchto plachet měl závětrové plachty na nástavcích na koncích ráhen, které zvětšovaly plochu oplachtění. Dosahoval rychlosti 15-17 uzlů, výjimečně až 21 uzlů, průměrná rychlost na trase činila 6–7 uzlů.\n\nKlasický klipr druhé poloviny 19. století už měl ideální řešení lodního trupu i celé takeláže. Od roku 1845 se klipry stavěly podle teoretických výpočtů, které spolu s bohatým oplachtěním zabezpečovaly těmto lodím tehdy nebývalou rychlost. Pravda je, že kapitáni kliprů neskasávali plachty ani v bouřce, ale hnali lodě maximální rychlostí za každého počasí. Velký boom kliprů a vylepšování jejich designu, aby vyhověly požadavkům trhu na rychlou plavbu, způsobily zlatá kalifornská a australská horečka. Druhá polovina 19. století byla jejich nejproslulejším obdobím.\n\n"}
{"id": "354452", "url": "https://cs.wikipedia.org/wiki?curid=354452", "title": "Věra Duševinová", "text": "Věra Duševinová\n\nVěra Jevgeňjevna Duševinová rus. \"Вера Евгеньевна Душевина\" (* 6. říjen 1986 v Moskvě, Rusko) je současná ruská profesionální tenistka.Ve své dosavadní kariéře vyhrála 1 turnaj WTA ve dvouhře a 1 turnaj ve čtyřhře.\n\nVěra Duševinová se zúčastnila 3 zápasů ve Fed Cupu za tým Ruska s bilancí 0-1 ve dvouhře a 2-0 ve čtyřhře.\n\n\n"}
{"id": "354458", "url": "https://cs.wikipedia.org/wiki?curid=354458", "title": "Danny John-Jules", "text": "Danny John-Jules\n\nDanny John-Jules (* 16. září 1960 Londýn), vlastním jménem Daniel John-Jules, je britský herec a tanečník. Do povědomí televizní veřejnosti se dostal rolí Kocoura v britském sci-fi seriálu \"Červený trpaslík\". Velice úspěšným se stal také jeho singl \"Tongue tied\", který zazněl také v seriálu a v roce 1993 se dostal mezi 20 nejlepších v žebříčku UK Singles Chart. Na konci října 2011 navštívil Českou republiku a setkal se se svými fanoušky na conu Fancity.\n\n\n"}
{"id": "354461", "url": "https://cs.wikipedia.org/wiki?curid=354461", "title": "Chala", "text": "Chala\n\nChala (: , v množném čísle , \"chalot\"), nazývaná také barches, je speciální chléb, který pečou aškenázští a někteří sefardští Židé na šabatové a sváteční hostiny.\n\nPodle židovských tradic začíná šábesové a sváteční jídlo požehnáním nad dvěma bochníky chleba (\"ha-moci\"). Tyto „dva bochníky“ (hebrejsky: \"lechem mišne\") jsou připomínkou, jak Židům, putujícím během exodu z Egypta padala z nebe mana. Mana nepadala během šabatu a svátků, avšak namísto toho den před šabatem a svátky spadla dvojitá porce.\n\nTermín \"chala\" označuje rovněž část těsta, která se podle židovské tradice odděluje od těsta určeného k pečení. Tato oddělená část byla původně předána kohenovi jako kněžská dávka (\"truma\"); v dnešní době není konzumace kněžských dávek z halachických důvodů možná a je proto zvykem chalu spálit.\n\nVelikost oddělované části těsta Tóra neurčuje, a z tohoto hlediska postačí oddělení libovolně malé části; rabínská tradice určila, že soukromá osoba by měla oddělit 1/24, pekař 1/48 těsta.\n\nPožadavek oddělení \"chaly\" se vztahuje na těsto vyrobené z některého z pěti druhů obilí (pšenice, ječmen, žito, oves, špalda) v množství větším než \"omer\" (což odpovídá v závislosti na typu mouky množství 1400–1700 g), které je určené k upečení chleba nebo podobného výrobku. Přestože Tóra výslovně zmiňuje chléb jedený v Izraeli, rabínská tradice přikázala oddělovat \"chalu\" i v diaspoře.\n\nOddělování \"chaly\" je chápáno v kontextu ostatních kohenských dávek jako prostředek obživy kohenů (kteří neobdrželi v Izraeli dědičnou půdu), má však i další symbolický a mystický význam zmíněný v midraši a kabalistické literatuře.\n\nOddělování \"chaly\" je jednou ze tří micvot (společně se zapalováním šabatových svíček a péčí o pravidla rodinné čistoty) předepsaných prvořadě ženám.\n\n\n\n"}
{"id": "354462", "url": "https://cs.wikipedia.org/wiki?curid=354462", "title": "Chala (rozcestník)", "text": "Chala (rozcestník)\n\nChala může být:\n"}
{"id": "354463", "url": "https://cs.wikipedia.org/wiki?curid=354463", "title": "Moskevská dohoda (1920)", "text": "Moskevská dohoda (1920)\n\nMoskevská dohoda (rusky: Московский договор, Moskovskij dogovor; gruzínsky: მოსკოვის ხელშეკრულება, moskovis chelšekruleba) je mírová dohoda, kterou uzavřelo sovětské Rusko (RSFSR) s Gruzínskou demokratickou republikou v Moskvě dne 7. května 1920. Rusové v této dohodě uznali nezávislost Gruzie a zavázali se na ni neútočit výměnou za to, že Gruzínci nebudou poskytovat útočiště nepřátelům sovětského Ruska.\n\nNezávislá Gruzínská demokratická republika vznikla 26. května 1918 a pod vedením gruzínských menševiků se jí podařilo získat uznání od západních mocností a vůdců bělogvardějců. Rusové nezávislost Gruzie zatím neuznali. Po neúspěšně provedeném puči proti menševické vládě a zmařeném pokusu o útok Rudé armády na území Gruzie od ázerbájdžánských hranic v květnu 1920 přistoupilo sovětské vedení na příkaz Lenina k vyjednávání o mírové dohodě s Gruzií.\n\nNěkteří gruzínští politici, například ministr zahraničí Jevgenij Gegečkori, byli zněním dohody, kterou jim Rusové předložili, znepokojeni. Viděli v ní narušení suverenity Gruzínské demokratické republiky a chtěli odmítnout ruské požadavky. Gruzínský premiér Noe Žordanija ale ve snaze dosáhnout mezinárodního uznání nezávislosti s ruskými požadavky souhlasil. Dohodu potom 7. května 1920 v Moskvě podepsal za Gruzii Grigol Uratadze a za Rusko Lev Karachan.\n\nPodle prvních dvou odstavců moskevské dohody Rusko uznalo nezávislost Gruzie a zřeklo se jakýchkoliv zásahů do jejích vnitřních záležitostí:\n\nOdstavec I:\n\nOdstavec II:\n\nGruzínský strana se na oplátku musela zavázat k odzbrojení a rozpuštění všech organizací ohrožujících a nepřátelsky se stavějících sovětskému Rusku a k případnému vydání konkrétních osob Moskvě. Součástí dohody byl také tajný dodatek, podle kterého byla na území Gruzie zlegalizována bolševická strana a bylo jí umožněno volné působení, včetně pořádání stranických mítinků, vydávání komunistické literatury a tištění časopisů.\n\nPodle reportáží britského vojenského pozorovatele Olivera Wardropa považovala gruzínská veřejnost podepsání této dohody za skryté podrobení Gruzie Ruskem a vláda se octla pod palbou tvrdé kritiky opozičních politiků, především od Národní demokratické strany. Dohoda ale Gruzii přinesla i některá pozitiva, jako například uznání nezávislosti Gruzie 29. ledna 1921 od dosud váhajících států. Dohoda z Moskvy však nikdy nevyřešila napětí mezi Moskvou a Tbilisi. I když Moskva uznala nezávislost jako takovou, nikdy nezamýšlela nechat tam vládnout menševiky a gruzínští bolševici v Rusku neúnavně pracovali na plánu svržení jejich vlády. Mírová dohoda ve skutečnosti znamenala pro bolševiky pouze odklad řešení gruzínské otázky, protože byli plně zaměstnáni špatně se vyvíjející válkou v Polsku\n\nMenševici podle dohody pustili z vězení mnohé bolševiky, kteří ihned založili komunistickou stranu Gruzie, a ti podle instrukcí Kavkazského byra ruské komunistické strany zahájili protimenševickou kampaň a brzy byli na příkaz ministra vnitra Noa Ramišviliho opět zatčeni. To vyvolalo ostré protesty z ruské strany a bolševici to dále využili k protimenševické propagandě, kde obvinili gruzínskou vládu z pronásledování komunistů, přepadávání konvojů v Arménii a z podpory protisovětského povstání v Dagestánu. Gruzínci zase obvinili Rusko z podněcování protivládních nálad a otevřených povstání v různých odlehlých částech Gruzie, zejména v Abcházii a Jižní Osetii a provokací u hranic s Ázerbájdžánem.\n\n15. února 1921, po devíti měsících od uzavření dohody, provedla sovětská Rudá armáda invazi do Gruzie s odůvodněním, že podporuje údajné „dělnicko-rolnické povstání“. Invaze ukončila existenci Gruzínské demokratické republiky a ukázala, že Rusové prakticky nikdy neuznali gruzínskou nezávislost a že moskevská dohoda byla jen odkladem invaze, jejíž plány byly jinak už rok připravené.\n"}
{"id": "354464", "url": "https://cs.wikipedia.org/wiki?curid=354464", "title": "Enemy Territory: Quake Wars", "text": "Enemy Territory: Quake Wars\n\nEnemy Territory: Quake Wars je střílečka z pohledu první osoby a nástupce hry \"\", nicméně na rozdíl od té se odehrává ve sci-fi světe série \"Quake II\" a \"Quake 4\". Je to také druhá hra Quake série zaměřená na multiplayer (první je \"Quake III\"). \"Quake Wars\" nabízí podobnou hratelnost jako původní \"Enemy Territory\", ale s přidáním ovladatelných vozidel a letadel, mnohem větších map, asymetrických týmů, či přítomností počítačem ovládaných botů.\n\n"}
{"id": "354467", "url": "https://cs.wikipedia.org/wiki?curid=354467", "title": "Jan Svoboda (lingvista)", "text": "Jan Svoboda (lingvista)\n\nJan Svoboda (26. prosince 1899 Vysoké Mýto – 4. dubna 1973 Praha) byl český jazykovědec, pracovník Slovanského ústavu Československé akademie věd, odborník na onomastiku a antroponomii, spoluzakladatel časopisu \"Acta onomastica\".\n\n"}
{"id": "354470", "url": "https://cs.wikipedia.org/wiki?curid=354470", "title": "Durych", "text": "Durych\n\nDurych je české příjmení:\n\n"}
{"id": "354471", "url": "https://cs.wikipedia.org/wiki?curid=354471", "title": "Našeptávač", "text": "Našeptávač\n\nNašeptávač je funkce některých softwarových nástrojů k editaci textu. Spočívá v tom, že zatímco uživatel píše text, ovládací prvek (widget) mu nabídne jako nápovědu možnost nebo možnosti, které odpovídají již napsané části textu, například existující slova či odpovídající položky databáze. V textových editorech k tomu bývá využíván slovník příslušného nastaveného jazyka, v tabulkových procesorech například ostatní položky v témž sloupci. Ve webových aplikacích našeptávač zpravidla používá k okamžitému výběru z možností v databázi technologii AJAX a výsledek nabízí v podobě obdobné comboboxu, často též automatickým předvyplněním textového pole. Pokračuje-li uživatel v psaní textu, nabízený výběr se odpovídajícím způsobem zužuje.\n\nTímto způsobem například vyhledávač dopravních spojení IDOS nabízí existující názvy zastávek či obcí nebo internetová encyklopedie Wikipedie nabízí existující hesla. Mapy či vyhledávače stránek mohou nabízet nejčastěji vyhledávaná hesla (a nabízené možnosti mohou být doplněny údajem o počtu uskutečněných vyhledání), případně lze pro výběr uplatnit i jiná kritéria včetně zneužití k reklamě.\n\n\n"}
{"id": "354472", "url": "https://cs.wikipedia.org/wiki?curid=354472", "title": "Seznam poštovních známek České republiky 1993–1999", "text": "Seznam poštovních známek České republiky 1993–1999\n\nPoštovní známky České republiky jsou vydávány od roku 1993.\n\nPoštovní známky České republiky vydávalo v období 1993 až 2002 Ministerstvo dopravy a spojů České republiky, v období 2003 až květen 2007 Ministerstvo informatiky České republiky. Od června 2007 je vydává Ministerstvo průmyslu a obchodu České republiky (podle § 35 29/2000 Sb. ve znění zákona č. 95/2005 Sb. a zákona č. 110/2007 Sb.). Náklady na vydávání poštovních známek hradí a jejich uvádění do oběhu provádí držitel poštovní licence (podle § 35 29/2000 Sb.) – tzn. v letech 1993 až 2008 Česká pošta s. p.\n\nSeznam je úplný.\n\n\n\n"}
{"id": "354473", "url": "https://cs.wikipedia.org/wiki?curid=354473", "title": "Seznam poštovních známek České republiky 2000–2009", "text": "Seznam poštovních známek České republiky 2000–2009\n\nPoštovní známky České republiky jsou vydávány od roku 1993.\n\nPoštovní známky České republiky vydávalo v období 1993 až 2002 Ministerstvo dopravy a spojů České republiky, v období 2003 až květen 2007 Ministerstvo informatiky České republiky. Od června 2007 je vydává Ministerstvo průmyslu a obchodu České republiky (podle § 35 29/2000 Sb. ve znění zákona č. 95/2005 Sb. a zákona č. 110/2007 Sb.). Náklady na vydávání poštovních známek hradí a jejich uvádění do oběhu provádí držitel poštovní licence (podle § 35 29/2000 Sb.)– tzn. v letech 1993 až 2008 Česká pošta s. p.\n\nSeznam je neúplný.\n\n\n\n"}
{"id": "354477", "url": "https://cs.wikipedia.org/wiki?curid=354477", "title": "Renáta Tomanová", "text": "Renáta Tomanová\n\nRenáta Tomanová (* 9. prosinec 1954, Jindřichův Hradec, Československo) je bývalá československá profesionální tenistka, v roce 1978 vítězka ženské čtyřhry na Australian Open a smíšené čtyřhry na French Open. V sezóně 1976 si zahrála na těchto dvou grandslamech finále dvouhry.\n\nNejvětšími úspěchy v její kariéře byly dvě finálové účasti na turnajích Grand Slamu. V roce 1976 prohrála jak finále na Australian Open, tak i na následujícím turnaji French Open. Společně se spoluhráčkou Lesley Turner Bowrey dosáhly stejný rok finále v ženské čtyřhře na Australian Open, kde byly také neúspěšné.\n\nDva grandslamové tituly jí přinesl rok 1978, kdy se spoluhráčkou Betsy Nagelsenovou nejdříve zvítězily v ženské čtyřhře na Australian Open. Na dalším grandslamu French Open vyhrála smíšenou čtyřhru s krajanem Pavlem Složilem.\n\nZa svou kariéru vyhrála čtyři turnaje WTA ve dvouhře (1975 – Hamburg, 1976 – Bastad, 1976 – Barcelona, 1977 – Kitzbühel) a pětkrát se probojovala do finále. Ve čtyřhře vybojovala na okruhu WTA 3 tituly a 12 finálových účastí. Ve smíšené čtyřhře pak jedno vítězství a jednu finálovou účast.\n\nV roce 1975 vyhrála pro ČSSR ženskou týmovou soutěž Fed Cup (Pohár federace), když ve finále porazily společně s Martinou Navrátilovou tým Austrálie 3–0. Jednalo se historicky o vůbec první vítězství pro Československo.\n\nV roce 1972 vyhrála juniorku French Open ve dvouhře.\n\n"}
{"id": "354479", "url": "https://cs.wikipedia.org/wiki?curid=354479", "title": "Opékač topinek", "text": "Opékač topinek\n\nOpékač topinek je přístroj sloužící k opékání krajíců chleba. Typický dnes používaný přístroj má výkon 600–1200 W a připravuje topinky necelé tři minuty.\n\n\n"}
{"id": "354480", "url": "https://cs.wikipedia.org/wiki?curid=354480", "title": "Bitva u Deorhamu", "text": "Bitva u Deorhamu\n\nBitva u Deorhamu (nebo Dyrhamu) byla rozhodujícím vojenským střetnutím mezi Západními Sasy a britskými Kelty z jihozápadní Anglie v roce 577. Bitva, která byla velkým vítězstvím pro síly Wessexu vedené Ceawlinem a jeho synem Cuthwinem, vyústila v obsazení keltobritských měst \"Glevum\" (Gloucester), \"Corinium Dobunnorum\" (Cirencester) a \"Aquae Sulis\" (Bath). Důsledkem těchto saských územních zisků bylo trvalé kulturní a etnické oddělení Dumnonie (Devon a Cornwall) od Walesu, zřejmě zamezením většího pohybu obyvatel mezi oběma regiony.\n\nAnglosaská kronika je jediným zdrojem, který obsahuje zmínku o bitvě. Ačkoli podává pouze několik detailů, popisuje ji jako velké střetnutí. Za místo bitvy je považován Hinton Hill nedaleko malé obce Dyrham v jižním Gloucestershiru, několik kilometrů na sever od Bathu.\n\nAnglosaská kronika k roku 577 zaznamenává, že ten rok král Ceawlin z Wessexu a jeho mladý syn Cuthwine bojovali proti Britonům ze Západní země na \"místě, které se nazývá [Deorham]\". Toto místní označení je obecně považováno za Dyrham v jižním Gloucestershire, na prudkých svazích regionu Cotswolds několik kilometrů severně od Bathu. Západním Sasům v den bitvy přálo válečné štěstí a tři králové Britonů, jejichž jména jsou Coinmail (Cynvael), Condidan (Cynddylan) a Farinmail (Ffernvael), byli zabiti. V důsledku bitvy Západní Sasové obsadili tři významná města: \"Glevum\", \"Corinium Dobunnorum\" a \"Aquae Sulis\", v současných hrabstvích Gloucestershire a Worcestershire východně od řeky Severn a malou část severovýchodního Somersetu.\n\nÚdolí řeky Severn bylo vždy pro vojenské operace klíčové a některé z rozhodujících bitev v rámci saského dobytí Británie byly svedeny o jeho kontrolu. V roce 577 Ceawlin pochodoval z údolí řeky Temže přes region Cotswolds, aby si oblast podrobil a zlomil sílu britských Keltů v oblasti dolní řeky Severn.\n\nNěkteří historici, kupříkladu Welbor St Clair Baddeley v roce 1929, dospěli k závěru, že Sasové mohli zahájit překvapivý útok a obsadit hradiště na kopci Hinton Hill, protože ovládalo údolí řeky Avon a narušovalo komunikaci na sever a na jih mezi městy Bath a sousedními římsko-britskými městy Gloucester a Cirencester. Jakmile danou lokalitu obsadili Sasové (a začali na místě posilovat stávající obranné stavby z doby železné), britští Keltové z těchto tří měst byli nuceni spojit a společně se pokusit je vytlačnit. Jejich pokus selhal a tři vzdorující keltobritští králové byli zabiti (jejich jména se uvádějí jako Commagil z Gloucesteru, Condidan z Cirencesteru a Farinmagil z Bathu). Jejich poražené síly byly zahnány na sever od řeky Severn a na jih od Bathu, kde, jak se zdá, začaly se stavbou obranného valu nazývaného Wansdyke v marném pokusu zabránit dalším územním ztrátám.\n\nVojenský historik podplukovník Alfred Burne, používající svou teorii o \"inherentních vojenských pravděpodobnostech\", se rozhodl pro jednodušší vysvětlení této bitvy než Baddeley. Podle jeho názoru Ceawlin metodicky postupoval k řece Severn, přičemž tři skupiny britských Keltů se spojily, aby ho zastavily. Burne předpokládá, že se Keltové zformovali podél dvou mírných hřebenů přetínajících stezku, která obcházela les Braden, s hradištěm na Hinton Hill v zádech jako svým týlním zázemím – podobné postavení, jaké zvolili v bitvě u Beranburhu v roce 556. Burne poukázal na to, že pokud by saský útok donutil Kelty k ústupu z jejich první linie na druhý hřeben poblíž okraje srázu, jakýkoliv další ústup by ponechal jejich boky nekryté proti útoku z kopce. Burne spekuluje, že přesně to se stalo, když tři keltobritští vůdci a jejich hlavní síly byli zatlačeni zpět do hradiště, zatímco saská křídla postupující kupředu obkroužila ostroh, na němž hradiště stojí. Poslední odpor v této pozici by vysvětloval, proč žádný ze tří keltobritských vůdců nebyl schopen uniknout.\n\nBitva byla velkým vojenským, kulturním a ekonomickým úderem pro pořímštěné Kelty, protože ztratili tři města: \"Corinium\", hlavní město římské provincie (Cirencester); \"Glevum\", bývalý opevněný tábor římských legií (Gloucester); a \"Aquae Sulis\", proslulé lázně a pohanské náboženské centrum (Bath). Archeologický výzkum zjistil, že mnohé římské villy kolem těchto měst byly v této době stále obývány. To naznačuje, že oblast byla ovládána poměrně sofistikovanými a bohatými britskými Kelty. Nicméně nakonec byly opuštěny nebo zničeny, když se území dostalo pod kontrolu Wessexu. Oblast Cirencesteru padla do saských rukou brzy po bitvě, ale mnoho let Sasům trvalo, než kolonizovali Gloucester a Bath.\n\nNěkteří historici věří, že tato bitva byla také výchozím bodem odluky, během které se velština a kornština staly dvěma odlišnými jazyky. Germánsky hovořící Sasové nyní ovládali území mezi keltskými populacemi v jihozápadní Anglii na jedné straně a keltskými populacemi ve Walesu a v oblasti Midlands, jejichž území posléze dobyli Anglové z království Mercie v 8. století. Jiní poukazují na to, že doprava po vodě byla tehdy jednodušší než po zemi, a tak stále zůstával k dispozici i kontakt po moři. A opravdu velšský genealogický záznam uvádí, že potomci velšských králů z města Pengwern založili v 7. století dynastii v oblasti Glastonbury v současném hrabství Somerset.\n"}
{"id": "354489", "url": "https://cs.wikipedia.org/wiki?curid=354489", "title": "Národní park Darién", "text": "Národní park Darién\n\nDarién je jedním z národních parků v Panamě. Má rozlohu 5970 km², rozkládá se ve stejnojmenné panamské provincii Darién při státní hranici mezi Panamou a Kolumbií, přibližně 330 km od města Ciudad de Panamá. Na Darién navazuje na kolumbijské straně národní park Los Katíos. Patří mezi nejvýznamnější lokality ve Střední Americe se zachovalým tropickým deštným lesem, pobřežními bažinami s porosty mangrovů; rozmanitou faunou (např. pes pralesní, mravenečník velký, jaguár, kapybara, mirikina obecná, tapír středoamerický, harpyje pralesní, kajman brýlový nebo krokodýl americký).\n\nPrůměrná roční teplota je zde 26 °C, průměrný srážkový úhrn 2500 mm/rok.\n\nNa území NP žijí dva indiánské kmeny - \"Kuna\" (přibližně 200 lidí) a \"Chocos\" (cca 1000 lidí), kteří žijí původním způsobem života bez vymožeností moderní doby.\n\n"}
{"id": "354496", "url": "https://cs.wikipedia.org/wiki?curid=354496", "title": "Alena Kučerová", "text": "Alena Kučerová\n\nAlena Kučerová (* 28. dubna 1935, Praha) je česká grafička.\nStudovala nejprve na Vyšší škole bytového průmyslu, pak na Vysoké škole uměleckoprůmyslové v Praze v ateliéru profesora Antonína Strnadela. Studium po politických prověrkách předčasně, ale řádně ukončila. V roce 1961 ji přivedla do skupiny UB 12 její blízká přítelkyně Adriena Šimotová. Jejím bratrem je jazzový saxofonista Joe Kučera.\n\nAčkoliv v Československu nesměla oficiálně vystavovat, mohla obesílat alespoň některé zahraniční přehlídky, kde také získala řadu ocenění.\nV roce 1963 poprvé zapojila do svých grafik nový technický prvek – perforovaný bod. Pracovala s ním různě – nejdříve samostatné perforované body kombinuje se suchými jehlami, později spojuje do čar a linií, jindy z nich vytváří geometrický rastr. Nová technika si vymínila i změnu matric. Drahé zinkové plechy nahradila levným konzervovým plechem z pocínovaného železa, který umožňuje dosáhnout plastičnosti reliéfu. Od roku 1965 také poprvé vedle svých grafik vystavuje jako svébytná umělecká díla i použité matrice.\nV grafických listech z druhé poloviny 60. let se zaměřila na zobrazování člověka ve zcela běžných až banálních životních situacích. Část grafik věnovala tématu moře, vzpomínkám na pláže, černomořské pobřeží a dynamiku vln. Celá 70. a 80. léta se k těmto tématům příležitostně vracela. V roce 1967 se podílela na výzdobě československého pavilonu pro Expo v Montrealu, pro který navrhla skleněnou vitráž. V době, kdy byl normalizační tlak nejsilnější, ztratila Kučerová jakoukoli možnost vystavovat. Uchýlila se do svého nového ateliéru na pražském Starém Městě, který získala od Václava Boštíka, a začala se zabývat žánrovými tématy, v jejich grafikách se objevuje motiv zvířat.\n\nV 80. letech nahrazuje figuraci tématem krajiny. Autorka ji totiž vnímá a prožívá ze sedla svého koně. Na počátku 90. let se její tvorba zásadně proměnila. Vizuální obraz krajiny v grafikách zredukovala a rozložila na elementární části a začala se soustřeďovat na samotný detail. Kučerová se také vrací k dílu německého básníka Christiana Morgensterna, jehož poezii poprvé ilustrovala ještě v dobách svých studií.\nV roce 1996, kdy nešťastnou souhrou okolností přišla o svůj pražský ateliér a zároveň o svůj tiskařský lis, s grafikou skončila. Natrvalo odešla z Prahy a žije v naprostém soukromí na venkově. Zásadní životní změna se zákonitě odrazila také v charakteru další její tvorby. Pracuje na rozsáhlém souboru závěsných asambláží, v nichž podobně využívá nejchudší materiál, který nalézá ve svém okolí. Namísto dírkovaných otvorů zde pracuje s body vytvořenými zatlučenými hřebíčky, pracuje s proutky, prkny a starými kartony, a vrací se i k výrazné barevnosti.\nSpolečné výstavy od roku 1962 (několik set) - podrobně viz abART \n\n\n"}
{"id": "354503", "url": "https://cs.wikipedia.org/wiki?curid=354503", "title": "Trubač agami", "text": "Trubač agami\n\nTrubač agami (\"Psophia crepitans\") je malý pralesní pták a jeden ze tří zástupců čeledi trubačovitých.\n\nTrubač agami je celkově zbarvený černě s šedohnědým hřbetem a světlými končetinami a zobákem. Má slabá, zakulacená křídla, velmi měkké peří na hlavě a krku, krátký ocas a dlouhý krk a končetiny. Dorůstá průměrně 48 - 56 cm a váží okolo 1,3 kg. Obě pohlaví se zbarvením ani velikostí nijak neliší.\n\nStejně jako ostatní dva druhy trubačů žije v jihoamerických pralesech, trubač agami konkrétně v Ekvádoru, Kolumbii, Venezuele, Brazílii a v severovýchodním Peru. V současné době se stále jedná o poměrně početný a neohrožený druh, nejvíce však jeho početnost ohrožuje lov a ztráta přirozeného biotopu.\n\nTrubač agami žije obvykle v šesti až osmi členných skupinách. Většinu času tráví na zemi, kde vyhledává spadané plody a drobný hmyz. Má velmi citlivý sluch a případného predátora může zaregistrovat i na vzdálenost několika desítek metrů. Je velmi slabým letcem a vzlétává zpravidla pouze v přímém ohrožení. Ozývá se širokou škálou hlasových projevů, nejznámější je však jeho velmi hlasité a troubivé volání, díky němuž získal i svůj název hned v několika jazycích světa.\n\nTrubači mají mezi ptáky velmi neobvyklý systém rozmnožování. S jedinou dominantní samicí se totiž páří hned několik samců. Hnízdo buduje v dutinách stromů a ročně do něj klade 3 - 4 vejce, na kterých sedí střídavě většina členů skupiny po dobu 28 dnů.\n\nKrotké trubače v minulosti často chovaly místní jihoamerické kmeny, které využívaly zvláště jejich výtečně vyvinutého sluchu pro zaregistrování nebezpečí.\n\nJe častou a oblíbenou atrakcí v zoologických zahradách po celém světě. V České republice jej můžeme spatřit v Zoologické zahradě Zlín, Dvůr Králové a Plzeň.\n\n\n"}
{"id": "354508", "url": "https://cs.wikipedia.org/wiki?curid=354508", "title": "7,62mm lehký kulomet vz. 52", "text": "7,62mm lehký kulomet vz. 52\n\n7,62mm lehký kulomet vz. 52 byl československý kulomet konstruktéra Václava Holka, který navazoval na předchůdce - lehký kulomet vz. 26.\n\nDo výzbroje Československé armády byl zaveden v roce 1952. Zbraň měla celou řadu nových konstrukčních prvků. Po vzniku Varšavské smlouvy v roce 1955 bylo rozhodnuto o zavedení sovětského střeliva ve všech členských státech. Jelikož měl kulomet střelivo 7,62 × 45 mm, bylo nutné ho překonstruovat na náboje 7,62 × 39 mm. Takto bylo přestavěno asi 8000 kusů těchto zbraní, které byly označeny jako \"7,62mm lehký kulomet vz. 52/57\". Jeho balistický výkon byl však nižší, než s původním nábojem vz. 52.\n\n\nKulomet vz 52 / Kulomet vz. 52/57\n\n"}
{"id": "354509", "url": "https://cs.wikipedia.org/wiki?curid=354509", "title": "Richard Halliburton", "text": "Richard Halliburton\n\nRichard Halliburton (9. ledna 1900, Brownsville v Tennessee, Spojené státy americké – prohlášen za mrtvého po 24. březnu 1939 ) byl americký cestovatel, dobrodruh, publicista a spisovatel, autor cestopisů.\n\nStudoval na univerzitě v Princetonu, kde složil roku 1922 bakalářské zkoušky. Pak se ale nechal najmout jako námořník na dobytčí loď plující do Evropy a od té doby se až do svého zmizení v roce 1939 prakticky neustále toulal po celém světě, až se nakonec zcela ztratil beze stop. Cestoval po nejméně přístupných koutech světa a zkoušel po významných historických osobnostech opakovat jejich činy (absolvoval například maratónský běh, přeplaval Dardanely a Panamský průplav, přešel na slonu Alpy jako Hannibal, putoval po stopách Alexandra Velikého, Hernána Cortéze nebo Odyssea). Všechny své prožitky popsal ve svých velmi úspěšných cestopisech a dnes je považován za klasika amerického cestopisného žánru. Jeho příběhy jsou napsány s hlubokým smyslem pro krásu a poezii a s notnou dávkou humoru.\n\nPoslední radiotelegrafická zpráva od něj byl zachycena 24. března 1939 během jeho cesty čínskou džunkou \"Sea Dragon\" (Mořský drak) přes Tichý oceán z Hongkongu do San Franciska. Loď ani jeho tělo nebyly nikdy nalezeny.\n\nHalliburton má náhrobní kámen na hřbitově Forest Hills při rodinné hrobce (hrob je ovšem prázdný).\n\n\n\n"}
{"id": "354513", "url": "https://cs.wikipedia.org/wiki?curid=354513", "title": "Kostel svatého Petra a Pavla (Albrechtice u Sušice)", "text": "Kostel svatého Petra a Pavla (Albrechtice u Sušice)\n\nKostel svatého Petra a Pavla, někdy uváděn jako Kostel Panny Marie a svatých Petra a Pavla, je římskokatolický farní kostel v Albrechticích u Sušice.\n\nPůvodní kostel byl založen českým králem Vladislavem II. a vysvěcen 5. ledna 1179 královým synem Vojtěchem, salcburským arcibiskupem.\n\nKolem roku 1240 byl postaven dnešní románskogotický kostel s obdélnou lodí, čtvercovým chórem a hranolovou věží. Pravděpodobně v poslední třetině 14. století byla postavena sakristie, nová klenba kněžiště a zvětšena dvě okna. Dnešní podobu získal kostel v letech 1778–1779, kdy byl postaven nový vchod v západním průčelí, loci na severní straně a kruchta.\n\nV presbytáři jsou zachovány vzácné nástěnné malby z 15. století, severní strana lodi je prolomena cenným gotickým portálem z doby stavby kostela.\n\nPřed vchodem na hřbitov u kostela rostl do roku 2006 Albrechtický topol, v zahradě pod kostelem roste památná lípa.\n\n"}
{"id": "354515", "url": "https://cs.wikipedia.org/wiki?curid=354515", "title": "Jáchym Oldřich z Hradce", "text": "Jáchym Oldřich z Hradce\n\nJáchym Oldřich z Hradce (24. ledna 1579 – 23. ledna 1604 Jindřichův Hradec) byl český šlechtic, karlštejnský purkrabí a komorník císaře. Jeho smrtí vymřeli páni z Hradce po meči.\n\nByl synem Adama II. z Hradce (1549–1596) a Kateřiny z Montfortu (1556–1631). Od narození byl neduživý, měl hrb a trpěl epilepsií. V roce 1602 byl stižen těžkou padoucnicí tak, že již z postele nevstal.\n\nI když se měl oženit s hraběnkou z rodu Öttingenů, nakonec se jeho manželkou stala patnáctiletá Marie Maxmiliána z Hohenzollern-Sigmaringen (31. října 1583 – 11. září 1649), dcera císařského rady hraběte Karla z Hohenzollernu. Svatba se konala 25. ledna 1598 v Augsburgu. To již měl zkušenosti z císařského dvora u Rudolfa II., kde působil jako komorník. Politické zkušenosti získal v úřadě hejtmana Bechyňského kraje (1598–1603). Poslední dva roky života zastával úřad karlštejnského purkrabí, který byl mezi dvanácti nejvyššími zemskými úřady Českého království.\n\nTěžce nemocný Jáchym Oldřich zemřel v noci z 23. na 24. ledna 1604. Už čtyři dny po smrti byla cínová rakev s mrtvým tělem vystavena na několik týdnů v kostele svatého Jana Křtitele v Jindřichově Hradci. Následující čtyři měsíce se zde každý den konaly mše za zemřelého a spásu jeho rodu. Na pohřeb byli kromě císaře Rudolfa II. pozváni i šlechtici a významné osobnosti ze všech zemí Koruny české, Rakous i Římskoněmecké říše. Na sestavování seznamu smutečních hostů se osobně podílel Petr Vok z Rožmberka. V předvečer pohřbu 30. května pronesl nad rakví smuteční kázání jezuita Jan Puteanus.\n\nV souvislosti s úmrtím Jáchyma Oldřicha byl vydán soubor třinácti pohřebních básní \"Parentalia\". Mezi jejími autory byli mimo jiné Rudolf Mollart z Mollartu a Václav Vilém z Lobkovic. Při stejné příležitosti složil pohřební píseň i Šimon Lomnický z Budče.\n\nJáchym Oldřich byl poslední muž z rodu pánů z Hradce, tím vymřel rod po meči. Jelikož neměl děti (dvě děti zemřely při porodu), zdědila celý majetek jeho sestra Lucie Otýlie z Hradce provdaná za Viléma Slavatu.\n\n\n"}
{"id": "354517", "url": "https://cs.wikipedia.org/wiki?curid=354517", "title": "Univerzální kulomet vzor 59", "text": "Univerzální kulomet vzor 59\n\nUniverzální kulomet vzor 59 je první československý univerzální kulomet, který byl zaveden do výzbroje Československé lidové armády, a to v roce 1961. Byl vyráběn v Závodech Říjnové revoluce n. p. Vsetín (Zbrojovka Vsetín, dnes firma ZVI a. s.), v letech 1960–1975 bylo vyprodukováno zhruba 37 000 kusů těchto kulometů. Vyráběla se i exportní verze s nábojem 7,62 x 51 mm NATO, který byl používán v alianci NATO jako „\"Univerzální kulomet vzor 68\"“. Oba tyto kulomety nabízela ZVI a. s. pod obchodním názvem \"Rachot\".\n\n\nKulomet vz. 59 je automatická zbraň, fungující na principu tlaku prachových plynů, odváděných plynovým kanálkem s regulací. Vyměnitelná hlaveň má hladký povrch, pro přenášení a výměnu hlavně slouží rukojeť, otočně uložená za plynovým násadcem. Na ústí hlavně je našroubován kuželový tlumič plamene. U ústí hlavně je základna mušky, která slouží i k upevnění dvojnožky. Muška je válcovitového tvaru, zašroubována do nosiče mušky, chráněna chránítkem mušky. Je seřizovatelná pomocí šroubováku do stran. Hledí je upevněno k pouzdru závěr a je stavitelné v rozsahu 100–2000 metrů po 100 metrech. Pro přesnou střelbu, zvláště je-li kulomet na podstavci se používá denní zaměřovací dalekohled ZD 4x8 vyráběný Meoptou Přerov. Dalekohled ZD 4x8 umožňuje přesné zamiřování a střelbu i za omezené viditelnosti, za soumrak a za úsvitu. Pro střelbu v noci lze využít soupravy zaměřovacího infradalekohledu PPN-2, která se skládá z infradalekohledu, infrasvětlometu SzG 02 a pouzdra s akumulátorovou baterií, nízkonapěťového měniče, vysokonapěťového měniče, dřevěného přepravního truhlíku a plátěné brašny. V současné době je tento zastaralý noční zaměřovač nahrazován moderním pasivním nočním zaměřovačem MEO 50 K vyráběným Meoptou Přerov. Ke střelbě z kulometu se používá nábojů s ocelovým jádrem (7,62-59), svítících (7,62-Sv 59), průbojných zápalných (7,62-PZ 59), redukovaných (7,62-Rd 59) a cvičných (7,62-Cv 59). Pro střelbu cvičným střelivem je nutno provést montáž jednoduchého zařízení pro střelbu a násadce (místo tlumiče ohně) na ústí hlavně. Výcvik v činnosti se zbraní se provádí s využitím střeliva školního (7,62-Šk 59).\n\nUniverzálnost kulometu spočívala ve stavebnicovém pojetí konstrukce, v možnosti použití ke střelbě s lehkou hlavní na dvojnožce, s těžkou hlavní na podstavci nebo využití kulometu jako lafetované zbraně ve vozidle, kdy ke spuštění dochází pomocí elektromagnetického spouštědla, kterým je nahrazena pažba zbraně. Při nepřetržité střelbě je možno vystřelit z těžké hlavně 500 ran, z lehké hlavně 350 ran.\n\n\nOd osmdesátých let se hovoří o modernizaci výzbroje armády. Horkým kandidátem na výměnu za kulomet vz. 59 byl v devadesátých letech komplet CZ 2000 (LADA). Dnes je kulomet vz. 59 pomalu nahrazován lehkým kulometem FN Minimi.\n\n"}
{"id": "354527", "url": "https://cs.wikipedia.org/wiki?curid=354527", "title": "Sd.Kfz. 252", "text": "Sd.Kfz. 252\n\nSdKfz 252 (\"Sd.Kfz. 252 leichte Gepanzerte Munitionskraftwagen\") bylo německé obrněné vozidlo určené k přepravě munice do první linie.\n\nPři vývoji stroje se vycházelo z typu SdKfz 250, se kterým byl shodný podvozek, agregáty i přední polovina nástavby. V zadní části byl prostor pro přepravu nábojů. Pro zvýšení kapacity bylo možno připojit přívěsný muniční vozík (\"Munitionsanhanger\"). Transportéry přepravovaly munici zejména pro potřeby útočných děl, jejichž vlastní zásoby byly nízké.\n\nSériově se SdKfz 252 vyráběl v letech 1940 a 1941, celkem bylo vyrobeno 413 kusů. Poté byla jejich výroba zastavena a k přepravě munice byly využívány muniční verze obrněných transportérů SdKfz 250 a SdKfz 251.\n"}
{"id": "354529", "url": "https://cs.wikipedia.org/wiki?curid=354529", "title": "Mikulášek", "text": "Mikulášek\n\nČeské a slovenské příjmení Mikulášek nebo Mikolášek nosí více různých osobností:\n\n\n\n"}
{"id": "354533", "url": "https://cs.wikipedia.org/wiki?curid=354533", "title": "Daniel Tani", "text": "Daniel Tani\n\nDaniel Tani (* 1. února 1961, Ridley Park, Pensylvánie) je americký inženýr a astronaut NASA. Přestože se narodil v Ridley Parku v Pensylvánii, uvádí za své rodné město Lombard v Illinois. Společně s Peggy Whitson provedl Tani 100. výstup do otevřeného kosmu (EVA) na Mezinárodní vesmírné stanici.\n\nTani získal v roce 1979 bakalářský titul na Glenbard East High School, Lombard, Illinois. Po zisku titulu bakaláře pracoval Tani jako konstruktér ve firmě Hughes Aircraft. V roce 1986 se vrátil ke studiu v oboru mechanického strojírenství na Massachusettském technologickém institutu, kde se specializoval na lidské faktory a skupinové rozhodování. Inženýrský titul získal v roce 1988. Po promoci pracoval ve firmě Orbital Sciences Corporation mimo jiné na vývoji rakety Pegasus, která startuje z letadla.\n\nV dubnu 1996 byl vybrán jako kandidát na astronauta a od srpna 1996 prodělal výcvik v Johnson Space Center. Po ukončení dvouleté přípravy se kvalifikoval jako specialista mise.\n\nPoprvé letěl Tani do vesmíru při misi STS-108, kde plnil funkci druhého specialisty mise. Cílem mise byla Mezinárodní vesmírná stanice, kam raketoplán dopravil posádku Expedice 4, více než tři tuny zásob a vědecké pokusy. Zpět na Zemi se raketoplánem vrátili astronauti Expedice 3. Tani strávil ve vesmíru více než 11 dní, přičemž provedl výstup do volného prostoru, při kterém byly vybaveny tepelnou ochranou výkyvné systémy panelů solárních článků.\n\nPo návratu z mise STS-108 byl Tani přidělen jako záložní palubní inženýr Expedice 9. Zpět do vesmíru se dostal až jako inženýr v Expedici 16. Na stanici ISS ho dopravil raketoplán Discovery při misi STS-120 27. října 2007. Jeden výstup do otevřeného kosmu absolvoval, když ještě raketoplán kotvil u stanice. Další čtyři až po odpojení raketoplánu v rámci Expedice. Původně stanovený termín návratu na Zemi s posádkou STS-122 byl kvůli poruše čidel ECO odložen o více než dva měsíce, a tak se Tani dostal na Zemi až 20. února 2008.\n\n\nJe ženatý s Jane Egan, má dvě děti. Jeho koníčky jsou golf, létání, běh, tenis, hudba, vaření.\n\n"}
{"id": "354536", "url": "https://cs.wikipedia.org/wiki?curid=354536", "title": "Sd.Kfz. 253", "text": "Sd.Kfz. 253\n\nSdKfz 252 (\"SdKfz 253 leichter Gepanzerter Beobachtungskraftwagen\") bylo německé obrněné pozorovací vozidlo určené užívané v druhé světové válce.\n\nJeho konstrukce vycházela z obrněného kolopásu SdKfz 250, avšak tato varianta byla zcela uzavřená. V letech 1940–1941 bylo vyrobeno 285 kusů.\n"}
{"id": "354539", "url": "https://cs.wikipedia.org/wiki?curid=354539", "title": "Lucie Otýlie z Hradce", "text": "Lucie Otýlie z Hradce\n\nLucie Otýlie z Hradce (1. prosince 1582 Jindřichův Hradec – 11. ledna 1633 Vídeň) byla českou šlechtičnou, dcerou Adama II. z Hradce a Kateřiny z Montfortu.\n\nDne 13. ledna 1602 se v Jindřichově Hradci provdala za Viléma Slavatu z Chlumu a Košumberka.\n\nKdyž zemřel její bratr Jáchym Oldřich, poslední mužský příslušník rodu pánů z Hradce, vymřel rod po meči a Lucie Otýlie zdědila celý rodový majetek. Ten přešel do majetku rodu Slavatů.\n\nPochována byla v bavorském Altöttingu v „Gnadenkapelle“ (\"Kaple zázračného obrazu\").\n\n"}
{"id": "354540", "url": "https://cs.wikipedia.org/wiki?curid=354540", "title": "Grand Prix Singapuru 2008", "text": "Grand Prix Singapuru 2008\n\nGrand Prix Singapuru 2008 (oficiálně I SingTel Singapore Grand Prix), byl patnáctý závod 59. ročníku mistrovství světa jezdců Formule 1 a 50. ročníku poháru konstruktérů. Šlo o historicky již 800. grand prix a první závod za umělého osvětlení. Závod se odehrál na novém městském okruhu v Singapuru, šlo o první závod Formule 1 v Singapuru.\nNejvíce byl vidět na společenských akcích Mark Webber, nejprve se učil novému sportu v tréninkovém centru thajského boxu, a posléze se spolu se Sebastianem Vettelem naučili mixovat známý Singapore Sling cocktail, vše se odehrálo v Long Bar, který se nachází v Hotelu Raffles . Stejně jako na všech předchozích závodech i zde byla přítomna desítka dívek ze kterých vzešla vítězka titulu Formula una. Tou nejšťastnější byla Esther Leong, zatímco Wong Shuwen, pojede do Brazílie na finále Formula Una.\nMezi doprovodnými závody byla i asijská série Formule BMW pojmenovaná Formula BMW Pacifik, v závodě na deset kol si nejlépe počínal rumunský pilot Doru Sechelariu (tým Meritus). Třetím místem si titul zajistil týmový kolega rumunského jezdce, Ross Jamison z Hongkongu, spolu tak dovezli i tým Meritus k titulu mezi týmy. Další sérií která se představila singapurským divákům, byla AMAC Aston Martin Asia Cup, vítězem se stal Kota Sasaki z Japonska pře veteránem a bývalým pilotem F1 Christianem Dannerem, třetí dojel domácí pilot Ringo Chiny. Devátým závodem se v Singapuru prezentovala i série Porsche Carrera Cup Asia, jejímž hlavním hrdinou byl domácí pilot Melvin Choo Kwok Ming, který je zároveň vedoucím závodníkem třídy B. Darryl O’Young byl nejrychlejší v celkovém pořadí a stejná příčka mu patři i v průběžném pořadí celého poháru.\nPoprvé v 59leté historii formule 1 se jela Grand Prix za umělého osvětlení. Největší výzvou pro italského specialistu Valeria Maiolia, který osvětlení pro závod připravoval, bylo zajištění dostatečného osvícení bez možnosti přímého oslnění všech účastníků, při jakékoliv situaci na trati. Aby světlo nenavozovalo dojem zrychlovaní či zpomalování, bylo nutné umístit 10 metru vysoké sloupy jen 32 metrů od sebe, na celou trať bylo zapotřebí 230 sloupů na kterých bylo celkem 1600 světelných projektorů. Dvanáct generátorů o celkovém výkonu 3,2 MW zajišťovalo elektrickou energii dle požadavků FIA, tak aby za žádných okolností nenastala na žádném úseku trati tma. Celý systém byl jištěn záložními generátory a používal výhradně vlastní zdroje výroby energie. Intenzita osvětlení trati v Singapuru byla čtyřnásobně větší než je běžné u fotbalového zápasu. Spuštění celého systému se děje postupně a dosažení plného výkonu z hlediska teploty, barvy a intenzity je po asi 20 až 30 minutách. Další novinkou, která se uplatnila při Grand Prix Singapuru, byla signalizace. Na místo běžně užívané signalizace barevných vlajek, byly kolem trati rozmístěny digitální tabule s LED diodami, které svítily barvou dané vlajky.\n\nPrvní páteční trénink se odehrál v opatrném duchu a většina týmu si nový okruh jen oťukávala. Jak se dalo předpokládat jako první se na dráze objevily vozy z chvostu startovního pole, Honda Jensona Buttona a Force India Giancarla Fisichelli. Přesto nedokázali zajet rychlé časy a tak se nejrychlejším časem blýskl nejprve Timo Glock s Toyotu a posléze i Fernando Alonso na Renaultu. Z hlavních favoritu do boje s časem zasáhl Lewis Hamilton s vozem McLaren a ujal se vedení výkonem 1:47,160. Proti ale byl, dvojnásobný mistr světa Alonso a po něm i dvojice na rudých vozech z Maranella, Räikkönen a Massa.\nU McLarenu se s danou situací nehodlali smířit a poslali znovu na trať Hamilton, který jen těsně překonal Räikkönena, který mohl vzápětí kontrovat ještě lepším časem, ale udělal chybu v třetím měřeném sektoru. Tato chyba ho stála i průběžné druhé místo, protože se před něj dostal i jeho týmový kolega Massa. Druhý pilot McLarenu Heikki Kovalainen ztrácel na vedoucí trojici sekundu. Pátá příčka patřila Robertu Kubicovi s BMW. Šestý byl Nico Rosberg a až sedmý čas si připsal Alonso, nejlepší desítku uzavírali Haidfield a Piquet. Prvním pilotem, který na nové trati havaroval byl Australan Mark Webber, jenž havaroval hned v úvodu tréninku. Hned poté ho následoval Rubens Barrichello, jehož vůz musel být odstraněn z trati za pomocí těžké techniky. Nejproblematičtější částí okruhu byla poslední zatáčka před nájezdem na cílovou rovinku, kde měli problémy i zkušení piloti jako je Trulli a Kubica.\n\n\n Kimi Räikkönen- Ferrari-1:45.599\n\n Felipe Massa - Ferrari-1:44.801\n\n\n"}
{"id": "354566", "url": "https://cs.wikipedia.org/wiki?curid=354566", "title": "Tapír jihoamerický", "text": "Tapír jihoamerický\n\nTapír jihoamerický (\"Tapirus terrestris\") známý také pod názvem tapír americký, je velký lichokopytník z čeledi tapírovitých.\n\nTapír jihoamerický dorůstá 1,8 - 2,5 m s hmotností okolo 270 kg a výškou v kohoutku mezi 77 - 108 cm. Je porostlý krátkou, štětinatou obvykle tmavě hnědou srstí. Má mohutné tělo s poněkud krátkými končetinami, krátkým pohyblivým chobotem a nízkou, vzpřímenou hřívou, která se táhne od temena až po úroveň lopatek. Obě pohlaví jsou zbarvena stejně, mláďata jsou hnědá se světlým pruhováním a skvrněním. Mláďata tapírů vypadají jako mláďata divokých prasat.\n\nObývá amazonský prales východně od And v rozmezí od Venezuely, Kolumbie a Guyanu na severu, po Brazílii, Argentinu na jihu a Bolívii, Peru a Ekvádor na západě. Od roku 2002 je v Červeném seznamu ohrožených druhů IUCN z důvodu lovu a ztráty přirozeného biotopu označen jako zranitelný (\"Vulnerable\"), i přesto je stále nejhojnější z pěti druhů tapírů.\n\nTapír jihoamerický žije samotářsky a velmi skrytě. Většinou se zdržuje v blízkosti vodních ploch, kde se v případě přímého ohrožení často ukrývá. I přes svůj mohutný vzhled umí dobře plavat, potápět se a i na skalnatých terénech vyvinout poměrně vysokou rychlost.\n\nMezi jeho hlavní predátory patří krokodýli, jaguáři a pumy, které na tapíry často útočí i v noci. Je býložravý, požírá listy, pupeny, výhonky, plody a vodní rostliny. Samci jsou vysoce agresivní a se samicí se sdružují jen na pár dnů v období páření. Samice rodí asi po 400 denní březosti jedno mládě vážící 4 - 7 kg. S matkou zůstává nejméně rok. Ve volné přírodě se tapír jihoamerický dožívá přibližně 25–30 let.\n\nV Evropě je chován přibližně ve 150 zoo. Nejvíce přitom ve Spojeném království. V Česku tapíra jihoamerického chovají (stav ke konci roku 2017) následující zoo sdružené v Unii českých a slovenských zoologických zahrad (UCSZOO):\n\n\nDo roku 2017 byli chováni také v Zoo Ústí nad Labem. Mimo UCSZOO jsou pak ještě k vidění v Zoo Dvorec.\n\nPrvní dvojice tohoto druhu se do Zoo Praha dostala v 50. letech 20. století, žila v ní konkrétně v letech 1950–1957. Poté následovala takřka padesátiletá pauza. Od roku 2004 byl chov obnoven. Do Prahy přišla samice Ivana (narozena 7. 3. 2000 v Zoo Jihlava) a samec Christián (narozen 2003) ze Zoo Norimberk. V roce 2006 se jim narodilo první mládě – sameček Heřmánek, který se stal prvním odchovaným tapírem jihoamerickým v historii Zoo Praha. Jméno dostal podle svého kmotra – herce Karla Heřmánka. V létě 2007 byl Heřmánek přesunut do maďarské Zoo Veszprémy. V roce 2011 odešel Christian do jihlavské zoo a do Zoo Praha dorazil samec Tex (narozen 14. 9. 2003) ze San Antonia ve Spojených státech amerických, není tedy příbuzný na evropské populaci, ap proto je geneticky cenný. V roce 2012 se narodilo v pořadí druhé mládě. V květnu 2015 přišlo na svět třetí mládě. Na začátku září 2019 byla návštěvníkům představena nová samice Taluen, která byla dovezena z Francouzské Guyany (narození 1. prosince 2017 v tamní Zoo de Guyane).\n\nTapíři jihoameričtí obývají výběh při někdejším pavilonu velkých savců, v jehož prostorách mají k dispozici vnitřní ubikaci.\n\n\n"}
{"id": "354569", "url": "https://cs.wikipedia.org/wiki?curid=354569", "title": "Pavelka", "text": "Pavelka\n\nPříjmení Pavelka nosí více různých osobností:\n\n\n"}
{"id": "354573", "url": "https://cs.wikipedia.org/wiki?curid=354573", "title": "Henry Moore", "text": "Henry Moore\n\nHenry Moore (30. července 1898, Castleford, Yorkshire – 31. srpna 1986, Much Hadham, Hertfordshire) byl anglický sochař a kreslíř. Je známý především svými velkými figurálními plastikami, které jsou umístěny ve veřejném prostoru v různých částech světa. Většinou jde o silně stylizovaná zpodobnění lidského těla, typický je například námět „matka a dítě“ nebo „ležící figura“. Kromě krátkého období v padesátých letech, kdy Moore vytvářel rodinná sousoší, modeloval převážně ženské figury.\n\nNarodil se v Castlefordu nedaleko Leedsu v hornické rodině jako sedmé z osmi dětí. Moorův otec Raymond Spencer Moore se na šachtě vypracoval z havíře až na jedno z méně významných vedoucích míst. Usiloval o to, aby žádný z jeho synů nemusel zakusit práci v dole, což se mu podařilo. Byl to přesvědčený socialista a toto rodinné zázemí se promítlo i do synova názoru na svět. Během studia na střední škole v Castlefordu Moora dva z jeho učitelů podporovali v zájmu o výtvarné umění, zejména o sochařství. Po maturitě roku 1915 začal učit jako \"student teacher\" na téže škole, kde odmaturoval. V létě 1917 narukoval a hned v listopadu byla jeho jednotka nasazena na francouzské frontě. Moore se zúčastnil bitvy u Cambrai, ale byl zasažen nervovým plynem. Vrátil se do Cardiffu, kde následujícího roku prošel školením na instruktora pro boj bajonetem. V roce 1919 byl demobilizován a v září téhož roku nastoupil do Leeds College of Art, kde po dva roky studoval kresbu.\n\nV roce 1921 se začal věnovat oboru, díky kterému je považovaný za jednoho z nejvýznamnějších umělců 20. století: sochařství. Získal stipendium na Royal College of Art v Londýně, studium zakončil v roce 1924. Mezitím odjel v květnu 1922 do Paříže. Kromě tamních muzeí navštívil i Auguste Pellerina, vlastnícího velkou sbírku obrazů Paula Cézanna. Po ukončení studia začal na své alma mater učit, zprvu jako asistent sochaře Ernesta Cola. V roce 1925 odjel na studijní cestu do Itálie. \n\nPoprvé ukázal své dílo na veřejnosti roku 1926 v rámci skupinové výstavy v St George's Gallery v Londýně. O dva roky později už následovala první samostatná výstava, a to ve Warren Gallery ve stejném městě. Roku 1928 poznal svou budoucí ženu Irinu Radetzkou (1907–1989), ukrajinskou studentku malby na škole, kde sám vyučoval. Vzali se o rok později a nastěhovali se do londýnské čtvrti Hampstead. Až v roce 1946 se jim narodil jediný potomek, dcera Mary.\n\nMoore se rovněž připojoval k anglickým tvůrčím skupinám. Roku 1930, kdy poprvé – spolu s Johnem Skeapingem a Jacobem Epsteinem – zastupoval Velkou Británii na Benátském bienále, se stal členem skupiny malířů a sochařů Seven and Five Society a o tři roky později vstoupil do skupiny Unit One. Obě uskupení si kladla za cíl vystupovat proti konzervativnímu pojetí umění. V lednu 1931 rezignoval Moore na výuku na Royal College of Art. Pedagogickou dráhu však nepřerušil na dlouho. Ještě na podzim téhož roku se stal vedoucím nově zřízené katedry sochařství na Chelsea School of Art. V té době si zakoupil venkovský dům ve vsi Barfrestone v hrabství Kent, roku 1935 ho zaměnil za usedlost Burcroft u Kingstonu rovněž v Kentu. Patřilo k ní 20 hektarů půdy, na níž mohl Moore instalovat své sochy v přírodě a rovněž uskladňovat materiál.\n\nRok 1936 byl pro Moora úspěšný. Především se prosadil v USA. Ředitel Muzea moderního umění v New Yorku Alfred Barr ho zahrnul mezi umělce vystavující v rámci jeho projektu \"Cubismus and Abstract Art\" a zakoupil pro muzeum jeho plastiku \"Dvě formy\". V únoru téhož roku se účastnil putovní výstavy \"Abstract and Concrete\", zahájené v Oxfordu, a v červnu presentoval své dílo v rámci výstavy \"International Surrealistic Exhibition\", kterou v Londýně zahajoval André Breton. A konečně se v tomto roce stal jeho asistentem později významný modernistický sochař Bernard Meadows. O tom, že Moore se jednoznačně nepřimykal k žádnému soudobému uměleckému směru, svědčí fakt, že rok nato vyšel jeho článek a reprodukce soch v knize \"Circle: An International Survey of Constructivist Art\". Publikace soustřeďovala práce konstruktivistických umělců, editorem byl Naum Gabo. Moore se tak v průběhu jediného roku zúčastnil projektů, v jejichž rámci se prezentoval kubismus, surrealismus i konstruktivismus. V témže roce 1937 navštívil Pabla Picassa.\n\nV důsledku vypuknutí 2. světové války byla škola v Chelsea, kde Moore učil, evakuována. Moore kreslil sugestivní obrazy lidí tísnících se v londýnských protiletadlových krytech, na základě čehož ho ředitel Národní galerie Kenneth Clark jmenoval oficiálním válečným umělcem. V roce 1940 zakoupil usedlost Hoglands v Perry Green poblíž města Much Hadham, kde dnes sídlí Moorova nadace. Roku 1942 navštívil doly v rodném Castlefordu, kde z pověření Válečného uměleckého poradního sboru kreslil pracující havíře.\n\nPo válce se Moore stal uznávaným anglickým umělcem a žijícím klasikem zároveň. Tvořil stále, takřka každoročně se doma i v zahraničí pořádaly výstavy jeho díla, ani o zakázky neměl nouzi. Zároveň se stal členem mnoha komitétů a institucí a nositelem nesčetných vyznamenání. Mj. byl v letech 1948–1971 členem Royal Fine Arts Commission (Královská komise pro krásná umění), 1955–1974 zasedal v dozorčí radě Národní galerie, 1958 byl zvolen předsedou výboru Památníku Osvětim. Stal se čestným doktorem na mnoha univerzitách. Roku 1955 obdržel od královny Alžběty II. Řád společníků cti; 1963 byl vyznamenán Řádem Za zásluhy, který může vlastnit jen 24 žijících osob; 1968 se stal nositelem Erasmovy ceny; 1972 získal italský řád Cavaliere di gran croce, 1980 německý Bundesverdienstkreuz. V roce 1984 ho v Perry Green navštívil francouzský president François Mitterrand a udělil mu Řád čestné legie. Oslava Moorových osmdesátin se v Anglii stala celostátní událostí. Ještě za svého života, v roce 1977, založil umělec \"Henry Moore Foundation\", která sídlí v Perry Green. Jedná se o jeho bývalé sídlo, obsahující kolekci Moorových plastik a veřejně přístupnou knihovnu. Nadace podporuje charitativní projekty. Moore zemřel 31. srpna 1986. Pohřben je v Perry Green.\n\n Moorova tvorba, podobně jako dílo jeho současnice Barbary Hepworth, představuje skutečný převrat v anglickém sochařství, jež se do té doby pohybovalo v podstatě spíše v zajetí akademismu. Moore reflektoval důležitou vlnu novoprimitivismu, která se zvedla ve vůdčích pařížských ateliérech už v prvním desetiletí minulého století a byla společným základem zrodu řady moderních uměleckých směrů včetně kubismu. Jeho témata jsou vlastně zcela tradiční, ale viděná nekonvenčním způsobem. Moorovy první plastiky nepřesahovaly padesát centimetrů, přesto působily monumentálně.\n\nPo většinu času, kdy byl Moore umělecky aktivní, na něj mělo postupně vliv množství podnětů. Nejvíc na něj zapůsobil Michelangelo, naučil se ale také mnoho od moderních výtvarníků Brâncușiho, Arpa, Archipenka, Gaba. Mimořádný byl také vliv plastiky předkolumbovského Mexika a později i antické řecké plastiky.\n\nHlubokou stopu v Moorově mysli zanechaly frontové zážitky z 1. světové války. Ve 20. letech bylo společenské klima v Anglii do značné míry určováno četbou autorů jako byli Thomas Stearns Eliot (Pustá země) nebo Virginie Woolfová (Paní Dallowayová), kteří válečnou deziluzi zachytili literárním způsobem. Prázdný výraz v očích Moorových soch z poloviny 20. let skutečně připomíná tváře lidí, přivedených na okraj šílenství v důsledku válečných prožitků. I pozdější kompozice, v nichž je tělo rozloženo do několika fragmentů, je odrazem zmrzačených údů spatřených za války. Logickým důsledkem Moorova válečného prožitku byl jeho pacifismus a angažmá v mírovém hnutí.\n\n Od dvacátých let vytvářel sochy určené pro umístění do krajiny a jako první z britských sochařů je také v plenéru tesal do kamene. Od roku 1923 rozvíjel v různých variantách především tři základní témata: matka s dítětem, ležící figura a kombinace vnitřní a vnější formy. Ve třicátých letech věnoval pozornost přírodninám, oblázkům, mušlím a kostem, s nimiž se setkával na toulkách po mořském pobřeží, kde přírodní tvarování země přílivem a odlivem zanechávalo mnoho bizarních dokumentů. Tady viděl Henry Moore poprvé děravé kameny, vymleté vodou, které mohutně zapůsobily na jeho představivost. Klíčovým problémem pro něj bylo řešení problému vnitřního prostoru a prolínání vnějších a vnitřních forem. Vytváří proto sochy, jejichž hmota je narušena dutinami nebo uvnitř kterých jsou natažené struny. Moorovo dílo je jen obtížně zařaditelné: Prolíná se v něm zároveň figurativní, abstraktní i surrealistický formální rejstřík.\n\nRoku 1928 přijal Moore zakázku na figurální výzdobu budovy metra u kostela St. James v Londýně, kde vytesal reliéfní figuru Západní vítr; tesal tak hluboko, jak to jen šlo, aby se co nejvíce přiblížil volné soše.\n\n Moorovy kresby tvoří zvláštní kapitolu v jeho díle. Je možné je rozdělit na přípravné kresby k sochám a na samostatná výtvarná díla, k nimž patří hlavně jeho kresby z války. Moore se domníval, že bez perfektní znalosti lidského těla a jeho zvládnutí kresbou nelze nic vytvořit. Proto u něho najdeme realistické akty, ale i studie, ve kterých se snaží vytvořit nová umělecká „těla“ sestavená z některých základních prvků.\n\nV letech 1940–1942, kdy byl oficiálně jmenován „válečným umělcem“, provedl svůj slavný cyklus kreseb z londýnských krytů za leteckých náletů. Vycházely z vizuálních zážitků získaných ve stanicích metra, přeměněných za bombardování Londýna v protiletecké úkryty. Moorovy kresby nejsou realistické, nicméně velmi sugestivně vystihují ve spících nebo mateřských postavách, ztrácejících se v temnotě podzemních chodeb, tiché odhodlání přežít ve stínu smrti. Téma války se ještě později projevilo v sérii plastik dutých hlav z kovových pásků.\n\n\n\n\n"}
{"id": "354574", "url": "https://cs.wikipedia.org/wiki?curid=354574", "title": "Gregory S. Paul", "text": "Gregory S. Paul\n\nGregory Scott Paul (* 24. prosince 1954) je americký paleontolog, ilustrátor a spisovatel na volné noze, známý svým přínosem na poli moderní paleontologické rekonstrukce (paleoartu) a detailními kresbami kosterních pozůstatků i \"živých\" jedinců, především teropodních dinosaurů.\n\nByl jedním z prvních, kdo ve spolupráci s dalším americkým paleontologem Robertem Bakkerem razil představu o dinosaurech jakožto aktivních, rychlých a teplokrevných tvorech. Od 80. let tak pomáhal vytvářet správnou představu o těchto vyspělých vyhynulých tvorech. Je pokládán za zakladatele moderního výtvarného ztvárnění \"dynamických\" dinosaurů. Tak je také stále zpodobňuje i ve svých ilustracích.\n\nPaul se také dlouhodobě věnuje odhadům velikosti a hmotnosti jednotlivých dinosaurů, zejména pak velkých teropodů a sauropodů.\n\nJeho nejznámější knihy o dinosaurech pro laickou i poučenou veřejnost jsou \"Predatory Dinosaurs of the World\" z roku 1988, \"Dinosaurs of the Air\" z roku 2002 a \"The Princeton Field Guide to Dinosaurs\" z roku 2010.\n\nDva rody dinosaurů byly také pojmenovány na počest tohoto vědce - drobný čínský teropod \"Cryptovolans pauli\" a anglický ornitopod \"Sellacoxa pauli\".\n\n\n\n"}
{"id": "354575", "url": "https://cs.wikipedia.org/wiki?curid=354575", "title": "Břicho Paříže", "text": "Břicho Paříže\n\nBřicho Paříže (1873) (originál Le Ventre de Paris) je třetí román cyklu Rougon-Macquartes francouzského spisovatele Émila Zoly. Jeho děj se odehrává ve velké pařížské tržnici Halles. Do jeho prostředí je zasazen příběh uprchlíka z galejí, žijícího tajně v Paříži, který se nakonec stává inspektorem městské tržnice.\n\nFlorent je nucen po smrti matky ukončit předčasně studium práv a starat se o svého bratra. Živí se kondicemi, poté učí v penzionátu. Quenua rozmazluje, ten se vyučí řezníkem a uzenářem.\nFlorent je republikán, při demonstracích proti císařství je zatčen. Měl na rukou krev dívky, která na něj spadla zastřelená. Je odsouzen do vyhnanství na Guayaně.\nVe svých třiceti letech uprchne a s falešnými doklady se snaží dostat do Paříže. Před Paříží padne vyčerpáním, sebere jej zelinářka Francoisová a doveze jej na hlavní tržnici - Břicho Paříže.\nFlorent potká svého přítele Gavarda, který jej odvede k bratrovi. Quenu se po bratrově zmizení nechal zaměstnat u strýce Gradella a po jeho smrti zdědí uzenářství a ožení se s krásnou Lízou (sestra Gervaisy ze Zabijáka), s níž vychovává dceru Pavlínku.\nQuenu v zájmu bezpečnosti vydává Florenta za Lízina bratrance.\nFlorent přes počáteční odpor přijímá místo inspektora rybího trhu, celý trh je zpočátku proti němu, časem si však Florent dokáže zjednat respekt.\nJeho jediným přítelem je malíř Claude Lantier. Ve volných chvílích učí psát Mušku, syna Líziny rivalky, rybářky krásné Normanďanky.\nFlorent se schází s dalšími republikány a zosnuje zničení císařství. Líza kvůli nedůvěře k hubeným lidem (celá rodina je tlustá) se snaží Florenta vyštvat.\nKlevetnice z trhu přijdou na pravou minulost Florenta a udají ho policii.\nFlorent je zatčen a odsouzen k opětovnému vyhnanství. Trh se vrací do zaběhnutých kolejí. \n\nRomán končí slavnou větou: \"Je to ale pakáž, tihle počestní lidé.\" \n\n"}
{"id": "354576", "url": "https://cs.wikipedia.org/wiki?curid=354576", "title": "Eduard Stehlík", "text": "Eduard Stehlík\n\nEduard Stehlík (* 30. března 1965, Praha) je český vojenský historik a spisovatel a bývalý voják. Zaměřuje se na československé vojenské dějiny, zejména období 1914–1956. Byl ředitelem odboru pro válečné veterány Ministerstva obrany a působil také jako historik Vojenského historického ústavu Praha a později jako předseda vědecké rady a 1. náměstek ředitele Ústavu pro studium totalitních režimů. Od roku 2020 působí jako ředitel Památníku Lidice.\n\nVystudoval Filozofickou fakultu Univerzity Karlovy v Praze, obor ruština – dějiny.\n\nV letech 1989–2012 byl zaměstnancem Vojenského historického ústavu Praha. V roce 1992 se stal vojákem z povolání. Již od zahájení příprav na vznik Ústavu pro studium totalitních režimů v srpnu 2008 byl členem jeho vědecké rady, 14. prosince 2010 byl zvolen jejím předsedou. V roce 2012 z vědecké rady vystoupil, když se stal v srpnu 1. náměstkem ředitele Daniela Hermana. Z funkce byl odvolán a výpověď z ústavu dostal 15. dubna 2013 s výpovědní lhůtou do 30. června. Konec jeho působení v ÚSTR byl spojený zejména s nesouhlasem s personální politikou nově jmenované ředitelky Pavly Foglové, především se záměrem odvolat ředitelku Archivu bezpečnostních složek Zlatuši Kukánovou. Výpověď ale označil v dubnu 2014 soud za neplatnou. V květnu téhož roku poslanci navrhli Stehlíka jako člena Rady ÚSTR a 18. června byl hlasy 37 ze 62 senátorů do rady skutečně zvolen.\n\nPůsobil jako jeden z poradců ministra obrany Vlastimila Picka. Dne 3. března 2014 byl jmenován ředitelem odboru pro válečné veterány Ministerstva obrany, který vedl do konce roku 2019. Tehdy také ukončil svůj pracovní poměr v armádě a odešel do zálohy. Dne 24. února 2020 se stal ředitelem Památníku Lidice.\n\nV roce 2006 začal spolupracovat s Českou televizí na pořadu \"Historický magazín\". Dne 27. října 2006 byl vyhlášen čestným občanem Lidic. V červenci 2019 byl opět zvolen členem Rady Ústavu pro studium totalitních režimů. Získal 57 hlasů od 74 senátorů.\n\n\n"}
{"id": "354577", "url": "https://cs.wikipedia.org/wiki?curid=354577", "title": "Něrussa", "text": "Něrussa\n\nNěrussa nebo Něruza ( nebo ) je řeka v Brjanské a v Orelské oblasti v Rusku. Je 161 km dlouhá. Povodí má rozlohu 5630 km².\n\nPramení na západních svazích Středoruské vysočiny. Ústí zleva do Děsny (povodí Dněpru).\n\nZdrojem vody jsou převážně sněhové srážky. Průměrný průtok vody ve vzdálenosti 38 km od ústí činí přibližně 13,5 m³/s. Zamrzá na konci listopadu až na začátku ledna a rozmrzá na konci března až na začátku dubna.\n\nJe splavná pro vodáky. Na horním toku, nedaleko ústí Obščerici, leží město Dmitrovsk.\n"}
{"id": "354578", "url": "https://cs.wikipedia.org/wiki?curid=354578", "title": "Donovan Bailey", "text": "Donovan Bailey\n\nDonovan Bailey (* 16. prosince 1967, Manchester Parish, Jamajka) je bývalý vrcholový kanadský atlet, sprinter, olympijský vítěz a mistr světa v běhu na 100 metrů.\n\nBailey se jako mnoho jiných skvělých sprinterů narodil na Jamajce, v 11 letech se však s rodiči odstěhoval do Kanady, za kterou od roku 1994 závodil. Na halovém MS 1995 v Barceloně doběhl ve finále běhu na 200 metrů v čase 21,08 s na 4. místě. V roce 1995 se stal v Göteborgu mistrem světa v běhu na 100 metrů i ve štafetě na 4×100 metrů. Jeho nejslavnější chvíle však přišla až o rok později, kdy na olympijských hrách v Atlantě zvítězil na stovce v tehdejším světovém rekordu 9,84 s. Opět zvítězil i ve štafetě na 4×100 metrů, navíc s velkým \"přehledem\" nad domácím kvartetem USA. O rok později se utkal v exhibičním závodu na netradiční trati 150 metrů s vítězem z dvoustovky Michaelem Johnsonem o titul nejrychlejšího muže světa. Johnson v tomto \"závodě o nejrychlejšího muže\" v Torontu však pro zranění nedokončil, i když byl za to kritizován, protože jeho zranění bylo zpochybňováno. Bailey zvítězil ještě ve štafetě na 4×100 metrů na MS v Athénách v roce 1997, na stovce už byl druhý za tehdy novou sprinterskou hvězdou Mauricem Greenem.\n\nO rok později si však přetrhl achillovu šlachu. Zranění, které ukončilo kariéru tolika sportovců ovšem dokázal překonat a stále běhal na hranici 10 sekund(rok 2000, Ingolstadt, 9,98 s.).\n\nBailey je trojnásobným mistrem světa(jednou 100m a dvakrát 4x100 m), dvojnásobným držitelem světového rekordu (100 m, 50 m (stále platný), dvojnásobným olympijským vítězem a předposledním držitelem olympijského rekordu. Dále je také osminásobným kanadským šampionem, šampiónem Pan American Games a šampionem Goodwill games.\n\nJediný muž v historii, který byl uveden do kanadské síně slávy dvakrát po sobě.\n\nZajímavost: Bailey je spolu s Usainem Boltem jediný z olympijských vítězů v běhu na 100 m, který nebyl nikdy vyšetřován pro požití látek zvyšujících výkonnost.\n\nBailey je po Usainovi Boltovi člověkem, kterému byla změřena nejvyšší rychlost (Atlanta, běh na 100 m, 27,07 mph = 43,6 km/h).\n\nKariéru ukončil v roce 2001 na Mistrovství světa v atletice v kanadském Edmontonu.\n\nKromě světového (a dosud platného kanadského) rekordu 9,84 sekundy z Atlanty drží Bailey ještě světový halový rekord na trati 50 metrů časem 5,56 sekundy z roku 1996. Tento čas později vyrovnal i Maurice Greene, nebyl však jako světový rekord uznán. Rychleji o jednu setinu běžel dříve také další Kanaďan Ben Johnson, který však pro prokázaný doping o všechny zápisy přišel.\n\n\n"}
{"id": "354595", "url": "https://cs.wikipedia.org/wiki?curid=354595", "title": "Síla (rozcestník)", "text": "Síla (rozcestník)\n\nSíla může být:\n\n"}
{"id": "354599", "url": "https://cs.wikipedia.org/wiki?curid=354599", "title": "Vyřazovací systém na dvě porážky", "text": "Vyřazovací systém na dvě porážky\n\nVyřazovací systém na dvě porážky je méně obvyklá modifikace vyřazovacího systému, rozpisu utkání turnajů některých her a sportů (tzv. oboustranný pavouk). Turnajem nepostupují jen vítězové, ale i účastníci, kteří prohráli zatím jen jednou. Graf rozpisu utkání se skládá jak z části pro vítěze (skupina A) jako ve vyřazovacím systému, tak i části pro účastníky, kteří již jednou prohráli skupina B). Systém se používá například v některých baseballových soutěžích, judu, armwrestlingu, curlingu, šipkách nebo počítačových hrách.\n\nPáry účastníků do turnaje vstupují podobně jako ve vyřazovacím systému, tedy obvykle losem nebo s pomoci nasazování tak, aby se dva „papírově“ nejsilnější mohli sejít jako neporažení až ke konci turnaje. Na začátku jsou všichni ve větvi vítězů. Ti, co vyhrají, postupují do druhého kola. Ti, kteří prohrají přecházejí na začátek větve poražených.\n\nVítěz každého kola ve větvi vítězů se v následujícím kole setká s dalším jiným vítězem z této větve. Poražený z tohoto duelu přechází do větve poražených. Vítěz každého kola ve větvi poražených se v následujícím kole setká s některým poraženým z větve vítězů. Pro poražené ve větvi poražených turnaj končí, neboť prohráli již podruhé.\n\nV některých turnajích se finálový zápas nikdy neopakuje. V jiných se místo něho hraje série na více, obvykle dva vítězné zápasy.\n\nNa konci turnaje se vítěz větve vítězů utká v zápase o celkové vítězství s vítězem větve poražených. Pokud se v tomto utkání setkali již po druhé, je to utkání konečné. Pokud se ale setkali poprvé, tak se v případě, že v tomto zápase vyhraje vítěz větve poražených, hraje ještě jeden zápas mezi těmito dvěma účastníky. Tím je zaručeno, že vítěz turnaje jako jediný neokusí porážku více než jednou.\n\nVýsledky turnaje nejsou zcela jednoznačné, i když první čtyři místa určena jednoznačně jsou. O další místa se účastníci buď dělí, nebo se rozhoduje podle pomocného hodnocení nebo doplňkového zápasu.\n\nVyřazovací systém na dvě porážky má oproti klasickému vyřazovacímu systému výhodu v tom, že jedna porážka ještě neznamená vyřazení z turnaje, takže může vyhrát i ten účastník, jemuž se jeden zápas nepovedl. Cena za to je ovšem zvýšený počet zápasů nutných k dohrání turnaje. Celkem je potřeba odehrát formula_1 zápasů (v případě, že se finalisté již během turnaje potkali, tak jen formula_2).\n\nNevýhodou je i to, že vítěz turnaje se s druhým účastníkem může potkat během turnaje dvakrát, přičemž vzájemné zápasy vyhraje nejprve jedna a pak druhá strana. Tomu se dá čelit úpravou systému, při které se o první dvě místa hraje jen ve větvi vítězů a vítěz větve poražených získá třetí místo celého turnaje. V některých turnajích pak může vítěz větve poražených svést s poraženým z finále větve vítězů zápas o druhé místo, pokud se v turnaji ještě nepotkali. Tato úprava se využívá například v soutěžích, kde je třeba rozhodnout o dvou postupujících do vyšší soutěže.\n\nNevýhodou tohoto typu rozpisu turnajů je opakování finálového zápasu, zvláště u komerčně založených sportů, kde jsou dopředu prodány lístky nebo televizní práva. Této nevýhodě se dá čelit výjimkou pro poslední zápas a ten pak není nutné opakovat.\n\n"}
{"id": "354600", "url": "https://cs.wikipedia.org/wiki?curid=354600", "title": "Legall de Kermeur", "text": "Legall de Kermeur\n\nLegall de Kermeur nebo také François Antoine de Kermur Sire de Legal (4. září 1702, Versailles – 1792, pravděpodobně Paříž) byl francouzský šlechtic a šachový mistr, považovaný kolem roku 1730 za nejsilnějšího hráče světa.\n\nLegall de Kermeur působil jako profesionální šachista v kavárně Café de la Régence (měl zde povinnost hrát s každým, kdo si to přál) a byl jedním z prvních šachových učitelů F. A. D. Philidora. S jeho jménem je spojena slavná kombinace z roku 1750 známá jako Legallův mat nebo Legallova léčka (1. e4 e5 2. Sc4 d6 3. Jf3 Jc6 4.Jc3 Sg4 5. Jxe5 ?! Sxd1 ?? 6. Sxf7+ Ke7 7. Jd5 mat) - jde o jedinou Legallovu dochovanou partii (Legall - St Brie, Paris, 1750).\n\n"}
{"id": "354603", "url": "https://cs.wikipedia.org/wiki?curid=354603", "title": "Trypanozoma spavičná", "text": "Trypanozoma spavičná\n\nTrypanozoma spavičná (\"Trypanosoma brucei gambiense\", příp. \"Trypanosoma gambiense\") je bičíkovec, druh či poddruh endoparazitických prvoků z řádu Trypanosomatida. Způsobuje spavou nemoc, jejímž projevem jsou horečky, zduření mízních uzlin, únava až smrt. Řadí se do druhu trypanozoma dobytčí (\"Trypanosoma brucei\"), někdy je vyčleňována zvlášť jako druh \"Trypanosoma gambiense\". Patří do řádu trypanosmatida, jejíž zástupci se řadí mezi ekonomicky významné parazity napadající lidi a hospodářská zvířata.\n\nTrypanosoma dosahuje délky 12-42 um. Toto široké rozpětí velikostí je způsobené tzv. polymorfismem,tj. změnami ve své stavbě. Změny v morfologii jsou úzce spojeny s tím, pro koho jsou jednotlivá stádia infekční, pro savce, nebo pro mouchu tse tse.\n\nTrypanozoma patří do třídy kinetoplasta. Znakem této třídy je organela kinetoplast. Jedná se o specifickou strukturu válcovitého tvaru, která je umístěna v blízkosti bazálního tělíska. V kinetoplastu se nachází velké množství DNA, může se jednat až o 40% z celkového množství. DNA je zde umístěno v podobě velkých a malých kruhových molekul, takzvaných mikro- a makrokroužků.\n\nTrypanozomy si vyvinuly šikovný způsob jak přežívat v těle savců i přes snahu imunitního systému o jejich eliminaci. Dokáží si diferencovat povrch svého těla tak, že když si tělo vytvoří protilátky, několik jedinců má povrch změněný natolik, že na něj protilátky nemají vliv. Tato menší skupina přežije útok imunitního systému a začne se rozmnožovat. Poté je opět zaznamenaná, napadená a její diferencovaní jedinci zase přežijí. Tento cyklus se opakuje, buď do vyléčení nemoci, nebo do smrti hostitele.\n\nHlavním hostitelem je člověk, ale může napadnout i některá domácí zvířata. Přenašečem parazita je moucha tse-tse (glossina).\n\nBěhem svého životní cyklu mění \"Trypanosoma\" vzhled své buňky v závislosti na prostředí. V savčím hostiteli žije (tzv. trypanosomové stadium) s velkou undulující membránou, pohybovou organelou vzniklou tak, že se dlouhý bičík spojí s povrchem buňky hustou řadou mikrotubulů. Se změnou pohybového aparátu se zvětšuje i kinetoplast, který se podílí na energetice buňky. Naopak bezbičíkaté stadium leishmaniové má kinetoplast nepatrný. Přechodové stadium má bičík, ale bez undulující membrány.\nPohybuje se pomocí bičíku.\n\nTrypanozoma je mouchou tse-tse vstříknuta do kůže. Poté je roznášena po těle do tekutin (lymfa, krev, mozkomíšní mok), zároveň dochází k jejímu asexuálnímu množení.\nPo dobu celého životního cyklu se Trypanozoma nachází mimo buňky hostitele, je tedy extracelulární parazit. Moucha tse-tse se trypanozomou nakazí když saje krev nakaženému savci.\n\nSexuální reprodukce probíhá v mouše tse-tse a ta je tedy definitivním hostitelem trypanozomy. Ovšem genetická výměna se zdá být poměrně vzácná a není tedy nutným krokem v jejím cyklu. Trypanozomy procházejí složitým vývojem v mouše, putují přes střeva až do slinných žláz. Ve slinných žlázách vznikají infekční formy, které jsou nakažlivé pro savce.\n\nCyklus v mouše trvá přibližně tři týdny.\n\nTrypanozomy brucei gambiense a rhodiense se vyskytují v Africe, jižně od Sahary. Trypanozoma spavičná se vyskytuje v 24 zemích v západní a centrální Africe. Trypanozoma brucei rhodiense se vyskytuje ve východní části Afriky.\n\n\"Více obecně o spavé nemoci ve článku spavá nemoc\"\n\nPůvodcem tohoto onemocnění není pouze trypanozoma brucei gambiense, ale také trypanozoma brucei rhodiense. Až šedesáti miliónům lidí žijících převážně ve venkovských oblastech, hrozí případné nakažení touto nemocí.\n\nOba tito parazité způsobují spavou nemoc. Trypanozoma brucei gambiense způsobuje západoafrickou, neboli chronickou spavou nemoc. Ta má na svědomí 97% všech nahlášených případů onemocnění. Člověk může být infikovaný i měsíce bez toho, aniž by prokazoval vážnější symptomy. Nakažený může přežívat bez léčení i několik let, ale pokud zůstane onemocnění neléčené, může být smrtelné. Trypanozoma brucei rhodesiense způsobuje východoafrickou, neboli akutní spavou nemoc. Ta bez léčení končí smrtí během několika týdnů.\n\nTrypanozoma spavičná se nedá v krvi jednoduše najít. Hlavní forma diagnózy je pozorování pacienta po dobu několika let, vyšetření lymfatických uzlin a kontrolování jestli nedochází k zrychlenému, nebo nepravidelnému tepu.\n\nPokud výsledky těchto vyšetření vyjdou negativní a zároveň existuje důvodné podezření na onemocnění, je prováděna lumbální punkce. Protože je obtížné detekovat parazity v krvi, nebo v lymfě, tak jsou pro zahájení léčby směrodatné především změny ve fungování centrální nervové soustavy.\n\nPrvním projevem nakažení je vřídek v místě infikování, ten se ovšem nemusí vždy objevit. Několik týdnů až měsíců po nakažení se nemoc projevuje občasnými horečkami a zvětšením mízních uzlin. Obvyklými projevy jsou bolesti hlavy, bolesti kloubů, hubnutí a svědění. Častým projevem bývá také edém na kůži, hlavně na obličeji. Symptomy související s nervovým systémem mohou být různé. V raných stádiích jde hlavně o podrážděnost, v pozdních stádiích jsou typické epileptické záchvaty, maniakální chování a kóma. Pacienti bývají obvykle špatně diagnostikováni jako případy pro psychiatrii. Poškození srdce parazitem vede k anomáliím srdečního tepu a krevního tlaku, tyto změny mohou vést ke smrti. V některých případech se  objevuje zvětšená slezina. U mužů se může projevit impotence. Neplodnost a častější potraty se objevují u žen.\n\nByl proveden relativně malý počet autopsií a proto existuje pouze omezené množství materiálu. V rané fázi dochází k navýšení počtu B-lymfocytů, což vede k zvětšení mízních uzlin. Mozková membrána bývá infiltrována lymfocyty. Infiltrace mozku vede k neuronové degradaci. V tkáni srdce také dochází k infiltraci buněk. Může taktéž dojít k poškození červených krvinek. Je možné, že z toxinů, které parazit produkuje, může nastat smrt otrávením. Tyto toxiny mají za následek imunosupresi, poškození červených krvinek a změny v teplotě organismu. Nejpravděpodobnější příčina smrti je špatné fungování lymfocytů. Ovšem pozorované projevy zůstávají zatím neznámé. \n\nLéčba spavé nemoci vždy přinášela určité problémy pro lékaře. To hlavně kvůli toxicitě přístupných léčiv a nutností hospitalizace pacienta v průběhu léčby. Aby nedošlo k znovu propuknutí nemoci,je klíčová důkladná péče ve smyslu předepsané diety a pravidelných kontrol u lékaře. Problémy v léčbě onemocnění nastávají z nemožnosti léčiv proniknout krevně-mozkovou bariéru a proto je třeba používat léčiva obsahující arsen. I když jsou tyto léčiva aplikovány jak je to jen nejlépe možné, způsobují úmrtnost v pěti až deseti procentech případů. Právě proto je extrémně důležité potvrdit správnost diagnózy. \n\nZpůsoby léčby se různí na tom, v jakém stádiu se pacient nachází. V raných stádiích se podává léčivo Suramin. Pozdní stádia zahrnují také léčbu kortikosteroidy a melarosoprolem. Při použití melarosporolu je vyžadován přísný dohled nad pacienty a to až do deseti dnů po poslední injekci.\n\nOčkování proti této nemoci zatím neexistuje. Z toho důvodu je hlavním přístupem v kontrole afrických trypanozom zmenšení rezervoárů infekce a snížení počtů much tse-tse. Preventivní prohlídky lidí, žijících v rizikových oblastech vede k diagnostikování nakažených v raných stádiích nemoci. Diagnóza by měla být učiněná co nejdříve před nástupem pokročilých stádií, aby bylo možno se vyhnout komplikovaným a riskantním procedurám.\n\nPoslední data světové zdravotnické organizace (WHO) ukazují postupné snížení případů tohoto onemocnění. V roce 2012 si dala WHO za cíl snížení případů nakažených do roku 2020 na méně než 2000 za rok. A díky kontrolním aktivitám a zlepšenému dohledu byly roční cíle od roku 2014 dosaženy. Zvýšená kontrola úspěšně snížila počet případů za posledních 15 let. Z 10 000 nahlášených případů v roce 2009 na 5 000 případů v roce 2014. V roce 2016 dosáhl počet nemocných historického minima a to 2 184 lidí.\n"}
{"id": "354606", "url": "https://cs.wikipedia.org/wiki?curid=354606", "title": "Colbie Caillat", "text": "Colbie Caillat\n\nColbie Marie Caillat (28. květen 1985 Newbury Park, Kalifornie) je americká zpěvačka, skladatelka a kytaristka. Colbie se proslavila díky svému Myspace profilu, kde zveřejnila svou píseň Bubbly, tato píseň byla přehrána více než 46 milionů krát k 31. květnu 2008. V polovině června 2007 se píseň objevila zadarmo na iTunes internetovém obchodě jako propagační \"Píseň týdne\" pro nově vycházející debutové album nazvané Coco.\n\n"}
{"id": "354609", "url": "https://cs.wikipedia.org/wiki?curid=354609", "title": "Wright", "text": "Wright\n\nWright [\"rajt\"] může znamenat:\n\n\n\n"}
{"id": "354619", "url": "https://cs.wikipedia.org/wiki?curid=354619", "title": "Chalupa", "text": "Chalupa\n\nChalupa je menší venkovské obytné stavení (usedlost), ke kterému obvykle patřila pole jen s malou výměrou (chalupníci) nebo jen zahrada (domkáři či baráčníci). Zdrobnělinou chaloupka bývá označována malá chalupa, tedy často i výměnek či podružské obydlí v selském dvoře.\n\nV současnosti se používá termín chalupa či rekreační chalupa pro venkovské stavení upravené a druhotně využité pro účely individuální rekreace chalupářů (tzv. druhé bydlení). V Československu došlo k rozvoji chalupaření od 60. let 20. století v důsledku urbanizace a zvyšování životní úrovně, ale také v souvislosti s omezenými možnostmi cestování. Fenomén v době normalizace je námětem filmu \"Na samotě u lesa\".\n\nPro rekreační chalupu se hovorově též užívá slovo chata, které původně označuje stavbu postavenou pro sezónní rekreaci.\n\n"}
{"id": "354620", "url": "https://cs.wikipedia.org/wiki?curid=354620", "title": "Letiště Řím-Fiumicino", "text": "Letiště Řím-Fiumicino\n\nLetiště Leonarda da Vinci–Fiumicino (oficiálně: \"Mezinárodní letiště Řím–Fiumicino „Leonardo da Vinci“\", italsky: \"Aeroporto Internazionale di Roma–Fiumicino \"Leonardo da Vinci\"\"; IATA: FCO, ICAO: LIRF) je mezinárodní letiště v Itálii obsluhující hlavní město Řím, od jeho centra leží ve vzdálenosti 34 km. Nachází se na území města Fiumicino. Bylo oficiálně otevřeno v roce 1961, avšak zprovozněno o rok dříve. Má čtyři terminály, čtyři ranveje a rozlohu 1660 hektarů. V roce 2018 odbavilo téměř 43 milionů cestujících a je tak jedním z nejrušnějších letišť Evropy. K roku 2018 je leteckou základnou pro společnosti Alitalia a Vueling a uzlové letiště pro Blue Panorama Airlines, Mistral Air, Neos, Norwegian Air Shuttle a Ryanair.\n\nDopravu do Říma odsud obsluhuje vlak Leonardo Express, který jede na hlavní nádraží Řím. Cesta je dlouhá 37 km a trvá 32 minut. Dalším způsobem cesty do centra je regionální vlak FL lines či autobusy.\n\nZ letiště létají pravidelné linky i do Prahy.\n\n\n"}
{"id": "354623", "url": "https://cs.wikipedia.org/wiki?curid=354623", "title": "Abú Ghrajb", "text": "Abú Ghrajb\n\nAbú Ghrajb ( ) je město v Iráku. Má necelých dvě stě tisíc obyvatel a leží západně od Bagdádu v jeho bezprostředním sousedství. Náleží tak do guvernorátu Bagdád.\n\nVe městě se nalézá stejnojmenná věznice Abú Ghrajb.\n"}
{"id": "354628", "url": "https://cs.wikipedia.org/wiki?curid=354628", "title": "Alexandre Deschapelles", "text": "Alexandre Deschapelles\n\nAlexandre Louis Honoré Lebreton Deschapelles (7. března 1780, Ville-d'Avray – 27. října 1847, Paříž) byl francouzský šachový mistr, považovaný po smrti Verdoniho roku 1804 za nejlepšího světového hráče.\n\nDeschapelles byl povoláním voják, stal se generálem a v napoleonských válkách přišel roku 1794 v bitvě u Fleurus o pravou ruku. Po roce 1815 se již věnoval jen šachu, biliáru a whistu. Svou šachovou slávu získal v Café de la Régence, kde vyhrál řadu partií o značné finanční sázky, přičemž svým soupeřům dával zpravidla výhodu předem.\n\nRoku 1821 uspořádal Deschapelles v Saint-Cloud nedaleko Paříže turnaj, ve kterém se střetl se skotským hráčem Johnem Cochranem a se svým žákem La Bourdonnaisem. Dle svého zvyku poskytl svým soupeřům výhodu, tentokrát to byl pěšec na sloupci f a dva tahy. Zatímco Cochrana Deschapelles bez problémů porazil 6:0 (=1), se svým stále lepšícím se žákem prohrál 1:6 (dlužno poznamenat, že La Bourdonnais porazil také Johna Cochrana, a to v poměru 7:0). Po své porážce Deschapelles na šachy nadlouho zanevřel, veřejně prohlásil La Bourdonnaise za svého nástupce a věnoval se jen biliáru a karetním hrám. Roku 1836 pak po téměř patnáctileté přestávce dokázal remizovat 1:1 (=1) se Saint-Amantem a roku 1842 jej dokonce porazil 3:2.\n"}
{"id": "354630", "url": "https://cs.wikipedia.org/wiki?curid=354630", "title": "Motorová jednotka Berlin", "text": "Motorová jednotka Berlin\n\nMotorová jednotka typu Berlin byla posledním typem rychlého motorového vlaku, který vznikl v předválečném Německu. Do pravidelného provozu však již nezasáhly, neboť začala druhá světová válka.\n\nAčkoliv úspěšné rychlé motorové jednotky typů Hamburg, Leipzig a Köln používaly rychloběžné motory Maybach GO 5 a GO 6, rozhodla se Deutsche Reichsbahn-Gesellschaft pro vyzkoušení pomaluběžného motoru. V roce 1938 představila norimberská firma MAN novou čtyřdílnou jednotku řady SVT 137.9. Použití těžkého pomaluběžného motoru vylučovalo jeho montáž na rám podvozku, jak bylo dosud obvyklé. Motor byl proto na rozdíl od dosavadní praxe umístěn do strojovny jednoho z krajních vozů.\n\nJednotka se skládala ze čtyř vozů:\n\n\n\n\nVozy měly podvozky typu Görlitz s běžnými dvojkolími o průměru 930 mm a hnacími 1000 mm. Jednotka měla dva hnací podvozky - zadní podvozek hnacího vozu a zadní podvozek řídícího vozu. Brzdu měla jednotka špalíkovou typu Hikss. Na čelech byla vybavena spřáhly Scharfenberg. Vytápění bylo teplovzdušné, v teplém období sloužily vytápěcí agregáty pouze k větrání.\n\nCelkem byly vyrobeny dvě jednotky a jeden hnací vůz. Jednotky byly označeny SVT 137 901, SVT 137 902 a SVT 137 903a. Byly umístěny v RAW Wittenberge a vykonaly několik zkušebních jízd v jižním Německu a ve Schwarzwaldu. Do rychlé dálkové dopravy již nezasáhly.\n\nZa války sloužily hnací vozy jako nouzové zdroje energie ve Francii - SVT 137 901a v La Palica, SVT 137 902a v Paříži a SVT 137 903a v Bordeaux. Po válce byl první z nich zničen, druhý se vrátil do Wittenberge a třetí byl ztracen. Vozy jednotek sloužily v zeleném nátěru jako kanceláře.\n\nNa území sovětské okupační zóny se tak po válce nacházel jediný vůz z těchto jednotek - 137 902a. Vedení německých drah (Deutsche Reichsbahn) se rozhodlo postavit novou jednotku s využitím vozů holandské elektrické jednotky 391788, 391789 a 391790. Protože výkon motorů této jednotky byl nízký - pouze 154 kW, byl i třetí vůz jednotky (VMc) vybaven jedním hnacím podvozkem. Takto sestavená jednotka měla maximální rychlost 140 km/h a jezdila na rameni Berlin Ost Bahnhof-Halle-Erfurt až do roku 1957. Poté byla pět let používána pro zvláštní vlaky \"Saßnitz-Express\". V letech 1968 - 1969 byla jednotka sešrotována, pouze vůz VMb byl použit pro služební účely.\n\n"}
{"id": "354641", "url": "https://cs.wikipedia.org/wiki?curid=354641", "title": "Banks", "text": "Banks\n\nAnglosaské příjmení Banks nese více různých osobností:\n\n"}
{"id": "354642", "url": "https://cs.wikipedia.org/wiki?curid=354642", "title": "Bydžov", "text": "Bydžov\n\nNázev Bydžov je obsažen v názvu více sídel:\n"}
{"id": "354643", "url": "https://cs.wikipedia.org/wiki?curid=354643", "title": "Luch", "text": "Luch\n\nLuch ( ) je řeka v Ivanovské, v Nižněnovgorodské a ve Vladimirské oblasti v Rusku. Je 240 km dlouhá. Povodí má rozlohu 4 450 km².\n\nÚstí zleva do řeky Kljazmy (povodí Volhy) na 68 říčním kilometru.\n\nPřevládajícím zdrojem vody jsou sněhové srážky, následují srážky dešťové a podzemní voda. Rozsah kolísání hladiny činí 4,5 m. Průměrný roční průtok vody ve vzdálenosti 109 km od ústí činí přibližně 17 m³/s. Zamrzá na konci listopadu a rozmrzá v dubnu.\n"}
{"id": "354644", "url": "https://cs.wikipedia.org/wiki?curid=354644", "title": "Samohybný protiletadlový dvojkanón vz. 53/59", "text": "Samohybný protiletadlový dvojkanón vz. 53/59\n\n30mm protiletadlový dvojkanón vz. 53/59, zvaný \"„Ještěrka“\" je československá protiletadlová zbraň používaná Československou lidovou armádou (ČSLA). \n\nSamohybný protiletadlový dvojkanón vz. 53/59 byl vyráběný v letech 1959–1962 v závodu Praga Letňany (podvozek), Závody Říjnové Revoluce Vsetín (zbraň), Závody K. J. Vorošilova Dubnica (montáž). Dvojkanón je umístěn na pancéřovaném podvozku (6×6) automobilu Praga V3S, konstrukčně vychází z taženého protiletadlového dvojkanónu vz.53. Ve vozidle je zabudované zařízení na ochranu osádky před účinky zbraní hromadného ničení. Lafeta s kanóny je konstruovaná jako snímatelná, což umožňuje použití tohoto systému v stacionárním provedení. Kanóny mají odměr celých 360° a náměr je v rozsahu od -2° do +85°. Na pozemní cíle může účinně působit do vzdálenosti 2000 m. Uživatelem byla kromě Československa také Libye a Jugoslávie. \n\nByl obvykle nasazován jako protiletadlová ochrana pozemních jednotek (tankových i motostřeleckých pluků), případně jako palebná ochrana štábních a velitelských stanovišť polních jednotek proti vzdušným i pozemním útokům. Používán byl v těchto rolích v ČSLA až do 80. let 20. století. \n\n\n\n\n"}
{"id": "354647", "url": "https://cs.wikipedia.org/wiki?curid=354647", "title": "Lamblie střevní", "text": "Lamblie střevní\n\nLamblie střevní (\"Giardia intestinalis\", \"G. lamblia\" nebo \"G. duodenalis\") je parazitický prvok z řádu diplomonád. V širším pojetí se jedná o několik druhů, které lze od sebe odlišit na základě charakteristických morfologických znaků u trofozoitů. Onemocnění způsobené lambliemi se označuje jako giardióza či lamblióza.\n\nLamblie nemá buněčná ústa a živí se tak pouze pinocytoticky. Také má jen redukované mitochondrie: označují se jako mitozomy a neobsahují na rozdíl od mitochondrií genom. Na druhou stranu mají dvě jádra. Nedávno byl osekvenován genom této diplomonády; je spíše menší a obsahuje 12 miliónů párů bází.\n\nNa spodní straně buňky je vytvořen přísavný disk, tvořený mikrotubuly a proteinem giardinem. Při dělení tento přísavný disk zaniká a každá ze vzniklých buněk si ho musí vytvořit znovu (de novo). Jako organizační centrum tvorby nových mikrotubulů pro novou přísavku slouží mediánní tělíska, vypadající jako dvě oválné struktury uprostřed buňky.. Mediánní tělísko a adhezivní disk jsou pro jednotlivé druhy rodu Giardia charakteristické. Dalším charakteristickým znakem je přítomnost bičíků - mají 6 předních a 2 zadní (vlečné) bičíky. Vlečné bičíky procházejí tělem lamblie v cytostomu a vystupují zádí.\n\nLamblie tvoří cysty- mají vejčitý tvar a měří 8-12×7-10 µm (mikrometrů), které se po požití v žaludku excystují a mění se na trofozoity. Ti dosahují rozměrů: délka 9-21 µm, šířka 6-12 µm, tloušťka 2-4 µm. Usídlují se na povrchu sliznice tenkého střeva, především ve dvanáctníku a proximální části lačníku (duodenum a jejunum, součást tenkého střeva) nebo v žlučovodech a žlučníku. Právě v tenkém střevě způsobují příznaky nemoci, protože trofozoiti mechanicky ničí svým přísavným diskem stěnu tenkého střeva a to tak, že se adhezivním diskem přichycují na povrch enterocytů a pokryjí sliznici střeva, kterou tak zbaví resorpční schopnosti a naruší tím trávení. Proto se \"Giardii\" říká tzv. kobercový parazit. Rovněž se množí a tvoří se cysty, které odcházejí z těla ven a obvykle dalšího hostitele nakazí skrz znečištěnou vodu nebo potraviny.\n\nGiardióza je v ČR nejčastější lidské střevní onemocnění způsobené parazitickým prvokem, s incidencí až několika stovek případů ročně. Na celém světě pak trpí giardiózou milióny lidí.\n\nStřevní lamblie není jediným druhem, existuje několik podobných druhů rozlišitelných podle morfologie trofozoitů:\n"}
{"id": "354654", "url": "https://cs.wikipedia.org/wiki?curid=354654", "title": "Ono (rozcestník)", "text": "Ono (rozcestník)\n\nOno může být:\n\n\n\n"}
{"id": "354664", "url": "https://cs.wikipedia.org/wiki?curid=354664", "title": "František Dlouhán", "text": "František Dlouhán\n\nFrantišek Dlouhán, vlastním jménem František Bulánek (21. března 1906 Praha – 4. září 1979 Praha) byl český prozaik, literární historik, básník, překladatel z němčiny a ruštiny. Psal také pod pseudonymy Karel Zdeněk Černý, Bulánek-Dlouhán a František D. Bulánek.\n\nAutor konvenčních románů pro mládež, jejichž žánrové spektrum se pohybuje v širokém rozmezí od konvenční ženské a dívčí četby přes dobrodružný román pro chlapce až po popularizaci událostí spjatých s národní kulturou. Později byly velmi oblíbené jeho rozsahem nevelké biograficky pojaté prózy o několika českých významných spisovatelích.\n\n\n\n"}
{"id": "354665", "url": "https://cs.wikipedia.org/wiki?curid=354665", "title": "Karel Handzel", "text": "Karel Handzel\n\nKarel Handzel, též Karel Rafael Handzel (24. října 1885 Ostrava – 11. dubna 1948 Praha) byl autorem povídek a črt z ostravského prostředí překladatel ze slovanských literatur a novinář.\n\nNarodil se v rodině horníka Adalberta Handzela a jeho manželky Karoliny, rozené Mokrošové. Byl nejstarší ze sedmi dětí. Vystudoval gymnázium v Ostravě, poté češtinu a němčinu na FF UK v Praze; studia nedokončil a začal pracovat jako novinář a překladatel.\n\nV době 1. světové války bojoval v Haliči, kde byl raněn. Byl zatčen jako politicky podezřelý, roku 1916 odsouzen a degradován. Poté byl znovu poslán na frontu, nejprve na haličskou pak na italskou. \n\nPo vzniku samostatného Československa začal spolupracovat s týdeníkem \"Velká Ostrava\" a sociálně demokratickým listem \"Duch času\". \n\nDne 4. prosince 1921 se v Brně oženil s Eliškou Stoklasovou. Manželství bylo v červnu 1922 rozvedeno od stolu a lože a po necelém roce trvání rozloučeno v září 1922.\n\nOd roku 1923 působil jako redaktor vládního listu \"Československá republika\", kam psal soudničky, fejetony a sloupky. Od roku 1938 pracoval v ČTK, po 2. světové válce v tiskovém oddělení ministerstva informací.\n\nZemřel v Praze, místo pohřbu prozatím nezjištěno.\n\nTěžiště Handzelovy beletristické tvorby leží v povídkách z ostravského a hornického prostředí (Světélka v přítmí, Klimek). Do jeho tvorby se promítla především skutečnost, že byl členem umělecké obce Koliba, která hlásala příklon ke slovanskému Východu, k tradici Velké Moravy, k lidovému umění a filozofii. Handzel sbíral, literárně stylizoval a posléze vydával pohádky, pověsti, pořekadla, přísloví; stal se také jedním z prvních sběratelů hornického folklóru. Působil také jako překladatel; překládal z polštiny, ukrajinštiny, běloruštiny, slovinštiny a bulharštiny. \n\nSvé příspěvky uveřejňoval v časopisech Světozor, Zlatá Praha a dalších. \n\nNa pokračování vydal roce 1922 v ostravském deníku \"Duch času\" „filmový románek“ \"Ondruš a Heda\", inspirovaný příběhy zbojníka Ondráše.\n\n\n\n\n"}
{"id": "354666", "url": "https://cs.wikipedia.org/wiki?curid=354666", "title": "Basseterre", "text": "Basseterre\n\nBasseterre je hlavní město karibského státu Svatý Kryštof a Nevis. Leží na jižním pobřeží ostrova Svatý Kryštof.\n\nNázev města by mohl znamenat \"Nízká země\" (francouzsky \"basse\" = nízký  a \"terre\" = země), podle vícero názorů byl utvořen od francouzského slova \"bas\" = malý, zcela přesný význam pojmenování však známý není.\n\nKryštof Kolumbus přistál na ostrově Svatý Kryštof v roce 1493. S osidlováním začali v roce 1623 Britové (roku 1624 se stal ostrov jejich državou) a v roce 1625 i Francouzi, kteří zde o dva roky později založili město Basseterre. Na základě Versailleské mírové smlouvy z roku 1783 připadlo území definitivně Velké Británii.\n\nPo roce 1867 muselo být město kvůli velkému požáru postaveno znovu.\n\nOd roku 1871 je ostrov součástí Závětrných ostrovů. Od roku 1903 tvořil spolu s ostrovem Nevis prezidencii. V roce 1952 se oba ostrovy spojily s Anguillou v samostatnou kolonii. Mezi lety 1958 a 1962 patřily tyto ostrovy do Západoindické federace, roku 1967 pak získaly autonomii a Anguilla se oddělila. Stát Svatý Kryštof a Nevis se osamostatnil 19. září 1983 a Basseterre se stalo jeho hlavním městem.\n\nVzhled města ovlivnila dřívější britská a francouzská nadvláda. V centru (na \"Independence Square\", což lze přeložit jako \"Náměstí nezávislosti\") se nachází budovy, které pocházejí z období mezi lety 1714 a 1830. Mezi další památky patří například \"kostel sv. Jiří\".\n\nHojně navštěvovaná je továrna na výrobu batiky \"Caribelle\".\n\nV národním parku Brimstone Hill, nedaleko města, se nachází pevnost \"Old Brimstone\".\n\nMěsto má také význam jako průmyslové centrum, zpracovává se zde cukr, který tvoří velkou část vývozu státu.\nPrůměrná denní teplota je 24 °C v lednu a 27 °C v červenci. Nejvíce srážek spadne v říjnu (kolem 200 mm). Lednový průměr je 120 mm a červencový 150 mm.\n\nV roce 1860 žilo v Basseterre 6 500 lidí. Tabulka zachycuje pokles počtu obyvatel ve druhé polovině 20. století:\n"}
{"id": "354671", "url": "https://cs.wikipedia.org/wiki?curid=354671", "title": "Senice (rozcestník)", "text": "Senice (rozcestník)\n\nSenice může být:\n\n\n"}
{"id": "354674", "url": "https://cs.wikipedia.org/wiki?curid=354674", "title": "Carl van Vechten", "text": "Carl van Vechten\n\nCarl van Vechten (17. června 1880 Cedar Rapids, Iowa – 21. prosince 1964 New York) byl americký spisovatel a portrétní fotograf.\n\n\n"}
{"id": "354677", "url": "https://cs.wikipedia.org/wiki?curid=354677", "title": "Sony Ericsson W880i", "text": "Sony Ericsson W880i\n\nSony Ericsson W880i patří mezi nejtenčí mobilní telefony tohoto výrobce. Telefon se prodává ve dvou barevných variantách (černá-oranžová;stříbrná-černá). V Česku může být pořízen u každého operátora, nepočítáme-li nováčka jménem u-fone.\n\nUmí přehrávat soubory typu: .jar .mp3 .wma .amr .mid (midi) .3gp atd.\n"}
{"id": "354684", "url": "https://cs.wikipedia.org/wiki?curid=354684", "title": "Seznam písní Pavlíny Filipovské", "text": "Seznam písní Pavlíny Filipovské\n\nToto je seznam písní, které nazpívala zpěvačka, herečka a moderátorka Pavlína Filipovská.\npoz. - píseň - duet - (autor hudby/autor textu) - rok\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n"}
{"id": "354686", "url": "https://cs.wikipedia.org/wiki?curid=354686", "title": ".303 British", "text": ".303 British\n\n.303 British je nejrozšířenější britský puškový a kulometný náboj. V používání byl od roku 1889 ve většině britských opakovacích pušek a lehkých kulometů až do zavedení standardního náboje 7,62 x 51 mm NATO na počátku 50. let. \n\nV roce 1888 byla do výzbroje britské armády zavedena puška Lee Metford a v únoru 1889 pro ni přijat náboj, dnes označovaný jako .303 British. Původně byl laborován černým prachem, měl válcovou střelu s oblou špičkou, olověným jádrem a pláštěm z mědiniklu. Střela o hmotnosti 13,76 g měla počáteční rychlost 560 m/s.\n\n\n\n\n\n\nNáboj se začal používat po druhé světové válce i pro sportovní a lovecké účely a to hlavně \nv zemích Britského společenství národů. Lovecká provedení mají obvykle střely\n9,7 - 13,9g. V Kanadě jej používají lovci i k lovu losů a karibů. \n\n\n\n"}
{"id": "354691", "url": "https://cs.wikipedia.org/wiki?curid=354691", "title": "Bzová (Bojkovice)", "text": "Bzová (Bojkovice)\n\nBzová je vesnice ležící ve Zlínském kraji, v okrese Uherské Hradiště a spadá pod město Bojkovice, od kterého leží asi 2,5 km jižním směrem.\n\nPrvní písemná zmínka o Bzové pochází z roku 1377. V roce 1935 byla vesnice elektrifikována. Součástí města Bojkovice je Bzová od roku 1980.\n"}
{"id": "354697", "url": "https://cs.wikipedia.org/wiki?curid=354697", "title": "SAR (taxonomie)", "text": "SAR (taxonomie)\n\nSAR (asimilovaně také Sar) je označení pro jednu z nových eukaryotických „superskupin“. Byla poprvé navržena v roce 2007 a zahrnuje v sobě skupiny Stramenopila, Alveolata a Rhizaria. Počáteční písmena těchto skupin rovněž dala skupině SAR jméno. Molekulární analýzy potvrzují, že se jedná o přirozenou, monofyletickou skupinu.\n\nV systému Cavaliera-Smithe je tento taxon pojmenovaný Harosa (podle počátečních písmen Heterokonta, Alveolata, Rhizaria plus přípona –osa používaná v podobných jménech, např. Filosa) a zařazený na úroveň podříše, zahrnuté do nepřirozené říše Chromista.\n\nV systému Adla a kol. je skupina definována jako klad Sar podřazený kladu Diaphoretickes. Ten zahrnuje vedle Sar i rostliny (ve smyslu Archaeplastida), Haptophyta, skrytěnky, centrohelidní slunivky a Telonemia.\n\nSeskupení taxonů Stramenopila, Alveolata a Rhizaria do jedné monofyletické vývojové linie mimo jiné znamená, že původní vymezení superskupiny Chromalveolata či říše Chromista bylo nepřirozené (parafyletické) a buď se již nepoužívá (např. v systému Adla a kol.), nebo bylo upraveno a doplněno o Rhizaria, takže v nynějším pojetí, respektujícím fylogenetickou přirozenost, se jedná o prakticky totožné skupiny.\n\n"}
{"id": "354703", "url": "https://cs.wikipedia.org/wiki?curid=354703", "title": "Villetaneuse", "text": "Villetaneuse\n\nVilletaneuse je francouzské město v severní části metropolitní oblasti Paříže, v departementu Seine-Saint-Denis a regionu Île-de-France. Leží 12,1 kilometrů od centra Paříže.\n\nSousední obce: Saint-Denis, Épinay-sur-Seine, Pierrefitte-sur-Seine, Montmagny.\n\nPrvní písemná zmínka o obci pochází z roku 1120.\n\n\"Počet obyvatel\"\n\n\n"}
{"id": "354706", "url": "https://cs.wikipedia.org/wiki?curid=354706", "title": "Letiště Madeira", "text": "Letiště Madeira\n\nMezinárodní letiště Madeira (, kód IATA: FNC, ICAO: LPMA) někdy nazývané \"Letiště Funchal\", nebo \"Letiště Santa Catarina\", se nachází na východě v okrese Santa Cruz, v blízkosti stejnojmenného města. Od března 2017 je letiště pojmenováno po fotbalistovi a místním rodákovi Cristianu Ronaldovi.\n\nPůvodní přistávací dráha, uvedená do provozu 8. července 1964, byla 1600 m dlouhá. Po letecké nehodě roku 1977 byla o 200 m prodloužena. Později byla s pomocí EU, nákladem 520 milionů eur, prodloužena znova a 15. září 2000 byla tak uvedena do provozu dráha s asfaltovým povrchem o celkové délce 2777 m a šířce 45 m umožňující provoz všech současných typů letadel. Dráha leží 59 m nad hladinou moře. Přistání je povoleno jen letadlům, jejichž piloti zde absolvovali školení a test. Přibližovací manévr totiž není jen klesáním v přímém směru, ale v jeho závěru je nutné se v malé výšce vyhnout části města Funchal. V prostoru letiště jsou trvalé turbulence a nebezpečí střetu s ptáky.\n\nProdloužení dráhy je tvořeno železobetonovým mostem o délce 1020 m a šířce 180 m, kde se také nachází i část odstavné plochy. Začíná nad strmým svahem a v počátcích stavby pokračovalo nad mořem. Je uloženo na 180 válcových sloupech. Některé z nich byly při zakládání stavby uloženy na dně v hloubce až 60 m, takže jejich celková výška je až 120 m.\n\nRoku 2006 přes madeirské mezinárodní letiště prošlo více než 2 360 000 cestujících. Cesta po dálnici do Funchalu zabere asi 15 minut.\n\n"}
{"id": "354714", "url": "https://cs.wikipedia.org/wiki?curid=354714", "title": "Free (hudební skupina)", "text": "Free (hudební skupina)\n\nFree byla britská rocková skupina, založená v Londýně v roce 1968 a nejvíce známá pro jejich populární píseň \"All Right Now\".\n\nSólový zpěvák skupiny Paul Rodgers odešel společně s bubeníkem Simonem Kirkem do rockové skupiny Bad Company. Sólový kytarista Paul Kossoff,  uznávaný blues-rockový kytarista, zemřel v roce 1976 ve 25 letech na selhání srdce způsobené drogami.\n\nSkupina byla slavná pro svá senzační živá vystoupení a nekončící turné. Jejich první studiová alba se neprodávala moc dobře, až do vydání \"Fire and Water\" které uvádělo obrovký hit \"All Right Now\" a toto album jim přineslo status jedné z největších rockových skupin 60. a 70. let. Tato píseň jim zajistila účast na obřím festivalu Isle of Wight Festival 1970 kde hráli pro 600.000 lidí.\n\n\n\n"}
{"id": "354725", "url": "https://cs.wikipedia.org/wiki?curid=354725", "title": "Squamish (kmen)", "text": "Squamish (kmen)\n\nSquamish (, ) je indiánský kmen patřící do kulturní a etnografické podskupiny Pobřežních Sališů na jihozápadě Britské Kolumbie. Squamish v překladu znamená \"lid posvátné vody\", což je narážka na jejich víru ve vodu na území, které obývají, a v její nadpřirozené léčivé vlastnosti.\n\nHlavní osídlení kmene Squamish je v blízkosti města Squamish a u ústí řeky Capilano u zátok Mosquito Creek a Seymour Creek ve fjordu Burrard Inlet v oblasti North Vancouver. Počet příslušníků tohoto indiánského etnika je 3 618 (srpen 2008), přičemž má stoupající tendenci.\n\n"}
{"id": "354726", "url": "https://cs.wikipedia.org/wiki?curid=354726", "title": "Csepel (ostrov)", "text": "Csepel (ostrov)\n\nCsepel-sziget (česky \"Csepelský ostrov\") je největší maďarský ostrov na Dunaji rozkládající se jižně od Budapešti. Je přibližně 48 km dlouhý a 6 - 8 km široký. Celková plocha ostrova je 257 km². Na sever ostrova vede příměstská železniční doprava HÉV. Csepel byl prvním sídlem Maďarů po příchodu do Panonské pánve. Sever ostrova je součástí stejnojmenného XXI. obvodu Budapešti.\n\n"}
{"id": "354727", "url": "https://cs.wikipedia.org/wiki?curid=354727", "title": "Bařička bahenní", "text": "Bařička bahenní\n\nBařička bahenní (\"Triglochin palustris\") je druh jednoděložné rostliny z čeledi bařičkovité (\"Juncaginaceae\").\n\nJedná se o cca 10-50 cm vysokou vytrvalou rostlinu s tenkým oddenkem a podzemními výběžky. Listy jsou jednoduché, přisedlé, nahloučené na bázi v přízemní růžici, s listovými pochvami. Čepele jsou celistvé, čárkovité, asi 30 cm dlouhé a jen 1-2 mm široké. Je to jednodomá rostlina s oboupohlavními květy. Květy jsou v květenství, v hroznu až klasu, který obsahuje většinou méně než 30 květů. Okvětí není rozlišeno na kalich a korunu, skládá se ze 6 okvětních lístků v 2 přeslenech, okvětní lístky brzy opadávají, jsou zelenavé až nažloutlé. Tyčinek je nejčastěji 6, prašníky jsou skoro přisedlé. Gyneceum je složené ze 3 plodolistů. Semeník je svrchní. Plodem je trojpouzdrá kyjovitá nažka.\n\nBařička bahenní se přirozeně vyskytuje v Evropě a Asii s přesahem do Severní Afriky, v Grónsku, v Severní Americe, v Mexiku a v Jižní Americe.\n\nV ČR je to vzácný a kriticky ohrožený (C1) druh vlhkých luk až rašelinišť, častý je na vápnitých slatiništích sv. \"Caricion davalianae\", což je velice ohrožené společenstvo. Vyskytuje se například na území národní přírodní rezervace Řežabinec a Řežabinecké tůně. Druh je ohrožen hlavně intenzivním zemědělstvím spojeným s eutrofizací a odvodňováním a také jako celkem konkurenčně slabý druh je citlivý na dlouhodobé neobhospodařování vlhkých luk.\n\n\n \n"}
{"id": "354733", "url": "https://cs.wikipedia.org/wiki?curid=354733", "title": "Entuziasmus", "text": "Entuziasmus\n\nEntuziasmus nebo entusiasmus (řec. ενθουσιασμός \"enthúsiasmos\") značí dnes nadšení pro něco.\n\nSlovo entuziasmus je náboženského původu. Ve starém Řecku znamenalo božské nadšení či zápal, stav člověka, do něhož vstoupilo božstvo (\"enthúsios\" = naplněný božským). Ostatně i české slovo \"na-dchnouti\" má podobný původ. Tato schopnost se přičítala především jasnovidcům, prorokům a věštkyním (sibyllám). Také rity, které Řekové slavili například v mysteriích boha Dionýsia, měly uvádět účastníky do stavu nadšení a vytržení, jakési \"božské opilosti\". Ta se neprojevovala pouze ve vnitřním prožitku, ale i navenek neobvyklým chováním, gesty a nápadnými projevy.\n\nTakové projevy \"posedlosti\" a \"vytržení\" se vyskytovaly a vyskytují téměř ve všech kulturách, v šamanismu, u islámských dervišů a podobně. Naopak judaismus i křesťanství byly vůči projevům entuziasmu spíše kritické a zdrženlivé. Apoštol Pavel dával přednost srozumitelným projevům Ducha před \"mluvením jazyky\" (glosolalií) (1Kor 13,1.14). Entuziasmus tak byl v křesťanství vytlačen na okraj a do různých sekt, vyskytoval se však znovu a znovu, v mystice, v pietismu, v rosenkruciánství, u Swedenborga a nejnověji v charismatickém hnutí. Zejména v Anglii byly projevy entuziasmu po náboženských válkách výslovně zakázány. Také v judaismu se entuziasmus objevil například v chasidiství 18. století.\n\n\n\n"}
{"id": "354734", "url": "https://cs.wikipedia.org/wiki?curid=354734", "title": "Opera (stanice metra v Budapešti)", "text": "Opera (stanice metra v Budapešti)\n\nOpera je stanice linky M1 budapešťského metra. Byla otevřena veřejnosti v roce 1896. Název Opera je kvůli poloze stanice nedaleko budovy Maďarské národní opery. Je položena 3 metry pod zemí. Stanice je postavena ve stejném stylu, jako ostatní stanice na žluté lince M1.\n"}
{"id": "354738", "url": "https://cs.wikipedia.org/wiki?curid=354738", "title": "Rachael Carpani", "text": "Rachael Carpani\n\nRachael Ann Carpani (narozena 24. srpna 1980 v Sydney v Austrálii) je australská herečka.\nNarodila se italskému otci Tonymu a australské matce Gael. Spolu s rodiči vyrůstala blízko Duralu.\n\nSpojila se s hereckým agentem a byla šťastná, že dostávala menší role v televizních show a v reklamách, ale herectví nikdy nebrala vážně. Pocházela totiž z vysokoškolské rodiny, kde škola byla na prvním místě.\n\nStudovala herectví na Australian College of Entertainment v Macquarie University a v Drama Works Drama Company. Poslední ročník přerušila, aby vzala roli Jodi Fountainové McLeodové v australském seriálu McLeodovy dcery.\n\nKdyž jí nabídli tuto roli, její první reakce byla: „Jste si jistí, že máte správnou osobu?“ Řekla, že to bylo „totální vzrušení“, když zjistila, že by mohla hrát vedle Sonii Todd, která hraje její matku Meg.\n\nCarpani také hrála v rodinné komedii Hating Alison Ashley, a objevila se v televizním seriálu All Saints.\n\nJejím přítelem byl Matt Passmore, který také hrál v McLeodových dcerách.\n\n"}
{"id": "354743", "url": "https://cs.wikipedia.org/wiki?curid=354743", "title": "CZ 750", "text": "CZ 750\n\nCZ 750 je odstřelovačská puška, vyráběná zbrojovkou v Uherském Brodě.\n\nV roce 2003 započal v České zbrojovce Uherský Brod vývoj odstřelovačských pušek řady CZ 750. V květnu 2005 byly 3 varianty pušky představeny veřejnosti na zbrojním veletrhu IDET a následně se rozběhla jejich sériová výroba.\n\nVšechny tři varianty pušky CZ 750 mají závěr typu Mauser a ocelové pouzdro závěru převzaté z lovecké pušky CZ 550. Spoušťový mechanismus zbraní může být na přání opatřen francouzským napínáčkem, což umožňuje nastavit odpor spouště v rozmezí 4-8 N a odpor spouště bez napínáčku 14-18 N. Pažba zbraně je vyrobena ze speciálního plastu vyztuženého skelnými vlákny, nebo u varianty S2 M1 je z laminovaného dřeva. Dvouřadový ocelový zásobník s jednořadovým vyústěním pojme až 10 nábojů ráže .308 Winchester. Zbraň je vybavena dvoupolohovou, nebo na přání zákazníka i třípolohovou pojistkou jenž zabraňuje zbrani vystřelit. Menší nevýhoda odstřelovacích pušek CZ 750 je absence mechanických mířidel, k montáži zaměřovacího dalekohledu, noktovizoru a nebo termovizoru slouží 2 prisma drážky 19mm vyfrézované přímo do pouzdra závěru se středovou roztečí cca 115mm. Přesnější zamíření a pohodlnější manipulaci zajišťuje sklopná dvojnožka (bipod), která se nasazuje v přední části předpažbí na duralovou lištu. Minimální životnost pušek je udávána Českou zbrojovkou na 5000 výstřelů při zachování vysoké přesnosti střelby. O odstřelovačské pušky CZ 750 již projevilo zájem několik zahraničních ozbrojených složek.\n\nCZ 750 S1 M1:\nZákladní model se 660 mm (26\") dlouhou hlavní (10\" stoupání) určený pro střelbu na vzdálenosti do 800 metrů.\nCelková délka této zbraně je 1220 mm, výška 175 mm, šířka 77 mm a celková hmotnost tohoto modelu je 5800g. Energie zpětného rázu je snižována jednokomorovým kompenzátorem s čepem na připevnění tepelné clony zamezující vlnění vzduchu nad hlavní rozehřátou po výstřelu. Tvarovaná pažba se zdrsněným povrchem a nastavitelnou lícnicí je vyrobena z odolného plastu se skelnými vlákny. Pažba je zakončena výškově nastavitelnou gumovou botkou s možností podložení na změnu délky pažby.\n\nCZ 750 S1 M2:\nZkrácená, mírně upravená varianta modelu S1 M1, vhodná pro použití ve stísněných prostorech a ve městské zástavbě, určena je především k boji s odstřelovači protivníka. Puška je vybavena tlumičem hluku díky němuž hladina hluku je o 25 dB nižší.\n\nCZ 750 S2 M1:\nPuška zkonstruována pro použití u vojenských a policejních odstřelovačů. Vhodná je také pro lovce i sportovní střelce. Zbraň je charakteristická třemi otvory v předpažbí a laminátovou pažbou.\n"}
{"id": "354744", "url": "https://cs.wikipedia.org/wiki?curid=354744", "title": "Folklórní soubor Úsměv", "text": "Folklórní soubor Úsměv\n\nFolklórní soubor Úsměv je taneční, hudební a pěvecké těleso z Horní Břízy zabývající se zpracováním a prezentací tradičních folklórních tanců, skladeb a písní z oblastí Plaska, Dolnobělska, Kralovicka a Plzeňska.\n\nFolklórní soubor Úsměv byl založen v roce 1958 ve vesnici Horní Bříza v okresu Plzeň-sever. Do jeho čela se postavil hornobřízský rodák, hudební redaktor Českého rozhlasu Plzeň, Zdeněk Bláha.\n\nV době konání celostátních folklórních festivalů v sedmdesátých a osmdesátých letech minulého století získal dvakrát hlavní cenu – v Popradu a v Košicích.\n\nSvůj vyhraněný styl a repertoár prezentoval soubor také na mnoha mezinárodních festivalech a zájezdech po Evropě. V roce 1997 společně s moravským Kunovjanem připravil celovečerní koncert pro festival Pražské jaro 1997.\n\nČlenové kapely jsou vesměs odchovanci plzeňské konzervatoře. Instrumentář souboru tvoří 2 B-klarinety, dudy a smyčce, tedy nástroje štrajchových a dudáckých muzik z jihozápadních Čech. K barevnosti a oživení muzicírování přispívají i drobné bicí nástroje, přinášející do plynulého toku melodií vzruch a oživení. V instrumentáři nechybí ani další tradiční nástroje, kupř. niněra, fanfrnoch, vozembouch.\n\nSvérázný styl kapely vychází z krajového hudebního dialektu. Repertoár je složen výhradně z krajových písní a tanců.\n\nKapela se svými sólisty je často slyšitelná na vlnách Českého rozhlasu, v jehož studiích nahrála přes 300 snímků . Kromě toho natočila 4 samostatné LP, 6 CD a svými nahrávkami se podílela i na dalších 10 albech. Autorem všech úprav a skladeb je Zdeněk Bláha.\n\n\nTaneční repertoár je vybírán z barevné palety tradičních tanců oblastí Plaska, Dolnobělska, Kralovicka a Plzeňska. Pramenem jsou sbírky Národopisného muzea v Plzni, Muzea v Mariánské Týnici, popisy tanců kralovického učitele O. Šnajdaufa a hlavně pak zápisy ze sběru Zdeňka Bláhy.\n\nStejně jako muzika, tak i taneční složka se opírá o tvůrce z vlastních řad.\n"}
{"id": "354750", "url": "https://cs.wikipedia.org/wiki?curid=354750", "title": "Dubai Tennis Championships", "text": "Dubai Tennis Championships\n\nDubai Tennis Championships, také známý pod názvem sponzora Dubai Duty Free Tennis Championships, je profesionální tenisový turnaj mužů a žen, který se každoročně koná v metropoli emirátu Dubaji. Probíhá na konci února v areálu Aviation Club Tennis Centre, kde se nacházejí otevřené dvorce s tvrdým povrchem. Patronaci nad tenisovou událostí převzal premiér a viceprezident Spojených arabských emirátů Muhammad ibn Rašíd Al Maktúm, emír Dubaje.\n\nMužská polovina se koná od roku 1993 a patří do kategorie ATP World Tour 500. Ženská část byla založena v sezóně 2001 a řadí se do kategorie WTA Premier Tournaments, respektive úrovně WTA Premier 5, kdy dochází k jejich výměně s dalším arabským turnajem Qatar Ladies Open. Do soutěže mužské dvouhry nastupuje dvacet osm tenistů, ženský singl hraje třicet dva hráček. Soutěží čtyřher se účastní šestnáct párů.\n\nNejvíce singlových vítězství získal Švýcar Roger Federer, když vyhrál osmkrát  letech 2003–2005, 2007, 2012. 2014, 2015a 2019. Mezi ženami je nejúspěšnější Belgičanka Justine Heninová se čtyřmi tituly z let 2003–2004 a 2006–2007. V mužské čtyřhře drží rekord Ind Mahesh Bhupathi s pěti triumfy (1998, 2004, 2008, 2012–2013) a v ženském deblu pak Američanka Liezel Huberová také s pěti vítězstvími (2007–2009, 2011–2012).\n\nV minulosti turnaj nesl název \"Dubai Duty Free Men's and Women's Open\" a poté do roku 2011 \"Barclays Dubai Tennis Championships\".\n\nV únoru 2009 se Spojené arabské emiráty rozhodly neudělit vstupní víza izraelské tenistce Šachar Pe'erové, která tak nemohla do turnaje zasáhnout. Oba státy neudržovaly diplomatické vztahy. Ředitel turnaje Salah Tahlak prohlásil, že její odmítnutí vycházelo především z obavy před možným hněvem Arabů poté, co k protestům vůči ní došlo již na předcházející události ASB Classic, a to v souvislosti s izraelsko-palestinským konfliktem v období 2008–2009. Řada hráček, včetně Venus Williamsové, neudělení víz odsoudila.\n\nV reakci na incident byla turnaji udělena pokuta ve výši 300 000 amerických dolarů. Organizátoři se odvolali u organizace WTA, která odvolání zamítla. Pe'erová získala garanci startu na dalším ročníku arabského turnaje (2010) a náhradu činící 44 250 dolarů, vypočítanou z jejího průměrného zisku na jeden turnaj v sezóně 2008. Několik hráčů mužské poloviny turnaje 2009, který se konal týden po ženské části, a to včetně obhájce titulu Američana Andyho Roddicka, na protest do turnaje nenastoupilo. V reakci na daný stav arabští organizátoři udělili vstupní víza izraelskému tenistovi Andymu Ramovi, jenž nastoupil do čtyřhry.\n\n\n\n\n\n"}
{"id": "354757", "url": "https://cs.wikipedia.org/wiki?curid=354757", "title": "Adam Nelson", "text": "Adam Nelson\n\nAdam Nelson (* 7. července 1975, Atlanta) je americký sportovec, atlet, olympijský vítěz a mistr světa ve vrhu koulí.\n\nV roce 1994 se stal v portugalském Lisabonu juniorským mistrem světa. O čtyři roky později získal stříbrnou medaili na Hrách dobré vůle a v roce 1999 stříbro na světové letní univerziádě ve španělském Palma de Mallorca. Dne 18. května 2002 hodil svůj osobní rekord 22,51 m na mítinku v Portlandu. Tento výkon je 10. nejlepším v historii.\n\nV první sérii hodil 21,16 metrů, ostatní pokusy nebyly platné kvůli přešlapu. Jeho soupeř Jurij Bilonog z Ukrajiny hodil také 21,16 metrů. Jelikož jeho druhý nejlepší pokus činil 21,15 metru, stal se olympijským vítězem. Následně, po zjištění dopingu, byl však Bilonog diskvalifikován a zlatá medaile připadla Nelsonovi.\n\nNa Mistrovství světa v atletice 2007 skončil na druhém místě pokusem z druhé série (21,61 metrů), což byl jeho rekord sezóny 2007.\n\nNa olympiádě v Pekingu postoupil z kvalifikace druhým nejdelším pokusem (20,56 m). Lepší byl jen pozdější olympijský vítěz, Polák Tomasz Majewski (21,04 m). Ve finále však Nelson třikrát přešlápl a skončil bez platného pokusu v poli poražených.\n\nNa Mistrovství světa v atletice 2009 v Berlíně poslal v první sérii kouli do vzdálenosti 21,11 m a patřila mu průběžná třetí příčka. Medaili však nakonec nevybojoval, když se již v dalších pokusech nezlepšil a skončil na pátém místě. Bronz bral Němec Ralf Bartels a na 4. místě skončil Nelsonův krajan Reese Hoffa.\n\n"}
{"id": "354759", "url": "https://cs.wikipedia.org/wiki?curid=354759", "title": "Olli Jokinen", "text": "Olli Jokinen\n\nOlli Jokinen (* 5. prosince 1978, Kuopio, Finsko) je bývalý finský profesionální hokejista naposledy hrající severoamerickou NHL za tým St. Louis Blues. Před ohlášením konce kariéry v březnu 2017 podepsal čestnou smlouvu s týmem Florida Panthers. \n\nDraftován byl týmem Los Angeles Kings v roce 1997 v 1. kole jako č. 3 a za Los Angeles poprvé nastoupil v sezoně 1997–98. Ještě v této sezóně se ovšem vrátil do domácí soutěže do klubu IFK Helsinki. V NHL hrál dále za tým New York Islanders a od roku 2000 za Floridu Panthers kde se stal kapitánem. Před sezónou 2008-09 byl vyměněn do týmu Phoenix Coyotes a ještě v průběhu této sezóny putoval do Calgary Flames. S týmem Calgary se také poprvé v kariéře probojoval do play-off. 1. února 2010 byl vyměněn do New York Rangers. Po sezóně 2009–2010 podepsal jako volný hráč se svým staronovým týmem Calgary Flames\n\nNa mistrovství světa hráčů do 20 let v roce 1998 pomohl doma hrajícímu finském mužstvu ke zlaté medaili. Prosadil se významně i individuálně, když třikrát skóroval ve čtvrtfinále proti Kazachstánu a v kanadském bodování turnaje byl druhý se stejným počtem bodů jako vítězný Američan Jeff Farkas.\n\n\n"}
{"id": "354765", "url": "https://cs.wikipedia.org/wiki?curid=354765", "title": "Jednotka intenzivní péče", "text": "Jednotka intenzivní péče\n\nJednotka intenzivní péče (JIP, jipka) je specializované oddělení nemocnic, poskytující intenzivní zdravotnickou péči. Mnoho nemocnic má také další úseky intenzivní péče pro speciální obory medicíny, podle potřeby a možností příslušné nemocnice. Označení není jednotně standardizováno.\n\nV roce 1854 byla anglická ošetřovatelka Florence Nightingalová požádána o pomoc v krymské válce, kde se ukázala potřeba oddělovat vážně zraněné vojáky od těch méně zraněných. Nightingalová snížila úmrtnost na bojišti ze 40 % na 2 % vytvořením koncepce intenzivní péče.\n\nV roce 1950 ustavil Peter Safar koncepci „pokročilé podpory života“, kdy jsou pacienti udržováni v sedaci a ventilováni v prostředí intenzivní péče. Safar je považován za prvního intenzivistu.\n\nV reakci na epidemii dětské obrny (při které mnoho pacientů potřebovalo trvalou ventilaci a sledování), založil Bjørn Ibsen v roce 1953 v Kodani první jednotku intenzivní péče. První aplikaci tohoto nápadu ve Spojených státech amerických zahájil Dr. William Mosenthal, chirurg v Dartmouth-Hitchcock Medical Center. V 60. letech 20. století byla rozpoznána důležitost srdečních arytmií jako zdroje komplikací a úmrtí při infarktech myokardu. To vedlo k rutinnímu používání srdečního monitoringu na JIP, zvláště při postinfarktových stavech.\n\nMezi specializované typy JIP patří například:\nMezi obvyklá zařízení JIP patří mechanický ventilátor (pomáhá s dýcháním při intubaci nebo tracheostomii), srdeční monitory včetně telemetrie, vnější kardiostimulátory a defibrilátory, dialytická zařízení pro ledvinná selhání, zařízení pro stálé monitorování životních funkcí, katétry pro infuze a pro výživu sondou, odsávací pumpy, drény a katétry atd. Dále bývá k dispozici široké spektrum farmakologických prostředků pro léčbu hlavních chorobných stavů, pro navození sedace, ke zmírnění bolesti a pro ochranu před sekundární infekcí.\n\nMedicína předpokládá vztah mezi velikostí JIP a kvalitou péče o mechanicky ventilované pacienty. Po korekci podle závažnosti chorobných stavů, demografických hodnot a charakteristik jednotlivých JIP (včetně obsazenosti intenzivisty) byla u větších JIP zaznamenána významně nižší mortalita na JIP i v celé nemocnici.\n\nZdravotnický personál typicky zahrnuje intenzivisty školené ve vnitřním lékařství, chirurgii, anestezii a urgentní medicíně, nově se etabluje také obor nemocniční medicína. Mezi personál zajišťující kontinuitu péče o pacienty nyní patří i mnoho praktických sester a lékařských asistentů se specializovaným školením. Dále jsou zde i další profese školené pro práci v oblasti intenzivní péče.\n\n"}
{"id": "354778", "url": "https://cs.wikipedia.org/wiki?curid=354778", "title": "Paola Suárezová", "text": "Paola Suárezová\n\nPaola Suárezová (* 23. červen 1976, Pergamino, Argentina) je bývalá argentinská profesionální tenistka.Ve své dosavadní kariéře vyhrála 4 turnaje WTA ve dvouhře a 44 turnajů ve čtyřhře.\n\n"}
{"id": "354781", "url": "https://cs.wikipedia.org/wiki?curid=354781", "title": "Git", "text": "Git\n\nGit je v informatice distribuovaný systém správy verzí vytvořený Linusem Torvaldsem pro vývoj jádra Linuxu. Návrh Gitu byl ovlivněn projekty BitKeeper (dříve používán pro vývoj jádra Linuxu) a Monotone. V současnosti (2016) je projekt Git používán mnoha známými projekty, například: jádro Linuxu, X.Org nebo Ruby on Rails. Projekt spravuje Junio Haman, je šířen pod GPL verze 2 a jedná se o svobodný software.\n\nGit byl inspirován verzovacími systémy BitKeeper a Monotone. Git byl původně navržen jako nízkoúrovňový nástroj, který by ostatním umožnil vytvoření uživatelského rozhraní\n(front end) jako je Cogito nebo StGIT. Jádro projektu Git se však postupně rozrostlo na kompletní systém pro správu revizí, který je použitelný bez doplňkových nástrojů.\n\nZe zřejmých důvodů byl Git původně psán pro operační systém Linux, ale je snadno přenositelný na ostatní UN*Xové systémy, včetně BSD, Solarisu a Darwina. Implementován je samozřejmě také pod Windows. Existuje také reimplementace JGit v Javě a podpora ve formě plug-inu EGit pro Eclipse.\n\nNávrh systému Git byl syntézou zkušeností Linuse Torvaldse s údržbou rozsáhlého projektu (jádro Linuxu) vyvíjeného distribuovaným (kolektivním) způsobem, s důkladnou znalostí výkonnosti souborového systému a potřeby vytvořit v krátké době použitelný nástroj (viz níže). Uvedené vlivy vedly k následujícím implementačním rozhodnutím:\n\nPro dosažení maximální rychlosti zachycuje Git vývoj projektu jako sérii stavů adresářových stromů se soubory. Tím se liší od dřívějších verzovacích systémů jako SCCS a RCS, které se soustředily na úsporu místa ukládáním rozdílů mezi verzemi jednotlivých souborů, a koncept, kdy se sledují změny identifikovatelného souboru procházejícího jednotlivými revizemi projektu, převzaly i pozdější systémy. Torvalds však tuto koncepci odmítl, takže Git vztahy mezi jednotlivými revizemi jednoho souboru nijak neuchovává. Z toho plynou významné důsledky:\n\n\nNěkteří lidé kritizují model ukládání dat:\n\n\nGit implementuje několik slučovacích strategií (merging strategies). Nestandardní strategie může být zvolena v okamžiku zahájení slučování:\n\n\nGit není v podstatě jen systém pro správu zdrojových kódů (SCM):\n\nK tomuto základu byla postupně, jak se ukázala jejich potřeba, doplněna řada funkcí, které jsou očekávány od tradičních SCM.\n\nGit používá dvě základní datové struktury umístěné v adresáři codice_3: proměnlivý index (také nazývaný stage nebo cache), který ukládá informace o pracovním stromě a připravovaném commitu (revizi); a databázi, do které se pouze připisuje. Index slouží jako spojovací bod mezi objektovou databází a pracovním stromem. Databáze obsahuje čtyři typy objektů:\n\n\nKaždý objekt je v Gitu identifikován hodnotou hašovací funkce SHA-1 svého obsahu.\n\nGit ukládá každou revizi souboru jako samostatný blob. Vztahy mezi bloby lze nalézt pouze prohlížením stromu a commit objektů. U nově přidávaných objektů se nevyužívá jejich podobnosti s předešlou revizí, pouze se zkomprimují algoritmem zlib. Git spočítá hodnotu haše (u souborů se hodnota počítá včetně předřazené identifikace typu a čísla objektu) a blob umístí do adresáře podle prvních dvou znaků haše. Zbytek hashe se používá jako název souboru pro daný objekt. To může vést k velké spotřebě diskového prostoru, proto se starší objekty ukládají do jednoho souboru v adresáři codice_4, který pro úsporu místa využívá delta kompresi, což znamená, že se ukládají pouze změny oproti jiné revizi.\n\nGit servery typicky naslouchají na TCP portu 9418.\n\nGit je primárně vyvíjen na Linuxu, ale také podporuje většinu hlavních operačních systémů včetně BSD, Solarisu, macOS a Windows NT.\n\nJGit realizace Gitu je čistě Java softwarová knihovna, jež má být začleněna do všech aplikací Java. JGit používá Gerrit (code review tool) a EGit (Git klient pro Eclipse IDE).\n\nRealizace Dulwich je čistě Python softwarová komponenta pro Python 2.\n\nLibgit2 je realizace Gitu v podobě ANSI C knihovny, kterou lze přeložit pro různé platformy včetně Microsoft Windows, Linux, macOS a BSD. Používá se jako základ pro Git knihovny pro programovací jazyky Ruby, Python a Haskell a jako základní implementace gitu v týmu Microsoft Foundation servis a Visual Studio.\n\nVerzovací systémy Perforce a Plastic SCM obsahuje vlastní implementaci protokolu Git, aby jejich klienti mohli spolupracovat se vzdálenými Git repozitáři.\n\nEclipse Foundation uvedl v ročních statistických zjišťování Společenství, že v květnu 2012 více než 27 % (z 732) z profesionálních softwarových vývojářů používalo Git jako jejich primární systém, což byl nárůst z 12,8 % v roce 2011. Open source directory Ohloh vykazuje podobný nárůst mezi open source projekty.\n\nVe Spojeném království IT webové stránky itjobswatch.co.uk hlásí, že od prosince 2012 má přibližně 10 % společností zabývajících se vývojem softwaru na seznam požadavků Git ve srovnání s 17,3 % v Subversion, 8,7 % pro Microsoft Team Foundation Server, a 1,9 % pro Visual SourceSafe.\n\nNásledující webové stránky poskytují zdarma hostování zdrojových kódu v repozitářích postavených na Gitu:\nVývoj Gitu začal, když se množství vývojářů Linuxového kernelu rozhodlo přestat pracovat s BitKeeperem (SCM systém, který byl již dříve použit k udržení projektu). Držitel autorských práv k BitKeeperu, Larry McVoy, ukončil bezplatné používání výrobku poté, co uvedl, že Andrew Tridgell prováděl reverzní inženýrství protokolu BitKeeperu.\n\nLinus Torvalds chtěl distribuovaný systém, který by mohl použít jako BitKeeper, ale žádný z dostupných volných systémů nesplňoval jeho potřeby, zejména co se týče výkonu. Torvalds stanovil jako požadavek SCM vyžadující tři sekundy na aplikování záplaty (patch) a aktualizaci všech souvisejících metadat. Při vývoji linuxového jádra, synchronizace s ostatními správci může vyžadovat klidně i 250 takových akcí najednou. Torvalds stanovil několik dalších návrhových kritérií:\n\n\nTato tři kritéria eliminovala všechny tehdy existující systémy pro správu verzí s výjimkou Monotone, který však nesplňoval výkonnostní požadavky. Bezprostředně po vydání linuxového jádra verze 2.6.12-rc2 se Linus Torvalds rozhodl napsat svůj vlastní systém.\n\n\n"}
{"id": "354786", "url": "https://cs.wikipedia.org/wiki?curid=354786", "title": "Roberta Vinciová", "text": "Roberta Vinciová\n\nRoberta Vinciová, vlastním jménem Roberta Vinci (* 18. února 1983 Taranto) je bývalá italská profesionální tenistka a světová jednička ve čtyřhře, když na této pozici od zavedení světové klasifikace strávila 110 týdnů, což představuje 7. nejdelší období. Na okruhu WTA vyhrála deset turnajů ve dvouhře a dvacet pět ve čtyřhře. V rámci okruhu ITF získala devět titulů ve dvouhře a deset ve čtyřhře.\n\nNa nejvyšší grandslamové úrovni si zahrála finále ženské dvouhry US Open 2015, v němž podlehla o rok starší krajance Flavii Pennettaové ve dvou setech. \n\nV roce 2012 se s krajankou Sarou Erraniovou probojovaly do finále ženské čtyřhry na Australian Open, v němž podlehly Kuzněcovové a Zvonarevové. Na pařížském French Open 2012 společně vyhrály první grandslam kariéry v soutěži ženské čtyřhry. Na US Open 2012 pak obě získaly druhý deblový titul, díky němuž se poprvé posunula na druhou příčku světové klasifikace ve čtyřhře. Na Turnaji mistryň 2012 a 2013 skončila v semifinále čtyřhry. V ženské čtyřhře Australian Open 2013 a 2014 přidala další dvě výhry. Kariérní grandslam v ženském deblu pak s Erraniovou zkompletovala triumfem ve Wimbledonu 2014.\n\nNa žebříčku WTA byla ve dvouhře nejvýše klasifikována v květnu 2016 na 7. místě a ve čtyřhře pak v říjnu 2012 na 1. místě. Do první desítky dvouhry premiérově pronikla 22. února 2016, kdy figurovala na 10. příčce. Ve 33 letech a 4 dnech věku se tak stala nejstarší debutantkou v Top 10 od zavedení žebříčku v roce 1975, a celkově čtvrtou Italkou v této elitní skupině. Trénuje ji Francesco Cina.\n\nItálii reprezentovala na athénských Letních olympijských hrách 2004 ve čtyřhře spolu s Garbinovou. Pár skončil ve druhém kole. Na dalších Hrách XXIX. olympiády 2008 v Pekingu startovala v ženské čtyřhře s krajankou Santangelovou. V úvodním kole je vyřadil první nasazený pár Safinová a Kuzněcovová. Na londýnských hrách 2012 podlehla v úvodní fázi singlu Clijstersové a ve čtyřhře skončily s Erraniovou ve čtvrtfinále.\n\nV italském fedcupovém týmu debutovala v roce 2001 dubnovou baráží o Světovou skupinu proti Chorvatsku, v níž po boku Pizzichiniové zaznamenala výhru ve čtyřhře. V soutěži nastoupila k 24 mezistátním utkáním s bilancí 5–7 ve dvouhře a 18–1 ve čtyřhře. V letech 2006, 2009, 2010 a 2013 Fed Cup vyhrála.\n\nSpolu s Erraniovou se v sezónách 2012 a 2013 se staly nejlepším deblovým párem roku a také mistryněmi světa ITF ve čtyřhře.\n\nTenis začala hrát v sedmi letech.\n\nS krajankou Flavií Pennettaovou získala deblový titul na juniorce French Open 1999. Premiérovou účast v hlavní soutěži na Grand Slamu zaznamenala na newyorském US Open 2001, kde v úvodním kole prohrála s Martinou Suchou.\n\nDebutová výhra na okruhu WTA přišla v únoru 2001, když s Francouzkou Sandrine Testudovou získaly deblový titul na Qatar Ladies Open. Se stejnou spoluhráčkou prošly do semifinále čtyřhry na French Open 2004.\n\nV sezóně 2005 dokázala ve čtvrtfinále eastbournského turnaje Hastings Direct International Championships porazit bývalou světovou dvojku Anastasii Myskinovou. První singlový titul kariéry získala v únoru 2001 na bogotském turnaji, když ve finále zdolala nejvýše nasazenou krajanku Tathianu Garbinovou. V rozhodujícím dějství, kdy prohrávala 0–3 na gamy, zápas soupeřka skrečovala.\n\nNa antuce katalánského Barcelona Ladies Open vyhrála dvouhru v letech 2009 a 2011, V prvním případě v boji o titul porazila ruskou tenistku Marii Kirilenkovou a ve druhém pak Češku Lucii Hradeckouá, V roce 2010 na tomto turnaji ve finále podlehla Italce Francesce Schiavoneové. Mimoto si z této události v letech 2010 a 2012 se Sarou Erraniovou připsala dvě vítězství ve čtyřhře. V sezóně 2010 také triumfovala na BGL Luxembourg Open, když ve finále přehrála německou tenistku Julii Görgesovou poměrem 6–3, 6–4.\n\nRoberta Vinciová nastupovala celou sezónu se stabilní partnerkou Sarou Erraniovou, s níž zaznamenala strmý vzestup, když vyhrály osm turnajů, včetně dvou grandslamů. Vyrovnané výkony v průběhu celého roku se odrazily v žebříčkovém postavení. Obě hráčky se v závěrečné fázi okruhu postupně staly světovými jedničkami ve čtyřhře, když Vinciová na této pozici vystřídala Erraniovou.\n\nPremiérový titul sezóny si připsaly v únoru na mexickém Monterrey Open po finálové výhře nad zkušeným japonsko-čínským párem Kimiko Dateová a Čang Šuaj poměrem 6–2, 7–6. Na druhou výhru dosáhly následující týden na acapulském Abierto Mexicano Telcel, když si v boji o titul poradily se španělskou dvojicí Lourdes Domínguezová Linová a Arantxa Parraová Santonjaová po hladkém průběhu 6–2 a 6–1. V dubnu pak triumfovaly na evropslé antuce během Barcelona Ladies Open, kde si bez problémů poradily s krajankamiFlavií Pennettaovou a Francescou Schiavoneovou jednoznačným výsledkem 6–0 a 6–2.\n\nPoté zaznamenaly sérii čtyř turnajových výher v řadě a pokaždé se v boji o titul utkaly s ruskými soupeřkami. Šňůra začala v polovině května na modré antuce Mutua Madrid Open, kde zdolaly dvojici Jekatěrina Makarovová a Jelena Vesninová 6–1, 3–6 a [10–4]. O týden později se všechny hráčky potkaly ve finále římského Internazionali BNL d'Italia, opět s vítězným koncem pro Italky, tentokrát poměrem 6–2 a 7–5. Premiérovým grandslamovým vítězstvím se stalo pařížské Roland Garros, kde rozhodující bitvu s výsledkem 4–6, 6–4 a 6–2, sehrály proti páru Maria Kirilenková a Naděžda Petrovová. Na vítězné vlně se udržely i v dalším turnaji UNICEF Open, kde na jejich raketách zůstaly ve finále znovu Kirilenková s Petrovovou po těsné bitvě 6–4, 3–6 a [11–9]. Druhou grandslamovou trofej si přivezly z newyorského US Open, na němž ve finále nedaly šanci Češkám Andree Hlaváčkové a Lucii Hradecké po setech 6–4 a 6–2. V polovině října se stala po Pennettaové a Erraniové třetí Italkou v historii, která dosáhla na čelo světové klasifikace.\n\nDvakrát v sezóně odešly jako poražené finalistky, a pokaždé se jejich přemožitelkami staly ruské tenistky. Nejdříve nestačily na lednovém Australian Open na pár Světlana Kuzněcovová a Věra Zvonarevová ve třech sadách 7–5, 4–6 a 3–6. Na březnovém Miami Masters je zdolaly také Kirilenková s Petrovovou, když po prvních dvou setech 6–7 a 6–4, o osudu utkání rozhodl až závěrečný supertiebreak [4–10].\n\nV celé deblové sezóně pokračovala ve spolupráci s krajankou Sarou Erraniovou.\n\nItalky si první finále zahrály na lednovém Apia International Sydney, kde podlehly páru Petrovová a Srebotniková 3–6, 4–6. Poté pokračovaly ve 20zápasové neporazitelnosti během níž získaly třetí grandslamový titul na Australian Open, když ve finále zdolaly mladou australskou dvojici Bartyová a Dellacquová 6–2, 3–6 a 6–2. Vítězná šňůra pokračovala únorovými trofejemi z pařížského Open GDF Suez, kde v boji o titul přehrály česko-americký pár Hlaváčková a Huberová poměrem 6–1, 6–1, a poté výhrou na Qatar Total Open po výhře nad Petrovovou se Srebotnikovou 2–6, 6–3, [10–6].\n\nProbojovaly se také do dvou finále navazujících antukových událostí, z nichž odešly poraženy. Na římském Internazionali BNL d'Italia nestačily na tchajwansko-čínskou dvojici Sie Su-wej a Pcheng Šuaj po setech 6–4, 3–6, [8–10], a poté nezvládly poslední utkání čtyřhry na majoru French Open, kde je zastavily ruské hráčky Makarovová s Vesninovou 5–7 a 2–6.\n\nDruhý rok za sebou plnily roli světových jedniček na Turnaji mistryň 2013 a podruhé nepřešly semifinálovou fázi, když je vyřadil ruský pár Jelena Vesninová a Jekatěrina Makarovová.\n\nPo oznámení úmyslu ukončit na Italian Open profesionální kariéru se Vinciová objevovala na kurtech zřídkakdy. Poslední zápas sehrála v úvodním kole Italian Open, kde prohrála s Aleksandrou Krunićovou ve třech setech. Ke skončení kariéry řekla: „Teď brečím, ale jsem šťastná, šťastná z toho, co jsem dosáhla“.\n\n"}
{"id": "354788", "url": "https://cs.wikipedia.org/wiki?curid=354788", "title": "Tathiana Garbinová", "text": "Tathiana Garbinová\n\nTathiana Garbinová (* 30. červen 1977 v Mestre, Itálie) je bývalá italská profesionální tenistka.Ve své dosavadní kariéře vyhrála 1 turnaj WTA ve dvouhře a 8 turnajů ve čtyřhře.\n\nTathiana Garbinová se zúčastnila 11 zápasů týmového Fed Cupu za tým Itálie s bilancí 4-3 ve dvouhře a 2-4 ve čtyřhře.\n\n\n"}
{"id": "354792", "url": "https://cs.wikipedia.org/wiki?curid=354792", "title": "Hrachov", "text": "Hrachov\n\nNázev Hrachov má více sídel:\n"}
{"id": "354795", "url": "https://cs.wikipedia.org/wiki?curid=354795", "title": "Varta", "text": "Varta\n\nNázev Varta může označovat:\n\n\n\n\n\n"}
{"id": "354796", "url": "https://cs.wikipedia.org/wiki?curid=354796", "title": "Raoul Schránil", "text": "Raoul Schránil\n\nRaoul Marian Kristian Schránil, psáno též Raul Schránil (24. března 1910 Most – 20. září 1998 Praha) byl český herec, bratranec režiséra Karla Antona. Své nezvyklé jméno Raoul dostal po francouzském příteli svého otce.\n\nOtec Rudolf byl právníkem, nejdříve pracoval na okresním hejtmanství v Mostě, později byl ministerským radou na ministerstvu orby (zemědělství) ve Vídni . V roce 1906 se oženil s Alexandrou Polákovou, dcerou generálního inspektora na panství hraběte Šlika. V roce 1908 se jim narodila dcera Alexandra a o dva roky později syn Raoul. Raoulova matka (dcera pěvkyně Carolle Huttary) byla hudebně nadaná sopránová pěvkyně, hrála i na klavír. Její umění obdivovala i Ema Destinnová. Byla zvána ředitelem Kovařovicem k angažmá do Národního divadla, avšak odmítla, neboť si to tehdy její tě budoucí manžel nepřál . Z matčiny strany byly v rodině umělecké vlohy, Raoulovým strýcem byl malíř Václav Rabas, sestřenicí Raoulova dědečka byla Betty, manželka Bedřicha Smetany .\n\nChodil do obecné školy u kostela sv. Vojtěcha v Praze a později nastoupil na reálku v Hellichově ulici, odkud byl však pro drobný přečin vyloučen. Trest vyloučení platilo i pro všechny střední školy v Praze, a proto na radu otcova přítele, Jožky Davida, pozdějšího poválečného předsedy českého parlamentu, jej otec poslal po první světové válce na tři roky do německé školy pro Lužické Srby v Nízkém u Zhořelce (Niesky Horní Lužice v Sasku). Hned po ukončení školy odjel, opět na doporučení Jožky Davida, do Dijonu ve Francii, do gymnázia Lycée Carnot, kam byli od roku 1920 z iniciativy Edvarda Beneše (v Dijonu Beneš v roce 1908 studoval na universitě) přijímáni na tříleté stipendijní studium českoslovenští studenti. Tato tradice, která byla z politických důvodů několikrát přerušena, trvá dodnes. Před ním tam studovali například Jiří Voskovec a Václav Černý, nebo v sedmdesátých letech režisér Zdeněk Troška. Maturitu složill Raoul s výborným prospěchem.\n\nV Dijonu založil Voskovec tradici, podle které se na Vánoce nejezdilo domů, ale formou kabaretu slavili čeští studenti svátky na lyceu. Tam poprvé hrál divadlo. Kabaret organizoval poté také během vojenské služby, kterou absolvoval od roku 1933 v Berouně, v Chebu a posléze v Praze.\n\nPo maturitě nastoupil na pár měsíců do kanceláře do skláren v Chlumu u Třeboně. Pak absolvoval v Maděrově obchodní škole na pražských Vinohradech jednoletý abiturientský kurs účetnictví a obchodnictví. Byl zaměstnán přes dva roky jako recepční a prošel hotely Wilson, Flora a Alcron.\n\nHerecký talent v něm objevila členka ND Jarmila Kronbauerová, která bydlela nad Schránilovými v domě v Mělnické ulici č.1 na smíchovské straně Újezdu. Matka mu u ní domluvila bez vědomí otce herecké hodiny. Kronbauerová se snažila přimluvit u rodičů, aby dali syna studovat na konzervatoř. Tatínek však nesouhlasil. Bratranec režisér Karel Anton poradil Raoulovi začít alespoň u divadelní šmíry a doporučil mu zajít do kavárny Rokoko na Václavském náměstí, kde se scházeli divadelní ředitelé. Tam ho oslovil principál Šlosr, který Raoula přivedl k malé kočovné společnosti, což podle Raoulových vlastních slov byla ta nejlepší herecká škola. Velký úspěch měl například v komedii \"Mařka, aneb deník služky\", kde se poprvé objevil v pro něho typické roli milovníka.\n\nNa jedné venkovské štaci u Prahy se na něj přišel podívat i bratranec Karla Antona a slíbil mu najít již něco lepšího. Tak se Raoul dostal v roce 1935 do divadla Vlasty Buriana, kde potřebovali náhradu za odcházejícího představitele milovníků. Hrát neustále stejnou roli, vystupovat každý večer, v sobotu a v neděli dvakrát mu však nevyhovovalo a aby měl více času na filmování, po tři čtvrtě roku od Buriana odešel. Zájem o něj měl Jára Kohout, nakonec však od března 1937 Raoul nastoupil k herecké skupině Theodora Pištěka \"Okružní cesta\" a ve dny, kdy nebylo filmování, jezdili po venkově a hráli divadlo. Hrál také v rámci divadelních představeních \"Kulturního výboru Československé filmové unie\".\n\nPři hostování v Českých Budějovicích obdržel nabídku na angažmá v místním divadle na sezónu 1938/1939, nikdy zde však z časových důvodů nehrál. V roce 1939 přijal angažmá v Divadle Anny Sedláčkové, kde se repertoár často střídal. Zde působil až do roku 1941, později byl bez stálého angažmá a spolupracoval s divadelní společnosti H. Zöllnerové. U prarodičů v Chotětově si otevřel biograf nazvaný \"Vlast\" a pořádal tam také besedy a pohostinská vystoupení svých hereckých kolegů. Hostoval také v Divadle na Vinohradech a v Uranii.\n\nOd roku 1935 začal hrát ve filmech a jeho kariéra strmě stoupala. Brzy se stal jedním z nejčastěji obsazovaných českých herců. Jen v roce 1937 hrál v deseti filmech. V anketě čtenářů Kinorevue v roce 1940 byl hodnocen jako devátý nejpopulárnější herec.\n\nPo druhé světové válce jezdil s estrádní skupinou, krátce působil v satirické scéně \"Kotva\", kterou založili Ferenc Futurista se svým bratrem Emanem Fialou. Po únoru 1948, když byl označen za syna kulaka a v Praze nesměl z rozhodnutí ministra Kopeckého hrát, působil od listopadu 1949 v zájezdovém Vesnickém divadle, spadajícím pod Ministerstvo zemědělství, kam si ho prosadil ředitel divadla František Smažík (tam hrál například roli chlapáckého dělníka Jana ve hře E. F. Buriana \"Krčma na břehu\"), jezdil po estrádách. V padesátých letech 20. století byl při zájezdu do Humpolce zatčen, obviněn z přípravy k emigraci a uvězněn na tři čtvrtě roku. Obvinění se neprokázalo a po propuštění pracoval v různých profesích (mimo jiné i jako dělník na základech Stalinova pomníku, jako zásobovač u cirkusu, na Mostě inteligence a vrtal artéskou studnu u Mariánských Lázní). V letech 1953–1954 byl konferenciérem ve Varieté u Nováků a později mu pomohl Jaroslav Štercl k angažmá v souboru v pražské Alhambře. Načas se vrátil do Vesnického divadla, přejmenovaného v roce 1959 na \"Státní zájezdové divadlo\" a pracoval zde od února 1960 až do zrušení divadla v roce 1962.\n\nPozději nastoupil v Mladé Boleslavi, kde se seznámil s mladou herečkou Věrou Liškovou, která se stala později jeho druhou manželkou. Po třech letech působení v divadle, kdy ředitel Antonín Dvořák navrhl spojit divadla v Kladně a v Mladé Boleslavi do jednoho organizačního celku, odešel Raoul s manželkou z Mladé Boleslavi a nastoupil v divadle v Ostravě. Jiří Dohnal mu nabídl místo sólisty ve sboru Národního divadla v Praze, avšak Ministerstvo kultury návrh neschválilo a Raoul skončil jako kulturně propagační referent v divadle – organizoval zájezdy a působil jako překladatel, mj. pro ředitele Přemysla Kočího.\n\nPo celý svůj život se jednalo o člověka s velkým osobním šarmem, jenž oplýval nevšedním charismatem a který bezvadně ovládal společenské chování a uhlazené vystupování. Proto se hodil především pro role mužů z vyšších společenských vrstev, často hrál různé šviháky, světáky, milovníky apod.\n\nPo druhé světové válce tento typ herců nebyl příliš žádoucí, do prostředí dělnických budovatelů socialismu se příliš nehodil, jeho oslnivá předválečná kariéra byla v té době u konce. Ve filmu sice hrál dost často, ale už jen malé či epizodní role.\n\nByl dvakrát ženatý, první manželka Růžena Havelková byla manekýnou v kožešnictví ve Štěpánské ulici (svatba 1939), později se rozvedli. Z manželství se narodila dcera Alexandra a syn Raoul (nar. 1945), obě děti po roce 1968 postupně emigrovaly. S druhou manželkou, herečkou Věrou Liškovou (nar. 1930) byl téměř 30 let, až do své smrti.\n\n\n\n\n\n"}
{"id": "354803", "url": "https://cs.wikipedia.org/wiki?curid=354803", "title": "Grumman F3F", "text": "Grumman F3F\n\nGrumman F3F byl americký palubní stíhací letoun. Byl to poslední dvouplošný stíhací letoun, přijatý do výzbroje letadlových lodí US Navy, jež později ve službě nahradila nová generace prvních stíhacích jednoplošníků typů Brewster F2A Buffalo a Grumman F4F Wildcat.\n\nGrumman F3F byl v pořadím třetím palubním stíhacím letounem, který firma Grumman vyvinula pro americké námořnictvo. Prvním byl dvoumístný stíhací dvouplošník se zatahovacím podvozkem Grumman FF z let 1931–1932 a druhým jednomístný letoun obdobné koncepce Grumman F2F, který již byl přímým předchůdcem F3F.\n\nDne 15. října 1934 objednalo US Navy vývoj F3F jako nástupce F2F, který právě vstupoval do služby. Nový letoun si zachoval původní koncepci, ale měl větší rozměry. První prototyp XF3F-1 (BuNo 9727) poprvé vzlétl 20. března 1935. Pilotoval ho zkušební pilot Jimmy Collins. Stroj poháněl, stejně jako druhý prototyp, dvouhvězdicový vzduchem chlazený čtrnáctiválec Pratt & Whitney R-1535-72 o výkonu 650 hp při 2200 otáčkách za minutu. Vrtule byla dvoulistá. Již o dva dny se však při testování odolnosti a ovládání při střemhlavém letu, vinou překročení povoleného zatížení letounu, rozpadl ve vzduchu. Zkušební pilot Jimmy Collins při havárii zahynul. Druhý prototyp poprvé vzlétl 9. května 1935, ale již 17. května se při zkušebním letu dostal do vývrtky a pilot ho musel opustit na padáku.\n\nTřetí prototyp poprvé vzlétl 7. června 1935. Lišil se především použitím výkonnějšího motoru verze R-1535-84 o výkonu 700 hp při 2250 otáčkách za minutu a zvětšenou směrovkou. Testy tohoto prototypu již byly úspěšné a 24. srpna 1935 byla objednána sériová výroba letounu. Celkem bylo objednáno 54 strojů verze F3F-1 (BuNo 0211-0264), poháněných dvouhvězdicovým čtrnáctiválcem Pratt & Whitney R-1534-84 Twin Wasp Junior o vzletovém výkonu 515 kW.\n\nJednalo se o jednomístný jednomotorový dvouplošník se zatahovacím podvozkem záďového typu, jehož kola se, jak tehdy bylo u Grummanu obvyklé, sklápěla do kruhovitých šachet na bocích trupu před náběžnou hranou křídla (i ostruhové kolečko bylo zatahovací). Trup byl celokovový, křídla měla kovovou kostru a plátěný potah a ocasní plochy byly kovové, jen kýlovka a směrovka byly potažené plátnem. V trupu a křídle bylo vytvořeno několik vodotěsných prostorů, které měly bránit rychlému potopení letounu v případě nouzového přistání na mořské hladině. Vzpěrový systém tvořily dva páry vzpěr mezi trupem a křídlem a dvojice mezikřídelních vzpěr ve tvaru písmene N (vzpěry zpevňovaly i ocasní plochy). Křídla byla vyztužena také systémem drátů.\n\nVýzbroj prvních dvou prototypů tvořily dva synchronizované kulomety ráže 7,62 mm, všechny ostatní stroje nesly zesílenou výzbroj v podobě jednoho kulometu Browning ráže 7,62 mm (zásoba 500 nábojů) a jednoho M2 Browning ráže 12,7 mm (zásoba 200 nábojů). Letoun mohl nést dvě 50kg pumy na podkřídelních závěsnících.\n\nPrvní kusy F3F-1 se k bojovým jednotkám dostaly v lednu 1936. První squadronou, která typ obdržela byla VF-5B (od léta 1939 přeznačené na VF-4) na letadlové lodi USS Ranger. Další jednotkou vyzbrojenou typem se stala VF-6B (VF-3) na letadlové lodi USS Saratoga (CV-3). Postupně byly typem F3F vyzbrojeny všechny stíhací squadrony námořnictva. Letoun používala i Námořní pěchota Spojených států, například u VF-4M v San Diegu. Na základě zkušeností s provozem letounu byl u všech strojů dodatečně zesílen nosník horního křídla a závěsy křidélek.\n\nNa verzi F3F-1 mezi červencem 1937 a květnem 1938 navázaly dodávky 82 kusů verze F3F-2 (BuNo 0967-1047). První prototyp F3F-2 vzlétl 21. července 1936 a které měly být překlenovacím typem do příchodu moderních stíhacích jednoplošníků Brewster F2A Buffalo a Grumman F4F Wildcat. Tuto verzi poháněl nový motor Wright R-1820-22 Cyclone o výkonu 950 hp, který tentokrát roztáčel třílistou vrtuli. Prstenec motoru měl větší průměr a na rozdíl od F3F-1 hladký povrch. Pod ním byl umístěn chladič oleje. Další změnou byla větší směrovka a nový překryt kabiny. Jako první operační je převzala squadrona VF-6 na letadlové lodi USS Enterprise (CV-6) a jednotky USMC VMF-1 a VMF-2.\n\nPoslední sériovou variantou byl F3F-3, který měl díky vylepšené aerodynamice (nový překryt kabiny, vrtule s menším průměrem apod.) mírně vyšší výkony. Dodávky 27 sériových strojů (BuNo 1444-1470) probíhaly v období prosinec 1938 až květen 1939. Letouny byly přiděleny jednotce VF-5 na USS Yorktown (CV-5).\n\nVšechny stroje F3F byly od stíhacích jednotek vyřazeny do konce roku 1941 a dosloužily u cvičných a záložních jednotek. Nikdy nebyly bojově nasazeny.\n\nOd verze F3F-2 byl odvozen jeden civilní testovací a předváděcí letoun společnosti Gulf Oil company, označený Gulfhawk II (G-22), který se dochoval v americkém National Air and Space Museum ve Washington, D.C. Ten doplňoval ještě dvoumístný Gulfhawk III (G-32), rovněž odvozený od F3F-2.\n\n\n\n\n\n"}
{"id": "354807", "url": "https://cs.wikipedia.org/wiki?curid=354807", "title": "Chudina", "text": "Chudina\n\nChudina může znamenat:\n\n\n"}
{"id": "354808", "url": "https://cs.wikipedia.org/wiki?curid=354808", "title": "Evangelický sbor a.v. Českobratrské církve evangelické v Českém Těšíně", "text": "Evangelický sbor a.v. Českobratrské církve evangelické v Českém Těšíně\n\nEvangelický sbor a. v. Českobratrské církve evangelické v Českém Těšíně na Rozvoji je sborem Českobratrské církve evangelické v Českém Těšíně. Sbor spadá pod Moravskoslezský seniorát. Bohoslužby se konají v evangelickém kostele Na Rozvoji. Sbor má kazatelské stanice v Ropici a ve Zpupné Lhotě.\n\nSbor patří k početně největším sborům v ČCE a má v rámci této církve výjimečně silnou vazbu na svou luterskou tradici. Ve sboru se konají bohoslužby v češtině a v polštině.\n\nOd roku 2014 sbor provozuje Církevní mateřskou školu Loďka.\n\n"}
{"id": "354809", "url": "https://cs.wikipedia.org/wiki?curid=354809", "title": "Farní sbor Českobratrské církve evangelické v Krnově", "text": "Farní sbor Českobratrské církve evangelické v Krnově\n\nFarní sbor Českobratrské církve evangelické v Krnově spadá pod Moravskoslezský seniorát. Bohoslužby se konají v evangelickém kostele na Husově náměstí. Sbor má kazatelské stanice v Krasově a v Třemešné. Sbor má 350 členů, nedělní bohoslužby navštěvuje 60 - 80 lidí. Kromě nedělních bohoslužeb se zde pořádají biblické hodiny, setkávání mládeže a dětí a modlitební setkávání.\n\nDo krnovské diaspory patří Bohušov, Brantice, Čaková, Heřmanovice, Ježník, Jindřichov, Krasov, Lichnov, Třemešná, Zátor, Zátor - Loučky a Sosnová.\n\nNa Krnovsku vznikaly evangelické sbory již na počátku 16. století. Po bitvě na Bílé Hoře však evangelické obyvatelstvo vymizelo. Významnější nárůst počtu lidí, kteří se hlásili k evangelictví je zaznamenáván až od poloviny 19. stol. V této době Krnov obývalo z naprosté většiny německé obyvatelstvo. V letech 1901–1903 byl vystavěn evangelický kostel na Husově náměstí. Po druhé světové válce a odsunu německého obyvatelstva tento evangelický sbor augsburského vyznání zaniká. Český evangelický sbor zde vzniká v roce 1949. Na sbor nastupuje farář Tomáš Holeček, v roce 1961 jej střídá Jan Hroch. V roce 1962 je evangelickému sboru odebrána fara, která připadne Veřejné bezpečnosti. V roce 1968 přichází farářka Jarmila Strádalová, v roce 1971 ji střídá Bronislav Kielar. V letech 1975–1978 prošel interiér i exteriér kostela kompletní rekonstrukcí. V roce 1989 nastupuje farář Milan Moletz, postupně sbor získává charismaticko-letniční charakter, v roce 1995 dochází k rozdělení sboru, přibližně polovina dosavadního sboru odchází a zakládá Křesťanské společenství. Při povodních v roce 1997 byl kostel podmáčen a musela být zrekonsruována podlaha v celém kostele. V letech 1997–2000 je sbor neobsazen, v roce 2000 nastupuje farář Otakar Čunek Mikoláš, kterého v roce 2003 střídá Radovan Rosický. V 2018 nastoupil farář Martin Litomiský.\n\n"}
{"id": "354816", "url": "https://cs.wikipedia.org/wiki?curid=354816", "title": "Panning", "text": "Panning\n\nPanning (švenkování, sledování objektu) je označení pro horizontální nebo vertikální rotační pohyb filmové, digitální nebo video kamery. Výsledkem panningu je efekt rozmazání obrazu jako při otáčení hlavou při rezolutním „ne“.\n\nVe fotografii se panning používá k zachycení rychlého pohybu, a optického odlišení předmětu od pozadí. Jde o to sledovat pohybující se objekt v hledáčku a tím snížit jeho relativní pohyb vůči fotografovi. Ve fotografii se používá pro zvýšení důrazu na pohybující se objekt a zároveň pro větší rozostření pozadí, což sníží jeho rušivý efekt.\n\nTermín panning je odvozen od slova \"panorama\", které zavedl roku 1787 Robert Barker. Pojmenoval tak svůj stroj, který otáčel nebo zobrazoval dlouhou horizontální malbu, takže divák při pohledu na scénu měl pocit, že jde. Barker vynalezl ještě jeden podobný stroj s názvem \"cyclorama\", kde se malba otáčela kolem publika dokola.\n\nČeský slangový výraz „švenkování“ pochází z německého „Schwenken“, což znamená „houpat se“.\n\nPři fotografování pohybujícího se předmětu, při panningu udržujeme fotografovaný předmět ve stejné pozici na snímku po celou dobu trvání expozice. \nDélka expozice musí být dostatečně dlouhé, aby bylo pozadí dostatečně rozostřené pohybem fotoaparátu.\nPřesná délka expozice bude záviset na rychlosti objektu, ohniskové vzdálenosti objektivu a vzdálenosti od předmětu a předmětu od pozadí. Dosáhnout neostrého pozadí ve formuli F1 při snímání auta jedoucího po přímce vám umožní již 1/250s, zatímco k dosažení stejného rozostření pro obraz běžícího člověka budete potřebovat delší čas 1/60s.\n\nSnadněji se snímají rychle se pohybující objekty, neboť je potřeba kratší expoziční čas. Při fotografování pomalu se pohybujících objektů je zapotřebí relativně delší čas, je těžší udržet pohyb s objektem a nastává riziko, že pohyb fotoaparátu nebude plynulý.\n\nDoporučuje se používat pomůcky, jako jsou například stativ nebo monopod, které umožní pohybovat fotoaparátem v jedné rovině. Levnějším řešením stativu je použití provázku, který na jedné straně přivážeme za objektiv, druhý konec se zašlápne nohou a napne se.\n\n"}
{"id": "354817", "url": "https://cs.wikipedia.org/wiki?curid=354817", "title": "P107", "text": "P107\n\nP107 byl francouzský kolopásový transportér, používaný v druhé světové válce. \n\nVe 20. a 30. letech 20. století byla ve firmě Citroën vyvinuta řada half-tracků na základě patentu Adolpha Kégresseho. V roce 1934 společnost představila svůj nejnovější a výkonnější model P107 jako nástupce stroje Citroën-Kégresse P17. Dříve než se rozjela sériová výroba, musel Citroën v roce 1934 vyhlásit konkurs. Nový vlastník, společnost Michelin, se rozhodl zaměřit na civilní vozidla. Licenci k patentu P107 poté získala francouzská firma Unic, která převzala jeho výrobu.\n\nTransportér byl vyráběn od roku 1937 ve dvou verzích, jedna z nich sloužila jako dělostřelecký tahač pro kanóny ráže 75 mm a 105 mm. Druhá verze byla určena pro nákladní dopravu a přepravu inženýrských jednotek. V roce 1940 bylo v provozu asi 2000 kusů těchto strojů. \n\nBěhem druhé světové války ukořistili po okupaci Francie transportéry Němci, kteří je využívali pod názvem \"Zugkraftwagen 37\". Po ukončení druhé světové války zůstalo několik strojů na území Československa a byly převzaty do stavu Československé armády. Ještě v létě 1951 byl jeden kus označený jako \"polopás Citroën\" s vojenskou reg. značkou - č. 53652 u 23. letištního praporu. \n\n"}
{"id": "354819", "url": "https://cs.wikipedia.org/wiki?curid=354819", "title": "Jan Schwippel", "text": "Jan Schwippel\n\nJan Schwippel (* 8. prosince 1966 Praha) je český pravicový politik, v letech 2004-2010 poslanec Poslanecké sněmovny, původně člen ODS, později po rozkolu kritik vedení ODS a jeden z poslanců, kteří společně s opozicí v roce 2009 hlasovali pro vyslovění nedůvěry vládě Mirka Topolánka.\nPo maturitě na gymnáziu absolvoval v roce 1990 Vysokou školu chemicko-technologickou v Praze. V letech 1990 až 2000 pracoval v Mikrobiologickém ústavu Akademie věd ČR. Působil také na Technické univerzitě v Hannoveru a na Národním institutu pro aplikovanou vědu v Toulouse. V letech 2003 až 2004 pracoval v politickém odboru kanceláře prezidenta republiky, předtím byl vrchním radou na ministerstvu zahraničí.\n\nV roce 1997 se stal členem ODS. Ve volbách v roce 2002 kandidoval do Poslanecké sněmovny Parlamentu ČR za ODS (volební obvod Středočeský kraj). Nebyl zvolen, ale do sněmovny zasedl dodatečně v červenci 2004 jako náhradník. Byl členem sněmovního zahraničního výboru. Poslanecký mandát obhájil ve volbách v roce 2006. Byl členem zahraničního výboru a výboru pro zdravotnictví.\n\n17. září 2008 oznámil, že vystupuje z poslaneckého klubu ODS v reakci na skandál stranického kolegy Jana Moravy. Byl totiž přesvědčen, že aktivity poslance Moravy (schůzky za účelem získání podvržených kompromitujících materiálů na poslaneckého kolegu Vlastimila Tlustého) nebyly jen ryze individuálním selháním, ale že Moravu někdo řídil a úkoloval. Schwippel požadoval, aby z čela poslaneckého klubu strany odešel Petr Tluchoř.\n\nV březnu 2009 se podílel na vyslovení nedůvěry vládě Mirka Topolánka a následně ohlásil úmysl kandidovat ve volbách do Evropského parlamentu za stranu Libertas.cz, kterou založil Vladimír Železný. Počátkem dubna 2009 ohlásil, že ukončil své členství v ODS, aby předešel hrozbě širšího vedení strany, že by mohla být jeho základní organizace v Zadní Třebani zrušena, jestliže ho nevyloučí.\n\nVe volbách do EP nakonec skutečně kandidoval, jako bezpartijní za Libertas.cz, ale nebyl zvolen. V poslanecké sněmovně mezitím zasedal až do voleb v roce 2010 jako nezařazený poslanec.\n\nV říjnu 2009 zveřejnil zpravodajský portál tyden.cz, že Schwippel čerpal poslaneckou náhradu (příspěvek na bydlení) určenou pro mimopražské zákonodárce, ačkoliv v Praze vlastní byt. Ten využívá jeho neteř a Schwippel si z poslanecké náhrady vydržuje další byt.\n\n"}
{"id": "354820", "url": "https://cs.wikipedia.org/wiki?curid=354820", "title": "Němčice (okres Strakonice)", "text": "Němčice (okres Strakonice)\n\nObec Němčice se nachází v okrese Strakonice v Jihočeském kraji, zhruba 7 km zsz. od Volyně a 11 km jihozápadně od Strakonic. Vesnice, obklopená převážně poli a loukami, leží v Šumavském podhůří (na rozhraní okrsků Mladotická vrchovina a Volyňská vrchovina) na Němčickém potoce v povodí Volyňky; uprostřed obce se rozkládá \"Němčický rybník\" o ploše necelého hektaru. Žije zde obyvatel.\n\nV části objektů zámku působí od roku 1991 terapeutická komunita sdružení Sananim, která se zabývá dlouhodobou léčbou a sociální rehabilitací drogově závislých.\n\nPrvní písemná zmínka o obci pochází z roku 1227.\n\nV severní části vesnice se nachází areál němčického zámku s hospodářským dvorem a anglickým parkem. Zámek vznikl barokní přestavbou renesanční tvrze z druhé poloviny šestnáctého století. U silnice do Kraselova stojí výklenková kaple.\n\n"}
{"id": "354823", "url": "https://cs.wikipedia.org/wiki?curid=354823", "title": "Cihlářská hlína", "text": "Cihlářská hlína\n\nCihlářská hlína je druh hlíny mastného vzhledu a žluté až žlutočervené barvy, který se používá jako cihlářská surovina, zejména na výrobu cihel, pálených i nepálených, a jiných stavebních komponent.\n\nZ geologického hlediska se jedná o čtvrtohorní spraš nebo její druhotnou naplaveninu, z níž byl časem vyluhován uhličitan vápenatý (CaCO). Hlavní složkou je jemný křemitý prach (křemen, živec a slída) a jíl; vápenité složky (CaCO) tvoří sražené hrudky tzv. „cicváry“. Typické žluté až žlutočervené zbarvení způsobují oxidy železa.\n\nPro výrobu stavebních materiálů je nutné cihlářskou hlínu čistit (vyprat a hníst), aby se co nejvíce zbavila cicvárů a jiných nečistot, které pak nejčastěji vlivem vlhka způsobují praskání pálených výrobků.\n\nCihlářská hlína vyniká i jako úrodná zemědělská půda (z jejích spodních vrstev jí v novověku těžili sedláci). Její ložiska se nacházejí po celém území České republiky; v místě těžby pro stavební účely vznikaly hliníky (hliniště) kde pracovali hlináci, později cihelny nebo cihelné hutě.\n\n"}
{"id": "354824", "url": "https://cs.wikipedia.org/wiki?curid=354824", "title": "Württembersko-Bádensko", "text": "Württembersko-Bádensko\n\nWürttembersko-Bádensko (německy \"Württemberg-Baden\") byla spolková země v Německu vytvořená po druhé světové válce v roce 1945 v americké okupační zóně ze severních částí dosavadních zemí Bádenska a Württemberska. Jejím hlavním městem byl Stuttgart. V roce 1952 bylo Württembersko-Bádensko sloučeno s Württembersko-Hohenzollernskem a Jižním Bádenskem do současné spolkové země Bádensko-Württembersko.\n"}
{"id": "354825", "url": "https://cs.wikipedia.org/wiki?curid=354825", "title": "Nelson (příjmení)", "text": "Nelson (příjmení)\n\nAnglosaské příjmení Nelson [\"nelzn\"] nosí více různých významných osobností:\n\n\n"}
{"id": "354827", "url": "https://cs.wikipedia.org/wiki?curid=354827", "title": "Yes (Unix)", "text": "Yes (Unix)\n\ncodice_1 je Unixový příkaz, který vypisuje na výstup kladnou odpověď, případně uživatelem zadaný textový řetězec, dokud není přerušen.\n\nSám od sebe umí codice_1 pouze vypisovat ‚y‘ či to, co mu bylo dáno za úkol, následované odřádkováním, dokud nebude uživatelem zastaven; pokud je jeho výstup přesměrován do roury, zastaví ho také ukončení programu, který skrze rouru krmí.\n\n\"yes\" může být použit na posílání automatické odpovědi (a to i záporné, například pomocí codice_3) programům, které by jinak vyžadovaly reakci uživatele, tedy umožňuje (za určitých okolností) použít interaktivní programy neinteraktivně.\n\nTento způsob použití může být dnes považován za překonaný, protože většina příkazů vyžadujících reakci uživatelů už má možnost pustit je s přepínačem, který interakci potlačí (například ‚force‘ v codice_4, nebo ‚assume-yes‘ v codice_5 v Debianu).\n\nNapříklad následující příkaz\n\nprovede totéž co\n\nDíky tomu, že se program snaží generovat výstup co nejrychleji a nepotřebuje ke své práci periferie (a tedy není zdržován čekáním na ně), může být použit na vytížení procesoru na 100 %, což se může hodit například při zkoušení funkčnosti chlazení procesoru. Není paralelizovatelný a na počítačích s více jádry je pro jejich plné vytížení nutno pustit tolik instancí ‚yes‘, kolik je jader.\n"}
{"id": "354830", "url": "https://cs.wikipedia.org/wiki?curid=354830", "title": "Pavel Fořt", "text": "Pavel Fořt\n\nJméno a příjmení Pavel Fořt nese několik osob:\n\n"}
{"id": "354833", "url": "https://cs.wikipedia.org/wiki?curid=354833", "title": "Šlichtování", "text": "Šlichtování\n\nŠlichtování \nje nanášení lepivých a ochranných prostředků na osnovní niti určené ke zpracování na tkacích strojích. Tím se přilepí odstávající vlákna k jádru příze, zvýší se pevnost, hladkost a částečně i stejnoměrnost příze.\n\nŠlichtování je nutné u všech jednoduchých přízí. Osnovy ze skaných přízí s dostatečnou pevností a stejnoměrností se šlichtovat nemusí. \n\n\nŠkrob má chemické složení (CHO). Vyrábí se v Evropě nejčastěji z brambor nebo obilí, ve světě je důležitou surovinou maniok.\n\nŠkrob se může nahrazovat deriváty celulózy, např. karboxymethylcelulozou.\n\nPři přípravě škrobové šlichty se dávkuje 4-10 kg škrobu na 100 l šlichty a přidává se 3-6 % lepicích látek (polep). Šlichtuje se při 65 až 85 °C.\n\nPoužití: osnovy z bavlny, vlny, viskózy a lýkových vláken.\n\nPatří sem např. polyvinylalkohol nebo akrylátové kopolymery. Přípravky lze kombinovat se škrobem. Bavlněné osnovy se šlichtují při 80-90 °C, polyester při 60 °C a acetát nebo viskóza při 40-70 °C.\n\n\nPrvní patent na šlichtovací stroj pochází z roku 1803 od Angličana Johnsona. Asi od roku 1815 se používaly šlichtovací stroje i na evropské pevnině. Nové šlichtovací stroje se např. v roce 2005 ve světě prodaly za 260 milionů USD.\n\nHlavní části stroje a postup šlichtování na stroji z 21. století jsou schematicky znázorněny na nákresu vpravo: \n\n(1) Stojan pro 4–16 předlohových osnovních válů\n\n(2) Šlichtovací a ždímací ústrojí smočí osnovy v ohřáté šlichtě a odždímá přebytečnou tekutinu. Ústrojí je napojeno na přípravnu šlichty se zásobními nádržemi, ze kterých se přivádí hotová (studená) šlichta do stroje. Příprava a přívod šlichty je řízen regulačním zařízením.\n\n(3) Sušicí ústrojí sestává ze 3–15 bubnů vyhřívaných párou o tlaku až 50 N/cm. U moderních strojů bývá na sušicí ústrojí napojeno zařízení na \"rekuperaci tepla\", které vede sálající horký vzduch zpět k sušicím bubnům.\n(4) Dělicí pole má za úkol oddělit od sebe nitě jednotlivých předlohových válů a tím zamezit tvoření slepenců.\n\n(5) Navíjecí ústrojí spojuje nitě z jednotlivých předlohových válů do jedné osnovy, kterou navíjí na tkací vál.\n\nŠlichtovací stroje pracují s rychlostí do 200 m/min.\n\nPro zpracování osnovy na tkacím stroji je důležité zejména procento zpevnění příze ošlichtováním, spotřeba šlichtovacích prostředků a zbytková vlhkost v osnově.\n\nHotová tkanina se musí před dalším použitím zbavit šlichty. Způsoby praní a náklady na odšlichtování mohou být velmi rozdílné, jsou zcela závislé na druhu použité šlichty. \n\n"}
{"id": "354834", "url": "https://cs.wikipedia.org/wiki?curid=354834", "title": "Clermontský koncil", "text": "Clermontský koncil\n\nClermontský koncil byla synoda katolické církve, která se v listopadu roku 1095 konala ve francouzském městě Clermont. Koncil svolal papež Urban II. a jeho výsledkem bylo zahájení první křížové výpravy, které předcházela výprava lidová.\n\nV roce 1095 poslal byzantský císař Alexios I. své vyslance na západ, aby vyjednali vojenskou pomoc v boji proti Seldžuckým Turkům. Zprávu obdržel papež Urban II. na koncilu v Piacenze. Na listopad následujícího roku papež svolal ke konání synody církevní představitele, které zároveň žádal, aby s sebou vzali významné pány ze svých provincií.\n\nSamotný koncil se konal mezi 18. až 28. listopadem a účastnilo se jej asi 300 duchovních z celé Francie. Papež mimo jiné nejdříve probíral clunyjské reformy a prodloužil exkomunikaci Filipu I. Francouzskému. 27. listopadu se papež rozhovořil o problémech na východě a vyzval k vojenské výpravě, která měla zabezpečit západním poutníkům cestu k Božímu hrobu v Jeruzalémě. Mimo to hrály svou roli v papežově rozhodnutí mocenské a politické důvody.\n\n"}
{"id": "354838", "url": "https://cs.wikipedia.org/wiki?curid=354838", "title": "Paul Adam", "text": "Paul Adam\n\nPaul Adam (7. prosince 1862, Paříž – 2. ledna 1920, Paříž) byl francouzský spisovatel a publicista.\n\nPaul Adam byl původně naturalista, pak spolupracoval se symbolisty (Gustave Khan, Henri de Régnier, Jean Moréas). Později byl ovlivněn anarchismem a nacionalismem.\n\n\n\n\n\n"}
{"id": "354843", "url": "https://cs.wikipedia.org/wiki?curid=354843", "title": "Universal Music Group", "text": "Universal Music Group\n\nUniversal Music Group je americké hudební vydavatelství, v roce 2005 mu patřil 25,5 % podíl na trhu, což je nejvíce ze všech hudebních nahrávacích společností. Vlastníkem je společnost Vivendi.\nUniversal Music Group je součástí tzv. velké trojice, kterou tvoří tři hudební vydavatelství s dominantním postavením na trhu - dále Sony BMG a Warner Music Group. Společnost byla založena v roce 1934 jako Decca Records, název Universal Music Group se objevil až v roce 1996, kdy došlo k přejmenování z dřívější MCA Music Entertainment Group. Tento label vlastní filmová nahrávací společnost Universal Studios, pod Universal Music Group spadá mnoho dalších hudebních nahrávacích společností, mezi největší se řadí např. A&M Records, Geffen Records a Interscope Records.\n\nUniversal Music Group vlastní následující značky (neúplný seznam):\n\n"}
{"id": "354845", "url": "https://cs.wikipedia.org/wiki?curid=354845", "title": "Kinetóza", "text": "Kinetóza\n\nKinetóza nebo také nemoc z pohybu je fyzický stav jedince, kdy vjem pohybu vestibulárním systémem nesouhlasí s vizuálními vjemy. Příznakem kinetózy může být závrať, vyčerpání či zvedání žaludku. Podle příčin vedoucích ke kinetóze se zpravidla mluví o:\n\nMůže být také způsobena nadměrným používáním VR.\n\n\n"}
{"id": "354846", "url": "https://cs.wikipedia.org/wiki?curid=354846", "title": "Zebra Burchellova", "text": "Zebra Burchellova\n\nZebra Burchellova (\"Equus quagga burchellii\") je jeden z 6 poddruhů zebry stepní.\n\nZebra Burchellova má špinavě bílé tělo s černými pruhy. Od ostatních poddruhů zebry stepní se vyznačuje bledým pruhováním na kýtách a nejčastěji zcela chybějícím nebo velmi řídkým pruhováním na končetinách.\n\nV minulosti velmi početně obývala savany v rozmezí od Botswany, Namibie a Kaokoveldu až po Svazijsko a Kwazulu-Natal. Během několika staletí však byla její populace značně omezena a dnes přežívá pouze na severozápadě a jihovýchodě svého původního areálu rozšíření.\n\nV běhu dosahuje rychlosti 65 km/h.\n\n"}
{"id": "354847", "url": "https://cs.wikipedia.org/wiki?curid=354847", "title": "Synchrotron", "text": "Synchrotron\n\nSynchrotron je konkrétní druh kruhového urychlovače částic ve kterém je magnetické pole a elektrické pole určitým způsobem sesynchronizováno s \"prolétajícími\" částicemi. Byl původně vyvinut Luisem Walterem Alvarezem pro studium vysokoenergetické jaderné fyziky. Jeden z nejvýkonnějších je například Large Hadron Collider.\n\nSynchrotronový urychlovač částic (např. elektronů) se skládá ze tří částí: Lineárního urychlovače (LINAC), kde se svazek elektronů „zhustí“ a urychlí na energii v řádech stovek MeV, BOOSTER (urychlovače) kde je svazek elektronů urychlen na rychlost blízkou rychlosti světla a energie se pohybuje v řádech jednotek GeV a STORAGE RING, kde je paprsek skladován. Synchrotronové záření vznikající v STORAGE RING je distribuováno do BEAMLINES, na konci kterých jsou laboratoře. Nedílnou součástí celého systému je uzavřená vakuová trubice, v níž se s obrovskou rychlostí pohybují elektrony. Vakuum dosahované v systému se pohybuje v řádech 10 Pa. Dráha paprsku je korigována magnety (DIPOLE, QUADRUPOLE, SEXTUPOLE a CORECTOR).\n\nPokud dojde ke změně směru pohybu elektronů (vlivem DIPOLE magnetu), vzniká vysoce intenzivní elektromagnetické záření s velkým rozsahem vlnových délek, mimo jiného i viditelné světlo. Světlo má i další unikátní vlastnosti. Může mít přesnou vlnovou délku v širokém rozmezí a požadovanou polarizaci. Toto světlo lze přijmout v podobě krátkých impulsů (záblesků) s přesným časováním a to formou tenkého mikrosvazku.\n\nMají své využití v různých vědních oborech, například ve vědách o živé přírodě, vědách o materiálech, při výzkumu životního prostředí i pro společenské vědy. Uplatnění mají také v průmyslu (mikroelektronice, nanotechnologiích, mikrostrojírenství, spektroskopii a ve farmaceutickém průmyslu apod.)\n\n"}
{"id": "354848", "url": "https://cs.wikipedia.org/wiki?curid=354848", "title": "Veľká Studená dolina", "text": "Veľká Studená dolina\n\nVeľká Studená dolina je údolí, jež se nachází na jižní straně Vysokých Tater. Protéká jí Velký Studený potok, který ve spojení s Malým Studeným potokem tekoucím Malou Studenou dolinou vytváří Vodopády Studeného potoka a Studený potok. Jedná se o údolí s největším počtem jezer v celých Tatrách. Nad jeho počátkem se nachází Zbojnická chata.\n\n\nÚdolím prochází modře značená turistická trasa z osady Tatranská Lomnica, resp. osady Starý Smokovec přes sedlo Prielom (2 288 m n. m.) do osady Lysá Poľana.\n"}
{"id": "354850", "url": "https://cs.wikipedia.org/wiki?curid=354850", "title": "Laffly S15", "text": "Laffly S15\n\nLaffly S15 bylo terénní vojenské vozidlo od francouzského výrobce Laffly, které bylo používáno zejména v době druhé světové války. \n\nTyp \"Laffly S15T\" byl dělostřelecký tahač pro lehké dělostřelectvo. Pro dopravu a průzkumnou činnost byl určen typ \"Laffly S15R\". Byla to lehčí modifikace se zadní stěnou kabiny, stroj dosahoval i vyšší rychlosti. Pro operace ve francouzských koloniích byl určen typ \"Laffly S15TOE\" (théâtre d'opérations extérieures). Byl více chráněný motor i posádka, součástí vozidla byla malá věžička s instalovaným kulometem. \n\n"}
{"id": "354852", "url": "https://cs.wikipedia.org/wiki?curid=354852", "title": "Ernst Gustav Doerell", "text": "Ernst Gustav Doerell\n\nErnst Gustav Doerell (*22. srpna 1832, ve Freibergu v Sasku – †18. března 1877, v Ústí nad Labem \"(Aussig)\") byl český malíř krajinomaleb období romantismu. Maloval krajinu Českého středohoří a Podkrušnohoří.\n\nDoerellova matka Emilie Gustava Krombholz byla původem z Teplic, otcem byl Johann Christian Doerell, původem z hornického rodu ze Saska. Když byly Ernstu Gustavovi čtyři roky, jeho otec zemřel a on vyrůstal pouze s matkou. Byl příliš slabé tělesné konstituce na to, aby se mohl věnovat hornictví, proto jej matka poslala do obchodu svého strýce v Litoměřicích, kde se měl vyučit kupeckým příručím. V Litoměřicích si pravděpodobně zamiloval pohádkově romantickou krajinu Českého středohoří. Po dvou letech se rozhodl věnovat se výhradně umělecké dráze a přes odpor rodiny odešel z Litoměřic do Teplic, kde se stal učedníkem malíře pokojů Franze Hybrama. Malíř pokojů byl v té tobě nejen řemeslník, ale i umělec, který zdobil interiéry freskami a ornamenty. V lázeňských Teplicích, zvaných \"přijímací salon Evropy\", mohl pozorovat a setkávat se s význačnými malíři té doby. Měl rovněž možnost konat dlouhé vycházky do okolí, při kterých maloval scenérie Českého středohoří. Po smrti matky odešel do Prahy, kde v letech 1856 až 1858 studoval na pražské Akademii. Po absolvování přípravného ročníku nastoupil do ateliéru významného pozdně romantického krajináře Maxe Haushofera. Studia ale nedokončil, pravděpodobně z finančních důvodů. Nějaký čas žil v Litoměřicích jako pomocník malíře pokojů Ahnelta, pak v Teplicích. V roce 1858 nebo 1859 navštívil Skandinávii. Roku 1859 se přesídlil do Ústí nad Labem, tehdy ještě poklidného provinčního města ve stínu Litoměřic i Teplic. Začal pracovat v litografické dílně A.Hübla. Později si otevřel společně s Ferdinandem Rothem litografický a fotografický podnik. Patřil k průkopníkům fotografie ve městě, vzhledem k nedokonalosti techniky fotografie však mohl zhotovovat pouze studiové portréty. Rovněž přejímal zakázky od malíře pokojů Rosenkranze. Především se ale věnoval krajinomalbě. Obrazy prodával v knihkupectví Franze Hübla, ale měl i objednávky od ústeckých podnikatelů. Od 60.let 19. st. se totiž město začalo výrazně měnit, stalo se významným průmyslovým centrem s velkým přístavem. Právě nová vrstva podnikatelů se stala jeho zákazníky - Ludwig Wolfrum, Max Schaffner a další si své výstavní vily zdobí i Doerellovými díly. Doerell se oženil v roce 1863 s Minou Wolfovou a měl s ní syna Ernsta Gustava, který pracoval jako úředník a jenž poněkud neuměle kopíroval otcovy obrazy. Postupem času se stal váženým občanem města, mimo jiné byl členem střeleckého spolku, pro který maloval ozdobné terče. Doerell někdy v 70.letech onemocněl tehdy běžnou tuberkulózou, které podlehl v roce 1877. Pochován byl na městském hřbitově, dnes již neexistujícím (v místech dnešních Mánesových sadů). Roku 1890 mu Ústecký horský spolek (Gebirgsverein Aussig) nechal na \"jeho\" hradě Střekově (Schreckenstein) instalovat pamětní desku. Dnešní poctou českých turistů Doerellovi je existence \"Doerellovy vyhlídky\" nedaleko Dubiček s výhledem do údolí Labe ().\n\nDoerellovy obrazy jsou svědectvím, jak vypadala krajina Ústecka a Českého středohoří v 19. století na počátku období industrialisace. Některé jeho obrazy spravuje Severočeská galerie výtvarných umění v Litoměřicích.\n\nDoerell se řadí do proudu českého pozdně romatického krajinářství 3.čtvrtiny 19.století. Velký vliv na něj měl jeho učitel na pražské Akademii, bytostný romantik, Max Haushoffer, který jej nejspíš nasměroval k malbě bizarních přírodních útvarů a neobvykle divokých krajin. K tomu je ostatně jedinečná krajina Českého středohoří jako stvořená. Druhým inspiračním zdrojem byla empirová veduta, se kterou se mohl setkat zejména v Teplicích. Právě v kombinaci romantického a empirového náhledu tkví půvab a poezie Doerrelových obrazů. Jejich kompozice je jednoduchá a malíř ji během života příliš neměnil, okraj obrazové plochy je po straně uzavřen siluetou stromů nebo architektury, krajina v pozadí je pak zobrazena ve dvou až třech plánech. Figurální prvky jsou marginální. Význam Doerellova díla spočívá především v jeho zachycení krajiny Českého středohoří v době těsně předcházející velkým změnám spojeným s industrializací. Tomuto tématu se jako malíř věnoval téměř výhradně. Stal se svědkem onoho gründerského období, kdy se začínala krajina nebývale měnit, zachoval svědectví o krajině po nástupu průmyslové revoluce. K jeho obrazům se tak můžeme obrátit nejen jako estetickým dílům, ale i jako k dokumetu doby. Byl však i autorem grafiky, např. pro litografický podnik F.Hübla, ilustrací v knize Die Bergruine Schreckenstein und ihre Sagen (Zřícenina Střekova a její pověsti) nebo již zmíněných střeleckých terčů. Těžištěm tvorby jsou však krajiny, jednalo se zprvu o rozměrná plátna, která postupem času přecházela v drobné ovály. Jako příklad nejstarší krajinářské produkce uveďme pohled na Krásné Březno (Schönpriesen) z roku 1864, krajinu u Božtěšic (Postitz) s průhledem na České středohoří a dvě veduty okolí Trmic (Türmitz) s Krušnými horami v pozadí. Všechny obrazy zachycují ještě idylickou venkovskou krajinu, do které však již pronikají prvky průmyslové činnosti, březenský cukrovar, drobné šachty za Trmicemi. V letech 1866-1872 maloval Doerell v nejbližším okolí Ústí, jsou to velká plátna komponovaná ve třech plánech se siluetou borovice nebo topolů v popředí. Je to Střekov od Větruše (tehdy Ferdinandshöhe) z roku 1866 a první varianta Střekova a labského údolí s Ústím v pozadí ze svahu nad Vaňovem (Wannow) s detailem tehdy ještě původního, nezregulovaného toku Labe z téhož roku. Druhá varianta tohoto obrazu z roku 1874 již obsahuje detaily železnice na levém břehu a železniční most. Z let 1866 a 1867 se zachovaly obrazy Trosky zámku ve Svádově (Swaden) s údolím Labe v pozadí, zřícenina hradu Blankenstein (Blansko) v zimě. Romanticky volené krajiny jsou i Hrad Střekov od Vrkoče (1868), Hrad Střekov s myslivcem (1869), bizarní skalní útvar Vrabinec (Sperlingstein) z téhož roku, Vrkočský (Vaňovský) vodopád z roku 1872. Doerell zachytil roku 1869 i podobu Bělského mlýna v Ústí a rodící se chemičku (Vereins für chemische und metallurgische Produktion zu Aussig a.d.Elbe), dnešní Spolchemii. K nejkvalitnějším obrazům tohoto období patří široce komponovaná krajinná panoramata, jako zanikající Prokopský kostelík u Krupky (Graupen) a mnohé obrazy hradu Střekova. Romanticko-historickou rekonstrukcí je obraz Ústí v roce 1560 s motivem procesí do Bohosudova (Mariashein) u Krupky. Z let 1870-1871 pochází i několik obrazů s motivy italské a orientální krajiny. V posledních pěti letech života vytvořil Doerell více než 60 obrazů, ani zde se neodchýlil od své cesty, názvy obrazů jsou všeříkající: Labe u Valtířova (Waltire), Ústí Bíliny do Labe, Kamencové jezero, Most přes Bílinu v Ústí v zimě, Bořeň, Kostomlaty, Osek (Osseg), Rosenberg u Krupky, Kalvárie u Bohosudova, Nádraží v Ústí, Rybník u Duchcova (Dux), Kaple na Komáří vížce (Mückentürmchen) v Krušných horách atd. Na rozdíl od dřívější tvorby se objevují pokusy o zachycení přírodních jevů a nálad. Podvečerní osvětlení, bouřky, odlesky světla na bílém sněhu podtrhují náladu krajiny. Pro Doerellovu pozdější tvorbu jsou typické drobné oválky malované zářivými barvami modře, zeleně a běloby. Kvalitou obrazů se Gustav Ernst Doerell samozřejmě nemůže poměřovat s takovými umělci, jako byli Friedrich, Richter nebo Mánes, kteří oblast Českého středohoří rovněž ztvárňovali, byl však jediným, kdo s touto romatickou oblastí čedičových skal, hlubokých roklí a kopců bizarních tvarů doslova srostl. Po jeho smrti se objevují dokonalé kopie jeho obrazů a obrazů malovaných v jeho duchu od Berty Lauenové z Teplic, která snad byla i jeho žákyní.\n\n\n"}
{"id": "354853", "url": "https://cs.wikipedia.org/wiki?curid=354853", "title": "Laffly V15", "text": "Laffly V15\n\nLaffly V15 bylo terénní vojenské vozidlo od francouzského výrobce Laffly, které bylo používáno zejména v době druhé světové války. \n\nTyp \"Laffly V15T\" byl používán jako dělostřelecký tahač, používaný k vlečení 25 mm protitankových kanónů. Pro dopravu a k průzkumu byl určen typ \"V15R\".\n\n"}
{"id": "354854", "url": "https://cs.wikipedia.org/wiki?curid=354854", "title": "Dédalo", "text": "Dédalo\n\nDédalo byl nosič hydroplánů Španělského námořnictva z období mezi světovými válkami. Hlavní úlohou lodi měl být především průzkum a v menší míře také letecké útoky.\n\n\"Dédalo\" vznikla přestavbou německého nákladního parníku \"Neuenfels\" o výtlaku přibližně 5300 t, který byl postaven v roce 1901. Tento parník byl na počátku první světové války internován ve španělských vodách a později zemi připadl jako součást reparací za lodě, potopené za války německými ponorkami. Námořnictvo loď převzalo v září 1921 a ve stejné době začala v barcelonské loděnici Talleres Nuevo Vulcano její přestavba. Přestavba skončila v roce 1922.\n\nVeškeré nástavby byly soustředěny do střední části lodi. V čele nástavby byl velitelský můstek, za kterým byl vysoký komín, pět motorových a záchranných člunů a dvojice jeřábů. Na přídi lodi byl stožár pro kotvení balónů a vzducholodí. Na přídi a zádi lodi byly letové paluby. Na zadní palubě bylo uskladněno až 25 hydroplánů (pro letadla nebyl k dispozici hangár, ten sloužil pouze pro vzducholodě a balóny), které před startem spouštěl jeřáb na mořskou hladinu. Nesené letouny byly typů Savoia S.16, Macchi M.18 a Supermarine Scarab. Přední paluba sloužila pro operace dvou vzducholodí a dvou balónů, které loď nesla. Výzbroj se skládala ze dvou 105mm Krupp kanónů na zádi a dvou 57mm protiletadlových kanónů na přídi. S parním strojem o výkonu 3140 hp loď dosahovala rychlosti pouhých 10 uzlů.\n\n\"Dédalo\" se v roce 1923 zúčastnila velkého námořního cvičení. V roce 1925 byla loď bojově nasazena v rífské válce (či druhé marocké válce). Její hydroplány podporovaly vylodění v zátoce Alhucemas, posléze prováděly průzkum a bombardování rífských pozic. Bojové nasazení lodi ukončila bouře, která zpustošila její letouny. Celé nasazení přineslo značné opotřebení lodi i jejích letounů (rychlost klesla na 7 uzlů) a \"Dédalo\" byla převedena k výcviku.\n\nV březnu 1934 na lodi zkoušel vynálezce Juan de la Cierva svůj vírník C-30A, se kterým z lodi odstartoval a opět přistál. V září 1935 byla loď vyřazena ze služby. Po vypuknutí španělské občanské války ji potopil nálet bombardérů nacionalistů.\n\nVrak byl později rozebrán, ale odkaz prvního španělského nosiče letadel nebyl zapomenut, protože stejné jméno později nesla i první španělská plnohodnotná letadlová loď \"Dédalo\".\n\n"}
{"id": "354858", "url": "https://cs.wikipedia.org/wiki?curid=354858", "title": "Polydor Records", "text": "Polydor Records\n\nPolydor Records je britské hudební vydavatelství patřící do rodiny Universal Music Group, divize A&M Records.\n\nFirma byla založena roku 1924 v Německu jako nezávislá gramofonová nahrávací společnost. Po první světové válce došlo k rozdělení na britskou a německou část, v současné době existuje i americká divize. Mezi kapely, které mají nyní s vydavatelstvím uzavřenou smlouvu patří např. Kaiser Chiefs, Klaxons, 50 Cent, Take That a americká Lana Del Rey. U Polydoru v minulosti vydávali třeba Karel Gott, Bee Gees, The Beatles anebo ABBA.\n\n"}
{"id": "354862", "url": "https://cs.wikipedia.org/wiki?curid=354862", "title": "Pantin", "text": "Pantin\n\nPantin [] je francouzské město v severovýchodní části metropolitní oblasti Paříže v departementu Seine-Saint-Denis, region Île-de-France.\n\nSousední obce: Aubervilliers, Bobigny, Romainville, Noisy-le-Sec, Les Lilas a Le Pré-Saint-Gervais.\n\nMísto bylo dle archeologických nálezů osídleno již v době bronzové.\n\n\"Počet obyvatel\"\nPantin je dostupný linkou RER D, 5. a 7. linkou pařížského metra a autobusy RATP číslo 152, 151, 249, 148, 170.\n\n\n\n"}
{"id": "354863", "url": "https://cs.wikipedia.org/wiki?curid=354863", "title": "SOMUA MCG", "text": "SOMUA MCG\n\nSOMUA MCG byl francouzský kolopásový dělostřelecký tahač, který byl užíván v době druhé světové války. \n\nBylo používán k vlečení těžkých dělostřeleckých kusů ráže 105 a 155 mm. \n\n"}
{"id": "354870", "url": "https://cs.wikipedia.org/wiki?curid=354870", "title": "Sony BMG", "text": "Sony BMG\n\nSony BMG bylo americké hudební vydavatelství založené v roce 2004.\n\nNázev labelu v sobě nese sloučení Sony Music Entertainment a Bertelsmann Music Group, ke kterému došlo 5. srpna 2004. Sony BMG patří mezi čtyři nejmocnější hudební vydavatelství s největším podílem na trhu. Vlastní dceřiné společnosti, např. Arista Records, Columbia Records, Epic Records, RCA Records nebo GOOD Music, nezávislý label založený Kanye Westem.\n\nU Sony BMG vydávají stovky významných hudebníků, např. Michael Jackson, Foo Fighters nebo Rage Against the Machine. V České republice třeba J.A.R. a Jarek Nohavica.\n\nAsi v roce 2010 Sony prodalo podíl společnosti BGM a dále již vystupuje pouze jako Sony.\n"}
{"id": "354875", "url": "https://cs.wikipedia.org/wiki?curid=354875", "title": "Loyd Carrier", "text": "Loyd Carrier\n\nLoyd Carrier bylo britské univerzální pásové vozidlo užívané v době druhé světové války. \n\nJednalo se o stroj, který měl lehké pancéřování na bocích a v čele, zadní a horní část byla otevřená. V případě nepříznivého počasí mohla chránit osádku plátěná střecha. \n\nArmáda tento stroje testovala v roce 1939, kdy objednala prvních 200 kusů. První dodávky byly od firmy Vivian Loyd's, ovšem výroba byla přesunuta do větších podniků, např. Ford Motor Company, Wolseley Motors, Dennis Brothers Ltd, Aveling & Barford a Sentinel Waggon Works. Celková produkce byla 26.613 kusů. \n\n\n\n"}
{"id": "354876", "url": "https://cs.wikipedia.org/wiki?curid=354876", "title": "Warner Music Group", "text": "Warner Music Group\n\nWarner Music Group je americké hudební vydavatelství se sídlem v New Yorku.\n\nJeho historie sahá do roku 1929, kdy Jack Warner, prezident Warner Bros. založil Music Publishers Holding Company (MPHC). Současný název společnosti byl poprvé použit až v roce 2003. Mezi dceřiné společnosti patří např. Atlantic Records, Elektra Records, Roadrunner Records nebo Reprise Records. V současné době je to třetí největší hudební vydavatelství (po Universal a Sony BMG)\n\nOd roku 2011 je součástí koncernu i české nakladatelství Monitor.\n\n"}
{"id": "354885", "url": "https://cs.wikipedia.org/wiki?curid=354885", "title": "Kramer", "text": "Kramer\n\nPříjmení Kramer ( latinsky Kramerius, česky Kramář, německy též Kraemer nebo Krämer, anglickyCramer) nosilo či nosí více různých osobností:\n\n\n"}
{"id": "354893", "url": "https://cs.wikipedia.org/wiki?curid=354893", "title": "Aspergillus", "text": "Aspergillus\n\nAspergillus (česky někdy kropidlák) je rod vřeckovýtrusných hub z řádu plesnivkotvaré (Eurotiales).\n\n\"Aspergillus\" je plíseň tvořící v kultuře obvykle černé, hnědé, žluté až bílé kolonie (záleží na druhu a podmínkách). Vzhled kolonií je při určování nutné doplnit mikroskopickým pozorováním struktury hyf a konidií. Konidiální hlavice tvoří, pokud má dostatek vzduchu.\n\nNěkteré druhy rodu \"Aspergillus\" způsobují houbové infekční onemocnění, tzv. aspergilózu. Jednou skupinou nemocí způsobených tímto rodem jsou alergické reakce, zasahující především nosní dutiny a nižších dýchacích cest. \"Aspergillus\" někdy kolonizuje i povrch pokožky. Někdy však dochází ke kolonizaci vnitřních prostor, nejčastěji v dýchací soustavě, kde u osob s nízkou imunitou může po diseminované infekci nastat i smrt.\n\nMezi významnější zástupce patří:\n\n"}
{"id": "354896", "url": "https://cs.wikipedia.org/wiki?curid=354896", "title": "Šalomoun (rozcestník)", "text": "Šalomoun (rozcestník)\n\nŠalomoun, Šalamoun (ženská podoba Šalamounová) je osobní jméno semitského původu (, , )\n\nMůže znamenat:\n\n\n"}
{"id": "354897", "url": "https://cs.wikipedia.org/wiki?curid=354897", "title": "Émile Verhaeren", "text": "Émile Verhaeren\n\nÉmile Adolphe Gustave Verhaeren (21. květen 1855 Sint-Amands, Belgie – 27. listopad 1916 Rouen) byl belgický, francouzsky píšící básník a dramatik.\n\nNarodil se v katolické rodině ve vlámském městečku Sint-Amands (francouzsky Saint-Amand), ale jeho vzdělání bylo čistě francouzské. Studoval na lyceu v Bruselu a na jezuitské koleji v Gentu. Zde byli jeho přáteli např. Georges Rodenbach, G. Le Roy, Charles Van Lerberghe. Vzepřel se přání rodiny, aby se stal knězem nebo aby převzal po strýci vedení stáčírny oleje, a v roce 1874 začíná studovat práva v Lovani. Během studií se spřátelil s Maxem Wallerem, který v roce 1881 začal vydávat revui pro moderní belgickou literaturu s názvem \"La Jeune Belgique\". Studia zakončil doktorátem v roce 1881. Poté nastupuje jako koncipient u advokáta Edmonda Picarda (1836–1924, ten založil socialisticky orientovanou revui \"L’Art Moderne\", která vycházela v letech 1886–1914). Verhaeren zanedbával své povolání, žil bouřlivým bohémským životem. Opustil zaměstnání a věnoval se pouze literatuře a výtvarné kritice. Špatná životospráva a rozpory s rodinou vedly k tomu, že se zhroutil a propadl dekadenci. Po překonání tohoto období se obrací k aspektům moderní společnosti. Zdá se mu, že civilizační pokrok a humanismus překonají všechny rozpory ve společnosti. Vstupuje do belgické dělnické strany, účastní se osvětové práce.\nHodně cestuje: Německo, Španělsko, Londýn, Paříž. Během své druhé návštěvy Paříže v roce 1885 se seznamuje se spisovateli: Joris Karl Huysmans, Maurice Barrès, Stéphane Mallarmé, René Ghil.\nV roce 1891 se oženil s Marthou Massin. Roku 1899 se trvale usazuje v pařížském předměstí Saint-Cloud.\nPo vypuknutí první světové války prožívá deziluzi, upadá až ke krajnímu francouzskému nacionalismu. Aby prospěl své napadené vlasti, pořádá přednášková turné. Během jednoho z nich zahynul v Rouenu, kde upadl pod rozjíždějící se vlak.,\n\nDebutuje sbírkou parnasistní žánrové poezie \"Les Flamandes\", 1883 (\"Vlámky\" nebo \"Vlámské obrázky\"). Později prožívá období těžkého symbolismu. Tři sbírky z tohoto období (\"Večery\", \"Porážky\"a \"Černé pochodně\") jsou někdy označovány jako \"Trilogie rozvratu\" (\"Trilogie du désarroi\").\n\nPo překonání osobní krize obrací svou pozornost k otázkám civilizace a sociálního pokroku. Oslavuje město, civilizační pokrok, schopnosti zástupů, doufá v humanitární sbratření lidstva. Typická díla jsou sbírky \"Přeludné krajiny\" a \"Chapadlovitá města\" a kolektivní drama \"Svítání\".\n\nSvé ženě Marthe věnoval tři sbírky milostné poezie: \"Jasné chvíle\" (1896), \"Odpolední chvíle\" (1905), \"Večerní chvíle\" (1911). O vztahu manželů dále svědčí soubor korespondence \"Martě Verhaerenové: 219 nevydaných dopisů\", vydaný v roce 1937.\n\nDále napsal obsáhlý soubor básní (5 dílů) o domově s názvem \"Celé Flandry\" (1904–1911). Jednotlivé díly jsou: \"Prvé něžnosti\", \"Girlanda dun\", \"Hrdinové\", \"Štítová města\", \"Pláně\".\n\nPo vypuknutí první světové války píše díla na podporu okupované vlasti: báseň \"Rudá křídla války\", esej \"Krvácející Belgie\".\n\nzdroje:\n\nTrilogie du désarroi (Trilogie rozvratu):\n\n\n\n\nvýběr statí a článků o umění:\n\n\n\n\n\n\n\n"}
{"id": "354899", "url": "https://cs.wikipedia.org/wiki?curid=354899", "title": "Dětská úmrtnost", "text": "Dětská úmrtnost\n\nDětská úmrtnost se týká kojenců nebo dětí do pěti let věku. Okolo 26 000 dětí umírá každým dnem, převážně z důvodů, kterým lze předejít. V roce 2006 zemřelo 9,7 milionů dětí do pěti let věku, což představuje 60 % pokles od roku 1960. Asi k polovině dětské úmrtnosti dochází v Africe. Přibližně 60 zemí tvoří 94 % úmrtí dětí do pěti let věku.\n\nPodle odhadů organizace UNICEF by se ročně mohlo předejít jednomu milionu úmrtí dětí za cenu 1 miliardy USD za rok (v průměru 1 000 USD na každé dítě). Snížení dětské úmrtnosti je čtvrtým rozvojovým cílem tisíciletí OSN.\n\nPodle UNICEF je většina úmrtí dětí (70 % v rozvojových zemích) způsobena jednou z následujících pěti příčin nebo jejich kombinacemi:\n\nDvěma třetinám úmrtí dětí je možné předejít. Podvýživa, nedostatek nezávadné pitné vody a hygienických zařízení přispívá k polovině všech úmrtí dětí. Výzkum a zkušenosti ukazují, že většina dětí, které umírají každým rokem by mohla být zachráněna pomocí technicky nenáročných, důkazy podložených a cenově výhodných opatření jako třeba vakcíny, antibiotika, dětská výživa, moskytiéry, zlepšená zdravotní péče o matky a lepší technika kojení a terapie ústní rehydratace.\n\nMíra úmrtnosti dětí do pěti let věku nebo míra dětské úmrtnosti je počet dětí, které zemřou do pěti let věku na 1 000 porodů živých dětí. V roce 2006 činil světový průměr 72 dětí (7,2 %). Průměr v rozvojových zemích byl 79 dětí (což je pokles ze 103 v roce 1990), zatímco průměr v industrializovaných zemích je 6 (pokles z 10 v roce 1990). Jedno ze šesti dětí v Subsaharské Africe zemře před svými pátými narozeninami. Největší pokrok v letech 1990–2006 byl v Latinské Americe a Karibiku, kde se míra dětské úmrtnosti snížila o 50 %.\n\nDítě ve Sierra Leoně, která má nejvyšší míru dětské úmrtnosti na světě (270), má stokrát vyšší pravděpodobnost, že zemře než dítě, které se narodí ve Švédsku (míra úmrtnosti 3).\n\nČeská republika je klasifikována v měřítku \"dětské úmrtnosti\" mezi 10 nejlépe hodnocenými státy světa. \n\nV roce 2006 bylo 41 zemí ve kterých zemřelo nejméně 10 % dětí do věku pěti let. Všechny až na tři byly v Africe. Deset zemí ze 41 mělo vyšší míru dětské úmrtnosti než v roce 1990 a čtyři na tom byly stejně. Mezi 20 nejhorších patří :\n\n\n\n"}
{"id": "354910", "url": "https://cs.wikipedia.org/wiki?curid=354910", "title": "Adenotomie", "text": "Adenotomie\n\nAdenotomie je chirurgický výkon, při kterém se odstraňuje adenoidní vegetace (\"nosohltanová mandle\", též \"nosní mandle\"). Provádí se z různých důvodů, obvykle kvůli ztíženému dýchání nosem, chronickým infekcím nebo bolestem v uších. Jde o velmi častý zákrok. Většinou se provádí ambulantně v celkové anestezii. Pooperační bolestivost bývá obecně minimální a lze jí předcházet dostatkem studeného jídla – mléčným výrobkům (např. zmrzlině) by se však měl pacient vyhýbat, protože potahují sliznici a provokují produkci hlenu, který může komplikovat hojení. Výkon se někdy případně kombinuje s tonzilektomií. Doba zotavení po zákroku se pohybuje od několika hodin do dvou až tří dnů (s věkem se však doba zotavení prodlužuje).\n\nAdenotomie se většinou neprovádí u dětí ve věku od 1 do 6 let, protože nosohltanová mandle je aktivně zapojena do imunitního systému. V dospělosti tato tkáň pozbývá významu.\n\nAdenotomie je indikována vždy, kdy odstranění zbytnělé tkáně v nosohltanu je pro organismus výhodnější, než následky z ponechání. Provádí se i u malých dětí a není důvod ponechat ji i ve věku 1 roku, pokud působí zdravotní potíže – opakované záněty v oblasti nosu, nosohltanu, středouší, obstrukce nosohltanu a nutnost dýchání ústy se všemi dalšími důsledky.\n\n"}
{"id": "354912", "url": "https://cs.wikipedia.org/wiki?curid=354912", "title": "Al-Ádlí", "text": "Al-Ádlí\n\nAl-Ádlí ar-Rúmí (asi 800 – asi 870) byl arabský alia, tj. velmistr šatrandže. V první polovině 9. století byl považovaný za nejlepšího hráče na světě, a to až do roku 847, kdy prohrál na dvoře chalífy al-Mutavakkila (vládl v letech 847–861) zápas s ar-Rázím. Byl také prvním doloženým sběratelem šachových úloh, tzv. \"mansúb\".\n\nKolem roku 840 sepsal al-Ádlí obsáhlé pojednání \"Kitáb aš-Šatrandž\" (Kniha o šachu). Dílo, které je považováno za první svého druhu ve světové šachové literatuře, je sice ztraceno, ale na základě pozdějších prací víme, že obsahovalo historii šachu, rozdíly mezi indickými a arabskými pravidly, systematizaci zahájení (tzv. \"tábií\"), rozbory koncovek a sbírku \"mansúb\". V jeho knize se také poprvé objevují diagramy popisující jezdcovu procházku.\n\nAl-Ádlí také jako první vytvořil systém pro výkonnostní hodnocení hráčů, když již existují kategorii aliů (velmistrů) doplnil ještě o další čtyři výkonnostní kategorie a definoval pravidla pro postup z nižší do vyšší kategorie.\n\nŘešení:\n1. Vg6+ Kh8 2. Vf8+ Kh7 3. Vh6+ Kg7 4. Ff6+! Kxf8 5. Vh8 mat 4. …Kxh6, 5. Vh8 mat.\n"}
{"id": "354920", "url": "https://cs.wikipedia.org/wiki?curid=354920", "title": "Hahn", "text": "Hahn\n\nHahn [\"hán\"] může znamenat:\n\n\n"}
{"id": "354938", "url": "https://cs.wikipedia.org/wiki?curid=354938", "title": "Aalborg Boldspilklub", "text": "Aalborg Boldspilklub\n\nAalborg Boldspilklub, je dánský sportovní klub, působící ve městě Aalborg v Jutsku. Jeho hlavní část tvoří oddíl kopané, který datuje své začátky (ještě jako amatérský tým) již do roku 1902. Fotbalisté působí v nejvyšší dánské lize – Superligaen.\n\nZkrácený název klubu je AaB, ale používají se též zkratky/názvy ABK, AB Aalborg nebo Aalborg BK.\n\n\n\n\n"}
{"id": "354942", "url": "https://cs.wikipedia.org/wiki?curid=354942", "title": "Tuj", "text": "Tuj\n\nTuj ( je řeka v Omské oblasti v Rusku. Je 507 km dlouhá. Povodí má rozlohu 8490 km². Nazývá se také Velký Tuj [Bolšoj Tuj]).\n\nProtéká přes bažinatou rovinu v členitém korytě. Na dolním toku dosahuje šířky až 120 m. Ústí zprava do Irtyše (povodí Obu).\n\nZdrojem vody jsou převážně sněhové srážky. Průměrný roční průtok vody ve vzdálenosti 61 km od ústí činí 27,6 m³/s. Zamrzá na konci října až v první polovině listopadu a rozmrzá na konci dubna až v první polovině května.\n"}
{"id": "354950", "url": "https://cs.wikipedia.org/wiki?curid=354950", "title": "Mara", "text": "Mara\n\nMara nebo mára může být:\n\n\n\n\n"}
{"id": "354951", "url": "https://cs.wikipedia.org/wiki?curid=354951", "title": "Lučický potok", "text": "Lučický potok\n\nLučický potok je pravostranný přítok řeky Sázavy v okrese Havlíčkův Brod v Kraji Vysočina. Délka jeho toku činí 14,5 km. Plocha povodí měří 43,0 km².\n\nLučický potok pramení zhruba 2 kilometry severozápadně od obce Kámen v nadmořské výšce okolo 540 m. Nejprve teče jižním směrem ke Skuhrovu. Odtud se vine na jihozápad, protéká Lučicí. Od Lučice se postupně obrací opět k jihu, protéká vsí Olešnice. Zhruba po dalším kilometru toku ústí u Babic do Sázavy na jejím 151,9 říčním kilometru v nadmořské výšce 394 m.\n\nPrůměrný průtok u ústí činí 0,25 m³/s.\n\nM-denní průtoky u ústí:\n"}
{"id": "354955", "url": "https://cs.wikipedia.org/wiki?curid=354955", "title": "Radom", "text": "Radom\n\nRadom je město v Mazovském vojvodství ve středním Polsku, ležící na řece Mleczna. Je to čtrnácté největší polské město, hlavní město okresu Radom a radomské diecéze. Současně je administrativním a kulturním centrem celého regionu. Žije zde obyvatel. \n\n\nPo Varšavě je Radom druhým největším akademickým centrem v mazovském vojvodství. Ve městě se nachází:\n\n\n"}
{"id": "354958", "url": "https://cs.wikipedia.org/wiki?curid=354958", "title": "Malá Studená dolina", "text": "Malá Studená dolina\n\nMalá Studená dolina je terasovité údolí nacházející se ve slovenské části Vysokých Tater. Jeho délka činí přibližně 4,5 km. Z východní strany je ohraničeno Lomnickým sedlem a ze západu Prostředním hřebenem, který ho odděluje od Velké Studené doliny. V jeho závěru se nachází Kotlina Pěti Spišských ples, kterou ohraničuje masiv Ledového štítu (2627 m). Údolí protíná Malý Studený potok.\n\nPro Malou Studenou dolinu je typická alpinská vegetace. Z dřevin mají největší zastoupení borovice, ať už v podobě kosodřeviny, nebo borovice limby. Vyskytují se i listnaté dřeviny, nejčastěji v podobě křovinných porostů. Pro vyšší polohy jsou charakteristické alpinské louky. Typickými představiteli místní fauny jsou kamzík horský a svišť horský.\n\nMalá Studená dolina patří mezi nejnavštěvovanější údolí ve Vysokých Tatrách. Lákadlem je zde kromě pěší turistiky i horolezectví (Žltá stena a Žltá veža), ale i skialpinismus (Dolinka pod Sedielkom). Ubytovací a sociální služby poskytuje Téryho chata. Z přírodních krás nejvíce přitahuje Pět Spišských ples.\n\nVýchodištěm do Malé Studené doliny je Zamkovského chata, ke které je možné se dostat z Hriebienka po červené značce . Od Zamkovského chaty vede chodník mírným stoupáním až po Velký hang pod Prostředním hrotem, kde se stoupání zvyšuje a pokračuje až k Téryho chatě.\n\nOd Téryho chaty pokračují dvě turistické značky:\n\n\n"}
{"id": "354966", "url": "https://cs.wikipedia.org/wiki?curid=354966", "title": "Mračný potok", "text": "Mračný potok\n\nMračný potok je malý vodní tok a levobřežní přítok řeky Bíliny, který se nachází v okrese Most v Ústeckém kraji.\n\nMračný potok je situován asi 3 km severně od města Mostu. Nachází se v těsné blízkosti chemických závodů (Chemopetrol), směrem na jihovýchod od průmyslového komplexu.\n\nPotok odvodňuje oblast jihovýchodně od Chemopetrolu, kde se nachází staré ekologické zátěže jako kalové laguny, skládky popílku a podobně, jež se momentálně likvidují. Z tohoto výčtu jasně vyplývá, že Mračný potok je „\"těžce\"“ zkoušený a bedlivě monitorovaný vodní tok. Již v minulosti byl také (např. při likvidaci starých ekologických zátěží – bývalé plaviště popílku) mnohokrát revitalizován a přeložen. Před těmito zásahy byla dokonce část toku svedena do betonového koryta nebo zatrubněna. \nI v současnosti je z bezpečnostních důvodů, a především vzhledem ke geologické nestabilitě, část toku zatrubněna. Jedná se přibližně o 1600 metrů. V úseku, kde je tok zatrubněn, je plánováno jiné využití prostoru a následné navrácení toku do koryta. Všeobecně se daří realizovat záměr postupné likvidace zatrubněných částí a jejich nahrazování novými otevřenými části koryta,které umožní přirozený vývoj a posílení samočistících schopností vody.\n\nTok odvodňuje oblast paty Růžodolské výsypky, severozápadní svahy Jezera Most a skládkový komplex firmy Celio a. s.\nMračný potok ústí do řeky Bíliny poblíž železničního nádraží Most-Kopisty.\n\nPolohu původního pramene Mračného potoka lze dnes těžko určit, neboť koryto toku bylo v minulosti mnohokrát změněno a ovlivněno těžební a průmyslovou činností v této oblasti, která zde probíhala převážně v 2. polovině 20. století. Také z historických zdrojů a map se dá těžko určit, kudy vlastně potok původně vedl.Dnes lze říci,že se jedná o soutok mnoha drobných vodotečí.\n\nSpolečnosti, které využívají okolní krajinu, plánují revitalizaci toku a jeho navrácení zpět přírodě k plnění jeho přirozených funkcí. Součástí revitalizace má být i rekultivace okolí poznamenaného těžbou a ukládáním odpadů z provozu chemičky. V současnosti se plánuje dokončení revitalizačních procesů. Vytvoření prahů, usazovacích nádrží, podpoření samočisticí schopnosti toku, zajištění průtočnosti a protipovodňová opatření. Realizace a termín dokončení revitalizací jsou závislé na dokončení rekultivací na Růžodolské výsypce a na termínu likvidace starých ekologických zátěží na sever od chemických závodů.\n\n\n"}
{"id": "354968", "url": "https://cs.wikipedia.org/wiki?curid=354968", "title": "Fresagrandinaria", "text": "Fresagrandinaria\n\nFresagrandinaria je město v provincii Chieti v italské oblasti Abruzzo.\nV roce 2004 mělo 1088 obyvatel a 45,3 obyvatel na km².\n\nFresagrandinaria je v partnerském svazku s následujícími městy:\n"}
{"id": "354969", "url": "https://cs.wikipedia.org/wiki?curid=354969", "title": "Maroš Kramár", "text": "Maroš Kramár\n\nMaroš Kramár (* 26. dubna 1959 Bratislava) je slovenský herec a moderátor. Jde o syna slovenského herce Jána Kramára. Jeho dědeček Ján Klimo byl také herec.\n\nV roce 1978 úspěšně ukončil studium herectví na Státní konzervatoři v Brně. Rok působil v divadle v Brně a poté v Divadle Andreje Bagara v Nitře (1979–1985). Od roku 1985 je členem Činohry Slovenského národního divadla v Bratislavě. V divadle a televizi účinkoval už jako chlapec. Vytvořil hlavní postavu v televizí inscenaci Ivko a jeho mať (1971). Dále hrál epizodní postavy v různých seriálech a televizních filmech.\n\nZískal různá televizní ocenění (v roce 2005 ocenění absolutní OTO = Osobnost televizní obrazovky). V poslední době účinkuje hlavně v českých a slovenských televizních seriálech, kde vytváří různé epizodní postavy. Například na Slovensku účinkoval v seriálu Medzi nami, který se velké sledovanosti nedočkal, \"Ordinácia v rúžovej záhrade\" je na tom lépe. V Česku účinkoval v seriálu \"Letiště\".\n\nKromě televizní a filmové tvorby je možné Maroše Kramára vidět v pravidelném zábavném pořadu Zázraky přírody, který již od roku 2009 vysílá Česká televize. Zde působí jako moderátor, který diváky provází celým pořadem. Hovoří přitom česky. Úspěšně mu sekunduje Vladimír Kořen, který na sebe bere občas roli dobrovolníka v různých pokusech.\n\nPo vzoru Prahy a úspěchu jejich malých divadel si v Bratislavě s kamarádem pronajali bývalé divadlo West. Společné divadlo pojmenovali Ateliér Babylon. Bohužel společný byznys se nepovedl, po relativně krátké době Maroš Kramár z firmy odešel a ukončil společné podnikání. V podnikání se nejednalo o jeho první neúspěch, dalším nevydařeným počinem byla spoluúčast na provozování luxusního podniku – restaurace Malecon.\n\nJe ženatý s manželkou Natašou, ta je právnička. Spolu mají tři děti – Tamaru, Timura a Marka.\n\n\n\n\n\n"}
{"id": "354971", "url": "https://cs.wikipedia.org/wiki?curid=354971", "title": "Chestertown (New York)", "text": "Chestertown (New York)\n\nChestertown je městečko v okrese Warren, státě New York ve Spojených státech, v Adirondackém pohoří. Populace byla v roce 2000 kolem 2187. Městečko se nachází na křižovatce Cesty 8 (\"Route 8\") a Státní Cesty 9 (\"U.S. Route 9\").\n\nChestertown se nachází v srdci Adirondackého pohoří, v okrsku Town of Chester. Poštovní směrovací číslo je 12817 a nejbližší města jsou Lake George a Glens Falls.\n\nKomunita byla založena v roce 1799 osadníky z Nové Anglie, kteří budovali na březích místních prudkých potoků pily. První zmínka o osídlení pochází z roku 1790, kdy se oblast dnešního Chestertownu jmenovala \"Chester Four Corners\", protože to byla významná křižovatka.\n\nStudenti z Chestertownu a z okolních komunit Horicon a Pottersville navštěvují \"North Warren Central School\".\n\nStará škola v centru byla přestavěna na komunitní centrum kde se nachází také radnice, městská knihovna a úřad šerifa. V městečku je i kino a zdravotnické centrum. Hlavní ulice (Main Street) je lemována mnoha obchody, včetně banky \"Glens Falls National Bank\". V oblasti se nachází také několik hotelů.\n\nMěsto má dvě veřejné pláže, jednu na jezeře Loon Lake, druhou u Friends Lake.\n\nNa jižním okraji města se nachází velký lom, a kousek od centra je velká pila a výrobna dřevěných domků.\n\nV centru Chestertownu se nachází tři kostely, a to Katolický kostel Sv. Jana Křtitele, komunitní Metodistický kostel a kostel Episkopální církve. Dále se zde nachází několik kostelů kolem města.\n\n"}
{"id": "354975", "url": "https://cs.wikipedia.org/wiki?curid=354975", "title": "Petr Poustevník", "text": "Petr Poustevník\n\nPetr Poustevník (francouzsky ) či též Petr z Amiens (\"Pierre d’Amiens\") (kolem 1050, Amiens – 8. července 1115, Neufmoutier u Huy) byl francouzský mnich a lidový kazatel. Byl jednou z klíčových postav lidové a následně první křížové výpravy.\n\nPetr se narodil ve francouzském městě Amiens. V mládí býval vojákem a později mnichem. Z kláštera později odpadl a stal se poustevníkem, živícím se žebráním. Odmítal jíst maso a proto jeho stravu tvořily jen ryby a víno. Podle Anny Komnenovny se někdy před rokem 1096 pokusil vykonat pouť do Jeruzaléma, ale cestou byl zatčen seldžuckými Turky, mučen a později vyhoštěn zpět do Evropy. Od té doby Petr Poustevník Turky fanaticky nenáviděl.\n\nRoku 1095 vyhlásil papež Urban II. první křížovou výpravu. Ačkoliv byla jeho výzva k tažení proti muslimům na Východ určena především tehdejší šlechtě, přišla bouřlivá reakce ze strany prostých lidí a chudiny. Nespočet lidových kazatelů šířilo náboženské nadšení a myšlenku křížové výpravy. Davy lidí takové kazatele následovaly a Petr Poustevník byl nejúspěšnějším z nich. Kázal především v severní Francii. V té době byl již mužem středního věku, nevábného vzhledu a nemytým mnoho let. Po Kristově vzoru jezdil na oslu od města k městu a kam přišel, pomáhal řešit spory a pomáhal nemocným, za což byl lidmi milován. Zároveň lidi nabádal, aby zanechali všeho a táhli do „svaté války“ osvobodit Jeruzalém a dokonce prohlašoval, že to byl on sám, kdo Urbana II. přesvědčil vyhlásit křížovou výpravu, ačkoliv ve skutečnosti pravděpodobně žádného papeže nikdy neviděl. Byl velmi přesvědčivým řečníkem, pokládaný svými přívrženci za světce. Na jaře roku 1096 shromáždil na 15 000 lidí z Francie, kteří jej následovali na tažení do Svaté země. Spolu s neozbrojenými poutníky, kteří tvořili naprostou většinu křižáků, se k výpravě připojilo i několik zchudlých rytířů v čele s Gautierem Sans-Avoir.\n\nO velikonocích se Petrova výprava zastavila v Kolíně nad Rýnem, ale protože poutníci byli nedočkaví, navíc Kolín nebyl schopen uživit najednou takový počet příchozích poutníků, oddělila se menší část poutníků pod velením netrpělivého a zbrklého Gautiera Sans-Avoir a vydala se na Východ na vlastní pěst. Petr Poustevník, který byl trpělivější než Gautier, si také uvědomoval, že taková výprava bude potřebovat dobré finanční krytí. Nějakým způsobem se mu proto podařilo přinutit francouzské Židy, aby mu dali dopisy pro Židy v německých zemích, v nichž byli němečtí Židé žádáni, aby výpravu podporovali.\n\nV německých oblastech se k Petrově výpravě přidaly další tisíce poutníků, takže nakonec skupinu tvořilo 20 000 – 30 000 lidí. Petr Poustevník vytáhl v závěsu za Gautierem. Petrovi poutníci však na rozdíl od Gautierových postrádali kázeň a po cestě drancovali a zabíjeli. Protáhli Uhrami až na byzantsko-uherské hranice. Protože byl Petrův houf také větší než Gautierův, trvala poutníkům cesta až sem dva měsíce, tedy dvakrát déle než Gautierovi. Křižáci vyplenili pohraniční město Semlina a vzápětí urychleně přešli na byzantskou stranu v obavě před reakcí uherského krále Kolomana.\n\nI na byzantském území docházelo ke srážkám mezi poutníky a byzantskými žoldnéři z kmene Pečeněhů. Křižáci zaútočili na Bělehrad, který vyplenili. O týden později přitáhli na Niš, kde se bělehradský místodržící, který z Bělehradu uprchl, s Petrem Poustevníkem dohodl, že se křižáci dalších násilností zdrží. Zadní voj křižáků ale pod nišskou pevností zapálil několik mlýnů.\n"}
{"id": "354976", "url": "https://cs.wikipedia.org/wiki?curid=354976", "title": "Richard Avedon", "text": "Richard Avedon\n\nRichard Avedon (15. května 1923 – 1. října 2004) byl americký fotograf, jenž získal velké úspěchy ve fotografii módy, portrétní a umělecké fotografii.\n\nNarodil se v New York City v ruské židovské rodině. Vystudoval Univerzitu Columbia a roku 1942 začal fotografovat podobenky členů posádky pro firmu Merchant Marines svou kamerou Rolleiflex. Fotoaparát mu daroval jeho otec. O dva roky ho objevil Alexey Brodovitch, ředitel časopisu \"Harper's Bazaar\". Od roku 1946 fotografoval pro časopisy \"Vogue\" a \"Life\". Podílel se také na fotografování známého kalendáře Pirelli.\n\nVždy se snažil v portrétu zachytit nejenom samotnou osobnost, ale také duši fotografované osoby. Snímky pořizoval ve svém studiu na velký formát 8x10\". Pro jeho portréty byl typický minimalistický styl, kdy osobnost hledí přímo do kamery, je zobrazená zepředu a je umístěna na čistém bílém pozadí. Z kontaktních kopií dělal velké zvětšeniny, které měly na výšku přibližně 90 cm. Velkoformátové portréty pracujících ze západu USA, jako například kovbojů, horníků, razičů, pracovníků olejářských firem a dalších, se staly nejprodávanější knihou s názvem \"In the American West\" (\"Na americkém západě\"). Proslul i nelítostnými postupy, které používal při inscenování. Např. dvěma milovníkům zvířat, vévodovi a vévodkyni z Windsoru oznámil, že cestou k nim na focení přejel psa – a v ten okamžik zachytil jejich vyděšenou reakci na film. Velké diskuse vyvolala jeho série fotografií zachycující proměny jeho otce umírajícího na rakovinu. Lidé se ptali, zda z nich čiší odpudivý charakter smrti, nebo naopak vyzařují hodnotnou výpovědí o životě v jiném světle, který může potkat každého z nás. \n\nJe řazen k takzvané Newyorské škole fotografie, která s oblibou od 30. do 70. let dvacátého století využívala různé druhy neostrosti. Nebyla to instituce v pravém slova smyslu, ale šestnáct autorů (narozených od 1898-1934) žijících a tvořících v New York City. Jednalo se o fotografy, jejichž jména jsou dnes již legendami: Diane Arbus, Alexey Brodovitch, Ted Croner, Bruce Davidson, Don Donaghy, Louis Faurer, Robert Frank, Sid Grossmann, William Klein, Saul Liter, Leon Levinstein, Helen Levitt, Lisette Model, David Vestal a Weegee.\n\nZemřel 1. října 2004 na krvácení do mozku v San Antoniu v Texasu při natáčení pro \"The New Yorker\". Pracoval v té době na novém projektu s názvem \"On Democracy\", který byl zaměřen na americké prezidentské volby 2004.\n\n\n\n\n"}
{"id": "354977", "url": "https://cs.wikipedia.org/wiki?curid=354977", "title": "Seznam písní Michala Dočolomanského", "text": "Seznam písní Michala Dočolomanského\n\nSeznam písní Michala Dočolomanského uvádí přehled písní, jejichž interpretem tento herec byl.\n\npoz. - píseň - duet s - (autor hudby / autor textu)\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n"}
{"id": "354997", "url": "https://cs.wikipedia.org/wiki?curid=354997", "title": "Miharu", "text": "Miharu\n\nMiharu (japonsky: 三春町 [Miharu-mači]) je město v okrese Tamura (田村郡), prefektuře Fukušima v Japonsku.\n\nV roce 2003 mělo město 19.454 obyvatel a hustotu 267,37 obyvatel na km². Celková rozloha města činí 72,76 km².\n\n„Miharu“ znamená v japonštině tři jara/výhonky. V různých částech Japonska kvetou švestky, broskve a třešňové stromy v různou dobu, ale v Miharu rozkvétají téměř současně. Miharu je domovem jednoho z pokladů — japonských třešňových stromů. Říká se mu Miharu Takizakura, neboli kaskádovitá třešeň v Miharu, je přes 1000 let stará a každým rokem na jaře se na ni jezdí podívat lidé z celého Japonska. Návštěvnost bývá kolem 300 000 lidí ročně. Snížení počtu návštěvníků o polovinu ovšem bylo po zemětřesení a cunami v Tóhoku v roce 2011 a v důsledku následné havárie elektrárny Fukušima I. V následujících letech se ovšem návštěvnost vrátila na původní úroveň.\n\n\n"}
{"id": "355000", "url": "https://cs.wikipedia.org/wiki?curid=355000", "title": "Karl Shuker", "text": "Karl Shuker\n\nKarl P. N. Shuker (* 9. prosince 1959) je britský zoolog a spisovatel. Žije ve West Midlands. Kromě psaní se živí rovněž jako poradce v otázkách zoologie a spolupracovník médií – objevuje se v rozhlase i televizi, a cestuje po celém světě. Jeho specializací je kryptozoologie. Je považován za jednoho z jejích nejvýznačnějších současných představitelů. Michal Newton o něm prohlásil: \"Dnes je Shuker celosvětově uznáván jako autor knih a výzkumník všech aspektů života zvířat a neobjasněných fenoménů, nástupce samotného Heuvelmanse.\" \n\nKarl Shuker vystudoval zoologii na univerzitě v Leedsu a zoologii a srovnávací fyziologii na univerzitě v Birminghamu. Je členem Londýnské zoologické společnosti, Královské entomologické společnosti, Mezinárodní kryptozoologické společnosti a Anglické obce spisovatelů. V roce 2005 po něm byl pojmenován nový druh korzetek, \"Pliciloricus shukeri\".\n\nDr. Shuker napsal třináct knih; na osmi dalších se podílel jako spoluautor. Kromě toho napsal stovky článků pro časopisy o záhadách jakými jsou \"Fortean Times\" (pro něž píše pravidelný sloupek), \"Fate\", a \"Strange Magazine\". Je i konzultantem pro zoologickou část Guinnessovy knihy rekordů; stejnou funkci vykonával i pro pořad \"Into the Unknown\" pro Discovery TV.\n\nŠirokému publiku představil dříve málo známé kryptidy, jakými jsou například srílanský rohatý šakal, gambijský mořský had Gambo, novoguinejští ropen a gazeka, indonéští veo a rohatá kočka, irský dobhar-chú, zanzibarská makalala, etiopský pták smrti, a mnozí další. V anglicky mluvících zemích byl prvním, kdo psal obšírně o olgojovi chorchojovi. V několika knihách zmínil pověst o brněnském drakovi.\n\n\n"}
{"id": "355001", "url": "https://cs.wikipedia.org/wiki?curid=355001", "title": "Dynamic Delegation Discovery System", "text": "Dynamic Delegation Discovery System\n\nDynamic Delegation Discovery System (DDDS) je způsob uložení dat (adres) používaný v systému ENUM. Záznamy uložené v DDDS obsahují informaci o tom, jak telefonní číslo E.164 převedené na název domény následovně převést na číslo (resp. adresu) libovolného VoIP operátora. Systém DDDS v podstatě vychází (a navazuje na něj) z mechanismu DNS používaného pro převod názvu domény na IP adresu.\n\nDDDS je definován ve skupině , , , a .\n\n\n"}
{"id": "355004", "url": "https://cs.wikipedia.org/wiki?curid=355004", "title": "Waldemar Cierpinski", "text": "Waldemar Cierpinski\n\nWaldemar Cierpinski (* 3. srpna 1950, Neugattersleben, Sasko-Anhaltsko), je bývalý východoněmecký atlet, běžec na dlouhých tratích, maratonec.\n\nK jeho počátečním atletickým disciplinám patřil zejména běh na 3 000 metrů překážek, později se přeorientoval na maraton. Jeho maratonská premiéra se uskutečnila na Mezinárodním maratonu míru v Košicích 6. října 1974. Zde mezi 392 startujícími obsadil 3. místo v čase 2:20:28,4. \n\nZopakoval úspěch etiopského běžce Abebe Bikily, když vyhrál na dvou olympijských hrách v letech 1976 a 1980 maratonský běh.\n\nJeho syn Falk Cierpinski je rovněž běžcem na dlouhých tratích a triatlonistou.\n\n\n\n\n\n"}
{"id": "355005", "url": "https://cs.wikipedia.org/wiki?curid=355005", "title": "As-Súlí", "text": "As-Súlí\n\nAbú-Bakr Muhammad bin Jahjá as-Súlí (asi 854–946), původem Turek z Turkestánu, byl učenec a historik a také nejznámější arabský alia, tj. velmistr šatrandže. Jeho schopnost hrát i se zavázanýma očima se stala legendární.\n\nPoté co na dvoře chalífy Al-Muktafího (vládl 902–908) porazil bagdádského velkovezíra al-Mavárdího, byl považován za nejlepšího hráče na světě. Jeho vítězství bylo prý tak drtivé, že al-Mavárdí odstoupil ze svého úřadu a byl v něm nahrazen právě as-Súlím.\n\nAs-Súlí je autorem dvoudílné knihy \"Kitáb as-Šatrandž\" (kolem 890, Kniha o šachu), což je první vědecká kniha o šachové strategii, která kdy byla napsána. Jsou v ní popsána zahájení (tzv. \"tábie\"), rozebrána střední hra i koncovky. Ve svém díle se rovněž jako jeden z prvních zabýval problémem jezdcovy procházky.\n\nAs-Súlí byl rovněž učitelem šachu. Z jeho žáků vynikl zejména Abulfaradž al-Muzaffa ibn Sa’id (zemřel roku 970), známější pod svou přezdívkou al-Ládžládž (Koktavý). Ten kolem roku 920 napsal knihu \"Kitáb mansubat as-Šatrandž\" (Kniha šachových problémů). Ta je sice ztracena, ale dle dochovaných pramenů obsahovala především analýzy zahájení z jeho zápasů s as-Súlím.\n\nAs-Súlího mansúba \"Mat Dilaram\" je jednou z nejslavnějších mansúb. Podle pověsti byla Dilaram milenkou velkovezíra al-Mavárdiho, který prohrál v šachu veškeré jmění. Aby mohl pokračovat ve hře o sázku, vsadil Dilaram. Když se již zdálo, že prohraje (viz diagram) a chtěl partii vzdát, Dilaram prý zvolala: \"„Neobětuj ženu, ale věže“\". Al-Mavárdi radu poslechl a vyhrál.\n\nŘešení:\n\"As-Súlího diamant\" je slavná mansúba velmistra šatrandže as-Súlího, která zůstala po tisíc let nevyřešena. Její řešení zveřejnil teprve v osmdesátých letech 20. století ruský velmistr Jurij Averbach.\n\nŘešení:\nV šatrandži se považuje za výhru také situace, kdy hráč sebere soupeři všechny figury. To znamená, že bílý vyhraje, pokud odstraní černého vezíra, aniž by vzápětí přišel o svého. Z toho plyne, že tah bílého \"1. Ka2\" vede po odpovědi černého \"1. ...Kc4\" k okamžité remíze, protože oba vezírové budou ze hry vyřazeni. Vítězný tah je \"1.Kb4\", který musel as-Súlí znát.\n\nK vítězství vedou tyto série tahů:\n\"1. Kb4 Kd6 2. Kc4 Ke6 3. Kd4 Kf6 4. Kd5 Kf7 5. Ke5 Kg7 6. Ke6 Kg8 7. Kf6 Kh8 8. Kg6 Kg8 9. Fd2!! Kf8 10. Fc1 Ke7 11. Kf5\" nebo \"6. ... Kf8 7. Kd6 Ke8 8. Kc6 Kd8 9. Kb6 Kc8 10. Kc5 Kd7 11. Kb5 Kd7 12. Kc4 Kd6 13. Kb4 Ke5 14. Ka3 Kd5 15. Kb3.\" Nyní je dosaženo počáteční pozice mansúby, ale s tím rozdílem, že teď je na tahu černý, což vede k jeho prohře. Tato situace se nazývá nevýhoda tahu a bílý jí dosáhl tzv. trojúhelníkovým manévrem. \"15. ... Ke4 16. Ka2 Kd3 17. Fb4 Kc4 18. Fa3\"\n"}
{"id": "355006", "url": "https://cs.wikipedia.org/wiki?curid=355006", "title": "Park Svaté Kateřiny (Funchal)", "text": "Park Svaté Kateřiny (Funchal)\n\nPark Svaté Kateřiny (port.: \"Parque de Santa Catarina\") je jeden ze dvou velkých parků ve Funchalu. Má rozlohu 3,6 hektaru. Není využíván jen k procházkám, ale i k pořádání manifestací, lidových svátků (jako je 1. máj), nebo jiných různých akcí (výstava zvířat).\n\nRoku 1837 zřídila městská rada Funchalu na místě dnešního parku hřbitov a to na základě dekretu z 21. září 1835, který zaváděl povinnost obcí zřizovat veřejné hřbitovy. Hřbitov nesoucí jméno \"Cemitério de Nossa Senhora das Angústias\" zde existoval do roku 1939. Pak byl městský hřbitov přemístěn do čtvrtě São Martinho, kde je dodnes. \n\nRoku 1946 přikoupila městská rada sousední výše položenou parcelu. Spojením obou parcel roku 1966 vzniknul park.\n\nV parku a jeho blízkém okolí se nachází několik kulturních pamětihodností. V dolní části je to kaple Svaté Kateřiny z roku 1425, postavená na objednávku manželky jednoho ze znovuobjevitelů Madeiry Zarca. Do roku 2006 zde byla socha rozsévače, kterou vytvořil roku 1924 portugalský sochař Francisco Franco de Sousa (1885-1955). Socha byla nejprve vystavena v Paříži. Od roku 2008 je postavena v ulici Funchalu v blízkosti radnice. Uprostřed umělého jezírka je socha Torzo ženy. V parku je též socha Kryštofa Kolumba. Na okraji parku v blízkosti budovy admirality je socha prince Jindřicha Mořeplavce. Ve skále, na níž končí park na straně k přístavu, je socha Madeirský dělník. \n"}
{"id": "355013", "url": "https://cs.wikipedia.org/wiki?curid=355013", "title": "Horská republika", "text": "Horská republika\n\nHorská republika Severního Kavkazu (nebo jen Horská republika či Republika horalů) je název federativní republiky, která existovala v severním Kavkazu v letech 1917 až 1921. Republika se rozkládala na většině území bývalých ruských oblastí Těrecké a Dagestánské, tedy dnešního Čečenska, Ingušska, Severní Osetie-Alanie, Kabardska-Balkarska, Dagestánu a části Stavropolského kraje. Hlavním městem Horské republiky byl nejprve Vladikavkaz, poté Nazraň a nakonec Temir-Chan-Šura.\n\nKrátce po Únorové revoluci byl v březnu 1917 vytvořen \"„Svaz národů Severního Kavkazu“\", který zvolil předsednictvo svého výkonného výboru. Předsedou výkonného výboru se stal čečenský nacionalista a antikomunista Tapa Čermojev, který byl zároveň vůdcem národně-osvobozeneckého hnutí severokavkazských národů. 5. srpna 1917 byla přijata Ústava „Nizam“, kterou sepsal ímám Šámil už roku 1847, a Horská republika tak začala existovat. Oficiálně vyhlášena byla až 11. května 1918, když se dala dohromady vláda.\n\nO vznik tohoto státu se nejvíce zasloužil již zmíněný Tapa Čermojev, který se stal premiérem této země, dále Sajjíd Šámil, vnuk ímáma Šámila, šajch Ali-Chadži Akuša, Hajdar Bamat a další. Nezávislost Horské republiky uznalo Turecko, Německo, Gruzie, Arménie, Ázerbájdžán a Kubáň.\n\nHorská republika byla během občanské války v Rusku několikrát napadena bělogvardějci generála Děnikina, který její nezávislost neuznával a stále její území považoval za součást Ruska. Boje s bílými skončily v lednu 1920, když byl Děnikin poražen jednotkami 11. Rudé armády. Obyvatelé Kavkazu zpočátku vítali rudoarmějce jako mírotvorce, ale ti taktéž neuznali jejich nezávislost. V červnu 1920 byla Horská republika okupována Rudou armádou a připojena k sovětskému Rusku. Představitelé této země pak byli nuceni emigrovat (S. Šámil pak v roce 1924 v Německu spoluzakládal a vedl „Výbor pro nezávislost Kavkazu“). V lednu 1921 byla bolševiky zřízena Horská autonomní sovětská socialistická republika jako součást RSFSR.\n\n\n"}
{"id": "355015", "url": "https://cs.wikipedia.org/wiki?curid=355015", "title": "Bařička přímořská", "text": "Bařička přímořská\n\nBařička přímořská (\"Triglochin maritima\") je druh jednoděložné rostliny z čeledi bařičkovité (\"Juncaginaceae\").\n\nJedná se o cca 5-60 cm vysokou vytrvalou rostlinu s celkem silným oddenkem bez výběžků. Listy jsou jednoduché, přisedlé, nahloučené na bázi v přízemní růžici, s listovými pochvami. Čepele jsou celistvé, čárkovité, dlouhé a jen asi 4 mm široké. Je to jednodomá rostlina s oboupohlavními květy. Květy jsou v květenství, v hroznu až klasu, který obsahuje většinou více než 50 květů. Okvětí není rozlišeno na kalich a korunu, skládá se ze 6 okvětních lístků v 2 přeslenech, okvětní lístky brzy opadávají, jsou zelenavé s červenou špičkou. Tyčinek je nejčastěji 6, prašníky jsou skoro přisedlé. Gyneceum je složené ze 6 plodolistů. Semeník je svrchní. Plodem je šestipouzdrá vejcovitá nažka.\n\nBařička přímořská se přirozeně vyskytuje v Evropě (častěji v severní) a Asii s přesahem do Severní Afriky, v Grónsku, v Severní Americe, v Mexiku a v Jižní Americe. Jelikož se jedná o halofyt, je častější při mořském pobřeží, ale roste i na vnitrozemských slaniskách.\n\nV ČR je to extrémně vzácný a kriticky ohrožený (C1) druh. Jako halofyt v minulosti rostla na slaniscích, slatinách a černavách v suchých a teplých oblastech severozápadních Čech a jižní Moravy. Díky silné devastaci těchto společenstev ve 20.. století začala ustupovat a v 50. letech 20. století v ČR zcela vyhynula. V Čechách byla naposledy sbírána u Velvar v roce 1954, na Moravě u Starovic v roce 1959. Od té doby po rok 2000 byla považována v ČR za vyhynulý druh. V roce 2000 byly nalezeny 3 jedinci v NPR Slanisko u Nesytu při rybníku Nesyt u Sedlece na Mikulovsku. Možná se však jedná o tajnou reintrodukci nebo v rezervaci skrytě přežívala a unikala pozornosti botaniků. V současnosti se jedná o jedinou lokalitu v ČR. Běžná je dodnes u blízkého Neziderského jezera.\n\nJako zelenina jsou sbírány mladé listy slané chuti, které se připravují jako špenát. Jedlé jsou i plody, zvláště opečené. Dříve se rostlina používala k výrobě potaše.\n\n \n"}
{"id": "355017", "url": "https://cs.wikipedia.org/wiki?curid=355017", "title": "Koronární jednotka", "text": "Koronární jednotka\n\nKoronární jednotka (\"koronární JIP\", \"jednotka koronární péče\", anglicky coronary care unit – CCU) je specializované oddělení nemocnic, kde se poskytuje péče pacientům s infarktem myokardu, nestabilní anginou pectoris a různými dalšími srdečními poruchami, které vyžadují nepřetržité sledování a léčbu.\n\nHlavní funkcí koronární péče je nepřetržitý monitoring srdečního rytmu pomocí elektrokardiografie, obvykle s využitím telemetrie. To umožňuje včasný zásah pomocí medikace, kardioverze nebo defibrilace a zlepšit tak prognózu onemocnění. Protože se u této skupiny pacientů často objevuje srdeční arytmie, pacienti s infarktem myokardu nebo nestabilní anginou pectoris jsou rutinně umísťováni na koronární jednotce. U jiných případů (jako je např. fibrilace síní) je obecně potřeba zvláštní indikace, ale mnohé, například srdeční blok, se na koronární jednotku odesílají standardně.\n\nVe Spojených státech jsou koronární jednotky obvykle podmnožinou jednotek intenzivní péče (angl. \"intensive care unit\", \"ICU\") zaměřených na vážně nemocné kardiaky. Tyto jednotky se obvykle nacházejí v nemocnicích, kde se rutinně provádějí kardiochirurgické výkony. Často se používá invazivní monitoring, například měření tlaku v zaklínění plicnice Swan-Ganzovým katetrem, stejně jako podpůrné metody jako umělá plicní ventilace a intraaortální balónková kontrapulzace (IABP).\n\nUrčité nemocnice, například Johns Hopkins , provozují smíšené jednotky složené jak z akutní péče pro kritické případy, tak z péče intermediární pro pacienty, jejichž stav není kritický.\n\nJednotky akutní koronární péče jsou v úrovni služeb ekvivalentní intenzivní péči. Pacienti s akutním infarktem myokardu, kardiogenním šokem nebo pacienti po operacích na otevřeném srdci jsou umísťováni právě zde.\n\nJednotky subakutní koronární péče (jednotky progresivní péče, intermediární koronární jednotky) poskytují péči v úrovni mezi intenzivní péčí a běžnou ústavní péčí. Tyto jednotky se obvykle starají o pacienty, kteří potřebují sledování srdeční telemetrií. Jedná se například o nestabilní anginu pectoris.\n\nKoronární jednotky vznikly v 60. letech 20. století, když se jasně ukázalo, že intenzivní sledování speciálně školeným personálem, kardiopulmonární resuscitace a dávkování medikace může snížit úmrtnost na komplikace kardiovaskulárních onemocnění. První popis koronární jednotky byl představen British Thoracic Society (Britské společnosti hrudního lékařství) v roce 1961. První jednotky potom vznikly v Sydney, Kansasu a Philadelphii. Studie publikované v roce 1967 ukázaly, že u pacientů sledovaných na koronárních jednotkách jsou konzistentně lepší výsledky v léčbě. První koronární jednotka byla otevřena v Kansasu Dr. Hughem Dayem, který též vymyslel příslušný termín.\n"}
{"id": "355019", "url": "https://cs.wikipedia.org/wiki?curid=355019", "title": "Náboženství ve světě", "text": "Náboženství ve světě\n\nNáboženství je názor určité skupiny lidí na otázku, jak vznikl a jak funguje svět. Většina věří v nadlidské či nadřazené síly, ukryté v osobě bohů (např. hinduismus) nebo jen jednoho boha (např. křesťanství, islám, židovství), jiná náboženství nemají žádného, protože věří, že existence světa je jen nevysvětlitelná náhoda (např. buddhismus). Část světové populace jsou tzv. ateisté, duchovní otázkou se nezabývají.\n\nNáboženstvím je obecně nazýván vztah člověka k transcendentální skutečnosti, k něčemu, co jej přesahuje, na čem je závislý. Podle souhrnu projevů této závislosti jsou náboženství dělena na teistické: předmět náboženství je chápán osobně - bůh nebo bohové, a neteistické - buddhismus, taoismus. Polyteistické náboženství uctívá bohů více, monoteistické jen jednoho. Podle rozšíření se náboženství dělí na kmenová, národní (hinduismus, judaismus, šintoismus) a světová (buddhismus, islám, křesťanství).Podle analýzy Encyclopædia Britannica z roku 2005 vyznává křesťanství 33 % světové populace, islám 20 %, hinduismus 13 %, čínská národní náboženství 6,3 % a buddhismus 5,9 %. Ateisté a lidé bez náboženství tvoří asi 14 % populace světa, domorodá kmenová náboženství vyznává 4 % lidstva.\n\nHinduismus je nejstarším dodnes aktivním náboženstvím na světě. Má své kořeny v tradicích a dějinách Indie, kde vznikl někdy kolem roku 1800 př. n. l. Jeho stoupenci věří v jediného Boha - \"Brahma\" (absolutní duch), který je mimo lidský dosah a chápání. Hinduisté věří pouze v Brahmu, ale používají více názvů pro jeho vlastnosti. Nejpopulárnějšími názvy jsou Šiva ničitel a Višnu udržovatel. Podle hinduistických svatých knih se dodnes v Indii udržuje kastovní systém. Sám Brahma totiž podle hinduistické tradice vytvořil čtyři \"varny \"(barvy) v době stvoření světa. Kastovní systém stojí dnes v Indii sice mimo zákon, ale kastovní rozdíly stále silně ovlivňují život ve venkovských oblastech Indie. Hlavní složkou náboženství je víra v nekonečný cyklus zrození, života na zemi, smrti a opětovného zrodu. Každý člověk se v dalším životě reinkarnuje podle skutků svého předchozího života.\n\nNa světě je dnes každý šestý člověk hinduista. V 19. a 20. století se objevila řada reformátorů, bojujících zejména proti kastovnímu systému, který odsuzuje miliony hinduistů z nejnižší kasty tzv. nedotknutelných k chudobě. Velké komunity hinduistů dnes žijí v Západní Indii, Africe, na Srí Lance, v Guyaně, na Fidži a Bali. Největší hinduistická komunita žijící mimo Indii existuje v Británii - více než milion lidí.\n\nDějiny judaismu sahají čtyři tisíce let do minulosti a nepočítáme-li hinduismus, je to nejstarší náboženství na světě. Za zakladatele svého náboženství považují Židé Abrahama. Za toho, kdo dal tvar a formu tomuto náboženství, pak Mojžíše, který vyvedl národ z egyptského zajetí. Klíčovou složkou náboženství je dodržování určitého způsobu života - dodržování rituálů a předepsaných obřadů. Zajímavostí je, že Židem se stává každý automaticky, pokud se narodí židovské matce. Židé věří, že jsou vyvoleným národem a že jim v božích záměrech připadá zvláštní úloha.\n\nNejvětší židovská komunita se dnes nachází v USA. Na odchod židů z Evropy měla nepopiratelný vliv 2. světová válka, ve které zahynulo přes třicet procent světového židovstva. Z této rány se judaismus dodnes nezotavil a tuto skutečnost neovlivnil ani vznik státu Izrael v roce 1948. Stále více Židů se přiklání k světské kultuře, přestává dodržovat striktní pravidla, která jsou základem judaismu. Také počet smíšených manželství stále vzrůstá, a vzhledem k tomu, že jen necelá polovina dětí z těchto manželství zůstává u židovské víry, je budoucnost této komunity problematická.\n\nBuddhismus je učení, které existuje více než dva a půl tisíce let. Buddhisté věří v cyklus zrození, života a smrti. Věří také, že z tohoto sledu je možno se vymanit a dosáhnout nirvány. Buddha - Siddhártha Gautama se narodil pravděpodobně roku 560 př. n. l. Jeho učení hlásá nenásilí, soucit, snahu o dosažení moudrosti. Po Budhově smrti se učení rozdělilo na dvě hlavní školy buddhistického myšlení - théravádový a mahájánový. Théravádový buddhismus je způsob cesty ke spáse, užívaný hlavně mnichy. Mahájánový buddhismus pohlíží na Siddhárthu Gautamu jako na nadpřirozenou bytost. Věří také, že existovalo, existuje a bude existovat mnoho dalších \"Buddhů\". Mahájánový buddhismus je rozšířen hlavně v Japonsku, Koreji, Číně, Mongolsku, Tibetu a Nepálu.\n\nDnes dochází k oživení buddhismu v mnoha zemích, ve kterých bylo ve 20. století potlačováno. Buddhismus vzkvétá v Číně, v Mongolsku, Tibetu. V Bhútánu a v Myanmaru je dokonce státním náboženstvím. V posledních letech se také obrátilo na tuto víru i několik milionů indických \"nedotknutelných\".\n\nKřesťanství je dnes největším náboženstvím na světě. Odhaduje se, že celkový počet jeho vyznavačů jsou více než dvě miliardy věřících, rozdělených do více než dvaceti tisíc různých sekt či církví. Je to náboženství monoteistické, vzniklé v 1.st. v Palestině po ukřižování Ježíše Nazaretského. Jeho učení se rozšířilo nejprve v Jeruzalémě v židovském prostředí a posléze i v prostředí pohanském v celé římské říši. Posvátnou knihou křesťanů je soubor spisů, nazývaný Bible - Písmo svaté - o kterém křesťané věří, že obsahuje pravdy Bohem zjevené. Bible má dvě části - Starý zákon převzatý z judaismu a Nový zákon, kterým byla ve 2. st. Bible doplněna.\n\nCírkev je rozdělena na východní a západní větev. Přes snahu o sblížení hlavních křesťanských církví je tato stále rozdělena na ortodoxní převládající na Předním východě, a církve katolické, protestantské (evangelické), převažují spíše na Západě.\n\nIslám je monoteistické náboženství, vzniklé v 6. st. v oblasti dnešní Saúdské Arábie. Posvátnou knihou islámu je Korán, který definuje způsob života věřících - muslimů - jak po světské tak i duchovní stránce. Muslimové věří, že jediný bůh Alláh posílal čas od času proroky jako byli Abrahám, Mojžíš a Ježíš, aby ukázali lidem, jak mají žít. Protože jejich poselství nebyla dostatečně oceňována, poslal Alláh posledního a největšího proroka Muhammada, tomu odhalil svou vůli v řadě zjevení, která pak byla bezchybně zaznamenána v Koránu.\n\nIslám je dnes nejrychleji rostoucím náboženstvím a stále získává další konvertity a to jak v západní Evropě, tak v USA. Největší muslimská komunita žije v Indonésii, kde tvoří přes 90 % obyvatelstva. Ve východní Evropě existují velké muslimské komunity zejména v Albánii, Makedonii a jižních státech dřívějšího Sovětského svazu. Muslimové dnes převažují ve třiceti zemích světa a v dalších zemích jako v Nigérii, Indii, na Filipínách či v severozápadní Číně tvoří podstatnou část obyvatelstva.\n\nZoroastrismus (dnes zvaný pársismus) je založen na učení perského proroka Zarathuštry. Datum jeho narození se odhaduje kolem roku 1000 př. n. l. Toto staroperské náboženství učí, že veškerá existence je založena na neustálém boji bohem dobra nazývaným Ahura Mazda a bohem zla - jeho dvojčetem - jménem Angra Mainju. Tento dualismus tvoří jádro zoroastrismu. Stoupenci tohoto učení pevně věří v konečné vzkříšení, poslední soud, muka v pekle a radost v nebi. Tato víra nalezla zřejmý ohlas v judaismu, křesťanství i islámu. Zajímavostí je, že zoroastrovské kněžství je dědičné, kněžské rodiny po staletí udržují náboženské poznání. Mudrc či mág, který sledoval hvězdu z východu až k novorozenému Ježíškovi byl skoro jistě zoroastrovec.\n\nV současnosti je počet vyznavačů zoroastrismu nízký, což je způsobeno dlouhým pronásledováním a postupnou konverzí k islámu. Odhaduje se, že na světě žije mezi 124 000 a 190 000 zoroastristů. Z toho však většina nežije v Íránu, ale v Indii, kam emigrovali po pádu Sásanovské říše a kde jsou známí jako Pársové. V původní vlasti Íránu žijí ve městech Teherán, Jazd, Kermán a Kermánšáh, kde mluví zvláštním dialektem perštiny, a ve střední Asii. Komunity zoroastristů existují i v Pákistánu, Severní Americe a Austrálii.\n\nSikhismus založil Guru Nának, narozený r. 1469 v Talávandí, v indickém Paňdžábu, dnešním Pákistánu. Vážil si jak hinduismu tak islámu. Věřil, že žádné z obou náboženství neříká pravdu o Bohu. Jeho poselství zahrnovalo mnoho vážených hinduistických i muslimských vět a jiné naopak ignorovalo. Sikhismus klade důraz na osobní vztah k bohu, hlásá, že existuje neustálý cyklus zrození, života a smrti, kterým musí procházet každý. Cílem duše je návrat k bohu, proto se jedinec musí ukáznit, žít podle určitých pravidel a mravních zásad. Především však musí žít skromně a neustále sloužit druhým. Náboženským střediskem je Zlatý chrám v Amritsaru.\n\nV roce 1947 byl Paňdžáb, vlast sikhismu, rozdělen a dva miliony šest set tisíc sikhů se z části, která připadla Pákistánu, přestěhovala do Indie. Mnoho sikhů odešlo do Británie a USA. Stále méně z nich dodržuje tradice, např. dohodnuté sňatky. Také se stále méně sikhů žijích mimo Paňdžáb učí jazyku svých předků, což vede ke stále menší úctě k původnímu \"čistému\" sikhismu.\n\nKořeny tohoto světového názoru pocházejí z doby kolem 2000 let př. n. l., takže jde o nejstarší náboženství Číny. Jeho název je odvozen z čínského znaku pro \"tao\" - cesta. Tao je však podle starověkých čínských myslitelů více než cesta, je to také zdroj všeho, co na světě existuje. stejně jako v konfucianismu vytvářejí obě přírodní síly - jin a jang - svou vzájemnou interakcí energii života. Všechen život pak umožňuje \"čchi\", životní energie či dech vesmíru, který se vyskytuje ve všem a v každém. Taoisté proto používají různá dechová cvičení a jógu a snaží se udržet vyrovnaný způsob života, aby si zachovali své \"čchi\", neboť ustane-li jejich \"čchi\", ustane i jejich život.\n\nPřesně řečeno není konfucianismus náboženství, nýbrž způsob života zde na zemi. Tento mravní kód sestavil Kchung-fu-c´ (asi 551-479 př. n. l.), na Západě známý jako Konfucius. Ten učil, že nebe a země by byly v souladu, kdyby každý poslouchal ty nad ním a spravedlivě jednal s těmi, kdo jsou pod ním. V konfuciánském systému se vše skládá z principu \"jin\" (ženského) a \"jang\" (mužského), přičemž ženský princip je receptivní a poddajný, zatímco mužský princip je aktivní a nepoddajný. Oba tyto principy je potřeba udržovat v rovnováze. To pak přinese dobrou úrodu, prosperitu a štěstí.\n\nŠintoismus má svůj domov v Japonsku a znamená \"cesta bohů\". Přesný původ šintoismu není znám. Jeho podstatu tvoří uctívání tzv. \"kamiů\" - duchů a bohů. Těch podle této víry existuje asi 80 milionů. Hlavním \"kami\" je sluneční bohyně Amaterasu. Naučila Japonce pěstovat rýži a tkát látky. Bůh Tenman je uctíván hlavně u studentů jako bůh učenosti, bohem rýže je Inari, Hačiman je bohem války a válečníků. Šintoismus má mnoho svátků, hlavní svátky se slaví na Nový rok, v době sázení rýže na jaře a v době sklizně na podzim. Kněží ve svatyních obětují určitým \"kami\" obětinu v podobě \"koňské hlavy\", neboť podle této víry koně byli posly bohů.\n\nBahaismus vznikl v Íránu. Jde o jedno z nejnovějších světových náboženství, které má dnes údajně přes sedm milionů členů. Založil ho Mírzá Alí Muhammad (1819–1850), ší'itský muslim, který se prohlásil za prvního z pokračovatelů proroků v linii Muhammada. Bahá'ismus tvrdí, že Bůh, který je transcendentní a nepoznatelný, poslal mnoho poslů či proroků: Kršnu, Buddhu, Krista a také Muhammada. Každý z nich založil jedno světové náboženství. Podstata tohoto učení je víra, že jedině odmítnutím světového řádu, založeném na množství států a mnohosti náboženství dosáhne lidstvo duchovní moudrosti. Zdůrazňuje boží jednotu, uznává jednotu proroků, a vyznává princip celistvosti a jedinosti lidstva. Stejně jako v islámu je v bahá'ismu zásadní modlitba, provádí se třikrát denně, zákaz alkoholu a drog, cizoložství a předmanželského sexu. Na rozdíl od islámu se věřící modlí obráceni tváří k Akře v Izraeli, kde je pochován velký prorok Bahá'u'lláh.\n"}
{"id": "355023", "url": "https://cs.wikipedia.org/wiki?curid=355023", "title": "Zásobování vodou", "text": "Zásobování vodou\n\nZásobování vodou se používá ve více významech.\n\nZásobování obyvatel pitnou vodou se rozumí užívání studní pro vlastní potřebu, využívání vodovodních sítí pro zásobování obcí, případně havárie havarijní zásobovaní cisternami nebo balenou vodou.\n\nZásobování průmyslových a energetických objektů spočívá obvykle v napojení na významný vodní tok a ve vybudování potrubí vedeného na delší vzdálenosti. Může se například jednat o dopravu vody pro chladicí systémy v jaderných nebo tepelných elektrárnách, pro chemické provozy nebo pro potravinářský průmysl. Součástí těchto potrubí jsou čerpací stanice, které při dopravě vody umožňují překonávat převýšení. Příkladem takových vodohospodářských staveb jsou Průmyslový vodovod Nechranice nebo Podkrušnohorský přivaděč na Chomutovsku a Mostecku, které převádějí průmyslovou vodu z povodí Ohře do povodí Bíliny.\n\nZásobování zemědělských provozů spočívá v zajištění vody pro zavlažování v oblastech s nedostatečnými přirozenými vodním srážkami.\n\n"}
{"id": "355025", "url": "https://cs.wikipedia.org/wiki?curid=355025", "title": "Hrubeš", "text": "Hrubeš\n\nExistuje více nositelů příjmení Hrubeš:\n\n\n"}
{"id": "355028", "url": "https://cs.wikipedia.org/wiki?curid=355028", "title": "Zürich Open", "text": "Zürich Open\n\nZürich Open byl oficiální název ženského tenisového profesionálního turnaje hraného každoročně v říjnu ve švýcarském Curychu. Konal se v letech 1984–2008.\n\nV posledním ročníku 2008 byl přeřezen z kategorie \"Tier I\" do nižší úrovně \"Tier II\". Jednalo se o jednu z posledních událostí sezóny ženského kalendáře WTA.\n\nPosledními vítězkami v roce 2008 se staly ve dvouhře Američanka Venus Williamsová a ve čtyřhře pár Cara Blacková a Liezel Huberová. V březnu 2012 byl hrán jako exhibice utkání legend s juniory do osmnácti let.\n\n\n"}
{"id": "355029", "url": "https://cs.wikipedia.org/wiki?curid=355029", "title": "Zavlažovací kanál", "text": "Zavlažovací kanál\n\nZavlažovací kanál je vodní kanál, tj. umělý vodní tok vybudovaný člověkem pro závlahu a tím i zúrodnění dříve zemědělsky nevyužitelných míst. Voda protéká v umělém korytě s břehovým opevněním a pohybuje se gravitačním spádem. Zavlažovací kanály na dlouhých úsecích jsou přerušovány přehradními nádržemi sloužícími pro ustálení průtoku a hladiny, případně pro rozvětvení do dalších zavlažovacích kanálů.\n\nVyužívají se k rozšíření zemědělské půdy především v oblastech pouští a polopouští, a to již od starověku (Starověký Egypt, Mezopotámie).\n\nNeblaze proslulým příkladem je odebírání vody z řek Amudarja a Syrdarja ve střední Asii. Zavlažovací kanály vedené z těchto řek odebírají velké množství vody a podílejí se na úbytku vody a devastaci Aralského jezera. Kanály se používají pro zavlažování bavlníkových plantáží a v některých oblastech spolu s příchodem zemědělství způsobily populační explozi v oblastech, kam bylo zavedeno zavlažování. V Turkmenistánu slouží i k zásobování naftařské průmyslové oblasti na západě země průmyslovou vodou.\n"}
{"id": "355034", "url": "https://cs.wikipedia.org/wiki?curid=355034", "title": "Ctenosauriscidae", "text": "Ctenosauriscidae\n\nTaxon Ctenosauriscidae je čeledí poměrně velikých archosaurů z řádu Rauisuchia, kteří žili po boku dinosaurů v období spodního až pozdního triasu (zhruba před 240-200 miliony let). Všichni zástupci této skupiny měli vyvinutou charakteristickou, rozměrnou hřbetní \"plachtu\". Současné fylogenetické analýzy je většinou řadí do blízkosti čeledi Poposauridae.\n\n"}
{"id": "355036", "url": "https://cs.wikipedia.org/wiki?curid=355036", "title": "Dům zemědělské osvěty", "text": "Dům zemědělské osvěty\n\nDům zemědělské osvěty stojí na rohu ulic \"Římské\", \"Blanické\" a \"Slezské\" v Praze na Vinohradech. Jedná se o dílo architekta Josefa Gočára, železobetonový hranatý kolos s cihlovou fasádou a stylovými interiéry. Dům byl vystavěn v letech 1924–26, plastiky nad severním a jižním portálem navrhl sochař Otto Gutfreund a byly instalovány v roce 1927. Severní, do ulice \"Římské\", zobrazuje uprostřed ženskou tvář. Po stranách jsou pak motivy chmele a vinné révy. Jižní je orientována do ulice \"Slezské\" a vedle ženské hlavy je rozpoznatelný dekor obilných klasů. V současné době se v budově nacházejí: Státní veteinární správa, Česká akademie zemědělských věd a příspěvková organizace Ústavu zemědělské ekonomiky a informací, jehož součástí je i depozitní knihovna Organizace pro výživu a zemědělství (FAO) – Zemědělská a potravinářská knihovna, v současné době přejmenována na Knihovnu Antonína Švehly.\n\nNaproti Domu zemědělské osvěty se pak nachází sídlo Tabákové režie (později obchodního soudu, nyní Městského soudu v Praze) – dílo architekta Aloise Dryáka s dekorací evokující pěstování tabáku. Na rohu ulic \"Slezské\" a \"Blanické\" je to pak Hasičský dům (František Kavalír, 1926-28) dnes sídlo Hasičské vzájemné pojišťovny, a.s., a na rohu ulic \"Slezské\" a \"Blanické\" pak odvětrání metra.\n\nBudova stojí v Městské památkové zóně Vinohrady, Žižkov, Vršovice.\n"}
{"id": "355039", "url": "https://cs.wikipedia.org/wiki?curid=355039", "title": "Birgit Fischerová", "text": "Birgit Fischerová\n\nBirgit Fischerová (* 25. února 1962 Brandenburg an der Havel, NDR) je bývalá německá a východoněmecká rychlostní kanoistka, nejúspěšnější sportovkyně v tomto sportovním odvětví v historii. Získala celkem 8 zlatých medailí na šesti letních olympijských hrách a 27 zlatých na mistrovstvích světa.\n\n"}
{"id": "355042", "url": "https://cs.wikipedia.org/wiki?curid=355042", "title": "Limnocharitaceae", "text": "Limnocharitaceae\n\nLimnocharitaceae je bývalá čeleď jednoděložných rostlin z řádu žabníkotvaré (\"Alismatales\"). V novějších aktualizacích systému APG (APG III, APG IV) není čeleď uznávána a je včleněna do čeledi žabníkovité (\"Alismataceae\"). V některých starších taxonomických systémech byla řazena do řádu \"Hydrocharitales\".\n\nJedná se o vodní byliny s mléčnicemi. Jsou volně plovoucí nebo koření ve dně. Listy jsou střídavé, listy plovoucí na hladině jsou řapíkaté, ponořené někdy nikoliv (u některých druhů je heterofylie-listy nad hladinou vypadají jinak než ponořené). Listové pochvy mají volné okraje. Čepele jsou celokrajné, čárkovité, kopinaté podlouhlé nebo obvejčité, žilnatina je souběžná nebo zpeřená. Jsou to rostliny jednodomé s oboupohlavnými květy. Květy jsou jednotlivé nebo uspořádané do nepravých okolíků. Okvětí je rozlišeno na kalich a korunu, kališní lístky jsou 3, zelené a vytrvávající, korunní lístky jsou také 3, jsou opadavé, často bílé nebo žluté barvy. Tyčinky jsou 3, 6, někdy mnoho (7-100), někdy srostlé do svazků. Gyneceum se skládá ze 3-20 plodolistů v 1 přeslenu, apokarpní nebo na bázi trochu srostlé. Plodem jsou měchýřky uspořádané do souplodí.\n\nJsou to tropické (méně až subtropické) vodní rostliny, čeleď je rozšířena ve Střední a Jižní Americe, Africe, Asii a Austrálii. Jsou známy 3 rody a 7-12 druhů.\n\n\"Butomopsis\", \"Hydrocleys\", \"Limnocharis\"\n"}
{"id": "355043", "url": "https://cs.wikipedia.org/wiki?curid=355043", "title": "Roger Dean", "text": "Roger Dean\n\nRoger Dean (* 31. srpna 1944 v Ashfordu, Kent) je anglický umělec. Nejvíce je znám pro svou práci na obalech alb hudebníků, které začal malovat koncem 60. let a které většinou představují exotické a fantastické krajiny.\n\nNarodil se v Anglii, ale strávil hodně času za svého dětství stěhováním po celém světě, protože jeho otec byl důstojníkem Britské armády. Rodina se do Anglie vrátila v roce 1959, kde se mu dostalo uměleckého vzdělání na The Norton Knatchbull School. Později získal Diplom designérství na Kentském institutu Umění a Designu v Canterbury. V roce 1968 absolvoval na Royal College of Art v Londýně. Když začal dělat na poli designu, začal rozlišovat mezi \"designem\" (přepracováváním předloh) a \"invencí\" (tvorbou něčeho nového). Jedním z jeho tvůrčích děl bylo \"mořské křeslo\". Bylo to pěnové křeslo, které bylo kulovitého tvaru a přizpůsobilo se uživateli tak, že mohl sedět v různých úhlech. Později byl požádán navrhnout řadu podobných křesel pro klub patřící Ronnie Scottovi. Křeslo podle jeho návrhu bylo použito ve filmu A Clockwork Orange.\n\nSvůj prvním obal alba udělal v roce 1968 pro skupinu Gun. V roce 1971 navrhoval obal pro první album africko-karibské skupiny Osibisa, což mu přineslo více zájmu o jeho práci. Později v témže roce začal spolupracovat se skupinou Yes (což jej nejvíce proslavilo) když navrhl obal pro jejich album \"Fragile\". Navrhl typické logo skupiny Yes, které se poprvé objevilo na albu \"Close to the Edge\" a na albech skupiny se objevovalo až do roku 1999 na albu \"The Ladder\". Kytarista Yes , Steve Howe řekl: \"Mezi naší hudbou a Rogerovými obrazy je dosti úzká souvislost\".\n\nI když je znám jako tvůrce scenerií z jiného světa, které vytvořil pro skupiny Yes, Budgie , Uriah Heep, Gentle Giant a další skupiny, řekl, \"Nemyslel jsem si o sobě, že jsem malíř fantazie, ale že jsem malíř krajinář\". Charakteristické krajiny představují nádherné kamenné oblouky (\"Arches Mist\") nebo plovoucí ostrovy, zatímco mnohé malby představují různorodá prostředí (jako na obalu pro album \"Anderson Bruford Wakeman Howe\"). Ačkoliv převážně používá techniku akvarelu, mnohé z jeho děl jsou vytvořeny použitím různorodé techniky malby včetně kvaše, tuše, emajlu, pastelu a koláže.\n\n\n\n\n\n\n\n\n\n\n\n\n\n\n\n\n\n"}
{"id": "355046", "url": "https://cs.wikipedia.org/wiki?curid=355046", "title": "Milan Jíra (klavírista)", "text": "Milan Jíra (klavírista)\n\nMilan Jíra (* 7. dubna 1935 v Praze) byl český klavírista, hudební dramaturg, redaktor a publicista, hudební skladatel, dirigent a pedagog, vůdčí osobnost sdružení Šanson – věc veřejná.\n\nMilan Jíra absolvoval Pražskou konzervatoř v oboru klavír u prof. Otto Haši a na AMU vystudoval obor skladba u prof. Pavla Bořkovce. Absolvoval rovněž dvouleté postgraduální studium estetiky na FF UK a státní zkoušku z angličtiny. \n\nPůsobil jako korepetitor Armádní opery, vedoucí kabaretu AUS-VN, hudební dramaturg, redaktor Čs.rozhlasu, dirigent a vedoucí orchestru Divadla Na Vinohradech, pedagog Konzervatoře Jaroslava Ježka a pedagog Pražské konzervatoře.\n\nDo jeho životopisu patří i dvouletá pauza ve vysokoškolském studiu, vynucená totalitním režimem, nedobrovolný odchod z Čs. rozhlasu v rámci tzv.“normalizace“ a několikerý zákaz umělecké činnosti, vzhledem k působení ve skupině ŠANSON – VĚC VEŘEJNÁ. \n\nSvé hudební nadání uplatnil nejen coby skladatel scénické a vážné hudby, ale i jako skladatel hudby populární, zejména na poli šansonu. Vystupoval jako klavírista, moderátor a občasný zpěvák na koncertech sdružení Šanson - věc veřejná. Během svého života složil několik desítek opusů z oblasti vážné hudby, asi jedno sto šansonů a okolo dvou set scénických skladeb pro divadlo (od amatérského loutkového až po Národní divadlo).\n\n"}
{"id": "355047", "url": "https://cs.wikipedia.org/wiki?curid=355047", "title": "Ato Boldon", "text": "Ato Boldon\n\nAto Jabari Boldon (* 30. prosince 1973, Port of Spain) je bývalý vrcholový atlet, sprinter pocházející z Trinidadu a Tobaga.\n\nV roce 1992 získal dvě zlaté medaile (100 m, 200 m) na juniorském mistrovství světa v jihokorejském Soulu.\n\nKoncem 90. let minulého století patřil k nejlepším sprinterům světa. Získal mj. titul mistra světa v běhu na 200 metrů v Athénách v roce 1997 a také čtyři individuální olympijské medaile ve sprinterských disciplínách v Atlantě v roce 1996 a v Sydney v roce 2000. V roce 1998 získal na hrách Commonwealthu v Kuala Lumpuru zlatou medaili v běhu na 100 metrů. Ve stejném roce vybojoval na hrách dobré vůle v New Yorku zlatou medaili na dvoustovce a stříbro na poloviční trati. V květnu roku 2001 měl při závodech v kalifornském Walnutu pozitivní dopingový nález na efedrin. Za tento prohřešek dostal následně napomenutí.\n\nCelkem 28krát běžel v kariéře pod 10,00 s a 8krát pod 9,90 s. Jeho osobní rekord s hodnotou 9,86 s zaběhl v kariéře dokonce 4krát (což svědčí o nevyužitém potenciálu). Boldon měl však smůlu, neboť byl většinou zastíněn svým tréninkovým partnerem a vrstevníkem Mauricem Greenem.\n\nPo ukončení kariéry se stal v letech 2006 a 2007 ve své domovské zemi politikem, v současnosti působí jako komentátor a analytik atletických přenosů na populárních televizních kanálech CBS a NBC.\n\n\n"}
{"id": "355050", "url": "https://cs.wikipedia.org/wiki?curid=355050", "title": "Pharming", "text": "Pharming\n\nPharming (někdy překládáno do češtiny jako \"farmaření\") je podvodná technika používaná na Internetu k získávání citlivých údajů od obětí útoku. Principem je napadení DNS a přepsání IP adresy, což způsobí přesměrování klienta na falešné stránky internetbankingu po napsání URL banky do prohlížeče. Tyto stránky jsou obvykle k nerozeznání od skutečných stránek banky. Ani zkušení uživatelé nemusejí poznat rozdíl (na rozdíl od příbuzné techniky phishingu).\n\n"}
{"id": "355053", "url": "https://cs.wikipedia.org/wiki?curid=355053", "title": "Performance Rating", "text": "Performance Rating\n\nPerformance Rating (PR) je systém vyvinutý AMD v 90. letech a slouží pro porovnávání jejich x86 procesorů s jejich rivaly od Intelu. Tento systém později používal i Cyrix u svých procesorů 6x86 a Cyrix 6x86MX. Později AMD jeho používání oživilo u procesorů Athlon XP.\n"}
{"id": "355054", "url": "https://cs.wikipedia.org/wiki?curid=355054", "title": "Skladebné principy", "text": "Skladebné principy\n\nSkladebné principy nebo skladebné postupy je souhrn pravidel pro uspořádání prvků v obrazu, které se uplatňují v různých sdělovacích systémech a oborech. Mají obecnou platnost. Autoři je používají ve fotografii, filmu, malbě, architektuře, hudbě nebo průmyslovém designu. Jsou to principy role, rytmu, kontrastu, symetrie a proporce.\n"}
{"id": "355057", "url": "https://cs.wikipedia.org/wiki?curid=355057", "title": "Princip role", "text": "Princip role\n\nPrincip role je jedním ze základních skladebných principů pro uspořádání prvků v obrazu. Každý prvek plní v obraze určitou úlohu, má jistý význam a hraje určitou roli. Prvky působí svým významem, účinkem a umístěním vůči ostatním prvkům a vůči rámu obrazu. Podle role, jakou mají prvky v obraze dělíme na prvky hlavní, vedlejší, rušivé a zmatečné. Fotograf musí určit, jaké prvky na snímek patří a jaké ne. Ve fotografii jsou na snímku některé prvky jen proto, že byly v realitě a se záměrem nesouvisí. \n\n\"Hlavní prvek\" je nejdůležitější část obrazu, přináší nejvíce informace, nebo nejvíce esteticky působí. Při malém počtu hlavních prvků je skladba obrazu přehlednější.\n\n\"Vedlejší\" nebo \"podpůrný prvek\" neurčuje hlavní myšlenku, ale vhodně doplňuje, dokresluje hlavní prvky a náladu. Takovým prvkem může být vhodný doplněk, rekvizita, nebo také prostředí nebo pozadí. Vedlejší prvky mohou být potlačeny například vhodnou hloubkou ostrosti.\n\n\"Rušivý prvek\" svou přítomností na snímku ruší, ale nemění hlavní smysl. Typickým rušivým prvkem jsou \"významové srostlice\" - splynutí dvou objektů, jako například větev trčící z hlavy portrétované osoby. Snažíme se je odstranit již při hledání záběru. Rušivé prvky se mohou ze snímku odstranit výřezem, nadržením nebo digitální retuší.\n\nPři hodnocení podpůrných a zmatečných prvků musíme myslet na diváka, který vždy předpokládá, že vše co je umístěno „uvnitř rámu“ obrazu, je tam umístěno záměrně a má svoji funkci. Proto za záměr autora považuje i umístění těch prvků, které se dostanou do díla omylem, chybou autora.\n\n\"Zmatečný prvek\" zcela mění smysl snímku, dá mu nečekaný a nežádoucí význam a divák je uveden v omyl. Takový snímek je nepoužitelný, pokud zmatečný prvek nejde z obrazu odstranit.\n\nKonkrétními kompozičními prvky jsou linie a křivky; zobrazují vizuální cestu, která oku umožňuje pohybovat se v obrazu. Dále to jsou tvary a objekty, které jsou dány geometrickým vymezením oblastí hran.\n\n"}
{"id": "355058", "url": "https://cs.wikipedia.org/wiki?curid=355058", "title": "Horská autonomní sovětská socialistická republika", "text": "Horská autonomní sovětská socialistická republika\n\nHorská autonomní sovětská socialistická republika (rusky: Го́рская АССР; \"Gorskaja ASSR\") byla krátce trvající severokavkazská autonomní republika v rámci Ruské SFSR. Zřízena byla 20. ledna 1921 a existovala do 7. července 1924.\n\nHorská ASSR vznikla 20. ledna 1921, když bylo Předkavkazsko ke konci ruské občanské války ovládnuto Rudou armádou, která rozbila Horskou republiku vzniklou z trosek carského Ruska, a až když zde bolševici upevnili svou moc (několik měsíců nemělo Předkavkazsko žádnou vlastní správu).\n\nHorská ASSR byla administrativně rozdělena do šesti národních okruhů (Karačajevský, Kabardský, Balkarský, Osetský, Čečenský a Ingušský) a dvou velkých samostatných měst (Vladikavkaz a Groznyj). Speciální forma autonomie byla udělena Těrským kozákům, kteří žili v okrese \"„Sunža Kozák“\", který se rozkládal přes část severního Ingušska a okolí Grozného. Z bývalých částí Horské republiky nebyl do této ASSR přičleněn Dagestán.\n\nHorská ASSR se začala pomalu rozpadat krátce po svém vzniku, když z ní byl 1. září 1921 vyčleněn Kabardský národní okruh, který byl připojen k Ruské SFSR a přejmenován na Kabardskou autonomní oblast. Druhý na řadě byl Karačajevský okruh, ze kterého se 12. ledna 1922 stala Karačajevskočerkeská autonomní oblast. Jako další se od Horské ASSR o 4 dny později 16. ledna oddělil Balkarský okruh, který byl sloučen s Kabardskou AO, a vznikla tak Kabardinobalkarská autonomní oblast. 30. listopadu 1922 se od Horské ASSR odtrnul Čečenský okruh, aby vznikla Čečenská autonomní oblast. 7. července 1924 se zbývající část této ASSR podle rozhodnutí Nejvyššího sovětu SSSR rozdělila na Severoosetinskou autonomní oblast a Ingušskou autonomní oblast.\n\n"}
{"id": "355065", "url": "https://cs.wikipedia.org/wiki?curid=355065", "title": "Bang! (karetní hra)", "text": "Bang! (karetní hra)\n\nBang! je karetní hra na motivy Divokého západu.\nV roce 2002 ji navrhl Emiliano Sciarra.\nHra vyhrála cenu Origins Award za nejlepší hru a nejlepší grafiku.\n\nHru hraje čtyři až sedm hráčů (s rozšířením Město Duchů 3-8 hráčů), každý z nich si vylosuje jednu z následujících rolí:\nÚkol hry se liší pro každou roli:\n\nKaždý si také vylosuje postavu, která má speciální schopnosti. Maximální počet životů postavy je reprezentován náboji na kartě.\n\nKaždý hráč si vylosuje roli a postavu.\n\nŠerif odhalí svou roli, ostatní role zůstanou tajné. Postavy a jejich schopnosti se odhalí.\n\nŠerif dostane jeden život navíc. Každý hráč dostane tolik karet, kolik má životů. Pouze šerif si bere jen tolik karet, kolik má nábojů na kartě používané postavy.\n\nNa počátku svého tahu si hráč lízne dvě karty. \n\nNa některého protihráče, kterého však má na dostřel, může vystřelit zahráním karty „Bang!“. Protihráč se může střele vyhnout zahráním karty „Vedle!“, jinak ztratí jeden život. Pokud hráč ztratil všechny životy, je mrtvý a tím vyřazený ze hry. \n\nZahráním karty „Pivo“ si může hráč obnovit život. Nemůže však mít víc životů než na počátku hry.\n\nBěhem jednoho tahu může hráč většinou zahrát jen jednu kartu „Bang!“, ale může hrát i neomezený počet dalších karet, které drží v ruce: může ukrást spoluhráči kartu, zahodit protihráčovu kartu, uvrhnout protihráče do vězení, přivolat bojovné indiány a mnoho dalších.\n\nNa konci tahu smí hráč držet v ruce jen tolik karet, kolik má životů. Ostatní karty musí odhodit, nemá-li postavu umožňující držet neomezený počet karet v ruce. Tato postava se ovšem v základním balíčku hry Bang! nenalézá, nalézá se v rozšíření.\n\nHra pokračuje po směru hodinových ručiček k dalšímu hráči.\n\nHra končí vítězstvím šerifa a pomocníků, pokud jsou mrtvi všichni bandité a odpadlíci a šerif je naživu. Pokud je šerif zabit a posledním hráčem je odpadlík, vyhrává on, jinak vyhrávají bandité.\n\nŠerif by měl střílet jen na své nepřátele. Pokud šerif nevědomky zastřelí pomocníka, okamžitě přijde o všechny své karty.\n\nBandité se většinou příliš neukrývají a střílejí na šerifa hned, jak na něj dostřelí. Tím se navzájem poznají a nestřílí na své kolegy. Ojediněle se přesto vyplatí, aby jeden bandita zastřelil druhého a za pomoci obdržené odměny poté zabil šerifa.\n\nŠerifovi pomocníci začnou střílet na bandity, jakmile je rozpoznají.\n\nOdpadlík hraje na dvě strany: ze začátku hry brání šerifa, jako by sám byl pomocník, ale později zabije všechny šerifovy pomocníky.\n\n\n\nV roce 2007 vyšlo DeLuxe vydání v podobě kulky, které obsahuje všechny doteď vyšlé oficiální karty, 2 prázdné karty na vaše nápady + lesklou šerifovskou hvězdu, které stojí 890 Kč.\nV roce 2011 vyšlo re-make, obsahující ještě rozšíření Divoký západ.\n\nHra má český překlad a prodává se s českým i slovenským návodem (ačkoliv jsou v překladu někdy dost výrazné nepřesnosti oproti originálu). Dlouhou dobu se však karty prodávaly pouze v italském originále bez překladu, pouze s návodem. Ačkoliv je text na kartě přeložen, je na ní kromě českého většinou i originální (tj. italský) název, např. \"Mancato\" u karty „Vedle!“ nebo \"Birra\" u karty „Pivo“.\n\nNa stránkách hry www.bang.cz byla spuštěna aplikace Bang! Card Generator (B!CG), která příznivcům hry Bang! dovoluje vytvořit si vlastní karty do hry.\n\nPostavy ve hře se jmenují podle skutečných lidí, ale jsou zkomolena:\n\n"}
{"id": "355070", "url": "https://cs.wikipedia.org/wiki?curid=355070", "title": "Cksum", "text": "Cksum\n\ncodice_1 je standardní (POSIX) UN*Xový příkaz, který pro všechny zadané soubory vypíše jejich velikost a hodnotu kontrolního součtu codice_2. Pokud mu není zadán žádný soubor, počítá velikost a codice_2 standardního vstupu.\n\nPříkaz codice_1 je možné použít v případě podezření na poškození souboru při nekvalitním přenosu. Je ovšem třeba mít na paměti, že codice_2 není kryptografická hashovací funkce. Je tedy sice nepravděpodobné, že by náhodně poškozený soubor měl stejnou hodnotu codice_2 jako nepoškozený, ale při úmyslném poškození není pro útočníka problém vyrobit modifikovaný soubor se stejnou hodnotou codice_2. V případě přenosu přes nezabezpečnou linku je tedy lepší použít nějaký jiný program používající vhodnější algoritmus kontrolního součtu, například sha1sum.\n\nRůzné UN*Xové systémy mohou navíc používat odlišné implementace codice_2 algoritmu, proto je pravděpodobné, že při přenosu dat mezi různými systémy nebude codice_1 použitelný.\n\n"}
{"id": "355073", "url": "https://cs.wikipedia.org/wiki?curid=355073", "title": "WTA Tier I", "text": "WTA Tier I\n\nWTA Tier I byla nejvyšší podkategorie v rámci \"kategorie Tier\", která představovala třetí nejvyšší úroveň ženského profesionálního okruhu WTA v tenise. Celková dotace každého z turnajů od roku 2004 činila minimálně 1 340 000 dolarů. Události byly hrány v devíti dějištích, zejména na evropském a severoamerickém kontinentu. Dva turnaje, v Miami a Indian Wells, se konaly souběžně s mužskou částí okruhu ATP.\n\nV sezóně 2009 byla v rámci WTA Tour kategorie sloučena s kvalitativně druhou nejvyšší podkategorií Tier II a nahradila je nová kategorie WTA Premier Tournaments.\n\n(*) V roce 1993 se Toray Pan Pacific Open hrál v Yokohamě namísto Tokia.\n\n\n\n"}
{"id": "355078", "url": "https://cs.wikipedia.org/wiki?curid=355078", "title": "Radvanov", "text": "Radvanov\n\nNázev Radvanov má více sídel:\npodobný název má\n"}
{"id": "355081", "url": "https://cs.wikipedia.org/wiki?curid=355081", "title": "Smutný", "text": "Smutný\n\nSlovo smutný či smutná vyjadřuje přítomnost negativní emoce smutku, může se ale také jednat o české příjmení či toponymum:\n\n\n"}
{"id": "355083", "url": "https://cs.wikipedia.org/wiki?curid=355083", "title": "Gene Vincent", "text": "Gene Vincent\n\nGene Vincent, vlastním jménem Vincent Eugene Craddock, (11. února 1935, Norfolk, Virginie, USA – 12. října 1971, Newhall, Kalifornie) byl americký zpěvák, představitel rockabilly a rock & rollu.\n\nV první polovině 50. let působil v námořnictvu USA, mj. i na Korejském poloostrově. Při výkonu služby měl havárii na motocyklu, při které si vážně zranil nohu. Služba v armádě pro něj tímto okamžikem končí, Vincent si odnáší z nehody doživotní následky. Kulhání na jednu nohu se záhy stane jedním z jeho hlavních poznávacích znamení.\nV roce 1956 skládá ve spolupráci s Billem Davisem skladbu \"Be-Bop-A-Lula\", která bude brzy jeho největším hitem, a zároveň jediným v Top ten v USA. \"Be-Bop-A-Lula\" skončí na sedmém místě amerického žebříčku. Vincent se dává dohromady s kapelou Blue Caps, v letech 1956 a 1957 vznikají nejlepší nahrávky, které oscilují na žánrové hranici mezi rockabilly a rock & rollem. Přestože Vincent po úspěchu \"Be-Bop-A-Lula\" již nikdy nevstoupí do Top ten amerických hitparád, jeho strhující a sugestivní vystupování na pódiích, spolu s vynikajícími kytarovými sóly Cliffa Galuppa z něj učiní jednoho z nejautentičtějších a nejpůsobivějších představitelů rock & rollu 2. pol. 50. let.\n\nNicméně pověst jednoho z nejdivočejších rock & rollerů je Vincentovi vlastní nejen na podiích, ale i mimo ně. Zanechává za sebou kromě zpustošených šaten a hotelů i pošramocené mezilidské vztahy. Po několikáté se rozvádí a už v roce 1958 dochází také k rozchodu se Stevem Gallupem, jehož sóla byla tak typická pro zvuk celé kapely, která se nedlouho poté rozpadá. Gene Vincent dává dohromady novou formaci, s níž dále hraje po Spojených státech, kromě toho absolvuje také velmi úspěšné vystoupení v Japonsku. Vincent však neplatí daně, a tak roku 1959 emigruje do Velké Británie.\n\nAčkoliv ani zde neměl žádný hit více jak dva roky, byl v prosinci 1959 přivítán na londýnském Heathrow za ohromné účasti fanoušků jako hvězda prvního kalibru. Následuje nebývale úspěšné čtyřměsíční turné po britských ostrovech: hostování v televizních show, rozhlasových pořadech a samozřejmě koncerty, které se odehrávaly na divadelních pódiích po celé zemi. 6. ledna 1960 se k Vincentovi přidává jiný rock & rollový velikán: Eddie Cochran. Mezitím stihl Vincent zároveň krátce vystupovat ve Francii a na amerických vojenských základnách v západním Německu.\n\nAčkoliv za oceánem první vlna divokého rock & rollu dávno pominula, na britské půdě je tomu právě naopak. Syrový rock & roll vycházející z rhythm & blues, opírající se o zvuk elektrických kytar byl zde na samém počátku 60. let velmi populární a na svůj vrchol teprve čeká. A je to právě dvojice Gene Vincent a Eddie Cochran, která ovlivnila celou jednu generaci zdejších rockerů, kytaristů (Jeffa Becka, Jimmyho Page a u Beatles pak jejich první koncertní „stejnokroje“ – kožené kostýmy). Gene Vincent mění na radu místního televizního producenta Jacka Gooda svou dosavadní vizáž: vlněné pletené svetry a tesilové kalhoty nahrazují černé kožené kalhoty a bundy. Jeho typická image divokého, avšak trpícího rebela v černém koženém oděvu, který našlapuje na jednu nohu, byla tímto dokonána. V očích mnohých se Gene Vincent navždy stal archetypem tvrdého rockera a kožený oděv pak jednou z hlavních poznávacích značek rocku.\n\nÚspěšné a strhující turné bylo ale přerušeno další tragickou událostí v dějinách rocku (srov. např. s pádem letadla, ve kterém zahynuli Buddy Holly, Ritchie Valens a Big Bopper; autonehodou Carla Perkinse aj.). 17. dubna 1960 jeli Vincent, Cochran a jeho snoubenka Sharon Sheeley po vystoupení v jihozápadní Anglii na londýnské letiště. Cochran plánoval desetidenní návštěvu rodičů, jakožto i nové nahrávání ve studiu v Los Angeles v Kalifornii. Pronajatý vůz však havaroval poblíž bristolského hippodromu. Eddie Cochran proletěl po nárazu do betonového sloupu předním sklem a vážným poraněním hlavy podlehl. Ostatní členové posádky, včetně řidiče, nehodu přežili. Některé zdroje chybně uvádějí, že automobil řídil sám Gene Vincent. Vincentova trvale postižená noha utrpěla další zranění, proto tráví následující měsíce na invalidním vozíku. Díky ztrátě blízkého přítele trpí psychickými problémy.\n\nDo konce 60. let už Gene Vincent nikdy nezopakuje takový úspěch jako v pol. 50. let v USA a na poč. let 60. ve Velké Británii. Trvale střídá angažmá v USA a v Evropě. Mezi významnější z nich patří mj. vystoupení v klubu Cavern v Liverpoolu, kde se setkává s budoucími super stars – s Beatles, koncertuje také v legendárním Star Clubu v Hamburku. V polovině 60. let se pokouší, jako mnozí jiní jeho vrstevníci (např. Jerry Lee Lewis), prosadit v oblasti country, leč neúspěšně. Zvýšený zájem o jeho osobu se objeví krátce v letech 1968 a 1969 v souvislosti s vlnou hippies a reminiscencemi na starý rock & roll z let 50.\n\nVincentův nezkrotný a divoký životní styl, spojený s neúnosně vysokou konzumací alkoholu, depresemi a nikdy nekončícími obtížemi s trvale poškozenou nohou se musel jednoznačně projevit na jeho zdravotním stavu. V říjnu 1971 umírá ve věku 36 let v Kalifornii na prasklý žaludečního vřed. Některé prameny uvádějí jako příčinu smrti selhání srdce.\n\nGene Vincent nikdy nedosáhl, s výjimkou chytlavé a nesmrtelné \"Be-Bop-A-Lula\", trvalého úspěchu. Rozsahem své popularity se nemůže měřit s kolegy z „oboru“, jakými byli Chuck Berry, Jerry Lee Lewis nebo Little Richard. Přesto však má neopomenutelný význam v dějinách rocku. Pro svůj divoký, strhující a jak se nakonec ukázalo – stejně jako v mnoha jiných případech – i sebezničující přístup k rock & rollu a jeho interpretaci si takový hold nepochybně zaslouží. Kombinace těchto vlastností a faktu, že jako první vystupující rocker oblékl černý kožený oděv, který se poté stal jedním ze symbolů tvrdého rocku, z něj učinila věčnou ikonou dřevního syrového rock & rollu, resp. rockabilly. Nic na tom nemění ani skutečnost, že je tomu tak „jen“ v očích skalních příznivců tohoto, dnes minoritního, ba dokonce okrajového žánru. Se svým impulsivním charismatem nemohl Gene Vincent nikdy dlouhodobě oslovit široké publikum. Navzdory tomu, anebo právě proto, byl roku 1998 uveden do Rock’n’rollové síně slávy.\n\n"}
{"id": "355088", "url": "https://cs.wikipedia.org/wiki?curid=355088", "title": "Ivan Kawaciuk", "text": "Ivan Kawaciuk\n\nIvan Kawaciuk může být:\n\n"}
{"id": "355092", "url": "https://cs.wikipedia.org/wiki?curid=355092", "title": "Kalnost", "text": "Kalnost\n\nKalnost je množství organických i anorganických částic na určitou plochu. Dá se určit v kapalinách. Při různých průzkumech a monitorovacích akcích se zjišťuje např. kalnost u vody. V řekách je to jeden z faktorů, který se při monitorování vody určuje. Podle kalnosti se dá určit kvalita vody anebo její znečištění.\n"}
{"id": "355093", "url": "https://cs.wikipedia.org/wiki?curid=355093", "title": "Panenka", "text": "Panenka\n\nPanenka je dětská hračka, která má podobu malého dítěte, miminka nebo jiné lidské bytosti. Panenka může mít i podobu zvířete nebo pohádkové postavy.\n\nHistorie panenky, jako obrazu lidské bytosti sahá až k samým počátkům naší civilizace. Totiž už i opičí samice si hrají s klackem, který reprezentuje mládě. Význam panenky byl však i mysticko-kultovní - sloužila k náboženským obřadům, kde zastupovala roli člověka. Nejstarší dochovaná panenka, která sloužila jako dětská hračka, pochází z Mezopotámie a byla vyrobená z alabastru. Ve starém Egyptě byla panenka z pádla užívána již v době 2000 př. n. l. a s pohyblivými končetinami a často velmi detailně a výtvarně zpracovaná v době okolo 200 let př. n.l.\n\nJedna z prvních písemných zmínek o existenci dřevěných panenek, jak je vnímána dnes, pochází z britské závěti z roku 1548, kde mezi odkazované patří i panenka s dřevěnou hlavou pokrytou sádrou. Rozmach řemeslné výroby je po Evropě datován na přelom 17. a 18. století do míst Grödnertalu v rakouském Tyrolsku, Bavorsku a Durynsku v Německu. Menší dílny pracují také ve Francii a Británii. Většinou se jedná o soustruženou výrobu s malovaným obličejem, vlásky a šitými šaty, s velmi jednoduše zpracovanými končetinami. Počátek řezbářských panen má kořeny v napodobování figurín z místních kostelů, kde řezbáři a truhláři čerpali inspiraci pro své dětské panenky. Dřevokloubové řezbované panenky (kolíčková holandská panenka) ve skutečnosti původem z Rakouska, též známé jako Peg wooden doll a Nuremburg filles pocházejí z bavorských a rakouských Tyrol.\n\nNa území Čech začíná vznikat drobná řemeslná výroba dřevěných kloubových panenek (Dolls) od poloviny 18. století jako alternativa drahým dřevěným, nebo již porcelánovým pannám rakouské, německé, francouzské nebo anglické výroby. Postupem času se z nevalně zpracovaných výrobků, které byly nejprve opatřeny sádrovou hlavou s malovaným obličejem i vlasy, dřevěným tělem a textilními končetinami stala propracovaná výtvarná díla, která svým zpracováním konkurovala i těm nejuznávanějším značkám a řemeslníkům.\nZlatý věk panenek přichází v 19. století, kde díky novým výrobním technologiím vznikají především v Německu velké továrny produkující krásné biskvitové panenky.\n\nPanenky byly v průběhu věků tvořeny z rozličných materiálů. Mezi základní přírodní materiály patří především textil a dřevo populární nejvíce do 19. století. Poté továrně zpracované materiály jako papírmaš, keramické materiály (biskvit, pairan, a glazovaný porcelán). S rozmachem syntetických látek přichází na scénu celuloid, plast a v současné době nejrozšířenější plyvinylchlorid (PVC).\n\nSběratelství panenek má tradici sahající až do středověku, kdy byly luxusní dekorační panenky jedním z ukazatelů prestiže jejího majitele. V současné době se sběratelé rozdělují na dvě velmi specifické skupiny - sběratelé historických panenek a panenek současných - to jest umělecké panenky, realistické panenky a rebornová miminka[.\nSběratelství realistických a rebornových panenek je populární především v Americe, kde také umění rebornu vzniklo, kvete ovšem v posledních letech i v Německu, které se pyšní největší panenkovou tradicí.\nV České republice je sběratelství panenek, a to jak historických, také poměrně oblíbené.\n\n\n"}
{"id": "355095", "url": "https://cs.wikipedia.org/wiki?curid=355095", "title": "Naplavenina", "text": "Naplavenina\n\nNaplavenina je vrstva sedimentů, která se ukládala v dlouhém časovém období, například kolem velkých říčních toků. Díky procesu eroze se sedimenty přenášejí z horního toku do nížinných oblastí, kde naplaveniny tvoří meandry a ostrovy.\n\nNáplav je materiál naplaveniny, tvořený drobným materiálem jako je písek, hlína, jílové částice, valounky a oblázky naplavené v místě vodního toku, kde ztrácí unášecí sílu. Typicky se jedná o vrstvenou usazeninu.\n\n\n"}
{"id": "355099", "url": "https://cs.wikipedia.org/wiki?curid=355099", "title": "Panenka (rozcestník)", "text": "Panenka (rozcestník)\n\nPanenka, zdrobnělina od slova \"panna\", může být:\n\n\n\n\n\n"}
{"id": "355100", "url": "https://cs.wikipedia.org/wiki?curid=355100", "title": "Přivaděč", "text": "Přivaděč\n\nPřivaděč je člověkem vytvořený vodní tok. Jeho účelem je přívod vody do oblastí, kde je jí nedostatek. Používají se na dlouhé vzdálenosti i stovky kilometrů k zásobování vzdálených zemědělských oblastí nebo na vodu náročných průmyslových a energetických závodů. Mohou také propojovat významné vodní nádrže, přičemž slouží k vyrovnání vodního stavu.\n\nMá podobný význam a využití jako zavlažovací kanál, jenž je v podstatě druhem přivaděče, který slouží k zavlažování.\n\nV České republice jsou to např.\n"}
{"id": "355104", "url": "https://cs.wikipedia.org/wiki?curid=355104", "title": "Adler", "text": "Adler\n\nAdler (německy znamená orel) může označovat:\n\n\n"}
{"id": "355107", "url": "https://cs.wikipedia.org/wiki?curid=355107", "title": "Povrchový důl", "text": "Povrchový důl\n\nPovrchový důl je krajina přeměněná člověkem z původní přírodní krajiny za účelem povrchového dobývání nerostných surovin.\n\nPovrchové doly tvoří rozlehlé plochy, které mají neblahý vliv na krajinný ráz. Principem povrchových dolů je odtěžení nadložních vrstev sedimentů a vytěžení vlastní suroviny nebo horniny. Povrchový důl je protějškem hlubinného dolu (hlubinného dobývání nerostů), je to méně šetrný, ale účinnější způsob dobývání. Pro povrchový důl se v praxi používá synonymum lom.\nV České republice se hnědé uhlí dobývá převážně v Mostecké pánvi a v Sokolovské pánvi. Těžba je rozložena do několika povrchových dolů podle společností provádějících těžbu.\n\n"}
{"id": "355108", "url": "https://cs.wikipedia.org/wiki?curid=355108", "title": "Proxy ARP", "text": "Proxy ARP\n\nProxy ARP je systém, umožňující v počítačových sítích propojit několik lokálních sítí, jejichž zařízení mezi sebou komunikují pomocí protokolu ARP (Address Resolution Protocol). Protokol ARP slouží k zjištění MAC adresy zařízení v lokální síti, když známe jeho IP adresu; ARP protokol se ale nedostane za hranice lokální sítě, k tomu slouží právě proxy ARP, která umí propojit dvě sítě, takže jejich zařízení spolu mohou komunikovat, jako by byly v jedné společné lokální síti.\n\nKoncové zařízení odešle ARP dotaz obsahující IP adresu zařízení, se kterým se chce spojit. ARP dotaz je rozeslán všem zařízením v dané lokální síti, ve které ovšem hledané zařízení není, ale je v ní zapojen router, na kterém je zapnut proxy ARP. Router předá dotaz do druhé sítě, ve které se nachází zařízení s hledanou IP adresou. Zároveň také místo cílového zařízení odpoví tazateli a pošle mu svoji MAC adresu. Tazatel tedy pak komunikuje s routerem, jako by komunikoval přímo s cílovým zařízením. Router pak dále komunikuje s cílovým zařízením a předává mu zprávy od tazatele. Jednotlivá zařízení v různých sítích tedy spolu komunikují, jako by byly v jedné lokální síti, ale ve skutečnosti veškerá jejich komunikace prochází přes router se zapnutou proxy ARP.\n\n\n"}
{"id": "355110", "url": "https://cs.wikipedia.org/wiki?curid=355110", "title": "Koridor", "text": "Koridor\n\nKoridor může být :\n\n"}
{"id": "355119", "url": "https://cs.wikipedia.org/wiki?curid=355119", "title": "Olym", "text": "Olym\n\nOlym ( ) je řeka v Kurské, v Lipecké a částečně na hranici Orelské oblasti v Rusku. Je 151 km dlouhá. Povodí má rozlohu 3090 km².\n\nPramení na Středoruské vysočině a protéká skrze ní na sever. Ústí do řeky Bystrá Sosna (povodí Donu).\n\nPřevládajícím zdrojem vody jsou sněhové srážky. Průměrný roční průtok vody ve vzdálenosti 63 km od ústí činí přibližně 6,5 m³/s, největší 674 m³/s a nejmenší 0,63 m³/s. Zamrzá v listopadu a rozmrzá v březnu až v dubnu. Po rozmrznutí v dubnu dosahuje nejvyšších vodních stavů.\n\nNa řece leží města Michajlovka, Dmitrijev-Lgovskij.\n"}
{"id": "355120", "url": "https://cs.wikipedia.org/wiki?curid=355120", "title": "André Bucher", "text": "André Bucher\n\nAndré Bucher (* 19. října 1976, Neudorf, Sursee) je bývalý švýcarský sportovec, atlet, běžec, který se specializoval na střední tratě. V roce 2001 se stal v kanadském Edmontonu mistrem světa v běhu na 800 metrů a ve stejném roce byl zvolen vítězem ankety Atlet Evropy. Je držitelem švýcarských rekordů v bězích na 800 a 1000 m pod širým nebem a národním rekordmanem v běhu na 800 m.\n\nPrvní úspěch zaznamenal na juniorském mistrovství světa 1994 v Lisabonu, kde získal stříbrnou medaili v závodě na 1500 metrů. Stříbro vybojoval rovněž na ME juniorů 1995 v maďarské Nyíregyháze, kde uspěl na své hlavní disciplíně (800 m). O dva roky později se konal ve finském Turku první ročník evropského šampionátu do 23 let. Ve finále běhu na 800 m prohrál pouze s Italem Andreem Longou a na stupních vítězů obdržel stříbro.\n\nV roce 2001 vyhrál jackpot v seriálu mítinků zvaných Zlatá liga společně s dalšími pěti atlety.\nV květnu roku 2007 se rozhodl kvůli přetrvávajícím zdravotním problémům ukončit svoji sportovní kariéru.\n\n"}
{"id": "355131", "url": "https://cs.wikipedia.org/wiki?curid=355131", "title": "M2 (polopásový obrněný transportér)", "text": "M2 (polopásový obrněný transportér)\n\nM2 Half-Track Car byl polopásový víceúčelový obrněný transportér americké armády během druhé světové války.\n\nObrněný transportér M2 vznikl v meziválečném období podle francouzského kolopásu značky Citroën-Kégresse. Byl zkoušen od roku 1938 a po několika úpravách byl přijat do armády v roce 1940 jako M2 Half-Track Car. Do roku 1943 byl průběžně modernizován, celková produkce ve všech obměnách činila zhruba 17000 kusů.\n\nKolopásy M2 byly za druhé světové války nasazeny nejprve na Filipínách a v Severní Africe, postupně se dostaly do bojišť na celém světě. Byly dodávány i americkým spojencům v Jižní Americe, kde mnohé z nich slouží dodnes.\n\n"}
{"id": "355135", "url": "https://cs.wikipedia.org/wiki?curid=355135", "title": "Střechatka", "text": "Střechatka\n\nStřechatka (\"Sialis\") je rod hmyzu z řádu střechatek. Patří do něj asi 30 druhů. Je rozšířený v palearktické oblasti a Severní Americe. V Česku se vyskytují 4 druhy tohoto rodu.\n\n"}
{"id": "355137", "url": "https://cs.wikipedia.org/wiki?curid=355137", "title": "AWACS", "text": "AWACS\n\nAirborne Early Warning and Control (AEW&C), nebo Airborne Warning and Control System (AWACS) je v anglické vojenské terminologii označení pro létající středisko včasného varování a řízení, které umožňuje získávání informací s pomocí výkonného radaru a další elektroniky a poskytuje možnost dohledu, velení, kontroly vzdušného prostoru, nebo komunikace. Získané informace mohou být využity k navádění protivzdušné obrany na cíle a řízení vojenských operací.\n\nPočátky systému AWACS lze vysledovat v roce 1944, kdy britské letectvo RAF začalo používat upravené bombardéry Wellington pro sledování Severního moře. Masovější využití systémů AEW/AEW&C však přišlo ze strany leteckých složek US Navy již od konce druhé světové války a na přelomu 60. a 70. let 20. století ze strany sovětského a amerického letectva. Později se připojili někteří členové NATO. V současnosti jej využívá velké množství vojenských letectev, které si pořízení a provoz takového systému mohou dovolit.\n\nVětšina letounů s výkonnějším řešením se vyznačuje charakteristickou kruhovou nástavbou nad trupem. Méně výkonné instalace radaru bývají integrovány většinou do nadstavby podélného tvaru (např. Saab 340 AEW&C), případně jsou integrovány do trupu.\n\nV průběhu roku 1944 byl jako první letoun upraven bombardér Vickers Wellington (model Wellington XIV) 407. letky RCAF pro roli AEW&C, instalací radaru. Takto upravený letoun byl používán nad Severním mořem k detekci a navedení stíhačů RAF proti německým bombardérům He-111 z holandských základen a střelám V-1. Již tehdy byli na palubě letounu letečtí návodčí pro řízení letového provozu.\n\nV roce 1945 začala US Navy používat jako svůj první stroj v roli AEW přestavěný námořní palubní letoun Grumman TBF Avenger, model TBM-3W, který byl schopen svým radarem AN/APS-20 detekovat nízko letící formaci letounů na vzdálenost 160 km.\n\nOd roku 1950 US Navy začala používat přestavěný námořní palubní letoun Douglas A-1 Skyraider s radarem AN/APS-20.\n\nV letech 1954 USAF a 1956 US Navy zavedly do operační služby Lockheed EC-121 Warning Star stále jen v roli AEW, bez řízení letového provozu.\n\nV roce 1958 zařadila US Navy Grumman E-1 Tracer pro roli AEW.\n\nV roce 1964 US Navy zavedly do operační služby Grumman E-2 Hawkeye.\n\nOd roku 1965 začalo Sovětské letectvo používat Tupolev Tu-126 svůj první letoun vlastní konstrukce se systémem AEW&C.\n\nV roce 1977 USAF zavedly do operační služby E-3 Sentry.\nOd roku 1984 začalo Sovětské letectvo používat Berijev A-50, který bude do roku 2020 nahrazen letounem Berjev A-100 Premier, jehož zkoušky začaly v roce 2015.\n\nV současné době miniaturizace elektroniky existují kromě klasických velkých strojů AWACS také méně výkonné systémy integrované do malých obchodních letounů s proudovým pohonem. Díky tomu jsou letouny se systémem AWACS dostupnější pro širší okruh zájemců.\n\n\n"}
{"id": "355140", "url": "https://cs.wikipedia.org/wiki?curid=355140", "title": "M4 High-Speed Tractor", "text": "M4 High-Speed Tractor\n\nM4 High-Speed Tractor byl americký dělostřelecký tahač z doby druhé světové války. \n\nStroj byl vyvinut na podvozku tanku M3 Stuart. Jako pohon sloužil šestiválcový benzínový motor 145GZ nebo F817G Waukesha. Maximální hmotnost přepravovaného přívěsu mohla činit až 14 tun. Traktor byl schopen sjíždět svahy o náklonu 30°. Kapacitně pojal až 12 osob. Byl opatřen navijákem schopným utáhnout až 10 tun. \n\nDělostřelecký traktor M4 byl v USA užíván v letech 1943 - 1960. Celkem bylo v letech 1943 - 1946 vyrobeno 5500 kusů. Po druhé světové válce byl dodán do Japonska, Brazílie, Německa, Jugoslávie, Nizozemska a Pákistánu. Sloužil nejen pro armádu, ale i v civilním sektoru jako odtahové a záchranné vozidlo. \n\n"}
{"id": "355144", "url": "https://cs.wikipedia.org/wiki?curid=355144", "title": "M5 High-Speed Tractor", "text": "M5 High-Speed Tractor\n\nM5 High-Speed Tractor byl americký dělostřelecký tahač z doby druhé světové války, používaný od roku 1942. \n\nStroj byl vyvinut na podvozku tanku M3 Stuart. Jako pohon sloužil šestiválcový benzínový motor Continental R6572 o výkonu 207 hp. Traktor byl vyráběn ve firmě International Harvester a sloužil k tahání děl a houfnic ráže 105 až 155 mm. Jeho výzbroj tvořil protiletadlový kulomet M2 Browning. Stroj byl opatřen navijákem. \n\nPo druhé světové válce byl tahač vyvezený do několika zemí světa, kde sloužil i k civilním účelům. \n\n"}
{"id": "355145", "url": "https://cs.wikipedia.org/wiki?curid=355145", "title": "Vídeňský kongres (1515)", "text": "Vídeňský kongres (1515)\n\nVídeňský kongres roku 1515 představuje setkání tří nejvýznamnějších panovníků střední Evropy, císaře Maximiliána I. Habsburského, českého a uherského krále Vladislava Jagellonského a jeho bratra polského krále a litevského velkoknížete Zikmunda I. Starého.\n\nVýsledkem jednání bylo uzavření čtyř smluv, které mimo jiné zaručovaly Habsburkům a Jagelloncům vzájemná nástupnická práva.\nSoučasně byly dohodnuty sňatky Vladislavových dětí Ludvíka a Anny s vnoučaty císaře Maximiliána (děti kastilských králů Filipa I. Sličného a Jany I.). Maxmiliánova vnučka Marie Habsburská se později provdala za Ludvíka a Anna se měla provdat za toho císařova vnuka, který bude vládnout dědičným habsburským zemím - předpokládaným manželem byl sice Karel V., ale jeho místo nakonec zaujal bratr Ferdinand I..\n"}
{"id": "355147", "url": "https://cs.wikipedia.org/wiki?curid=355147", "title": "Vladimír Kratina", "text": "Vladimír Kratina\n\nVladimír Kratina (* 25. února 1952 Praha) je český herec, zpěvák, písničkář a producent.\n\nPo absolutoriu gymnázia v Ostravě se nejprve vyučil fotografem, teprve poté šel studovat na pražskou DAMU, kterou absolvoval v roce 1975. Během svého profesního života jako herec postupně působil v několika divadlech: královéhradeckém Divadle Vítězného února, ústeckém Činoherním studiu, zájezdovém divadle Dílna 24, pražské Ypsilonce a nakonec v Činoherním klubu. Hostoval i v Národním divadle.\n\nMéně už je známo, že se jedná také o výrazného a originálního folkového a countryového zpěváka i písničkáře.\n\nV roce 2008 vystupoval v 3. sérii televizní taneční soutěže StarDance …když hvězdy tančí.\n\nV současnosti (2018) hraje sládka Michala Štrunce v seriálu televize Nova \"Ulice.\"\n\nZ prvního maželství se Šimonou Součkovou má dceru Marii. Se současnou ženou Jitkou má dcery Dominiku a Sofii.\n\nVe volbách do Senátu PČR v roce 2018 kandidoval jako nestraník za ODS v obvodu č. 26 – Praha 2; chtěl se tak postavit nadvládě „mocižroutů“. Se ziskem 11,71 % hlasů skončil na 3. místě.\n\n"}
{"id": "355148", "url": "https://cs.wikipedia.org/wiki?curid=355148", "title": "Cmp", "text": "Cmp\n\ncodice_1 je příkaz přítomný v textových rozhraních UN*Xových operačních systémů. Porovnává dva soubory, jejichž jména dostane na vstupu, a vypíše výsledek porovnání na standardní výstup. V základním nastavení nevypisuje nic, pokud jsou soubory shodné; pokud se liší, pak vypíše, na které pozici se nachází první rozdíl, a to jednak v počtu bajtů od počátku souboru, jednak jako číslo řádky, kde se rozdíl nachází.\n\ncmp rozpoznává následující přepínače (v závorkách uvedena dlouhá varianta):\n\n\n\n"}
{"id": "355154", "url": "https://cs.wikipedia.org/wiki?curid=355154", "title": "Aubervilliers", "text": "Aubervilliers\n\nAubervilliers je francouzské město v severovýchodní části metropolitní oblasti Paříže v departementu Seine-Saint-Denis, region Île-de-France.\n\nSousední obce: Saint-Denis, La Courneuve, Pantin a Paříž.\n\n\"Počet obyvatel\"\n\nPrvní zmínka o obci pochází z roku 1059, tehdy se uvádí pod názvem Albertivillare. K 1. lednu 1860, kdy se Paříž rozrostla o několik sousedních obcí, byla k metropoli připojena i část obce Aubervilliers.\n\n\nAubervilliers je dosažitelné linkou RER B, linkou číslo 7 pařížského metra a autobusy RATP číslo 65, 134, 139, 150, 152, 170, 173, 234, 249, 250, 302, 330, 552.\n\n\n"}
{"id": "355157", "url": "https://cs.wikipedia.org/wiki?curid=355157", "title": "Württembersko-Hohenzollernsko", "text": "Württembersko-Hohenzollernsko\n\nWürttembersko-Hohenzollernsko (německy: \"Württemberg-Hohenzollern\") je bývalá spolková země v Německu. Vznikla po druhé světové válce v rámci Francouzské okupační zóny z jižní části Württemberska, z bývalé Pruské provincie Hohenzolernska a původně bavorského zemského okresu Lindau (Bodensee). Tato země měla rozlohu 10 406 km² a asi jeden milión obyvatel. Hlavní město byl Tübingen. V roce 1952 bylo Württembersko-Hohenzollernsko sloučeno s Württemberskem-Bádenskem a Bádenskem, čímž vznikla dnešní německou spolková země Bádensko-Württembersko.\n"}
{"id": "355158", "url": "https://cs.wikipedia.org/wiki?curid=355158", "title": "Free", "text": "Free\n\nFree může být:\n\n"}
{"id": "355160", "url": "https://cs.wikipedia.org/wiki?curid=355160", "title": "Princip rytmu", "text": "Princip rytmu\n\nPrincip rytmu je jedním ze základních skladebných principů pro uspořádání prvků v obrazu. Rytmus je opakování stejných nebo podobných prvků, tvarů, tónů a barev v určitých odstupech. Pokud jsou odstupy stejné, je rytmus pravidelný, při nestejných nepravidelný. Pro správný dojem rytmu musí být zobrazen určitý počet prvků a jejich odstupy. Závisí i na velikosti a tvaru objektů. Při štíhlých prvcích stačí menší počet než prvků objemných. Zajímavě působí narušení rytmu. Narušení lze docílit například vynecháním opakovaného prvku nebo vložením jiného prvku. Například jeden rozepnutý knoflík v celé řadě na kabátě. \nTonální (barevný) rytmus znamená opakování stejné tonality (barvy) na několika prvcích v obrazu. Např. modrooký chlapec v modře pruhovaném tričku s modravým pozadím moře.\n"}
{"id": "355161", "url": "https://cs.wikipedia.org/wiki?curid=355161", "title": "Jarmila Hassan Abdel Wahab", "text": "Jarmila Hassan Abdel Wahab\n\nJarmila Hassan Abdel Wahab (nar. \"Krzywá\", rozvedená \"Schneider\", ovdovělá \"Hassan Abdel Wahab\", rozvedená \"Fröhlichová\", 17. dubna 1917 v Praze – 24. dubna 1996 ve Studnici (okres Náchod)) byla česká mezzosopranistka. Přijala umělecké jméno Jarmila Kristenová. Ve svých dětských rolích nesla jméno Miluška Krzywá.\n\nJarmila Krzywá pocházela z muzikantské rodiny. Její otec, František Krzywý, byl hudebníkem v orchestru Divadla na Vinohradech a Národního divadla v Praze. Matka, Anna Krzywá, byla také operní pěvkyně. Svoje první jevištní vystoupení měla \"Miluška\" Krzywá v roce 1922 jako pětiletá v roli dítěte \"Cho-Cho-San\" v Madame Butterfly. Mezi lety 1932 až 1938 navštěvovala Krzywá spolu s Beno Blachutem a Jánem Cikkerem Pražskou konzervatoř. Dále pokračovala až do roku 1941 ve studiích zpěvu na německé Akademii u Konráda Wallersteina. Současně zpívala v opeře v Ostravě a Olomouci, kde vystupovala pod uměleckým jménem Jarmila Kristenová. V roce 1941 získala pěvecké angažmá jako sólistka opery divadla v Plzni. O rok později získala Jarmila Kristenová prostřednictvím Pavla Ludikara stipendium z Ministerstva kultury pro pěvecká studia na Mozarteu v Salcburku u Salvatore Salvattiho, která trvala do roku 1943. Pak byla angažována v klagenfurtské Opeře, kde zpívala v Růžovém kavalírovi hlavní roli \"Feldmaršálky\". V Klagenfurtu se podílela na odporu proti nacistům a byla ve spojení se slovinskými partyzány v Karavanke, které zásobovala léky a obvazy z Prahy.\n\nPo skončení druhé světové války se vrátila do Prahy a stala se sólistkou v Divadle 5. května, kde zpívala roli \"Médei\" ve stejnojmenném melodramatu Jiřího Antonína Bendy. V roce 1946 přešla Kristenová na dobu čtyř divadelních sezón do Státního divadla v Brně. Po převzetí moci komunisty hledala umělkyně způsob, jak legálně opustit Československo. Během hostování ve Státní opeře ve Vídni se dozvěděla, že by se mohla provdat za podnikatele Josefa Schneidera, ten se s ní oženil v roce 1950. Tím získala rakouské státní občanství a přestěhovala se do Vídně.\n\nSchneider zakázal zpěvačce angažmá mimo Vídeň. Na začátku roku 1950 zpívala Kristenová v Salcburku, Mnichově a Hilversumu. Dále pak podnikla dvě pěvecká turné v Dánsku, Norsku a Švédsku. V roce 1951 slavila Kristenová velký úspěch u publika i kritiky na operním festivalu v Salcburku v roli \"Magdy Sorelové\" v Menottiho Konzulu. V roce 1952 zpěvačka poznala ve Vídni maršála a trůnního radu egyptského krále Farúka, Mohammada Hassana Abdel Wahab. Ten pocházel z jedné z nejvlivnějších rodin v zemi. Abdel Wahab si zachoval své postavení i po vojenském převratu, zůstal v úřadu předsedy zahraničního výboru senátu. Po rozvodu nefunkčního manželství s Josefem Schneiderem v září roku 1952 obdržela Kristenová nabídku manželství od o 30 let staršího egyptského paši, a pozvání do Káhiry. Dne 18. března 1953 se zpěvačka provdala v Káhiře před islámským soudem za Muhammada Hassana Abdel Wahab, byla jednou z jeho čtyř žen. V manželské smlouvě ji např. slíbil zachování její katolické víry. Také si nemusela zahalovat hlavu. Prostřednictvím manželství získala zpěvačka dvojí státní občanství, egyptské a československé. Tím jí byl znovu umožněn vstup do její domovské země.\nU Giuseppe Poggioliniho v Káhiře brala soukromé hodiny zpěvu. Její koncertní vystoupení byla po sňatku s pašou omezena jen na výjimečné případy. Vystoupila např. na švýcarském velvyslanectví v Dvořákově Stabat Mater (Dvořák). Během této doby podnikala - v doprovodu eunucha - výlety po Africe a navštívila i známé evropské aukce umění k doplnění své umělecké sbírky. V Brně před lety absolvovala kurzy archeologie a dějin umění, kromě toho udržovala pravidelný kontakt s Karlem Absolonem. Muhammad Hassan Abdel Wahab po převzetí moci Násirem, dokonaném převratu v egyptské společnosti, ztratil svůj dřívější vliv a moc. Po vypuknutí Suezské krize v dubnu 1956 uprchla Jarmila Hassan Abdel Wahab z Egypta a odcestovala do Prahy.\n\nZpočátku obdržela dočasnou práci v náchodské hudební škole a žila u příbuzných ve Zlíči u České Skalice. Obnovení její kariéry jako operní pěvkyně jí nebylo umožněno, obdržela pouze hostující role v Brně a Ústí nad Labem, trvalé angažmá ji československé úřady nepovolily. Jarmila Hassan Abdel Wahab od té doby působila jako hudební pedagožka a učila na škole v Náchodě. Při výběrovém řízení na místo na Státní pražské konzervatoři v roce 1960 nebyla vzata v úvahu. Po smrti svého manžela, který zemřel na srdeční infarkt v Káhiře, se v roce 1962 Jarmila Hassan Abdel Wahab potřetí provdala a přestěhovala se do obce Žabokrky u Hronova. Manželství s hronovským učitelem Milanem Fröhlichem nebylo šťastné a po rozvodu v roce 1975 Jarmila Hassan Abdel Wahab Fröhlichová si vzala zpět své předchozí příjmení. Přestěhovala se nejdříve na Strakonicko, krátce nato se však vrátila do východních Čech, kde se ve Studnici nastěhovala na faru, původně starou tvrz, kterou tam získala a opravila. Až do stáří učila, naposledy v letech 1978 až 1996 na Lidové škole umění v Novém Městě nad Metují. Kromě toho pořádala koncerty v kostelech a přednášela.\n\nMísto svého posledního odpočinku našla Jarmila Hassan Abdel Wahab na hřbitově na Boušíně.\n\n\n"}
{"id": "355165", "url": "https://cs.wikipedia.org/wiki?curid=355165", "title": "Polyhistor", "text": "Polyhistor\n\nPolyhistor je klasické označení pro člověka s širokým množstvím znalostí či dovedností ve více oborech lidské činnosti. Jedná se zpravidla o všestranného či mnohostranného učence, charakteristického všestranností svých zájmů a nezřídka také jedinečnou genialitou. Označení „polyhistor“ pro významné učence se hojně zavádělo především ve snaze ocenit některé zvláště nadané osobnosti z období renesance – odtud také označení renesanční člověk.\n\nOznačení „polyhistor“ je odvozeno ze jména významného římského učence řeckého původu Lucia Cornelia Alexandera Polyhistora, známějšího jako Alexander Polyhistor, který žil v prvním století před naším letopočtem v Římě, kam byl zavlečen z rodného Milétu v době Sullovy diktatury. V římském prostředí se však záhy zúročily jeho rozsáhlé znalosti. Během svého života napsal 42 spisů, z nichž se ve většině případů dochovala jen torza. Podle všech dostupných popisů měl Alexander Polyhistor eidetickou paměť, a aniž by s sebou nosil jakékoliv zápisky, dokázal si s obdivuhodnou podrobností vybavit obsáhlé informace, především z oblasti historie a kartografie. Právě to snad mělo za následek, že si jej Marcus Licinius Crassus vybral za svého průvodce při tažení proti Parthům po roce 55 př.n.l. Není zcela prokázáno, že by právě Alexander Polyhistor byl tvůrcem některých ohňových zbraní, které byly použity v boji proti parthským opevněním.\n\nDílo a odkaz Alexandra Polyhistora rehabilitovala a znovuobjevila až evropská renesance, která znamenala ve své době nejprudší rozvoj, nejen co do kulturního odkazu, ale i vědeckého poznání a samotného lidského smýšlení. Od těch časů se stalo zvykem označovat jako polyhistora, resp. „renesančního člověka“ významného učence, který se stal uznávanou kapacitou v mnoha oborech vědy a lidské činnosti. Jedním z prvních takto označených lidí byl bezpochyby Leonardo da Vinci. Renesanční člověk mluvil mnoha jazyky a míval široký rozhled po stránce nejen filozofické, ale také politické a společensko-kulturní. Mluvil několika jazyky, hrál na hudební nástroj, psal poezii atd.\n\nS postupnou specializací ve vědě a technice se však tito mnohoučenci z oblasti vědy postupně vytráceli. V současné době je díky velkému pokroku v humanitních i přírodních vědách nad síly lidských rozumových možností sledovat plný a nezkreslený vývoj v mnoha různých oborech lidské činnosti.\n\nKromě obdivu někteří polyhistoři v minulosti vyvolávali i podezřívavou skepsi až nepřátelskost – např. Hérakleitos prohlásil Pýthagora pro jeho nároky na všeobecné vědění za šarlatána a Roger Bacon i někteří další středověcí učenci byli podezříváni, že jim napomáhá ďábel.\n\nZa polyhistory byli v minulosti označováni mimo jiné i následující učenci a vědci:\n\n"}
{"id": "355166", "url": "https://cs.wikipedia.org/wiki?curid=355166", "title": "Princip symetrie", "text": "Princip symetrie\n\nPrincip symetrie, neboli symetrická kompozice je jedním ze základních skladebných principů pro uspořádání prvků v obrazu. Symetrie je pravidelné rozmístění prvků kolem středu nebo kolem některé osy (vertikální, horizontální, úhlopříčky). Prvky jsou stejné nebo velmi podobné tvarem, velikostí nebo barvou. Symetrie vyvolává vyváženost, rovnováhu, klid. Prvky symetrie najdeme často v přírodě u rostlin, zvířat nebo v krystalové mřížce nerostů. Vhodný formát pro symetrii je čtverec. Lze však komponovat na obdélník na výšku i na šířku, dokonce lze volit i jiné obrazové rámy, jako například trojúhelník, kruh, elipsu a podobně.\n"}
{"id": "355177", "url": "https://cs.wikipedia.org/wiki?curid=355177", "title": "Růžena Šlemrová", "text": "Růžena Šlemrová\n\nRůžena Šlemrová, rodným jménem Růžena Machová (10. listopadu 1886 v Plzni – 24. srpna 1962 v Praze) byla česká herečka. Jednalo se o velmi nadanou a komediální herečku, která se stala hvězdou českého stříbrného plátna a divadla na více než 40 let.\n\nNarodila se v rodině profesora reálného gymnazia a historika Bedřicha Macha (1853–1925) a matky Terezie, rozené Hájkové (1862–1918). Starší bratr Ladislav se též narodil v Plzni. V roce 1908 byl otec Bedřich Mach přeložen do Prahy; rodina bydlela na Královských Vinohradech, v Korunní ulici. Po maturitě na střední škole studovala Růžena Machová-Šlemrová soukromě herectví u Otylie Sklenářové-Malé. \n\nProvdala se v roce 1919 za Roberta Šlemra, filmového producenta a spoluzakladatele filmových ateliérů Hostivař (členem správní rady filmové společnosti A-B).\n\nJe pohřbena na pražském Vinohradském hřbitově (odd. 36, hrob 15hr.).\n\nJiž v roce 1909 se stala členkou tehdy zbrusu nového pražského Divadla na Vinohradech, kde setrvala (s výjimkou období 1944–1947 ) až do roku 1948, kdy odešla do důchodu. \n\nVe třicátých a čtyřicátých letech 20. stol. hrála též v pražském Komorním divadle, které bylo s Divadlem na Vinohradech od roku 1929 součástí tzv. Městských divadel pražských.\n\nU filmu začínala velmi brzy již v roce 1914 hluboko v éře němého filmu. Od doby zavedení zvukového filmu v roce 1930, až do konce druhé světové války v roce 1945, natočila zhruba 60 filmů, kdy většinou hrála energické, hovorné a temperamentní dámy z vyšší společnosti. V převážné míře se ale jednalo pouze o vedlejší role. Jedinou velkou hereckou úlohu ztvárnila v roli paní Štépánkové v komediálním snímku \"Paní Morálka kráčí městem\" z roku 1940. Mezi její nezapomenutelné role patří bezesporu paní Rézi ve filmu \"Anton Špelec, ostrostřelec\" z roku 1932, kde si zahrála po boku Vlasty Buriana. Tak jako mnoha jiným hvězdám stříbrného plátna z předválečných let jí však budovatelské prostředí znárodněného filmu příliš nepřálo a ve filmu se po roce 1945 objevovala již jen sporadicky v epizodních rolích.\n\n\n\n\n\n \n"}
{"id": "355179", "url": "https://cs.wikipedia.org/wiki?curid=355179", "title": "Jíra", "text": "Jíra\n\nJíra je jedna z domáckých podob mužského osobního jména Jiří, existuje však také jakožto české příjmení. Existuje více encyklopedicky významných osob s tímto příjmením:\n\n\n\n"}
{"id": "355183", "url": "https://cs.wikipedia.org/wiki?curid=355183", "title": "Break the Ice", "text": "Break the Ice\n\nBreak the Ice je 3. singlem z 5. studiového alba Blackout americké popové zpěvačky Britney Spears. V březnu se dostal do oběhu i videoklip, u něhož řada fanoušků neskrývala své zděšení. Nepromenádovala se v něm polonahá Britney, jak jsme byli zvyklí, ale její animované alter ego, které svádí boj se zlem. Nakonec se i skalní příznivci z šoku oklepali a dospěli k oblíbenému názoru, že lepší něco, než nic.\nZajímavosti: Po vydání desky \"Blackout\" se právě skladba \"Break The Ice\" těšila největší pozornosti kritiků. Vyjadřovali se o ní jako o fantastickém flirtovacím songu nebo o popovém drahokamu. Paradoxně byla tato píseň z celého alba v hitparádových žebříčcích tou nejméně úspěšnou.\nZatímco kritici nad písní mlsně kroužili, fanoušci jiné popové divy, čokoládové Janet Jackson, nařkli Britney z plagiátorství, když jim věta \"I like this part\" připomněla píseň \"Nasty\" z roku 1986.\n"}
{"id": "355188", "url": "https://cs.wikipedia.org/wiki?curid=355188", "title": "Stanislav Indruch", "text": "Stanislav Indruch\n\nStanislav Indruch (6. října 1899 – 2. února 1974) patřil mezi přední činovníky předválečného Sokola. Dvakrát ze zúčastnil jako člen družstva gymnastů olympijských her (1920 v Antverpách a 1924 v Paříži).\n\nBrzy po okupaci se zapojil do protifašistického odboje. Za heydrichiády byl zatčen gestapem a vězněn v koncentračním táboře. Po návratu se s několika společníky pokusili obnovit provoz valašskomeziříčské tiskárny, avšak jejich plány jim překazilo znárodnění.\n\n"}
{"id": "355197", "url": "https://cs.wikipedia.org/wiki?curid=355197", "title": "Těžební limit", "text": "Těžební limit\n\nTěžební limit je omezení vydané pravomocným úřadem nebo institucí (např. Vládou) anebo nařízením Báňského úřadu. Týká se to těžební (důlní) činnosti. Je to usnesení anebo limit pro těžební záměr.\n\nTěžební limit udává těžařským společnostem limit, kam až může těžba nerostných surovin zasahovat, aby neohrozila například stabilitu geologických jednotek nebo blízkých aglomerací.\n\nV ČR se uplatňují limity v sokolovské a severočeské hnědouhelné pánvi.\n\n"}
{"id": "355198", "url": "https://cs.wikipedia.org/wiki?curid=355198", "title": "Soudní překlad", "text": "Soudní překlad\n\nSoudní překlad (někdy nazývaný úřední překlad, překlad s kulatým razítkem aj.) je typ překladu dokumentu, který vyžadují zejména úřady (české i zahraniční) a jiné instituce. Soudní překlad je nejčastěji požadován u dokumentů jako jsou diplomy, rodné a oddací listy, výpisy z rejstříku trestů atd. Překlad může vyhotovit pouze překladatel, který byl jmenován soudem k vyhotovování soudních překladů. \n\nSoudní překlad vypadá tak, že originální dokument je neodlučitelně svázán s překladem a opatřen doložkou, podpisem a pečetí překladatele. Nejčastěji je překlad vázán trikolórovou šňůrkou, ale může být také prošit sešívačkou apod. Tlumočnická doložka obsahuje potvrzení tlumočníka, že je jmenován soudem k vyhotovování ověřených překladů – je zde uvedeno, kdy a který soud jej jmenoval, dále je zde uvedeno, pod jakým číslem je překlad zanesen do tlumočnického deníku tlumočníka, který překlad vyhotovil.\n\nJelikož vázání překladu by mělo být neodlučitelné, u některých důležitých dokumentů (diplomy, rodné listy atd.) se doporučuje dodat místo originálního dokumentu jeho notářskou kopii.\n\nPodrobnosti popisuje Vyhláška Ministerstva spravedlnosti č. 37/1967 Sb., k provedení zákona o znalcích a tlumočnících.\n"}
{"id": "355199", "url": "https://cs.wikipedia.org/wiki?curid=355199", "title": "Frýdštejn (hrad)", "text": "Frýdštejn (hrad)\n\nFrýdštejn je zřícenina hradu ležící v obci Frýdštejn u Malé Skály v okrese Jablonec nad Nisou.\n\nDominantou hradu je velká hradní věž, postavená na nejvyšší pískovcové skále, odkud je vidět na celé údolí. Věž je 15 metrů vysoká, v průměru má 9 metrů a zdivo má sílu 2 metry.\n\nPojizeří bylo od 13. století majetkem Markvaticů. Roku 1363 jsou zmiňováni jako majitelé oblasti kolem Hodkovic páni z Dražic a roku 1376 Jan II. z Bibrštejna, rod Bibrštejnů sídlící ve Frýdlantu tedy stál pravděpodobně u vzniku hradu.\n\nPrvní zmínka o Frýdštejně pochází z roku 1385, záznamy z toho roku zmiňují Bohuňka Puklíce z Frýdštejna. Okolo roku 1400 byl hrad v držení rodu Kamenců ze Střížovic a Čakovic.\n\nNa začátku 15. století se majitelem panství stal Bohuš z  Kováně. Roku 1432 byl hrad obléhán husity v čele s Otou z Lozy a Janem Čapkem ze Sán. Katolík Bohuš z Kováně nejprve uzavřel s husity dohodu, později konvertoval a roku 1448 pomáhal Jiřímu z Poděbrad při dobývání Prahy. Po Bohušově smrti roku 1460 spravoval panství Jan Zajíc z Hazmburka.\n\nPoté se zde vystřídalo několik majitelů. Roku 1489 vlastnil hrad Jiří Berka z Dubé, roku 1498 Vilém Zub z Landštejna, pak Jan Dubecký z Dubče a po roce 1508 Jan Chvalovský z Ledec.\n\nV roce 1540 koupil hrad a frýdštejnské panství Jan z Vartemberka, který Frýdštejn připojil k rozsáhlému vartenberskému panství. Adam z Vartemberka se účastnil odboje českých stavů proti králi Ferdinandu I., a proto ztratil roku 1547 některé své statky včetně Frýdštejna a Českého Dubu. Obě panství od krále odkoupil Jan z Oprštorfu. Jan si však za své sídlo zvolil Český Dub a frýdštejnské panství postupně rozprodal, čímž zanikl význam frýdštejnského panství i Frýdštejna jako strážního hradu.\n\nOppersdorfové v roce 1591 neobyvatelný hrad s panstvím prodali Zikmundu Smiřickému ze Smiřic. Po pánech ze Smiřic získal panství roku 1623 Albrecht z Valdštejna. Po Valdštejnově smrti získal panství císařský plukovník hrabě Jan Ludvík Isolani. Jedna z Isolaniho dcer odkázala panství katolické církvi, v jejímž držení zůstalo panství až do roku 1838, kdy se dostalo do vlastnictví Kamila Rohana.\n\nHrad je přístupný od roku 1892, kdy ho od tehdejších majitelů – rodu Rohanů – koupil turnovský okrašlovací spolek. Dnes je hrad majetkem obce Frýdštejn.\n\nO hradu psala Karolína Světlá v knize \"O Krejčíkovic Anežce\". Frýdštejn posloužil jako místo pro natáčení filmů Tajemství hradu v Karpatech nebo O princezně Jasněnce a létajícím ševci.\n\nHrad se nachází necelý kilometr na východ od centra obce a od autobusové zastávky \"Frýdštejn, náves\". Turistickým zážitkem je zejména přístup z opačné strany od Malé Skály. Hrad je od železniční stanice \"Malá skála\" na trati č. 030 Liberec – Pardubice vzdálen 3 kilometry po červené značce, jejíž trasa vede přes Pantheon vrcholovými partiemi Vranovského hřebene. Parkoviště pro motoristy se nachází pod hradem u silničky z Malé Skály do Frýdštejna.\n\n\n"}
{"id": "355207", "url": "https://cs.wikipedia.org/wiki?curid=355207", "title": "Super Nintendo Entertainment System", "text": "Super Nintendo Entertainment System\n\nSuper Nintendo Entertainment System nebo zkráceně Super NES nebo SNES, je herní konzole čtvrté generace vyvinutá firmou Nintendo, poprvé uvedená na trh 21. listopadu 1990 v Japonsku pod jménem Super Famicom.\n\n\n\n\n\n"}
{"id": "355213", "url": "https://cs.wikipedia.org/wiki?curid=355213", "title": "Kalandrování textilií", "text": "Kalandrování textilií\n\nKalandrování je zušlechťovací proces, při kterém se na plošné textilie působí tlakem otáčejících se válců. \n\nÚčelem kalandrování je dodat textilnímu materiálu určitý vzhled nebo omak.\n\nStroje sestávají nejčastěji ze 3-7 válců nad sebou, vždy střídavě jeden kovový (s možností vyhřívání) a jeden s elastickým či bavlněným povrchem. Přítlak mezi válci může dosáhnout až 1200 kN, rychlost do 200 m/min.\nK nejpoužívanějším kalandrům patří:\n\n\nŽlábky, hedvábný povrch textilie, gaufrový efekt (krep), moaré, chintz a další mohou být:\n\n"}
{"id": "355223", "url": "https://cs.wikipedia.org/wiki?curid=355223", "title": "Nikolaj Sergejevič Korotkov", "text": "Nikolaj Sergejevič Korotkov\n\nNikolaj Sergejevič Korotkov (26. února 1874 – 14. března 1920) byl ruským chirurgem, průkopníkem cévní chirurgie a jedním z vynálezců auskultační techniky měření krevního tlaku.\n\nNikolaj Korotkov se narodil 26. února 1874 v Kursku v rodině obchodníka. Po absolvování gymnázia byl v roce 1893 přijat na lékařskou fakultu univerzity v Charkově, o dva roky později však přestoupil na Moskevskou univerzitu, kde v roce 1898 svá studia s vyznamenáním ukončil. Byl jmenován stálým asistentem profesora Alexandra Bobrova na chirurgické klinice Moskevské univerzity.\n\nKorotkov opustil místo na klinice, aby sloužil v ruských ozbrojených silách na Dálném východě během Boxerského povstání v Číně v roce 1900. Byl přidělen k červenému kříži do skupiny spadající pod doktora Aleksinského (žáka profesora Bobrov). Cesta na Dálný východ vyžadovala náročný přesun Transsibiřskou magistrálou přes Irkutsk do Vladivostoku. Zpět do Moskvy se Korotkov vracel přes Japonsko, Singapur, Ceylon, Suezský průplav a černomořskou Feodosiji. Korotkov byl vyznamenán Řádem svaté Anny za „výjimečně horlivou pracovitost v pomoci zraněným a nemocným vojákům“.\n\nPo svém návratu Korotkov zaměřil svůj zájem k akademické činnosti a přeložil monografii Eduarda Alberta \"Die Chirurgische Diagnostik\" z německého do ruského jazyka. V roce 1903 byl doktor Sergej Federov jmenován profesorem chirurgie na Vojenské lékařské akademii v Petrohradě a přizval Korotkova jako svého asistenta. Během Rusko-japonské války v letech 1904–1905 pobýval Korotkov v Charbinu v Madžusku jako vedoucí chirurg ve službách Červeného kříže. Začal se zabývat cévní chirurgií a sbíral případy pro svou doktorskou práci, ve které ze 44 případů pocházelo 41 pacientů z doby jeho působení v Charbinu.\n\nPo návratu do Petrohradu v dubnu 1905 se chystal k obhajobě své doktorské práce, ovšem byl to krátký článek pro Vojenskou lékařskou akademii v roce 1905, který mu zajistil věhlas. Technika měření krevního tlaku byla zaznamenána na necelé jedné stránce (pouhých 281 slov) v univerzitním zpravodaji \"Izvestie Imp. Voiennomedicinskoi Akademii\":\n\nKritické poznámky Korotkovových oponentů byly konfrontovány o měsíc později na půdě Carské vojenské akademie, kde Korotkov demonstrací na zvířecím modelu podpořil svou teorii, že zvuky, které popsal vznikají v místě měření a nikoliv v srdci. Získal pochvalu od profesora M. V. Janovského, který řekl: „Korotkov si povšiml a moudře využil fenomén, který mnozí pozorovatelé před ním přehlédli.“ Janovský a jeho žáci ověřili přesnost techniky a popsali jednotlivé fáze auskultačních zvuků a tato technika vešla ve známost jako metoda Korotkovova-Janovského.\n\nNikolai Korotkov poté působil jako lékař a vědec ve Vitimsko-Olekminské těžební oblasti na Sibiři a získal doktorát v roce 1910. Sloužil dále jako chirurg ošetřující dělníky ve zlatých dolech v Lensku. Zde se stal svědkem carské krutosti a byl hluboce zasažen vraždou neozbrojených stávkujících horníků. Po návratu do Petrohradu a během první světové války byl chirurgem v Charitě pro zmrzačené vojáky v Carském Sele. Uvítal Říjnovou revoluci, po které se stal vedoucím chirurgem v Mechnikově nemocnici v Leningradu a působil zde až do své smrti v březnu 1920, kdy podlehl plicní tuberkulóze.\n"}
{"id": "355227", "url": "https://cs.wikipedia.org/wiki?curid=355227", "title": "Škoda 1000 MB", "text": "Škoda 1000 MB\n\nŠkoda 1000 MB (lidově embéčko nebo též embeso, embaso) je osobní automobil nižší střední třídy, vyráběný československou automobilkou AZNP v letech 1964–1969. Byl to první sériově vyráběný automobil Škoda se samonosnou karosérií, zároveň první s koncepcí pohonu \"„vše vzadu“\" (tedy motor vzadu a pohon zadní nápravy). Kromě základní a nejrozšířenější verze 1000 MB (s motorem 1,0 l a ve výbavě „Standard“, „De Luxe“ nebo „Tourist“) existovaly také verze 1100 MB (se silnějším motorem 1,1 l a výbavou „De Luxe“) a 1000 MBG (s dvoukarburátorovým motorem 1,0 l a výbavou „De Luxe“), tuto řadu sedanů doplnily malé počty unikátních tudorů 1000 MBX a 1100 MBX (s výbavou „De Luxe“). \n\nPůvodní, částečně politické označení typu bylo původně \"„lidový vůz“\" (předchozí typ Škoda 440 a Octavia byl označován jako \"„mezityp lidového vozu“\") s poukazem na to, že jeho hromadná výroba umožní masovou motorizaci Československa. Toto označení bylo později změněno na \"„nový osobní vůz“\" neboli \"NOV\". Obchodní název základního typu \"1000 MB\" pak sice evokoval tehdy slavených přibližně tisíc let od založení Mladé Boleslavi a zároveň udával přibližný objem základního motoru 1000 cm, ale vzhledem k poměrně vysoké poruchovosti vozů z prvních ročníků se zkratka brzy začala posměšně vysvětlovat jako \"„tisíc malých bolestí“\", ze stejného důvodu se vozu přezdívalo také \"„DoDo“\" neboli \"„Dodělej Doma“\". \n\nVůz také znamenal naprostý převrat v AZNP: v Mladé Boleslavi byla v sousedství původního závodu postavena v letech 1960 až 1965 zcela nová automobilka na ploše přes 80 ha, vybavená nejmodernějšími výrobními technologiemi vyspělé evropské úrovně, které umožňovaly sériovou výrobu 400 až 500 vozů denně, tj. přes 100 000 jednotek ročně. Začátek výroby v dubnu 1964 byl sice jen v tempu cca 10 vozů denně, na konci téhož roku v jednosměnném provozu vznikalo cca 160 až 170 vozů denně, v roce 1965 se začalo s výrobou ve dvousměnném režimu a v roce 1968 byl ve třísměnném provozu vyroben nejvyšší počet vozů: 111 386, v následujícím roce už se produkce výrazně propadla v souvislosti s přechodem na modernizovaný typ Škoda 100/110. Dohromady bylo vyrobeno 443 141 vozů všech modifikací, z nichž byla výrazná část exportována. Maximální rychlost byla 120 km/h, zrychlení z nuly na sto km za 27 sekund a spotřeba paliva se pohybovala okolo 7,5 litru na 100 km.\n\nV roce 1956 bylo jasné, že se vývoj osobních automobilů celosvětově zaměřuje na hospodárnost a zvýšení užitných vlastností – tj. víc vnitřního prostoru a méně objemu motoru (a zejména nižší spotřeba). Aby byla zachována dynamika, musela se snížit hmotnost automobilu, což šlo dvěma způsoby: zmenšením vozu nebo odlehčením konstrukce, nejlépe přechodem z rámové konstrukce na samonosnou karosérii, a zefektivnění výroby přechodem na vyšší řád produkce. Dosavadní vozy Škoda 1200, Škoda 440 (Spartak) a Škoda Octavia byly relativně výkonné a prostorné, ale mnoho prostoru i hmotnosti zabíral vlastní rám a podvozek. Proto bylo rozhodnuto, že se pro nový vůz postaví zcela nová automobilka s plánovanou produkcí okolo 600 automobilů denně. \n\nV roce 1957 vznikly čtyři modely, které měly demonstrovat tři možné směry vývoje:\n\nŠkoda 976 – kapalinou chlazený čtyřdobý čtyřválec vpředu nadél, pohon předních kol. Konstruktérem byl Ing. Rudolf Vykoukal, který před válkou vymyslel úspěšnou Jawu Minor. Jeho vůz měl podporu mj. u ministerstva vnitra, ale v jeho neprospěch rozhodla nemožnost sériově vyrábět součásti předního náhonu v tuzemsku – a dovoz byl přísně omezen.\n\nŠkoda 977 – čtyřválcový čtyřdobý motor vzadu nadél, pohon zadních kol. Existoval ve dvou verzích: 977/I měl vzduchem chlazený plochý motor (boxer), 977/II vodou chlazený řadový motor skloněný o 30° vlevo. Tento vůz měl podporu PZO Motokov, což byl monopolní prodejce škodovek v zahraničí. Právě jeho obchodní hledisko nakonec uspělo, později vůz dostal i podporu ÚVMV.\n\nŠkoda 978 – vodou chlazený čtyřdobý čtyřválec vpředu nadél, pohon zadních kol. tj. klasická koncepce. Tento vůz byl nejprostornější, měl zpočátku podporu ÚVMV, ale doplatil na přílišnou podobnost se stávajícími „Spartaky“ a zejména byl výrobně asi o 15 % dražší než obě předchozí varianty. Navíc by si to mohla vláda vykládat jen jako \"velkou modernizaci\", ne zcela \"nový vůz\" – a právě pouze na Nový osobní vůz neboli NOV byla československá vláda ochotná uvolnit stamiliony Kčs pro stavbu nové automobilky.\n\nPokračovaly práce na designu vozu coby prostorného čtyřmístného sedanu s variantami tudor a roadster. Kabát vozu nakonec vytvořil Jan Žáček (později pracoval např. na projektu Škoda 720). Pro pevnostní výpočty se ale jako základ vzal právě sedan, jehož pevnost podlahy byla dostatečná pro čtyřdveřový uzavřený vůz, ale naprosto nestačila pro tudor, natož pro roadster. I s motorem byly problémy: po delších bojích prosadili technologové Jindřich Valecký a Ivan Smutný blok motoru z tlakově litého hliníku II. tavby (licenci na tuto technologii potom koupil Renault!), což je mnohem čistší, přesnější a levnější výroba než gravitačně litý litinový blok (nehledě na čtvrtinovou hmotnost bloku, což je na hmotnosti vozu velmi znát). Horší to bylo s jeho podobou: Ing. František Uhlíř sestrojil celohliníkový litrový motor OHC, ale měl potíže s utěsněním rozvodu a několika dalšími drobnostmi, které by šlo celkem dobře odstranit – namísto toho se vedení AZNP rozhodlo vrátit k méně dokonalému, ale osvědčenému rozvodu OHV v litinové hlavě a konstrukci motoru svěřit Jiřímu Müllerovi. Ten přesně splnil zadání, ale zároveň všude příliš šetřil na rozměrech a množství materiálu, takže první série motorů trpěly malou pevností bloku a přírub a musely se dělat nové formy bloku s dodatečnými výztužemi, problémy byly s pevností ojnic i klikové hřídele, prostě samé velmi nepříjemné drobnosti, které byly většinou odladěny až od ročníku 1967.\n\nV roce 1961 se rozhodlo o projektu \"50 NOV\", tj. postavit padesátku automobilů v téměř sériové podobě, a podrobit je těžkým zkouškám od Skandinávie přes Sibiř až po Tunis. Přes mnohé počáteční obtíže automobily obstály se ctí. V roce 1962 tak byl projekt prakticky hotov, v březnu 1964 se „embéčko“ představilo veřejnosti a začala sériová výroba.\n\nExistují celkem čtyři základní ročníková provedení, která se od sebe dají snadno rozeznat.\n\nPrvní model. Charakteristickým znakem je tzv. „široký úsměv“ na přední masce – chromovaný ovál okolo víka rezervního kola, který zasahuje do bočních směrovek a jehož horní část tvoří hranu víka zavazadlového prostoru. Druhým typickým znakem je půloblouková mřížka na zadních blatnících (slangově „žábra“ nebo „ledvinka“). Přes celý vůz od hrany víka zavazadelníku, přes střechu, až po hranu kapoty motoru se táhne elegantní prolis „páteře“ (to mělo metalurgický význam – z tehdejších plechů se nedala vylisovat tenká a přitom pevná střecha rovného tvaru, a v tomto prolisu se tak vyrušila veškerá vnitřní pnutí plechu a přitom se tím podélně zpevnil). Zadní sklo vozu bylo zaoblené, takže zčásti zasahovalo i na boky vozu (negativní sklon C-sloupku).\nModel \"Standard\" měl ještě půlkruhovou mřížku na zadních blatnících, nově zavedené modely \"de Luxe\" dostaly jednoduchou obdélníkovou. V průběhu výroby modelu však půlkruhová mřížka definitivně mizí a nemá ji již ani model \"Standard\". Změny na pohled doznala i maska, kde ona pochromovaná elipsa dostala trochu hranatější tvar – tzv. „úzký úsměv“, kdy boční obloučky již nezasahují do směrovek. Zároveň se jedná o poslední modelový ročník, který měl na zadním úzkém sloupku poziční světlo. K modelům \"Standard\" a \"de Luxe\" přibyl v roce 1967 ještě model 1000 MBG \"de Luxe\" – čtyřdveřový sedan se silnějším dvoukarburátorovým motorem 988 cm (stejný jako v 1000 MBX).\nPoslední modelový rok, kdy se vyráběla „embéčka“ klasického vzhledu. Elegantní prolisy zůstaly zachovány. Tento modelový ročník se dá poznat podle třetího páru blikačů směrových světel. Avšak tento pár světel je v místě, kde blatníky velmi často podléhaly korozi, a tak se již při výměně blatníků mnohdy neobnovovaly.\n\nHlavní změnou bylo přetypování vozu jako pětimístného a zvýšení užitečného zatížení vozu na 375 kg – souviselo to se zesílením podlahy, vyztužením uchycení zadních náprav a vyztuženém bloku motoru, kdy došlo k jeho unifikaci s blokem pro motor většího objemu (1 107 cm). \n\nJe posledním vývojovým stupněm vozu Škoda 1000 MB. Z čelního pohledu je nejvýraznější změnou jiná přední maska – původní „žraločí tlama“ nahrazena méně elegantní vodorovnou plastchromovou lištou mezi směrovkami a s velkým nápisem ŠKODA. Změny doznal interiér, původní ozdobné kličky větracích okének se změnily v otočné „motýlky“.\n\nDalší změnou je střecha – předchozí modely měly na střeše střední prolis, od tohoto modelu už je střecha hladká. Zadní C-sloupek byl zesílen, čímž se zúžilo zadní okno, a skelet vozu „mezi kapotami“ je tak již téměř totožný s typovým následníkem vozu, jímž se v srpnu 1969 stala Škoda 100. \nKlasický litrový motor, ale se dvěma karburátory Jikov BST 32 s difuzory 21 mm – DIF 21. Na první pohled se vůz od obyčejného MB de Luxe rozeznat nedal. Vyráběno v modelech 1967 a 1968.\n\nŠkoda 1100 MB byla silnější modifikace klasické „tisícovky“, vyráběná v letech 1968–1969. Vzhledově se modely 1100 MB neliší od vozů řady 1000 MB. 1100 MB byla vždy vyráběna ve výbavě de Luxe. Jediným rozdílem byly motory objemu 1 107 cm o výkonu 52 koní. Vyráběny byly v modelu 1968 (úzký úsměv, úzký sloupek, ale již bez pozičního světla) a v modelu 1969 (široký sloupek s lištou na masce).\n\nDvoudveřová karosérie tudor, taktéž s výkonnějším motorem. Tyto vozy se vyvíjely současně s klasickými tisícovkami (i když ne od začátku), a tak se změny v karosériích podepsaly i na těchto vozech. Hlavní rozdíl oproti sedanu je v použití jednoho páru širších dveří bezrámové konstrukce a neexistence „B-sloupku“ – ten se stahuje zároveň se zadním bočním oknem. Tyto vozy pochopitelně trpěly mizernou pevností karoserie, celkem jich bylo vyrobeno jen 2517 kusů a neměly následovníka.\n\nVyráběla se také závodní verze Škoda 1000 MB Rallye, která byla nasazována na domácích i zahraničních soutěžích. Účast tehdy zaštiťoval často výrobce AZNP, ale ještě neexistoval tovární tým.\n\n\n"}
{"id": "355230", "url": "https://cs.wikipedia.org/wiki?curid=355230", "title": "Jacobus de Cessolis", "text": "Jacobus de Cessolis\n\nJacobus de Cessolis, italsky Jacopo da Cessole, (asi 1250, Cessole – asi 1322, Janov) byl italský dominikán, autor nejslavnější alegorické satiry na středověkou společnost založené na hře v šachy, latinského spisu \"Liber de moribus hominum et officiis nobilium sive super ludum scaccorum\" (kolem 1275 až 1300, Kniha lidských mravů a povinností šlechty neboli o hře v šachy).\n\nV Cessolisově moralitě šachy symbolizují svět a stavovské rozdělení středověké společnosti. Ve spise je svět přirovnán k šachovnici a barvy reprezentují život a smrt, chválu a hanu. Každé šachové figurce je přisouzena příslušnost k určité společenské vrstvě (pěšec = sedlák, věž = baron, jezdec = rytíř, střelec = biskup nebo soudce, dáma = královna, král = král) a šachy se tak pro autora stávají vzorem spořádaného života. Úvahy o šachu jsou pro Cessolise také příležitostí k sentencím o zvycích a morálce společnosti, o náboženství a politice. V textu se prolínají komentáře k pravidlům hry s citáty z Písma svatého a s citáty z děl církevních i světských spisovatelů i starověkých klasiků.\nO oblibě tohoto díla ve 14. století svědčí jeho četné veršované úpravy (například \"Das Schachzabelbuch\" od německého mnicha Konráda von Ammenhausena z roku 1337) a překlady do mnoha národních jazyků, mimo jiné i do češtiny. Pod názvem \"Kniežky o šašiech a co hra šachová ukazuje a učí\" jej kolem roku 1390 sepsal český filozof a prozaik Tomáš Štítný ze Štítného.\n\nCessolisova kniha se stala na několik století nesporným bestsellerem. V roce 1473 vyšlo latinsky první tištěné vydání tohoto díla, krátce poté se objevují další četná vydání v jiných jazycích, například v angličtině pod názvem \"Game and Playe of the Chesse\" (Hra v šachy) roku 1474 (jako druhá anglicky tištěná kniha ) a roku 1483 (autorem i vydavatelem anglického překladu byl velký znalec šachové hry a zároveň i průkopník knihtisku v Anglii William Caxton) a roku 1493 v italštině s názvem \"Libro di Giuocho di Scacchi\" (Kniha o hře v šachy).\n\n\n\n"}
{"id": "355235", "url": "https://cs.wikipedia.org/wiki?curid=355235", "title": "Řád rytířů sv. Jiří z Alfamy", "text": "Řád rytířů sv. Jiří z Alfamy\n\nŘád rytířů sv. Jiří z Alfamy, (katalánsky \"Orde de Sant Jordi d'Alfama\") byl rytířský řád, založený r. 1201 aragonským králem Petrem II. Tento řád dostal papežské svolení až r. 1363 a již r. 1399 byl vzdoropapežem Benediktem XIII. sloučen s řádem Rytířů z Montesy.\n\nSídlem řádu byl hrad sv. Jiří v Alfamě (dnes součást Lisabonu). Řehole řádu byla augustiniánská. Jeho úkolem byl boj proti Maurům, ale účastnili se i bojů proti sektě katarů. Za vlády kastilského krále Alfonse VIII. bojovali na Baleárách a v bitvě u Las Navas de Tolosa. Řád neměl nikdy mnoho členů, např. v r. 1372 se udává pouze šest rytířů.\n\nSymbolem řádu byl červený řecký kříž v stříbrném poli.\n\n\n"}
{"id": "355236", "url": "https://cs.wikipedia.org/wiki?curid=355236", "title": "Jeruslan", "text": "Jeruslan\n\nJeruslan ( ) je řeka v Saratovské a ve Volgogradské oblasti v Rusku. Je dlouhá 278 km. Povodí řeky je 5570 km².\n\nPramení na jihozápadním okraji Obščeho Syrtu.Ústí zleva do Volhy, přičemž vytváří Jeruslanský záliv Volgogradské přehrady. Zleva přibírá přítok Torgun.\n\nV létě místy vysychá. Voda je mírně slaná.\n\nVyužívá se na zavlažování. Na řece leží město Krasnyj Kut.\n"}
{"id": "355237", "url": "https://cs.wikipedia.org/wiki?curid=355237", "title": "Basename", "text": "Basename\n\ncodice_1 je standardní UN*Xový počítačový program. Je-li programu codice_1 dán jako argument řetězec představující cestu, tento odstraní z řetězce předponu až k poslednímu znaku ‚codice_3‘. Tento příkaz je popsán v Single UNIX Specification a je používám především neinteraktivně v shellových skriptech.\n\nPodle Single UNIX Specification je použití codice_1 následující:\n\n $ basename /usr/home/jsmith/basename.wiki ki\n\nVzhledem k tomu, že codice_1 dokáže najednou zpracovat jen jednu cestu, jeho\npoužití ve vnitřních cyklech shellových skriptů může být brzdou. Uvažujme příklad\n\nV tomto příkladu se v každé iteraci cyklu, tedy pro každou řádku vstupu, musí spouštět nový proces. V takovém případě je lepší použít raději sed:\n\n\nbasename – The Single UNIX® Specification (anglicky)\n\nbasename – česká verze manuálové stránky – neplatný odkaz !\n"}
{"id": "355241", "url": "https://cs.wikipedia.org/wiki?curid=355241", "title": "Cesta", "text": "Cesta\n\nCesta může být:\n\n\n\nKonkrétní historická nebo turistická spojnice dvou míst, zpravidla zároveň i označení stezky samé \n\n\n\n\n\n\n\n\n\n\n\nNázev obce\n"}
{"id": "355249", "url": "https://cs.wikipedia.org/wiki?curid=355249", "title": "Polská akademie věd", "text": "Polská akademie věd\n\nPolská akademie věd (, PAN) je státní vědecká institucí, představující jednak místo spolupráce nejvýznamnějších odborníků v zemi, jednak celou síť vzájemně propojených státních vědeckých institucí umožňující koordinaci jejich činnosti.\n\n"}
{"id": "355252", "url": "https://cs.wikipedia.org/wiki?curid=355252", "title": "Odkaliště", "text": "Odkaliště\n\nOdkaliště je místo pro trvalé uložení sypkých odpadů z průmyslových provozů, které jsou často plaveny a usazovány za pomocí vody.\n\nPlaviště popílku – vznikají u uhelných elektráren, tepláren nebo spaloven odpadů a je zde plaven popílek či struska, což je materiál který vznikl při procesu spalování.\n\nNa popílkovišti se kromě popílku ukládají i ostatní tzv. vedlejší produkty – odsiřovací zbytky, struska (škvára z vysokých pecí) a někdy také vápenec. Většina těchto vedlejších produktů pochází z tepláren nebo z elektráren z fluidních kotlů. V českých teplárnách se nejčastěji používá hnědé uhlí, což zanechává až 30 % objemu původního paliva.\n\nVětšinou jsou tyto plochy zakládány poblíž vodních ploch nebo se vodní plochy uměle tvoří, aby se popílek a chemické látky lépe usazovaly. Odkaliště může vzniknout i na místě bývalého dolu nebo lomu.\n\nOdkaliště vznikají také u úpraven rud; jednu z nejzávažnějších ekologických zátěží v České republice představují uranová odkaliště podniku MAPE Mydlovary.\n\nPopílek se na určené místo transportuje hydraulickou dopravou (v potrubí v podobě suspenze vody a fluidních popelovin pod tlakem 10 MPa) nebo nákladními vozy a autocisternami.\n\nPopílek a ostatní vedlejší produkty se ukládají do tzv. van, což jsou jámy, které jsou zespoda izolovány jílem nebo geotextilií, aby nedošlo k proniknutí popelovin do spodních vod a okolního životního prostředí. Po zavezení této vany se plocha s popelem pokryje další geotextilií, která slouží jako protiprašné zařízení. Dříve tuto funkci plnila voda, ta ale při vedrech vysychala.\n\nOdkaliště mohou mít neblahý vliv na okolní životní prostředí. Zejména pokud se jedná o odkaliště, které nebylo patřičně založeno a odizolováno od horninového prostředí izolační vrstvou. Hrozí zde znečištění okolních povrchových vod těžkými kovy a dalšími nebezpečnými látkami jako je arsen – při popílku ze spalování uhlí, molybden a rtuť. Nebezpečná je i prašnost z odkaliště a jeho vysušených částí. Vítr může unášet prachové částice s navázanými nebezpečnými látkami na značné vzdálenosti. Prach může mít negativní vliv na zdraví obyvatel bydlících v zásadní blízkosti.\n\nVýstavba či dokonce jen plánovaná výstavba odkališť či složišť popílku byla v ČSSR důvodem zániku několika obcí. Příkladem mohou být Mikulovice, Pavlov, Vernéřov nebo Vysočany.\n\nOdkaliště se nacházejí po celé ČR jako pozůstatky těžby a následného zpracování energetických (fosilních) surovin – v dnešní době představují staré ekologické zátěže a ohrožení okolních obcí. Látky, které se díky špatnému zabezpečení uvolňují do širokého okolí mohou mít závažné účinky na lidské zdraví.\n\n4. října 2010 došlo k protržení hráze odkaliště u maďarské Ajky. Červený kal zasáhl třicetitisícové město a několik dalších okolo. Jedná se o jednu z největších ekologických havárií v dějinách Maďarska. Tato událost v ČR i ostatních evropských zemích spustila řadu bezpečnostních kontrol u odkališť.\n\n"}
{"id": "355256", "url": "https://cs.wikipedia.org/wiki?curid=355256", "title": "Savka", "text": "Savka\n\nSavka (sací roura) je příslušenství přetlakových turbín (tj. Francisovy a Kaplanovy). Je to pozvolna se rozšiřující vzduchotěsná trubice, většinou kruhového průřezu, umístěná za oběžným kolem přetlakové turbíny a zanořená do spodní vody pod turbínou. Savka vytváří za oběžným kolem podtlak a tím zvyšuje efektivitu turbíny.\n\nPodtlak vzniká jako výsledek dvou efektů:\n\nHydrostatický efekt umožňuje energetické využití výškového rozdílu mezi odtokem z oběžného kola a hladinou spodní vody. V savce vzniká podtlak odpovídající výšce savky.\n\nHydrodynamický efekt umožňuje rekuperaci části kinetické energie vody opouštějící turbínu. Dosahuje se toho díky povlovnému rozšíření průtočného průřezu savky (úhel max. 10°). V rozšiřující se trubici je voda nucena zaujmout větší prostor; aby jej vyplnila, musela by plynout pomaleji (podle rovnice kontinuity, resp. Bernoulliho rovnice). Protože však tekutina má stále značnou rychlost (a setrvačnost), vzniká v savce výrazný podtlak, který se přenáší na lopatky oběžného kola. Voda tedy koná práci na úkor své vnitřní (kinetické) energie.\n\nDíky savce může být turbína umístěna i relativně vysoko nad spodní hladinou. V praxi se délka savky omezuje, aby se předešlo kavitaci. V závislosti na orientaci osy turbíny se instaluje savka přímá nebo kolenová.\n\n"}
{"id": "355261", "url": "https://cs.wikipedia.org/wiki?curid=355261", "title": "Růžena Merunková", "text": "Růžena Merunková\n\nRůžena Merunková (* 21. března 1940 Lysá nad Labem) je česká herečka, manželka herce a malíře Miloše Hlavici, matka herce Lukáše Hlavici a zesnulé herečky Anny Bendové, švagrová operního pěvce Pavla Hlavici a tchyně herečky Kláry Melíškové.\n\nPo absolutoriu nymburského gymnázia studovala na pražské DAMU nejprve hrála ve Východočeském divadle v Pardubicích, později přešla do pražského Realistického divadla Zdeňka Nejedlého na Smíchově (dnes zde sídlí Švandovo divadlo). Jedná se, mimo jiné, o výbornou recitátorku, dabérku a rozhlasovou herečku.\n\n\n\n"}
{"id": "355263", "url": "https://cs.wikipedia.org/wiki?curid=355263", "title": "Obrovac", "text": "Obrovac\n\nObrovac (italsky Obrovazzo) je město v severní Dalmácii v Chorvatsku. Nachází se v zadarské župě, v kaňonu řeky Zrmanja, přibližně 11 km od místa, kde ústí do Novigradského zálivu, který vytváří záliv Jaderského moře.\n\nVe městě v roce 2011 žilo 985 obyvatel. Kromě vlastního města k němu administrativně náleží dalších 11 sídel: Bilišane, Bogatnik, Golubić, Gornji Karin, Kaštel Žegarski, Komazeci, Krupa, Kruševo, Muškovci, Nadvoda a Zelengrad. V celé této opčině žilo 4 323 obyvatel, z nichž 65,72 % tvořili Chorvati, 31,44 % Srbové a 0,81 % Albánci.\n\nPřed chorvatskou operací Bouře v roce 1995 bylo 86 % obyvatel srbské národnosti.\n\nObrovac je poprvé zmiňován v roce 1337. V roce 1527 bylo město zabráno osmanskými Turky. V roce 1687 vedl Stojan Janković dalmátské Srby, kteří poté Turky z města vyhnali. Během druhé světové války bylo město jako část Dalmácie v oblasti přibližně od Zadaru až po Split součástí Itálie.\n\nNad městem se nachází ruiny starého opevnění města. Nedaleko města se nachází klášter se sbírkou vzácných ikon.\n"}
{"id": "355275", "url": "https://cs.wikipedia.org/wiki?curid=355275", "title": "Trijodamin", "text": "Trijodamin\n\nTrijodamin (též jododusík, nesprávně \"jodid dusitý\") je černo-zelená krystalická chemická sloučenina kovového lesku, řadí se mezi třaskaviny. Podle suchosti je velice citlivý a exploduje i při velmi slabém mechanickém podnětu, ale kvůli své slabé trhací síle je poměrně bezpečný. Chemický vzorec pro trijodamin je NI, ale během výroby vzniká místo čistého jododusíku jeho amoniakát NI·NH.\n\nObecně se jododusík vyrábí reakcí vodného roztoku amoniaku a jodu, přefiltrováním a vysušením. Poté jododusík reaguje zprvu na mechanické podněty, jako je přílišný hluk či dotek těžší věci, ale se stoupající koncentrací je čím dál citlivější, až ke konci exploduje samovolně (explozi způsobují otřesy a akustická vlnění). Během manipulace se doporučuje zvlhčit ethanolem, po jehož odpaření se obnoví původní vlastnosti látky.\n\nPoužívá se v zábavní pyrotechnice v množství mnohem menším 1 gram (např. v bouchacích kuličkách).\n\nTrijodamin je často nesprávně pojmenován jako jodid dusitý. Jodidy jsou sloučeniny, které obsahují jod s oxidačním číslem -I, v této sloučenině má ale jód oxidační číslo +I, proto jododusík nelze považovat za jodid.\n"}
{"id": "355290", "url": "https://cs.wikipedia.org/wiki?curid=355290", "title": "Bořek Šípek", "text": "Bořek Šípek\n\nBořek Šípek (14. června 1949 Praha – 13. února 2016) byl světoznámý český výtvarník, architekt, designér a vysokoškolský učitel, známý zejména jako tvůrce skleněných uměleckých objektů a nábytku nebo jako hlavní architekt správy Pražského hradu z období prezidenta Václava Havla (1992–2002). Byl také uměleckým ředitelem společnosti Czech Deco Team – sdružení architektů, designérů, výrobců a dovozců designového nábytku, kteří se rozhodli spolupracovat na společných realizacích a přispět k propagaci českého designu.\n\nNarodil se 14. června 1949 v Praze. Dětství Bořka Šípka ovlivnilo směrem k samostatnosti a odpovědnosti. Jako sedmiletý se musel vyrovnat se smrtí svého otce a o devět let později pak zemřela i jeho matka. (Oba jeho rodiče zemřeli na rakovinu.) Do rodiny Roubíčkových jej přivedla jeho spolužačka (dcera pana Roubíčka) Michaela Lesařová–Roubíčková. Bořkovým poručníkem se stal René Roubíček, sklářský mistr, který přispěl k tomu, že si Bořek Šípek na prahu dospělosti zvolil sklářství jako svůj obor.\n\nV roce 1968, po absolvování umělecké průmyslovky, jako devatenáctiletý emigroval se svou sestrou. V Německu působil do roku 1983. Zde vystudoval architekturu (v Hamburku) a zároveň s tím studoval i filosofii (ve Stuttgartu). V roce 1979 získal doktorát na Fakultě architektury na Technické univerzitě v Delfách. Hovořil pěti jazyky.\n\nV roce 1983 přesídlil do Amsterdamu. Tam založil vlastní architektonické a designové studio \"Aletrego\". V Nizozemsku se Bořek Šípek oženil s anglickou tanečnicí a choreografkou Bambi Uden. Z manželství se narodili synové Milan a Dalibor. Na počátku 80. let si Bořka Šípka vybrala v Nizozemsku italská designérská nábytkářská firma Driade jako jednoho ze svých dvorních návrhářů. Firma zajistila masivní reklamní kampaň a prodávala jeho produkty. Rychle přibývaly i další významné světové firmy.\n\nV roce 1989 založil v Praze své nové umělecké studio. V Novém Boru v roce 1991 pak společně s Petrem Novotným a Liborem Fafalou založili sklářskou firmu \"Ajeto\". V roce 1990 se vrátil do Prahy, byl jmenován profesorem architektury a designu, působil na Vysoké škole uměleckoprůmyslové v Praze (VŠUP), tuto činnost ukončil v roce 1998.\n\nV letech 1992 až 2002 působil ve funkci hlavního architekta správy Pražského hradu, kde pracoval na obnově hradních interiérů. Pro přítele Václava Havla vytvořil řadu artefaktů. Stal se jediným výtvarníkem, který po Josipu Plečnikovi zasáhl do architektonické a výtvarné podoby hradních interiérů: pro reprezentativní prostory Hradu pod jeho vedením vznikly unikátní lustry a další svítidla, vázy, soubory nápojového skla, skleněné součásti nábytku a další interiérové vybavení.\n\nV roce 1999 byl jmenován profesorem architektury a designu na Univerzitě průmyslového designu ve Vídni. V roce 2004 vytvořil scénu a kostýmy pro operu Nagano. V roce 2007 vytvořil výhry pro soutěž ČT \"O korunu krále Karla\" (viz foto). V září 2008 instaloval první velkou výstavu českých umělců v čínském Pekingu. V březnu 2012 otevřel (v rámci projektu Šípek Team) novou sklárnu v Novém Boru – \"Studio Anežka\" jako jediné místo výroby svých skleněných objektů a originálního designového skla. V roce 2013 vystavoval v rámci kolekce svítidel firmy Lasvit na veletrhu Salone Internazionale del Mobile v Miláně, výstavě Tortona Design Week a veletrhu Index v Dubaji.\n\nŽil v Praze a v letech 2005 až 2012 byl děkanem Fakulty umění a architektury Technické univerzity v Liberci. Tady založil zcela nový studijní obor „Environmental Design“.\n\nJeho partnerkou byla zpěvačka Leona Machálková, která mu 11. ledna 2003 v Thajsku porodila syna Artura. Od roku 2015 trpěl rakovinou slinivky a dne 13. února 2016 média oznámila jeho úmrtí.\n\nJeho díla je možné nalézt v mnoha stálých sbírkách světových galerií a muzeí (New York, Amsterdam, Paříž, Londýn, Soul, Bejrút, Tokio, Bangkok, Šanghaj) apod. Práce Bořka Šípka jsou ale také v soukromých sbírkách i sbírkách řady umělců, vlastní je například Mick Jagger, Bob Dylan, Karl Lagerfeld, Jean-Paul Gautier a další. Jeho návrhy využívají nejen italské značky (Driade, Alessi a jiné), ale také další světové firmy: Leitner Interier Designer, Vitra, Rosenthal, Sevres, Editions Steltman nebo Franz Wittmann Möbelwerkstätten.\n\n\n\n\n\n"}
{"id": "355293", "url": "https://cs.wikipedia.org/wiki?curid=355293", "title": "Kvartet (skladba)", "text": "Kvartet (skladba)\n\nKvartet je označení pro hudební dílo, které je napsáno pro čtyři muzikanty. Nejčastější formou kvartetu je smyčcový kvartet, tj. skladba napsaná pro dvoje housle, violu a violoncello. Smyčcové kvartety patří mezi základní typy komorních skladeb a jako takovým se jim věnuje velké množství hudebních skladatelů. Dále pak může být i klavírní kvarteto, které tvoří klavír, housle, viola a violoncello. Kvarteto fléten nebo lesních rohů; v jazzu například klavír, vibrafon, kontrabas, bicí nástroje.\n\nStejné označení kvartet pak v hudbě nese i jakákoliv hudební interpretace čtyř hudebníků nebo zpěváků, slovo se může objevit i názvu takovéto skupiny – např. Inkognito kvartet.\n\n\n"}
{"id": "355297", "url": "https://cs.wikipedia.org/wiki?curid=355297", "title": "Kvartet", "text": "Kvartet\n\nKvartet nebo kvarteto může být:\n\n"}
{"id": "355313", "url": "https://cs.wikipedia.org/wiki?curid=355313", "title": "Benjamin Thompson", "text": "Benjamin Thompson\n\nSir Benjamin Thompson, hrabě Rumford (; 26. března 1753, Woburn, Massachusetts – 21. srpna 1814, Auteuil u Paříže) byl angloamerický fyzik a vynálezce, jehož výsledky v teoretické fyzice přinesly v 19. století revoluci v termodynamice. \n\nJeho experimenty v dělostřelbě a s výbušninami ho přivedly k zájmu o teplo. Vymyslel metodu pro měření měrného tepla pevných těles.\n\nKolem roku 1798 konal měření tření v souvislosti s vytvářením tepla pří vrtání dělových hlavní a vytvořil teorii, že teplo je forma kinetické energie. Jeho měření vyvrátilo všechny předchozí takzvané kalorické teorie (teorie flogistonu, jakési éterické látky unikající při hoření). Protože však jeho měření byla velmi nepřesná, ponechávala ještě velký prostor pro pochybnosti.\n\nThompson dále zkoumal izolační vlastnosti různých materiálů včetně kožešiny, vlny a chmýří. Správně vyhodnotil, že izolační vlastnosti těchto přírodních materiálů jsou způsobeny tím, že brání průchodu vzduchu.\n\nByl i přímým vynálezcem, nejen teoretikem. Jedním z jeho nejznámějších vynálezů je takzvaný Rumfordův krb.\n\nSvou teorii o teple aplikoval také ve funkci bavorského ministra války. Pro zvýšení bojeschopnosti prosadil, aby vojáci pravidelně dostávali teplou polévku. Vymyslel také její recept, který obsahoval kroupy, hrách a brambory. Tento levný, ale velmi výživný pokrm dostal název \"Rumfordská polévka\" a prosadil se v Evropě 19. století jako základní strava v kasárnách, věznicích, chudobincích a podobně. \n\n"}
{"id": "355320", "url": "https://cs.wikipedia.org/wiki?curid=355320", "title": "Jamie Moses", "text": "Jamie Moses\n\nJamie Moss (* 30. srpna 1955, Ipswich) je britsko-americký kytarista.\n\nNarodil se 30. srpna 1955 v Anglii. Jeho matka byla angličanka a otec američan zaměstnaný v USAF. V deseti letech začal Jamie jako samouk hrát na kytaru, ve třinácti pak už vystupoval nejen na amerických základnách v USA a Japonsku, kde byl vychováván, ale i v místních televizních a rozhlasových pořadech.\n\nPoté, co dokončil školu, začal v roce 1971 svou profesionální kariéru s kapelou Merlin, která pod hlavičkou CBS vydala v roce 1974 album \"Merlin\" a uskutečnila turné na podporu Davida Essexe. Skupina se rozpadla v roce 1976.\n\nJamie je také talentovaný zpěvák a autor písní. Pracoval s Bobem Geldofem na jeho CD \"The Happy Club\". S Bobem zahrál \"Too Late God\" na Freddie Mercury Tribute v roce 1992.\n\nPozději v roce 1992, kdy Brian May ztratil podporu zpěváka Chrise Thompsona a kytaristy Mike Casswella, doporučil mu Spike Edney Jamieho na obě místa. Od té doby pracuje jako pravá ruka Briana Maye na jeho turné po celém světě.\n\nJe také členem Spike´s All Stars Band (SAS Band), který má každoročně několik koncertů. SAS Band funguje už od roku 1994. Skupina vydala své debutové album v roce 1998, a vy zde můžete slyšet Jamie práci \"Once More\", nebo jeho zpěv na celém albu.\n\nNapsal také písničku \"In a Dream Gone By\", pro Paula Younga na jeho stejnojmenné album ( z roku 1997 )\n\nOženil se s Deborah, sestrou klávesisty ze skupiny Merlin, Roberta Webba. V roce 1981 se jim narodila dcera Katy, v roce 1988, syn Benjamin. Rozvedli se v roce 2002.\n\nPracoval s Brianem Mayem, Garym Barlowem, Spikem Edneym, Bobem Geldofem, Tony Hadleym, The Pretenders a Paulem Youngem. Od roku 2005 vystupuje jako kytarista ve skupině Queen + Paul Rodgers. Je také kytaristou a zpěvákem jeho vlastní skupiny Hiding In Public.\n\n"}
{"id": "355321", "url": "https://cs.wikipedia.org/wiki?curid=355321", "title": "Spike Edney", "text": "Spike Edney\n\nPhilip „Spike” Edney (* 11. prosince 1951, Portsmouth, Anglie) je britský hudebník. Známý je především svým působením v rockové skupině Queen, se kterou spolupracuje od poloviny 80. let na postu klávesisty. Je přítelem Briana Maye (kytaristy skupiny), díky němuž ve skupině působí. Účinkoval s ním i ve skupině \"Brian May\" a později i ve znovuobnovené skupině Queen + Paul Rodgers (s novým zpěvákem místo zesnulého Freddieho Mercuryho) a od roku 2011 Queen + Adam Lambert.\n\n"}
{"id": "355323", "url": "https://cs.wikipedia.org/wiki?curid=355323", "title": "Dominik Josef Škroup", "text": "Dominik Josef Škroup\n\nDominik Josef Škroup, podle matriky Dominik Škraup (2. srpna 1766 Včelákov – 10. srpna 1830 Osice) byl český kantor, varhaník a hudební skladatel. \n\nByl synem Jan Škraupa, učitele ve Včelákově u Hlinska a jeho manželky Anny. Rodiče zemřeli, když mu bylo osm let. Vychoval ho strýc, rovněž učitel ve Vejvanovicích. Vystudoval Učitelský ústav v Pardubicích a stal se učitelem v Libišanech, kde se i oženil s Annou Langrovou. Později působil 30 let jako kantor ve škole v Osicích a jeho pátým dítětem byl František Škroup. Mladším bratrem Františka byl Jan Nepomuk Škroup (1811–1892), který byl hudebním skladatelem, od r. 1845 sbormistrem při metropolitním chrámu sv. Víta v Praze.\n\nKomponoval nejčastěji chrámovou hudbu. Napsal na 20 latinských mší, Te Deum, Requiem a mnoho drobnějších skladeb (graduale, ofertoria, Ave Maria, Salve Regina). Komponoval i kostelní písně, litanie a pastorely. Z jeho díla však zůstala živá spíše světská hudba:\nRukopisy jeho skladeb jsou uloženy v muzeu v Pardubicích a v Přelouči. Některé opisy také v Národním muzeu (Českém muzeu hudby) v Praze.\n\n"}
{"id": "355327", "url": "https://cs.wikipedia.org/wiki?curid=355327", "title": "Danny Miranda", "text": "Danny Miranda\n\nDanny Miranda je americký basový kytarista, narozený v Brooklynu ve Spojených státech amerických. Od roku 2005 vystupuje jako baskytarista ve skupině Queen + Paul Rodgers. Zároveň ještě působí v heavy Metalové skupině Faith and Fire.\n\n"}
