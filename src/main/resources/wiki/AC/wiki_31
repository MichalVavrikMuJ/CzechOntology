{"id": "260993", "url": "https://cs.wikipedia.org/wiki?curid=260993", "title": "Ostrovy královny Alžběty", "text": "Ostrovy královny Alžběty\n\nOstrovy královny Alžběty (angl. \"Queen Elizabeth Islands\") je nejsevernější část Kanadského arktického souostroví. Od zbytku souostroví je odděluje soustava průlivů na 74° severní šířky , nejsevernějším mysem je \"Cape Columbia\" na Ellesmerově ostrově (). Celková rozloha souostroví je 418 961 km².\n\nVelmi staré horniny (silur, karbon) jsou pokryty tundrovou vegetací. Severní a západní partie jsou trvale pokryty ledem. Ostrovy jsou velmi řídce osídleny (celkem cca 400 obyvatel). Obyvatelstvo se soustřeďuje pouze do samot, větší města zde nejsou.\n\nDo roku 1953 se užíval název Parryho souostroví (po britském polárníkovi Williamu Edwardu Parrym). Název byl změněn na počest královny Alžběty II. krátce po její korunovaci.\n\n"}
{"id": "260996", "url": "https://cs.wikipedia.org/wiki?curid=260996", "title": "Zuzana Kocúriková", "text": "Zuzana Kocúriková\n\nZuzana Kocúriková (* 19. prosince 1948 Bratislava) je slovenská herečka, manželka divadelního režiséra Petra Mikulíka.\n\nV dětství se věnovala výtvarnému umění a chtěla se stát kostýmní návrhářkou. V roce 1971 absolvovala studium na VŠMU v Bratislavě. Od konce studií je členkou souboru činohry Slovenského národního divadla, kde momentálně hraje v divadelních představeních:\n\nÚčinkuje v černé hudební komedii \"Osm žen\" v Divadle Nová scéna, kde ji režisér Roman Polák obsadil do hry Johna Chapmana \"Nemocnice na pokraji\". Na prknech divadla Štúdium L+S účinkuje v představení \"Barmanky\".\n\nNa filmovém plátně se objevila ještě jako středoškolačka ve filmu Jozefa Zachara \"Smlouva s ďáblem\". Hrála v mnoha televizních inscenacích a celovečerních filmech. Má dceru Katarínu, věnuje se malování.\n\n\n"}
{"id": "260998", "url": "https://cs.wikipedia.org/wiki?curid=260998", "title": "František Bohumír Zvěřina", "text": "František Bohumír Zvěřina\n\nFrantišek Bohumír Zvěřina (4. února 1835 Hrotovice - 27. prosince 1908 Vídeň) byl český malíř.\n\nFrantišek Bohumír Zvěřina se narodil 4. února 1835 v Hrotovicích v rodině obročního Františka Zvěřiny a jeho ženy Františky jako desátý z jejich dvanácti dětí. Vztah k umění a kreslířské schopnosti byly v rodině z obou stran. Všichni sourozenci rádi a dobře kreslili a věnovali se i hudbě, František se chodil učit na housle do sousedních Rouchovan. Dětství prožil v rodných Hrotovicích. V roce 1845 odešel do Znojma na reálku a roku 1849 přešel na vyšší reálku do Prahy. Po ukončení školy nastoupil roku 1852 na malířskou akademii do krajinářské školy Maxe Haushofera. Už po dvou letech studia byly jeho obrazy vystavovány. Roku 1859 byl pro své panslovanské postoje donucen akademii opustit (vystavoval jen obrazy se slovanskými motivy).\n\nPoté přijal místo suplujícího učitele kreslení na vyšší reálce v Kutné Hoře, kde se 15. července 1863 oženil s Jindřiškou Janečkovou. Pod dvou letech byl přeložen do Gorice a po pěti letech do Mariboru. 1871 se vrátil do Brna a od roku 1876 žil nepřetržitě až do své smrti ve Vídni, kde vyučoval na nejslavnější rakouské reálce.\n\nZvěřina zemřel 27. prosince 1908 ve Vídni. Pochován byl na ústředním hřbitově.\n\nZvěřina byl obvykle zařazován k romantikům. Témata svých kreseb čerpal především ze svého pobytu v Mariboru a Gorici a z cest balkánských a jihoslovanských zemích. Jeho kresby byly vydávány v mnoha ilustrovaných časopisech té doby. Publikoval jak doma, tak v cizině. Za svého života uspořádal řadu výstav v Praze, Brně, Budapešti, Vídni, Krakově a jinde.\n\nNa Moravě maloval zejména v Podyjí, ale mimo ně i kupříkladu v Moravském krasu. Ze Zvěřinova rodného kraje jsou známy jeho obrazy a kresby Kostel v Jaroměřicích, Dub u Jaroměřic, Židovská synagoga v Třebíči. V okolí též prováděl restaurátorské práce na kostelních obrazech.\n\n\n"}
{"id": "261000", "url": "https://cs.wikipedia.org/wiki?curid=261000", "title": "Popruh", "text": "Popruh\n\nPopruh je úzká plošná textilie vyrobená nejčastěji tkaním, v menším měřítku také pletením.\n\nPopruhy musí mít vysokou pevnost v tahu a nízkou tažnost. Těmto požadavkům vyhovují skané příze z bavlny, lnu, konopí, juty nebo ramie. Skoro všechny syntetické materiály mají podstatně vyšší pevnost, tažnost je však i u modifikovaných druhů nejméně trojnásobná oproti přírodním vláknům (minim. 10 % : 1-3%), jejich použití může proto být u některých popruhů problematické.\n\nTkané popruhy se vyrábí podobným způsobem jako stuhy, popruhy jsou však mnohem robustnější, v šířce do cca 30 cm, podle starého pravidla váží nejlehčí tkaniny 500 g/m².\n\nObvykle se rozlišují 3 druhy: jednovrstvé, vícevrstvé a dutinné tkaniny.\n\nVšechny druhy se tkají nejčastěji v plátnové vazbě, s velmi hustou osnovou, počet útkových nití je zpravidla méně než poloviční.\n\nJednovrstvé zboží se vyrábí také v keprové nebo atlasové vazbě. Osnovní nitě jsou kladeny tak hustě, že při zpracování některých materiálů je třeba používat pomocné zařízení k otevření prošlupu, u kterého jsou na prohoz každé útkové niti nutné dva přírazy paprsku (poloviční výkon tkacího stroje).\n\nVícevrstvé popruhy se tkají z několika (v extrémním případě 12) osnov nad sebou. Osnovy se navzájem protkávají složitou vazební technikou.\n\nNa výrobu dutinných popruhů se používají (podobně jako při výrobě stuh) stroje se dvěma osnovami a dvěma systémy zanášení útku nad sebou. Útky jsou zanášeny střídavě do horní a dolní osnovy a tak vzniká bezešvá hadice.\n\nPletené popruhy se vyrábějí na rašlových pletacích strojích.\n\nVětšina popruhů je jednobarevných, menší část se vyrábí s pruhy nebo jednoduchými vzory.\n\nPodle způsobu požití se mohou upravovat\n\nNejčastěji jako tažné, nosné, upínací, bezpečnostní, hnací a dopravní pásy.\n\nDětské popruhy jsou kožené pásky s přezkami, které se používají v dětských kočárcích. Dítě se do nich upne a nehrozí tak, že v nestřeženém okamžiku z kočárku vypadne.\n\nVojenské popruhy je část výstroje, která se dává na uniformu a umožňuje zavěsit zbraň na tělo, či batoh.\n\nPopruhy se používají též k přenášení zvlášť objemných nebo těžkých předmětů, těmto popruhům se také říká kurt nebo gurt. V hovorové češtině připoutat se popruhem označujeme souslovím přikurtovat se.\n\n\n"}
{"id": "261001", "url": "https://cs.wikipedia.org/wiki?curid=261001", "title": "Osăm", "text": "Osăm\n\nOsăm ( ) je řeka v severním Bulharsku (Lovečská a Plevenská oblast). Je 314 km dlouhá. Povodí má rozlohu 2874 km².\n\nPramení v pohoří Stara Planina a protéká převážně v hluboké dolině. Ústí zprava do Dunaje.\n\nZdroj vody je sněhový a dešťový. Nejvyšších vodních stavů dosahuje od března do června. V létě a na podzim hladina výrazně klesá.\n\nVoda se využívá na zavlažování. Vodní doprava není možná. Na řece leží město Loveč.\n"}
{"id": "261009", "url": "https://cs.wikipedia.org/wiki?curid=261009", "title": "Paľo Bielik", "text": "Paľo Bielik\n\nPaľo Bielik, pseudonym Ján Bukva (11. prosince 1910, Banská Bystrica-Senica, Uhersko – 23. dubna 1983, Bratislava) byl slovenský herec, filmový režisér a scenárista, manžel herečky Marty Černické-Bielikové. Je považován za zakladatelskou osobnost slovenské kinematografie.\n\nPo skončení odborné kovovýrobní školy v Banské Bystrici (1929) pracoval v mnoha různých zaměstnáních (kreslič, montér, prodavač, četník). Hrál ochotnické divadlo v Banské Bystrici a v roli Jánošíka ze stejnojmenné hry od Jiřího Mahena jej objevil Karel Plicka a doporučil Martinu Fričovi pro titulní úlohu ve filmu \"Jánošík\" (1935). Úspěch tohoto filmu jej přivedl do Slovenského národního divadla v Bratislavě, kde působil v letech 1939–1942. V letech 1943–1945 byl režisérem krátkých filmů ve společnosti \"Nástup\". V době Slovenského národního povstání natočil s Karlem Krškou dokumentární záběry z povstaleckých bojů, ze kterých pak v roce 1945 vznikl dokument \"Za slobodu\". Po roce 1945 se stal režisérem celovečerních hraných filmů.\n\nV roce 1955 obdržel titul zasloužilý umělec a v roce 1968 i titul národní umělec.\n\n\n"}
{"id": "261013", "url": "https://cs.wikipedia.org/wiki?curid=261013", "title": "Vlado Ríša", "text": "Vlado Ríša\n\nVlado Ríša (* 16. dubna 1949, Rožňava) je česky píšící překladatel a spisovatel především žánru fantasy původem ze Slovenska. Téměř polovinu svých knih vydal pod pseudonymem Richard D. Evans. Pracoval v nakladatelství Mladá fronta. V roce 2010 se stal šéfredaktorem časopisu XB-1.\n\nVlado Ríša se narodil roku 1949 na Slovensku v Rožňavě, ale většinu života prožil v Čechách. Roku 1973 ukončil v Praze studium na VŠCHT (obor anorganická chemie) a na škole působil do roku 1974 jako odborný asistent. V letech 1975 až 1987 pracoval v Ústavu jaderného výzkumu v Řeži jako vědecký pracovník výroby a výzkumu radiofarmak a současně učil na střední škole. Od roku 1987 od roku 1990 se věnoval postgraduálnímu studiu pedagogiky a psychologie na Pedagogické fakultě Univerzity Karlovy, kde opět pracoval jako odborný asistent. Roku 1987 vydal odbornou vysokoškolskou učebnici \"Teorie a metodika ochrany proti zbraním hromadného ničení\".\n\nProtože rád četl i sci-fi příběhy a jezdil na setkání jejich příznivců (cony), v roce 1990 založil Vlado Ríša nakladatelství Golem Ríša zaměřené na vydávání sci-fi a fantasy literatury. Od roku 1991 byl zaměstnán v nakladatelství Mladá fronta, nejprve jako redaktor a od roku 1993 jako šéfredaktor časopisu Ikarie (v letech 1992-1994 byl dokonce ředitelem vydavatelství). Ikarii převzal od Ondřeje Neffa. Po zániku Ikarie začal jakožto šéfredaktor spolu s dalšími redaktory vydávat od prosince 2010 nástupnický časopis XB-1.\nVlado Ríša debutoval roku 1982 povídkou \"Světlé koridory\", vydanou v časopise \"Technický týdeník\". Svůj první fantasy román \"Gooka a dračí lidé\" napsal roku 1991 společně s Evou Hauserovou a Ondřejem Neffem a vydal pod pseudonymem Richard D. Evans. V současnosti je kromě čtrnácti povídek vydaných jen časopisecky nebo v různých antologiích autorem zatím osmnácti knih , z nichž velká část je vydána pod pseudonymem. Kromě toho působí jako překladatel z ruštiny, je editorem několika antologií fantasy a sci-fi povídek a pravidelně se jako porotce zúčastňuje vrcholného setkání českých a slovenských fanoušků science-fiction, fantasy a hororu Parcon (je jedním z pěti Parcoránů, což jsou lidé, kteří se zúčastnili všech Parconů). Zúčastňuje se i mnoha dalších akcí (povídání o Ikarii, autorská čtení a tak podobně).\n\nVlado Ríša je rozvedený a má jednoho syna Jakuba (narozen 1987). \n\nPřes 50 let hrál závodně basketbal, nyní hraje už jen za veterány (7 titulů Mistra republiky, 4. místo na Mistrovství světa veteránů (2012), 4. místo na Mistrovství Evropy veteránů (2013), rád létal na ultralightu.\n\n\n\n\n\n"}
{"id": "261015", "url": "https://cs.wikipedia.org/wiki?curid=261015", "title": "Innocent Victim", "text": "Innocent Victim\n\nInnocent Victim je jedenácté album britské rockové skupiny Uriah Heep, vydané v roce 1977.\n\nI když se album neumístilo v US nebo UK žebříčcích, \"Innocent Victim\" bylo velice úspěšné v Německu a na Novém Zélandu. Singl \"Free Me\" byl hitem #1 na Novém Zélandu. Alba „Innocent Victim“ se prodalo přes 1 milión výlisků jenom v Německu. Na Novém Zélandu dosáhlo 19. pozice v žebříčku a v Austrálii 44. místo.\n\nObal alba byl fanoušky označen za nejhorší obal v historii skupiny. Had má oči bubeníka Lee Kerslakea.\n\nStopy 13–15 byly nahrány během Evropského turné v roce 1979. Jsou to alternativy k verzím vydaným na albu \"Live in Europe 1979\".\n\n"}
{"id": "261019", "url": "https://cs.wikipedia.org/wiki?curid=261019", "title": "Královská cesta", "text": "Královská cesta\n\nKrálovská cesta je název historické trasy centrem českého hlavního města Prahy, po které projížděli nastávající čeští králové ke korunovaci. Trasa začínala v Králově dvoře na Starém Městě, někdejším městském sídle českých králů u dnešní Prašné brány (na místě dnešního Obecního domu). Pokračuje Celetnou ulicí, přes Staroměstské náměstí kolem Staroměstské radnice, od ní přes Malé náměstí, Karlovou ulicí kolem Klementina, přes Křižovnické náměstí pod Staroměstskou mosteckou věž po Karlově mostě pod Malostranskou mosteckou věží, dále ulicí Mosteckou na Malostranské náměstí, ulicemi Nerudovou a ulicí Ke Hradu (dříve přes Pohořelec) a přes Hradčanské náměstí na Pražský hrad do katedrály svatého Víta. V dnešní podobě se ustálila v 17. století. Do 17. století vedla trasa přes Úvoz na Pohořelec, protože ještě neexistovala dnešní ulice Ke Hradu.\nJako první projel korunovační cestu roku 1438 Albrecht II. Habsburský, jako poslední rakouský císař Ferdinand V. Dobrotivý roku 1836. Trasou slavnostně projížděli i významní poslové a hosté z cizích zemí, projížděly zde průvody k uložení ostatků habsburských panovníků atd., v roce 1729 průvod ke slavnosti svatořečení Jana Nepomuckého. Trasa bývala vyzdobena, po cestě se průvod zastavoval a setkával se zástupci cechů, škol, církevních řádů, vojska, zástupců všech pražských radnic a dalších skupin, cestu doprovázely zvuky zvonů, hudba, zpěv, výstřely z děl.\n\nDnes slouží jako hlavní turistická trasa centrem Prahy.\n\n"}
{"id": "261028", "url": "https://cs.wikipedia.org/wiki?curid=261028", "title": "An Exceptionally Simple Theory of Everything", "text": "An Exceptionally Simple Theory of Everything\n\n„An Exceptionally Simple Theory of Everything“ (v překladu: Výjimečně jednoduchá teorie všeho) je fyzikální článek publikovaný v archivu arXiv dne 6. listopadu 2007 americkým fyzikem Antonym Garrettem Lisim. Jeho Teorie všeho sjednocuje všechny obory standardního modelu s gravitací pomocí 248 bodové osmidimenzionální E geometrie.\n\nSám Lisi poznamenává, že jeho teorie je neúplná a že se buď ukáže zcela správnou nebo naprosto špatnou. Nicméně na rozdíl od většiny teorií strun je tato testovatelná v blízké budoucnosti ve švýcarském urychlovači částic Large Hadron Collider.\n"}
{"id": "261029", "url": "https://cs.wikipedia.org/wiki?curid=261029", "title": "Firefly (album)", "text": "Firefly (album)\n\nFirefly je desáté album britské rockové skupiny Uriah Heep, vydané v roce 1977.\nBylo prvním albem bez Davida Byrona, sólového zpěváka a zakládajícího člena skupiny a prvním ze tří alb nového zpěváka Johna Lawtona.\n\n\n\n"}
{"id": "261035", "url": "https://cs.wikipedia.org/wiki?curid=261035", "title": "Anton Hykisch", "text": "Anton Hykisch\n\nAnton Hykisch (pseudonymy A. Horník, Ahy, Peter Arnošt) (23. února 1932 Banská Štiavnica, Československo) je slovenský politik, spisovatel-prozaik, dramatik a autor literatury pro děti a mládež.\n\nNarodil se v rodině úředníka a své vzdělání získal v Banské Štiavnici, Pukanci, v Levicích a nakonec v Bratislavě, kde studoval v letech 1951-1956 na Vysoké škole ekonomické.\n\n\nVe volbách roku 1990 byl zvolen za Kresťanskodemokratické hnutie do Slovenské národní rady. V letech 1993 - 1997 byl velvyslancem Slovenské republiky v Kanadě.\n\nSvá první díla začal publikovat v roce 1954, kdy se začal věnovat nejen próze, ale i literární publicistice. Zpočátku svoje díla publikoval v různých časopisech a první dílo mu knižně vyšlo v roce 1963. Ve svých dílech se věnuje vykreslení mezilidských vztahů, jejich ideálů i současného reálného života, psal také o problémech lásky a o existenčních problémech mladých lidí, řeši otázky osamělosti, přátelství a charakteru.\n\n\n\n\n\n"}
{"id": "261044", "url": "https://cs.wikipedia.org/wiki?curid=261044", "title": "Amida", "text": "Amida\n\nAmida ( „(po)stoj“) je židovská modlitba, známá též pod názvy , \"šmone esre\" (osmnáct, podle původního počtu požehnání), nebo též \"ha-tfila\" (dosl. „ta modlitba“), eventuálně (\"tfilat lachaš\", tichá modlitba).\n\nAmida se ve všední den recituje třikrát denně, při ranní, odpolední a večerní modlitbě. Na šabat, svátek a Roš chodeš se recituje čtyřikrát, když se ke třem základním modlitbám přidává modlitba \"musaf\". Na Jom kipur se jako na jediný den v roce recituje celkem pětkrát, pátá recitace se přidává při závěrečné modlitbě ne'ila. Pokud je přítomen minjan (aspoň 10 mužů), opakuje chazan (kantor) při ranní a odpolední modlitbě, a také při musafu a ne'ile amidu nahlas (tzv. \"chazarat ha-šac\", opakování chazanem).\n\nAmida se recituje ve stoje, v naprostém tichu, tváří k Jeruzalému. Pokud ji člověk recituje v Jeruzalémě, stojí tváří k Chrámové hoře, a pokud by ji recitoval na Chrámové hoře, pak čelem k ústřední skále nebo ke Svatyni.\n\nPůvod amidy snad sahá až do dob Druhého chrámu – dle tradice byla složena již za dob Velkého shromáždění (Kneset ha-gdola) po návratu z babylónského zajetí, vědecké studie hovoří o době kolem přelomu letopočtu. Dle talmudu byly prvními „autory“ amidy Šamaj a Hilel, do podoby osmnácti požehnání pak byla amida složena rabanem Gamli'elem II. v Javne a podle traktátu Megila 18a amidu uzavřel později Šmu'el ha-Katan, když do ní přidal 19. požehnání. O těchto událostech a tradičních pojetích sice vědci vedou spory, neboť žádná z těchto událostí není doložitelná, nicméně i oni zastávají názor, že amida byla kolem r. 100 o. l. již všeobecně známa ve farizejských kruzích. Ke konečné redakci pravděpodobně došlo až během ga'onského období, kdy byl text amidy de facto „kanonizován“ (ačkoli je možné do něj zasahovat).\n\nAmida pro všední den má 19 požehnání, která se dělí na tři skupiny:\nNa šabat a svátky je odlišná verze amidy, která má místo prostředních třinácti požehnání jedno jediné, které se týká svatosti dotyčného dne. Důvod vyškrtnutí prostředních třinácti požehnání je ten, že se zabývají všedními světskými starostmi, na které se nesluší myslet ve sváteční den. Zvláštní sedmé požehnání se většinou skládá z díků za odpočinek (v případě šabatu) nebo za události, které se váží k dotyčnému svátku, a z pasáží z Tóry, které popisují oběti a rituály předepsané pro daný den.\n\nVýjimečnou podobu má amida na musaf pro Roš ha-šana, kdy je požehnání týkající se dne rozšířeno na tři – \"malchujot\" (Boží království), \"zichronot\" (vzpomínky, Roš ha-šana je nazýván Dnem vzpomínání) a \"šofarot\" (podle troubení na šofar – beraní roh). Amida má tak celkem devět požehnání.\n\n\nBěhem tiché recitace je zvykem odříkat ještě po posledním požehnání krátkou meditaci, ve které žádáme Boha o zdar, o zmaření zlých činů vůči nám, o zmaření zlých myšlenek, které by mohly napadnout nás samotné.\n\nKromě běžné amidy existuje i její zkrácená verze, nazvaná \"havinenu\" (dej nám porozumět), která slouží jako „amida pro případ nouze“. Havinenu obsahuje zkrácenou verzi 13 prostředních požehnání. Existuje několik verzí havinenu, většinou je její vznik datován do talmudického období. I dnes je součástí řady sidurů (modlitebních knih), i když se ve většině komunit a synagog neříká.\n\nZatímco v ortodoxní a většině konzervativních synagog amida zůstává nezměněna, v reformně-liberálních synagogách byl její obsah často pozměněn. Nejčastější změna, kterou přijímají i některé konzervativní synagogy, je přidání \"imahot\" (pramatek, tj. Sáry, Rebeky, Ráchel a Ley) do prvního požehnání. Dále je v některých synagogách zrušena pasáž \"mechaje metim\" a nahrazena „\"mechaje ha-kol\"“ (jenž oživuje vše). Dvanácté požehnání je zcela vyškrtnuto, stejně tak bývají vyškrtnuty všechny zmínky o znovuobnovení obětního chrámového kultu. Na přelomu 19. a 20. století byly především pod vlivem haskaly a jejích asimilačních tendencí vyškrtány nejen z amidy, ale i z celého siduru všechny zmínky o obnovení židovské suverenity a „návratu na Sion“.\n\n"}
{"id": "261045", "url": "https://cs.wikipedia.org/wiki?curid=261045", "title": "Chanov", "text": "Chanov\n\nChanov () je místní část obce Obrnice. Osada Chanov leží v okrese Most v Ústeckém kraji asi dva kilometry východně od města Mostu a půl kilometru jihozápadně od Obrnic v nadmořské výšce 200 metrů. Zástavba je situována na pravém břehu řeky Bíliny. Ze severu je ohraničena řekou Bílinou, z jihu silnicí č. 16. Chanovské katastrální území má rozlohu 746,49 ha.\nPrvní písemná zmínka o Chanovu pochází z roku 1368, kdy je v listině zmínka o jistém \"Theodoricu de Cam\", snad se jednalo o faráře pocházejícího z této vsi. Název obce byl odvozen od osobního jména a mohl označovat Chánův dvůr. V obci se nacházel statek s mlýnem, který byl tradičně majetkem křižovníků s červenou hvězdou. Na počátku 20. století se nedaleko obce těžilo hnědé uhlí v malé šachtě.\n\nDo poloviny dvacátého století tvořili tradičně většinu obyvatel Němci, po druhé světové válce bylo původní obyvatelstvo nuceně vysídleno.\n\nPo roce 1949 zde bylo založeno jednotné zemědělské družstvo, které však počátkem 60. let 20. století zaniklo.\n\nV roce 1850 se Chanov stal samostatnou obcí přidruženou ke Vtelnu. Po roce 1869 se stal osadou Vtelna, v letech 1900-1960 byl opět samostatnou obcí. Při územní reformě v roce 1960 byl místní národní výbor v Chanově zrušen a obec připojena jako osada k obci Obrnice.\n\nChanov je s Mostem spojen silnicí, která se ve vesnici jmenuje Chanovská ulice, a která dále pokračuje do Obrnic jako ulice Rudé armády. Ve vesnici je ještě ulice Železničářů.\n\n"}
{"id": "261053", "url": "https://cs.wikipedia.org/wiki?curid=261053", "title": "Ján Rak", "text": "Ján Rak\n\nJán Rak (28. srpna 1915, Hradište pod Vrátnom, Uhersko – 6. října 1969, Bratislava) byl slovenský básník a překladatel, představitel nadrealismu.\n\nNarodil se v malorolnické rodině a své vzdělaní získal v Hradišti pod Vrátnom, Brezové pod Bradlom a v Bratislavě. V letech 1938–1939 pracoval na Řediteství pošt a telekomunikací, v letech 1939–1945 na Ředitelství státních železnic a od roku 1945 až do své smrti v roce 1967 byl zaměstnancem Československých státních drah – Správy Východní dráhy.\n\nSvá první díla začal zveřejňovat v roce 1941 v různých sbornících, kde uveřejňoval jak své verše, tak i teoretická díla. Knižně debutoval v roce 1942 sbírkou básní \"Je vypredané\". Jeho tvorba byla ovlivněna zejména nadrealismem. Ve svých dílech vyjadřoval kritiku vůči negativním společenským jevům, ale také dával prostor pro popis pozitivních věcí v životě a pozitivním mravním cílům. Často sa vrací k motivům války, úsilí o nastolení míru, k mytologii i k přírodě. Kromě vlastní tvorby se věnoval také překladům, zejména z tvorby tzv. prokletých básníků (Charles Baudelaire, Jean-Nicholas Arthur Rimbaud a další).\n\n"}
{"id": "261055", "url": "https://cs.wikipedia.org/wiki?curid=261055", "title": "Tachymetrická stupnice", "text": "Tachymetrická stupnice\n\nTachymetrická stupnice slouží ve spojení se stopkami k měření rychlosti pohybu pozorovatele na předem známou vzdálenost (obvykle 1 kilometr, míle, námořní míle). Tachymetrická stupnice bývá umístěna po obvodu ciferníku některých analogových hodinek s funkcí stopek. Na rozdíl od telemetrické stupnice není stupnice lineární. \n\nPrincip měření je velmi jednoduchý. Vezměme si pohybující se automobil po dálnici. Zapněte stopky hodinek v okamžiku, kdy míjíte kilometrovník (informační dopravní značka, která udává počet kilometrů z jistého bodu). V momentě, kdy míjíte kilometrovník vzdálen přesně 1 km od předchozího zastavte stopky. Hodnota na tachymetru, na kterou ukazuje ručička na stopkách, je vaše aktuální rychlost.\n\nProblém je však v tom, že stupnice má nejmenší hodnotu 60 km/h. To se dá vyřešit, a to tak, že měřený úsek má menší délku než jeden kilometr (například 250 m). Na hodinkách naměříme přibližně 40 sekund, což na tachymetru ukazuje 90 km/h, avšak vzhledem k tomu, že úsek je čtyřikrát kratší, je třeba i rychlost dělit čtyřmi. Tím pádem je výsledná rychlost 22,5 km/h. Podobný ale opačný postup uplatňujeme při vysokých rychlostech. Abychom mohli měření označit za přesné, musí být v časovém intervalu od 7,2s do 60s. Hodnoty mimo tohoto intervalu se měřit nedají.\n\nPraktické využití tachymetru však není jen při měření rychlosti, ale například lze využít při výpočtu spotřeby paliva – pokud spálení litru benzinu trvá 50 sekund, po odečtení hodnoty 72 na tachymetru získáme průměrnou spotřebu za hodinu tj. v našem případě 72 litrů za hodinu. Dále můžeme vypočítat např. kolik vyjde výrobků z výrobní linky za hodinu, atd.\n\nNavzdory širokému uplatnění se tachymetr v praxi téměř nevyužívá z důvodu omezeného měřitelného časového intervalu a problémům s určením délky měřené dráhy. Na hodinkách se proto vyskytuje spíše jako „módní doplněk“.\n\n"}
{"id": "261057", "url": "https://cs.wikipedia.org/wiki?curid=261057", "title": "Telemetrická stupnice", "text": "Telemetrická stupnice\n\nTelemetrická stupnice slouží k měření vzdálenosti mezi pozorovatelem s hodinkami a objektem, který je zdrojem viditelného signálu a zároveň silného zvuku (např. úder blesku, střelba). Telemetrická stupnice bývá umístěna po obvodu ciferníku některých analogových hodinek s funkcí stopek. Na rozdíl od tachymetrické stupnice je stupnice lineární.\n\n"}
{"id": "261062", "url": "https://cs.wikipedia.org/wiki?curid=261062", "title": "Anabolismus", "text": "Anabolismus\n\nAnabolismus je soubor syntetických reakcí (asimilačních), při kterých z látek jednodušších vznikají látky složitější (stavební a zásobní látky – bílkoviny). Energie se při těchto reakcích spotřebovává (endergonické reakce). Anabolismus převažuje v buňce, která roste a rozmnožuje se.\n\nAnabolismus společně s katabolismem tvoří metabolismus.\n"}
{"id": "261066", "url": "https://cs.wikipedia.org/wiki?curid=261066", "title": "Ján Solovič", "text": "Ján Solovič\n\nJán Solovič (* 8. března 1934 Pliešovce, Československo) je slovenský spisovatel a dramatik.\n\nNarodil se v železničářské rodině a své vzdělání získal ve Zvolenu a v Bratislavě, kde v letech studoval na VŠMU dramaturgii. V letech 1957 – 1963 byl dramaturgem Československého rozhlasu, v letech 1963 – 1971 pracoval jako jeho umělecký šéf, v letech 1971 – 1983 byl vedoucím tajemníkem a v letech 1984 – 1989 byl předsedou Svazu slovenských spisovatelů. Zastával rovněž vícero politických postů, např. byl poslancem Slovenské národní rady, členem jejího předsednictva či předsedou jejího výboru pro školství a kulturu. Od roku 1978 je docentem televizní a filmové dramaturgie na VŠMU. V roce 1972 mu byla udělena národní cena Slovenské socialistické republiky, v roce 1977 státní cenu Klementa Gottwalda a v roce 1975 mu byl udělen titul zasloužilý umělec. V současnosti je v důchodu a žije v Bratislavě.\n\nJeho prvními literárními díly byly básně. V roce 1953 debutoval jako dramatik v rozhlase, v roce 1955 debutoval též jako divadelní dramatik. V roce 1962 se začal věnovat také televizním hrám. Svým dílem se stal reprezentativní ukázkou autora z období tzv. normalizacie. Ve svých dílech se zaobíral tématy jako kolektivizace, lehkomyslnost a její nedozírné následky, lidské problémy, zápas o společenský pokrok, ale také se zabýval současnými společenskými problémy. Velmi dobře chápe lidské trápení, u jednotlivců vidí složitou spleť osobních a společenských problémů, proto i jeho hlavní hrdinové nejsou bez vnitřních protimluvů a konfliktů s okolím.\n\n\n\n\n\n"}
{"id": "261067", "url": "https://cs.wikipedia.org/wiki?curid=261067", "title": "Cínovec (Dubí)", "text": "Cínovec (Dubí)\n\nCínovec (dříve Cinvald, německy ) je horská osada v Krušných horách, v okrese Teplice v Ústeckém kraji, ležící na státní hranici České republiky s Německem v nadmořské výšce 835 metrů. V roce 2011 zde trvale žilo 123 obyvatel, osada je administrativní součástí města Dubí.\n\nDnešní Cínovec tvoří dřívější osada Zadní Cínovec (\"Hinterzinnwald\"). Druhá vesnice, Přední Cínovec (\"Vorderzinnwald\"), ležela asi 5 kilometrů východně a po druhé světové válce a vysídlení Němců byla zničena. Část Cínovce na německé straně hranice je začleněna do bývalé obce Zinnwald-Georgenfeld, místní části města Altenberg.\n\nCínovec byl původně tvořen shlukem hornických domků. Nejstarší částí bývalé obce byl Přední Cínovec, jehož počátky sahají až do 12. století (přesný rok vzniku obce je nicméně neznámý). Cínovec začal postupně vznikat tím, že sem pronikali horníci z nedaleké Krupky, aby našli další ložiska cínu. Jako Cínovec byla proto označována celá oblast na sever od Krupky až po Moldavu. První písemná zmínka o Cínovci spadá do roku 1378.\n\nJelikož byla hranice mezi Saskem a Čechami v Krušných horách ve středověku nejednoznačná a často se měnila, byla na základě Chebské smlouvy 25. dubna 1459 pevně stanovena. Část Cínovce se tak ocitla na německé straně (jedná se o dnešní Zinnwald-Georgenfeld, místní část města Altenberg). Hranice stanovená v Chebu je téměř v nezměněné podobě platná dodnes a řadí se tak k nejstarším dodnes platným, dohodou vymezeným, hraničním liniím v Evropě.\n\nOd poloviny 15. století nabývala těžba stále většího významu a zdejší ložiska se stala pro horní město Krupka velkou konkurencí. Za třicetileté války byla těžba přerušena. Po jejím ukončení byla opět obnovena a přes několik výkyvů pokračovala až do 20. století. V průběhu staletí se Cínovec stal velmi početnou obcí a jeho význam narůstal takovým způsobem, že mu byl roku 1885 udělen statut hornického města.\n\nMezi oběma válkami se zde prováděly pouze udržovací práce a těžba byla pozastavena. Po zabrání Sudet Německem byl důl ještě víc prohlouben a byla postavena nová úpravna rud. V roce 1945 připadl důl národnímu podniku Rudné doly Příbram, v jehož vlastnictví zůstal přes několik menších změn až do svého úplného uzavření v roce 1990.\n\nUkončení těžby cínowolframových rud roku 1990 představuje v historii Cínovce velký zlom. Osada se postupně vylidnila a stala se spíše rekreační oblastí, jejíž služby využívají především návštěvníci ze sousedního Německa.\n\nZ mineralogického hlediska je Cínovec znám výskytem zdejšího minerálu cinvalditu, což je lithný biotit, tj. specifický druh trioktaedrické slídy. Lithium je nezbytnou součástí baterií mobilních telefonů či elektromobilů, neobejde se bez něj ani zařízení na získávání solární energie. Proto ve světě od počátku 21. století výrazně roste poptávka po této surovině. Od roku 2002 vzrostla cena lithia čtyřnásobně, počátkem roku 2015 se cena za tunu lithia pohybovala kolem 6 tisíc amerických dolarů. Po roce 2014 zahájila v prostoru Cínovce společnost Geomet průzkum zdejších zásob lithia, přičemž v pozadí za touto iniciativou je australská těžařská firma European Metals. Cílem průzkumu je ověření dat z 80. let 20. století, podle kterých by v oblasti Cínovce bylo možno vytěžit až jeden milion tun lithia. Další ložisko lithia srovnatelné velikosti se na evropském kontinentě nachází už jen v oblasti Jadaru na západě Srbska, kde provádí průzkumné vrty nadnárodní těžařská společnost Rio Tinto.\n\nPodle výsledků průzkumu z konce roku 2016, zveřejněného Českou geologickou službou 19. března 2017 v České televizi, se v oblasti Cínovce nachází 1,2 až 1,4 miliónů tun lithia, což představuje zhruba 6 % světových zásob tohoto kovu. V polovině roku 2017 měla již firma RSJ Karla Janečka všechna potřebná povolení a naplno probíhala příprava zahájení těžby lithia v prostoru někdejšího místního odkaliště.\n\nVětšina obyvatel Cínovce byla protestantského vyznání. Už v roce 1617 byl zbořen na příkaz pražského arcibiskupa evangelický kostel v blízkém Hrobě. V době pobělohorské - od roku 1652, kdy se v sousedním Bohosudově usadil jezuitský řád - vyvíjeli jezuité (Jezuitská rezidence Bohosudov) nátlak na místní obyvatelstvo, aby přestoupilo k víře katolické. Poutě a procesí nepomáhaly, kdo v Cínovci ani v roce 1728 na katolickou víru nepřestoupil, musel ze země odejít. Proto se Cínovec na české straně téměř vylidnil. Exulanti odešli do saského Zinnwald-Georgenfeldu, kde rozšířili počet stávajících běženců, osad i prosperitu německé strany Cínovce. Málokomu se podařilo v Čechách prodat svůj dům. Proto Eliáš Judenfeind při odchodu svůj dům zapálil, ale Hans Hirsch s přáteli přesunul svůj domek přes hranice do sousedního Zinnwaldu na válcích. \n\nOsadou prochází silnice I/8, bývalá E55, která v obci přechází do sousedního Německa, kde dál pokračuje pod označením B 170.\n\nBarokní kostel Nanebevzetí Panny Marie, postavený v letech 1729 až 1732, stojí v dolní části vsi u koupaliště při česko-německé hranici. Je dominantou osady (obklopen starým horským hřbitovem). Kostel je dnes zavřený a mše se zde konají jen zcela výjimečně. Průčelní věž je pro zchátralost nepřístupná. Na ní se nachází či nacházel blíže neznámý zvon z 15. století. V minulosti zde byly tři zvony od Valentina Lišáka z roku 1732, které byly zkonfiskovány za první světové války.\n\nV jihovýchodní části katastrálního území se na úbočí vrchu Loupežník dochovaly terénní pozůstatky hrádku nebo podobné stavby zvané Loupežný.\n\nVýchodně od vesnice se nachází přírodní památka Cínovecký hřbet.\n\n\n"}
{"id": "261069", "url": "https://cs.wikipedia.org/wiki?curid=261069", "title": "Martin Mejzlík", "text": "Martin Mejzlík\n\nMartin Mejzlík (* 4. července 1961, Tábor) je český herec.\n\nAbsolvent DAMU, angažmá: Klicperovo divadlo v Hradci Králové, od roku 1991 Východočeské divadlo Pardubice. Je ženatý od roku 1999, má dvě děti (Zuzana, Adam).\n\n\n"}
{"id": "261083", "url": "https://cs.wikipedia.org/wiki?curid=261083", "title": "Alkyoné", "text": "Alkyoné\n\nAlkyoné (řecky Ἁλκυόνη, latinsky \"Alcyone\") je v řecké mytologii dcerou vládce větrů Aiola.\n\nProvdala se za tráchínského krále Kéýka. Byl to vášnivý mořeplavec a Alkyoné, která ho velice milovala, jen nerada viděla, že se vydává na moře v každém počasí. Vždyť sama ze svého domova věděla, jak prudké a zrádné mohou mořské větry být.\n\nTak se stalo, že Kéýx vyplul na moře, kde ho zastihla prudká bouře. Přes všechnu zkušenost mořeplavců loď ztroskotala a byla vyvržena na pobřežní skaliska. Jakmile tělo mrtvého manžela spatřila, ze zoufalství se vrhla do vln, aby zahynula spolu s ním.\n\nTo však bohové nemohli dopustit. Pro její velkou lásku k manželovi ji proměnili v ptáka ledňáčka. Potom oživili jejího manžela a proměnili ho také. A vypráví se, že tak žijí spolu na mořském břehu a bůh Aiolos ochraňuje je i jejich děti před nebezpečím.\n\nMýtus o Alkyoné a její proměně v ledňáčka zpracoval Ovidius ve svých Proměnách. Narážka je také v Homérově Ilias, která je mnohem starší\n\n"}
{"id": "261091", "url": "https://cs.wikipedia.org/wiki?curid=261091", "title": "Zuzana Kronerová", "text": "Zuzana Kronerová\n\nZuzana Kronerová (* 17. dubna 1952 Martin) je slovenská herečka. Dcera slovenského herce Jozefa Kronera a Terézie Hurbanové-Kronerové. Je sestřenicí slovenského herce Janko Kronera.\n\nPůvodně chtěla studovat filologii, nakonec absolvovala studium herectví a v roce 1974 nastoupila do Divadla pro děti a mládež v Trnavě. V roce 1979 přešla na bratislavskou Novou scénu. Uplatnila se i v televizních inscenacích a seriálech, v rozhlase a v dabingu. Momentálně je její domovskou divadelní scénou bratislavské Divadlo Astorka Korzo '90. Je vdaná, má dvě děti.\n\n\n\nSlovenský prezident Andrej Kiska jí 1. ledna 2018 předal Řád Ľudovíta Štúra.\n\n"}
{"id": "261095", "url": "https://cs.wikipedia.org/wiki?curid=261095", "title": "Egeria", "text": "Egeria\n\nEgeria je římská bohyně pramenů a jezer (nymfa).\n\nV mýtech vystupovala ponejvíce jako milenka a průvodkyně krále Numy Pompilia. Po jeho smrti Egeria žalem chřadla natolik, že ji bohyně Diana proměnila v pramen. Ze stromů jí byl zasvěcen Quercus, tedy dub. Na její počest se pořádaly oslavy, při nichž kněžka Egeriina uzavřela symbolický posvátný svazek s králem Říma, který hrál roli Jova. Slavnosti byly variací na oslavy sňatku Dia s Hérou, které se konaly v Athénách.\n\nEgerii bylo zasvěceno množství jezer a pramenů.\n"}
{"id": "261098", "url": "https://cs.wikipedia.org/wiki?curid=261098", "title": "Ptolemaios XI. Alexandros II.", "text": "Ptolemaios XI. Alexandros II.\n\nPtolemaios XI. Alexandros II. (řecky ) byl egyptský faraon z dynastie Ptolemaiovců. Vládl pouze devatenáct dnů.\n\nPtolemaios XI. byl synem krále Ptolemaia X. Alexandra a jeho matkou byla buď Kleopatra V. Seléna nebo Bereníké III. Když roku 81 př. n. l. zemřel král Ptolemaios IX. Sótér II. aniž by zanechal legitimního dědice, nastoupila na trůn Bereníké III. jako královna a samovládkyně. O záležitosti v Egyptě se však zajímala stále vzrůstající římská moc a římský diktátor Lucius Cornelius Sulla chtěl v Egyptě prořímsky orientovaného krále a poslal mladého syna Ptolemaia X., který pobýval v Římě a svou jasnou intervenci do egyptských záležitostí ospravedlňoval naplňováním závěti Ptolemaia X. Alexandra.\n\nPo necelém roce samostatné vlády byla nakonec Bereníké III. donucena se svatbě s Ptolemaiem XI., který byl jejím nevlastním synem, a možná dokonce i vlastním synem (antické zdroje se nevyjadřují zcela jasně). Manželství však trvalo pouze devatenáct dnů, po kterých dal král Bereníké III. zavraždit. Královna však byla mezi lidem velmi oblíbená a tento čin Alexandrijský lid velmi pobouřil a Ptolemaia XI. Alexandra II. dav lidí roku 80 zabil. Na uprázdněný trůn Ptolemaios XII. Neos Dionýsos\n\n\n\n"}
{"id": "261110", "url": "https://cs.wikipedia.org/wiki?curid=261110", "title": "Afix", "text": "Afix\n\nAfix je jednotlivý morfém, který se připojuje k základnímu morfému slova – kořenu nebo kmeni. Afixy se používají k odvozování slov (derivativní afixy) nebo k vyjadřování mluvnických kategorií při skloňování a časování (flektivní afixy).\n\nPodle toho, v jaké pozici se afixy připojují se rozlišují:\n\nV tvarosloví češtiny se rozlišují:\n\nPříklady:\n"}
{"id": "261113", "url": "https://cs.wikipedia.org/wiki?curid=261113", "title": "Kéýx", "text": "Kéýx\n\nKéýx (starořecky \"κήυξ\", latinsky \"Ceyx\") je v řecké mytologii synem Éósfóra, boha ranní hvězdy. Byl vnukem Éós, bohyně ranních červánků.\n\nTrachínského krále Kéýka můžeme najít v mýtech nejméně dvakrát. Poprvé, když neohroženě nabídl útočiště Héraklově manželce Déianeiře a malému synku Hyllovi ve svém sídle v Trachíně. Stalo se to v době, kdy Héraklés byl prodán do otroctví k Omfalé a kdy mocný Eurystheus vyhnal Héraklovy lidi z jeho Tírynthu. Tehdy osvědčil Kéýx nemalou odvahu, protože mstivý Eurystheus jej za to mohl zničit.\n\nSvé místo má však v mýtech Kéýx z jiného důvodu. Byl vášnivým mořeplavcem a jeho manželka Alkyoné těžce snášela jeho vášeň, protože v rozbouřeném moři viděla pro svého manžela velké nebezpečí. Když jednou opět vyplouval na moře a bylo před bouří, sílil vítr a zvedal vysoké vlny, prosila Alkyoné svého manžela, aby zůstal v bezpečí domova, nedal nic na její prosby a vyplul.\n\nBouře byla krutá a loď ztroskotala a mrtvé tělo krále Kéýka bylo hozeno na skalnaté pobřeží, zoufalá Alkyoné skočila do vln, aby zahynula se svým manželem. To bohové nedopustili a proměnili ji v malého ledňáčka. Oživili také mrtvého Kéýka a také z něj se stal ledňáček. A tak od těch dob žijí proměněni na mořských pobřežích.\n\nMýtus o Kéýkovi a Alkyoné a jejich proměně v ledňáčky zpracoval Ovidius ve svých Proměnách. Narážka je také v Homérově Ilias, která je mnohem starší.\n\n"}
{"id": "261120", "url": "https://cs.wikipedia.org/wiki?curid=261120", "title": "A. C. Bhaktivédánta Svámí Prabhupáda", "text": "A. C. Bhaktivédánta Svámí Prabhupáda\n\nA. C. Bhaktivédánta Svámí Prabhupáda (dévanágarí अभय चरणारविन्द भक्तिवेदान्त स्वामी प्रभुपाद, Abhaj Čaranáravinda Bhaktivédánta Svámí Prabhupáda, translit. \"abhaya-caraṇāravinda bhakti-vedānta svāmī prabhupāda,\" 1. září 1896, Kalkata – 14. listopadu 1977, Vrindavan) známý také jako Šríla Prabhupáda je zakladatel-áčárja Mezinárodní společnosti pro vědomí Kršny (angl. zkratka ISKCON; známější pod názvem Haré Krišna). Jeho duchovním mistrem byl Bhaktisiddhánta Sarasvatí Thákura. Šríla Prabhupáda patřil k autorizované učednické posloupnosti Brahma-Madhva-Gaudíja Sampradája. V historii byl první osobností, které se podařilo přenést starověkou (védskou) indickou kulturu do západního světa v nezměněné podobě.\n\nŠríla Prabhupáda se narodil v Kalkatě, 1. září 1896 do vaišnavské rodiny jako Abhaj Čaran De. Jeho otec se jmenoval Gour Móhan De a matka Radžaní Déví. Už když se narodil, astrolog předpověděl, že ve věku 70 let překročí oceán a stane se mocným kazatelem. Již ve věku pěti let vykonal svou první Ratha-játru (festival vozů) s malým vozem, který mu obstaral jeho otec. Ve svých šesti letech začal Prabhupáda uctívat Rádhu a Krišnu. V letech 1916-1920 studoval na škole Scottish Churches’ College (později Scottish Church College) v Kalkatě. Po dokončení školy však nechtěl přijmout diplom a odmítl akademické vzdělání. Na radu svého otce se již během studia v roce 1918 oženil s Rádháraní Déví. V roce 1921 se jim narodil první syn. V té době pracoval jako asistent v Boseho laboratoři v Kalkatě.\n\nV roce 1922 se poprvé setkal s Bhaktisiddhántou Sarasvatím. Ten ho už tehdy požádal, aby kázal misii Čaitanji Maháprabhua v západních zemích. Ve stejný rok se Prabhupáda přidal ke Gándhího hnutí. Asi rok později se přestěhoval do Iláhábádu, kde si otevřel vlastní lékárnu. V roce 1925 poprvé navštívil Vrindávan. V dalších letech se vícekrát setkal s Bhaktisiddhántou Sarasvatím a pomáhal s otevíráním několika středisek Gaudíja-Mathu.\n\nV roce 1933 byl obřadně zasvěcen v Iláhábádu Bhaktisiddhántou Sarasvatím Thákurem. V roce 1935 navštívil Bhaktisiddhántu Sarasvatího u Rádhá-kundu, kde od něho získal pokyny ohledně vydávání knih a stavění chrámů. V roce 1936, krátce před svou smrtí, dal Bhaktisiddhánta Sarasvatí Prabhupádovy pokyn kázat v angličtině.\n\nPrabhupáda se tak začal připravovat na kázání, aby mohl splnit přání svého duchovního mistra. Začal být přesvědčený o důležitosti mise Čaitanji Maháprabhua. V roce 1944 začal vydávat v angličtině časopis \"Návrat k Bohu\" (Back To Godhead). V roce 1947 byl odměněn titulem \"Bhaktivédánta\". V roce 1951 opustil rodinný život. V roce 1953 v Džhansi založil \"Ligu oddaných\" a zasvětil svého první žáka.\n\nV roce 1956 se přestěhoval do Vrindávanu. V roce 1959 Prabhupáda přebýval v chrámu Rádhá-Dámódara, kde začal pracovat na svém životním díle - překladu Šrímad Bhágavatamu (Bhágavata Purány). Ve stejném roce také přijal životní stav odříkání (\"sannjás\"). V letech 1962-1965 vydal první tři svazky (1. zpěv) Šrímad Bhágavatamu. Aby mohl splnit přání svého duchovního mistra, rozhodl se, že odjede do Ameriky a doufal, že se tam jeho kázání uchytí více než v Indii. Po dlouhém nalehání mu nakonec majitelka lodní společnosti paní Morárdžíová dala lístek na palubu lodi Džaladúta, která plula z Kalkaty do New Yorku. Tak 13. srpna 1965 ve 13:30 Šríla Prabhupáda nastoupil na Džaladútu jen s malým zavazadlem a bednou knih, sám a téměř bez peněz.\n\nPo 36 denní plavbě, 17. září 1965 v 5:30 Džaladúta dorazila do Bostonu. To bylo poprvé, kdy Šríla Prabhupáda vkročil na západní půdu. Další den loď doplula do New Yorku. Již během plavby Prabhupáda složil \"Modlitbu k lotosovým nohám Krišny\" a také modtliby \"Márkine Bhágavata-dharma\". Prabhupáda vůbec neměl v plánu se přizpůsobovat tamním zvykům a západní kultuře. Stále nosil své tradiční indické oblečení a rozhodně nezačal jíst maso jako lidé na západě. Nějakou dobu žil v Pensylvánii v hinduictické rodině Aggarwalových. Během dalších měsíců přebýval u Dr. Mišry a pak se přestěhoval do Bowery v New Yorku. Prabhupáda také uspořádal několik přednášek z Bhágavatamu.\n\nV červenci 1966 přebýval v New Yorku na 26th 2nd Avenue v domě s obchodem s dárkovým zbožím (Matchless Gifts). Právě tam se zrodily počátky hnutí Hare Krišna (ISKCONu). Postupně si ho začali lidé všímat když zpíval a hrál na tradiční indické nástroje. 13. července 1966 Prabhupáda oficiálně založil Mezinárodní společnost pro vědomí Krišny (ISKCON). V září 1966 zasvětil první západní žáky a postupně je seznamoval s védskou kulturou. V roce 1967 ISKCON otevřel středisko na západním pobřeží v San Franciscu. Oddaní začali otevírat další střediska a ISKCON začínal expandovat. Ve stejném roce Prabhupáda dokončil překlad a komentář k Bhagavad-gítě.\n\nV roce 1967 Šríla Prabhupáda poprvé navštívil Velkou Británii. ISKCON se začíná šířit do Evropy. Prabhupáda se setkal se členy skupiny Beatles a s Georgem Harrisonem oddaní nahráli LP desku s mahá-mantrou Hare Krišna. Ta se stala hitem hned v několika zemích. George Harrison byl velkým příznivcem hnutí Hare Krišna a daroval Prabhupádovi venkovskou usedlost za Londýnem. Ta je dnes známá jako Bhaktivedanta Manor a je hlavním centrem ISKCONu v Anglii. V roce 1969 proběhla instalace božstev v Londýně a Los Angeles. V roce 1972 Prabhupáda založil pro vydávání svých knih nakladatelství Bhaktivedanta Book Trust, které je dnes největším nakladatelstvím v oblasti indické filozofie.\n\nISKCON se rozšířil dále do Austrálie, Afriky a Asie. V té době byl ISKCON už významnou celosvětovou organizací. V roce 1970 Prabhupáda založil Správní radu ISKCONu (Governing Body Comission) - hlavní řídící orgán celé instituce. Někteří jeho žáci začali přijímat sannjás a cestovali po světě, aby Prabhupádovi pomáhali s kázáním. V Indii a po celém světě začal být ISKCON uznáván jako autorizované hnutí, jehož kořeny sahají tisíce let do minulosti. Prabhupádovi se podařilo naplnit přání jeho duchovního mistra. Žádný z jeho duchovních bratrů mu však nepomohl, přesto, že je několikrát žádal už když přijel do Ameriky. Ti se místo toho dohadovali, kdo z nich nastoupí na post áčárji po Bhaktisiddhántovi Sarasvatím. Prabhupáda jediný splnil přání Bhaktisiddhánty Sarasvatího a rozšířil misi Čaitanji Maháprabhua do celého světa.\n\nPrabhupáda během dvanácti let čtrnáctkrát objel celou zěmekouli a neustále dohlížel na růst svého hnutí. Po celém světě má ISKCON spoustu chrámů a dodnes pokračuje s výstavbou nových chrámů. Hlavním projektem je Chrám védského planetária v Majápuru, jehož výstavba v současnosti probíhá (od r. 2010). ISKCON má dnes po celém světě přes 600 středisek a chrámů, několik škol, restaurací, nemocnic a vědeckých institutů.\n\nŠríla Prabhupáda vedle kázání neustále psal knihy v anglickém jazyce. Jeho životní dílo tvoří vesměs překlady védských písem ze sanskrtu a bengálštiny. K překladům psal tzv. \"Bhaktivedantovy výklady\", pomocí kterých čtenář lépe pochopí původní text. Jeho knihy byly z angličtiny dále přeloženy do více než 80 světových jazyků. Mezi jeho nejvýznamnější knihy patří:\nDále vyšlo spoustu knih, které se skládají z Prabhupádových přednášek, dopisů, rozhovorů atd:\n\nŽivot Šríly Prabhupády zdokumentoval jeden z jeho žáků Satsvarúpa dása Góswámí v šestidílné biografii \"Srila Prabhupada Lilamrta\". Zkrácená verze dostupná i v češtině se jmenuje \"Prabhupáda\". I spousta dalších žáků napsali o Prabhupádovy různé knihy, aby se v budoucnosti nezapomnělo na to, co dokázal.\n\nOriginály jeho knih – původní vydání ještě za Prabhupádova života – jsou dostupné na https://prabhupadabooks.com/. Pro důkladnější zkoumání Prabhupádova učení je velice příhodná webová stránka Online Vedabase (https://vedabase.io/cs/), která je provozována přímo pod záštitou nakladatelství Bhaktivedanta Book Trust.\n\n\n\n"}
{"id": "261122", "url": "https://cs.wikipedia.org/wiki?curid=261122", "title": "Kamčija", "text": "Kamčija\n\nKamčija ( ) je řeka ve východním Bulharsku (Šumenská, Varenská oblast). Je 245 km dlouhá včetně zdrojnice Goljama Kamčija. Povodí má rozlohu 5400 km².\n\nVzniká soutokem řek Goljama Kamčija a Luda Kamčija, které pramení mezi východními výběžky pohoří Stara planina. Na horním a středním toku má horský charakter. Na dolním toku teče dnem široké bažinaté doliny přes přímořskou rovinu Longoz. Ústí do Černého moře.\n\nNejvyšších vodních stavů dosahuje v zimě a na jaře. V létě a na podzim hladina výrazně klesá. Průměrný roční průtok vody v ústí činí přibližně 23 m³/s, maximální až 500 m³/s.\n"}
{"id": "261125", "url": "https://cs.wikipedia.org/wiki?curid=261125", "title": "Agim Çeku", "text": "Agim Çeku\n\nAgim Çeku (* 29. října 1960, Ćuška) je kosovoalbánský politik, podnikatel, bývalý voják a terorista podezřelý z válečných zločinů, jeden z vedoucích představitelů tzv. „kosovské mafie“ . Od 10. března 2006 do 9. ledna 2008 byl Agim Çeku (6.) albánským premiérem Kosova (zvolen Kosovským shromážděním).\n\nPo ukončení vojenské akademie v Bělehradě nastoupil Çeku službu v JNA. V roce 1991 přešel do nově se tvořících Ozbrojených sil Chorvatské republiky. Zde se dostal do funkce brigádního generála. Byl jedním z organizátorů chorvatských vojenských operací Medacká kapsa (Medacký masakr), Spálená země a Bouře. V roce 1999 Agim Ceku chorvatskou armádu opustil a přesunul se do rodného Kosova. Tam byl v květnu 1999 jmenován vrchním vojenským velitelem vojenské organizace Kosovská osvobozenecká armáda (UÇK) obviňované z terorizmu. Po obsazení Kosova vojsky NATO Çeku organizoval přeměnu UÇK na KPC (\"Kosovský ochranný sbor\" – též TKM). Přesto docházelo k vraždění nealbánských obyvatel Kosova a ničení a vypalování nealbánských vesnic, pravoslavných kostelů a kulturních památek mezinárodního významu.\n\nAgim Çeku je považován za součást nejvyšší vrstvy kosovoalbánské mafie, která žije z prodeje drog a z obchodu s „bílým masem“. Çeku vlastní obchodní hotelovou společnost „Sloga“ v Prištině, dále prištinské hotely „Grand“ a „Bozur“ a více než 60 nočních klubů po celém Kosovu, které jsou považovány za hnízda ilegálních obchodů, pašování drog, zbraní a také centra prostituce.\n\nSe svou chorvatskou ženou mají tři děti. Čas věnovaný rodině tráví Çeku v chorvatském městě Zadar.\n\nNa Agima Çeku byl v roce 2002 vydán mezinárodní zatykač a již v minulosti byl dvakrát zatčen. Zatykač Interpolu byl na něj podán za vraždy a mučení srbských i albánských civilistů a za vraždy srbských policistů. Çeku se pohyboval i na území České republiky, kde probíhal tzv. „záchranářský výcvik“ vojáků z KPC. Při cestě z Prahy byl zadržen na letišti v Budapešti, ale po intervenci správce Kosova musel být propuštěn. V roce 2003 byl zadržen ve Slovinsku, ovšem i odtud byl na zásah z vyšších míst propuštěn a dále je zabraňováno tomu, aby byl vydán k Mezinárodnímu soudu v Haagu. 22. června 2009 byl zatčen na hraničním přechodu v Bulharsku na základě zatykače srbského Interpolu. O tři dny později byl propuštěn z vazby, ale nesměl opustit Bulharsko, dokud se srbská žádost neprošetří. Ani v tomto případě však nebyl vydán a později se mohl vrátit do Kosova.\n\n"}
{"id": "261127", "url": "https://cs.wikipedia.org/wiki?curid=261127", "title": "Terézia Hurbanová-Kronerová", "text": "Terézia Hurbanová-Kronerová\n\nTerézia Hurbanová, provdaná Terézia Kronerová (22. června 1924 Gajary – 15. června 1999 Bratislava) byla slovenská herečka. Matka herečky Zuzany Kronerové, manželka herce Jozefa Kronera.\n\nV roce 1943 absolvovala studium herectví na Státní konzervatoři v Bratislavě. V letech 1943–1944 členka Slovenského lidového divadla v Nitře, 1945–1956 Armádního divadla v Martině a od roku 1956 členka činohry Slovenského národního divadla v Bratislavě. Od konce 50. let 20. století vytvořila různé role i v televizi.\n\n\n"}
{"id": "261140", "url": "https://cs.wikipedia.org/wiki?curid=261140", "title": "Vysoká škola múzických umění v Bratislavě", "text": "Vysoká škola múzických umění v Bratislavě\n\nVysoká škola múzických umění v Bratislavě (, zkratkou VŠMU) je slovenská vysoká škola, která na svých fakultách vychovává odborníky v oblastech divadla, loutkoherectví, hudby, tance, filmu a televizní tvorby. Byla založena v roce 1949 v Bratislavě a navázala na Hudební a dramatickou akademii pro Slovensko (HADAPS). \n\nSoučasným rektorem VŠMU je doc. akad. mal. Milan Rašla. \n\nDalšími představiteli školy jsou prorektoři :\n\nRektorát Vysoké školy múzických umění sídlí spolu s na Ventúrské ulici číslo 3 v Bratislavě, v bývalé budově Universitas Istropolitana.\n\nVysoká škola múzických umění má v současnosti tři fakulty:\n\nKromě těchto fakult škola disponuje několika pracovišti s celoškolní působností:\n\n"}
{"id": "261141", "url": "https://cs.wikipedia.org/wiki?curid=261141", "title": "Seznam zemětřesení", "text": "Seznam zemětřesení\n\nToto je seznam vybraných historicky zaznamenaných zemětřesení.\n\nTento seznam zahrnuje pouze novodobá zemětřesení významná podle United States Geological Survey.\n† M= Gutenbergovo a Richterovo (1954) magnitudo, M = 20 s magnitudo povrchové vlny, M = Magnitudo (Hanks a Kanamori, 1979), a M je magnitudo účinku, M je lokální magnitudo (Richter, 1935). \n‡ GMT\n * Počet mrtvých je vyšší než 655 000.\n\n\"Zdroj: USGS \"\n\n<nowiki>*</nowiki>používá „9.2“ jako reprezentativní hodnotu.\n\n<nowiki>**</nowiki> Někteří vědci tuto hodnotu oficiálně neuznali.\n\n\n"}
{"id": "261156", "url": "https://cs.wikipedia.org/wiki?curid=261156", "title": "Bohrův princip komplementarity", "text": "Bohrův princip komplementarity\n\nNiels Bohr o komplementaritě nehovoří jako o principu (to dělají jeho kolegové a pozdější autoři článků a knih o kvantové teorii), nýbrž o systému, ideji či rámci komplementarity, který přesahuje potřeby interpretace problémů a paradoxů vzniklých ve vyvíjející se kvantové teorii.\n\n\nPokus o \"definici\" Bohrovy komplementarity\n\nKomplementarita povstává jednak z problému Planckova objevu elementárního kvanta akce (Planckova konstanta), které se ukazuje jako základní rys v kvantové teorii (Bohr považoval kvantum akce za iracionální), a díky faktu, že v popisu observační interakce (v nedělitelnosti a celostnosti fenoménu interakce) dochází k arbitrární distinkci mezi \"objektem\" (měřeným jevem či systémem) a observačními činiteli, tj. měřicími přístroji či pozorovatelem.\n\nA. E. \"McGrath\": „Chování jistých entit lze úplně popsat pomocí jednoho ze dvou vzájemně se vylučujících \"klasických\" modelů. Jeden aspekt jeho chování lze popsat modelem A, jiné aspekty modelem B; přitom však neexistuje žádný aspekt jeho chování, který umožňuje nebo vyžaduje, aby byl správný jak model A, tak model B; ani nejsou důvody k výroku, že příslušná entita \"je\" A nebo \"je\" B, nebo \"je\" A i B.“.\n\nW. \"Heisenberg\": „Bohr považoval oba obrazy – částicový a vlnový – za dva komplementární popisy téže reality. Každý z těchto popisů může být jen částečně správný. Musí existovat právě tak hranice pro aplikaci částicového obrazu jako pro aplikaci vlnového obrazu, neboť jinak bychom se nemohli vyhnout rozporům.“ Jinak řečeno, díky komplementaritě obou nekompatibilních obrazů – „určitá věc nemůže být současně částicí (tj. substancí, omezenou na velmi malý objem) a vlnou (tj. polem, rozprostraněným po velkém prostoru - /.../ získáme nakonec správný dojem o zvláštním druhu reality, která se skrývá za našimi atomovými experimenty.“\n\nTato podivná realita však není pro Heisenberga tzv. objektivní realita, nýbrž cosi mezi možností a uskutečněním v aristotelovském smyslu. Sám Bohr se varoval hovořit o komplementárním popisu téže reality, téhož objektu, který by byl nezávislý na našich experimentálních uspořádáních. Bohr proto tvrdil: \"„Neexistuje kvantový svět. Existuje pouze abstraktní kvantově fyzikální deskripce. Je nesprávné se domnívat, že úkolem fyziky je zjistit, jaká příroda jest. Fyzika se zabývá tím, co dokážeme říci o přírodě.\"“ Jsme totiž \"„jak diváky, tak herci ve velkém dramatu existence\".“\n\nJ. \"Polkinghorn\": komplementarita je vlastnost „kvantové mechaniky, podle níž je možné popisovat dynamické vlastnosti systému alternativními a vzájemně se vylučujícími způsoby. Můžeme například vědět, kde částice je (popis pomocí polohy), v tom případě nám však princip neurčitosti nedovoluje přesně zjistit, jak se pohybuje; nebo víme přesně, jak se pohybuje (popis pomocí hybnosti), avšak v takovém případě nevíme, kde přesně je.“\n\nKomplementarita jako epistemologický rámec myšlení\n\nVe většinové literatuře a učebnicích se píše, že s komplementaritou Bohr vystoupil v roce 1927 a na základě Heisenbergových relací neurčitosti. To je silně zavádějící informace. A) Bohr uvažoval komplementárně již dlouho před rokem 1927, třebaže samotný pojem začal používat pravděpodobně až v roce 1927, B) idea komplementarity není odvozena z relací neurčitosti, C) není principem; Bohr nikde o principu nehovoří. Argument komplementarity je epistemologickým rámcem, který poskytuje smysluplný výklad neslučitelným výsledkům experimentálních uspořádání či paradoxním popisům atomárního dění. V roce 1925 byl Bohr – po důležitých experimentech – nucen přijmout dualismus světla (dualismus hmoty byl potvrzen v roce 1927), proto je rámec komplementarity mimo jiné také zaměřen na konkrétní problém duality vlnového a korpuskulárního obrazu přírody, na vlno-částici (pro klasické fyziky paradoxní a iracionální věc). Toto stále ještě příliš názorné pojmosloví lze v dnešní kvantové mechanice vynechat.\n\nZa tímto heuristickým komplementárním pojetím duality se skrývají mnohem hlubší komplementární problémy, jež nás dodnes provázejí. Například vzájemně současně výlučné a nekompatibilní deskripce každodenního a vědeckého myšlení, kvalitativního a kvantitativního, organismu jako mechanismu a organismu jako živoucího fenoménu (Bohr často – namísto pojmu zkoumaný či pozorovaný objekt – používá pojem fenomén ve smyslu toho, co se pozorovateli ukazuje v rámci celkového experimentálního uspořádání. Jakákoli změna teorie nebo uspořádání vede k novému fenoménu, který nemůže být s předchozím kauzálně propojen).\n\nKinematicko-dynamická komplementarita\n\nPrůlomová ve fyzice je především komplementarita kinematicko-dynamická. Ta mimo jiné zevšeobecnila Heisenbergův formalizovaný princip neurčitosti, který ukazuje, že v jednom experimentu nejsme schopni současně přesně měřit, kauzálně vykázat a popisovat kinematické a dynamické vlastnosti (polohu a hybnost, různé směry momentu hybnosti, polohu a energii, určení energie a časového intervalu, ve kterém probíhá měření atd.); potřebujeme dvě odlišná experimentální uspořádání (v klasické fyzice jsou tyto vlastnosti či proměnné kanonicky synchronně sdružené a kauzálně vykazatelné, v kvantové teorii jsou diachronní, rozpadají se do neurčitého vztahu-nevztahu, jsou komplementárně uchopené až abstrakcí).\n\nDva aspekty komplementarity\n\nKvantové postuláty implikují podle \"Bohra\" dva odlišné aspekty komplementarity:\n\n1) Aspekt se týká dualismu vlno-částice: Bohr v Como přednášce uvádí: „Dva ohledy o povaze světla jsou spíše uvažovány jako odlišné pokusy interpretace experimentálních důkazů, ve kterých je limitace klasických konceptů vyjádřena komplementárními způsoby.“ O několik řádků níže pokračuje ve stejném tónu o povaze hmoty: „Ve skutečnosti se zde opět nezabýváme protikladnými, ale komplementárními obrazy fenoménů, které pouze dohromady nabízí přirozenou generalizaci klasického způsobu deskripce.“\n\n2) Aspekt se týká obecně kinematicko-dynamické komplementarity (Murdochův metodický název), která vystihuje komplementaritu prostoro-časové deskripce a hybnostně-energetické deskripce; v Como přednášce Bohr píše:„Právě povaha kvantové teorie nás tak nutí zvažovat časoprostorovou souřadnici a požadavek kauzality – spojení příznačné pro klasické teorie – za komplementární, avšak vzájemně se vylučující rysy deskripce.“ Toto je zřejmě první a zásadní výslovný výskyt pojmu komplementarita v jeho veřejných textech.\n\nV pozdějších textech Bohr hovoří tak, že oba typy komplementarity propojuje: „Mimoto evidence získaná na základě odlišných podmínek a odmítnutí pochopitelnosti jedním obrazem, musí být uvažovány, nehledě na zjevný kontrast, jako komplementární ve smyslu, že dohromady vyčerpávají všechny dobře definovatelné informace o atomovém objektu“; v rámci experimentálního uspořádání.\n\nRok 1927 – rok relací neurčitosti a komplementarity\n\nV rukopise z 10.7. 1926 Bohr pracuje s pojmem komplementarity, avšak editoři sebraných spisů uvádí, že se Bohr spletl a datum opravili na rok 1927. Každopádně idea komplementarity není založena na matematickém aparátu a není vyvozena z Heisenbergova principu či relací neurčitosti. Heisenbergův přístup byl založen na matematice a čistě korpuskulárním před-porozumění atomárního dění. Dualismus, konkrétně vlnové pojetí, ke svým výpočtům nepotřeboval; to platí i pro dříve vytvořenou maticovou mechaniku (Heisenberg-Born-Jordan, 1925). Stejně tak E. Schrödinger nepotřeboval k vytvoření své vlnové mechaniky (1926) korpuskulární pojetí. Pro Bohra však bylo východisko ve vlnovém a částicovém chování rovnocenně nepostradatelné pro komplexní výklad kvantové teorie a Heisenbergovy a Schrödingerovy názory považoval za jednostranné (Schrödinger navíc uvažoval o hmotném vlnění). Princip neurčitosti vznikal v Kodani nejprve po těžkých diskusích Bohra se Schrödingerem na podzim 1926 a pak po náročných a zoufalých rozhovorech s Bohrem koncem roku 1926 a začátkem roku 1927. Výslovně jej však Heisenberg zformuloval až koncem února 1927 v době, kdy si byl Bohr v Norsku zalyžovat a odpočinout si od nekonečných diskusí. Když se Bohr vrátil do Kodaně, představil Heisenbergovi ideu komplementarity a Heisenberg zase představil Bohrovi článek \"O názorném obsahu kvantově-teoretické kinematiky a mechaniky\", v němž přichází s\" \"relacemi neurčitosti (původně používal hlavně termín relace nepřesnosti). K jejich vyvození měl Bohr z počátku výhrady, neboť Heisenbergovy výpočty nevycházely z vlnového chování, ačkoliv jsou z vlnového pojetí odvoditelné, a v textu nalezl další argumentační nedostatky. Heisenberg článek před Bohrovým příjezdem odeslal do redakce časopisu \"Zeitschrift für Physik\", proto se informace o uvedených nedostatcích a poděkování Bohrovi objevují jen ve stručném závěru celého textu, který redakce doplnila. Nakonec se, jak Heisenberg píše, po úporných diskusích s Bohrem rozplakal.\n\nPoslední rozhovor\n\n17. listopadu 1962 uskutečnil Bohr svůj poslední rozhovor (diskusi vedl především T. Kuhn), kde Bohr říká: „Myslím, že je důvodné říci, že žádný člověk, který je nazýván filosofem, opravdu nerozumí tomu, co je myšleno komplementární deskripcí.“ Dále se v rozhovoru vrátil ke svým filosofickým východiskům komplementarity. Svůj komplementární systém srovnával s objevem, že se Země točí a otáčí kolem Slunce. V té době, jak všichni víme, nebylo snadné tento nový pohled na vesmír prosadit. Postupně se však dostal do vzdělávacích a výchovných metod a propagandy či paradigmatu evropské tradice. Stalo se samozřejmou součástí vzdělání to, co bylo nejméně samozřejmé, tedy to, co nevnímáme, čili že se Země točí. V tomto smyslu potom Bohr téměř na závěr řekl: „Myslím, že to tak přesně bude i s komplementárním popisem.“ Rozhovor byl o kousek dále ukončen a o den později, 18. listopadu 1962 Bohr ve věku sedmdesáti sedmi let zemřel.\n\nK Bohrově pojetí komplementarity v psychologii, antropologii, theologii nebo biologii viz literatura nebo sebrané spisy číslo 10.\n\n\n"}
{"id": "261160", "url": "https://cs.wikipedia.org/wiki?curid=261160", "title": "Black Rain (album)", "text": "Black Rain (album)\n\nBlack Rain (česky \"Černý déšť\") je studiové album Ozzyho Osbourna z roku 2007. Ozzy Osbourne o něm říká, že je jediné, které napsal bez alkoholu. Album je svými texty surové a temné, obsahuje ale i několik balad, které Ozzy věnoval své manželce Sharon.\n\nAutory všech skladeb jsou Ozzy Osbourne, Zakk Wylde a Kevin Churko, výjimky jsou uvedeny.\n\n"}
{"id": "261189", "url": "https://cs.wikipedia.org/wiki?curid=261189", "title": "Hrnec", "text": "Hrnec\n\nHrnec či hrnek je nejčastěji plechová nádoba obvykle válcovitého (nebo mírně kuželovitého či baňatého) tvaru s uchy sloužícími k přenášení. Součástí hrnce bývá obvykle poklice. Poklice slouží k zakrytí hrnce, tak aby obsah hrnce zůstal oddělen od okolního prostředí. Nízký hrnec, který je výrazně širší než vyšší (hranice terminologie je blíže neurčená) se obvykle označuje jako rendlík (z německého \"Reindl\"), lidově však častěji kastrol (z francouzského \"casserole\", z provensálštiny \"casse\" znamenající pánev), neboť lidový název rendlíku zůstává v expresivním podání odborně nazývaného štýláku (z německého \"Stielkaserolle\") tedy rendlík s držadlem – štýlem (\"Stiel\").\n\nNejčastěji se hrnec používá v kuchyni při přípravě jídel, přesněji k vaření potraviny ve vroucí vodě. Slouží také i ke skladování potravin\n\nPůvodním výrobním odvětvím bylo hrnčířství. Tradičním materiálem pro výrobu hrnců byla pak dlouhou dobu smaltovaná ocel. Po krátké době používání hliníkových slitin se dnes preferuje korozivzdorná ocel. Pro použití na indukčních vařičích se hrnce z korozivzdorné oceli zhotovují se sendvičovým dnem. Původní sendvič, složený z vrstev austenitické korozivzdorné oceli 18–10, (ocel používaná pro předměty používané v gastronomii – a nemagnetická), s vnitřní výplní hliníku, kterým je snadno dosaženo tepelné akumulace, rovněž však nemagnetického. Nový typ sendviče potom namísto hliníkové výplně obsahuje jádro z oceli, která je feromagnetická.\n\n\n"}
{"id": "261193", "url": "https://cs.wikipedia.org/wiki?curid=261193", "title": "Pokoutník nálevkovitý", "text": "Pokoutník nálevkovitý\n\nPokoutník nálevkovitý (\"Agelena labyrinthica\", Clerck, 1757) je pavouk z čeledi pokoutníkovitých.\n\nTento pavouk má charakteristický vzorek na abdomenu (zadečku) a hnědý karapax (hlavohruď) se třemi světlými proužky. Tělo je chlupaté, nohy dlouhé. Po páření sameček zůstává se samičkou až do své smrti. Velikost samice je asi 15 mm, velikost samce 10 mm. Je mírně jedovatý.\n\nKřoviny, travnatá místa, okraje lesa, skalky na zahradách.\n\nAsie, Japonsko a celá Evropa včetně České republiky.\n\nPokoutník nálevkovitý vytváří padací dvířka – rourku do země nebo mezi kameny. Když se kořist ocitne u jeho „rourky“ , vyřítí se na ní a stáhne jí do své komůrky.\n"}
{"id": "261194", "url": "https://cs.wikipedia.org/wiki?curid=261194", "title": "Nefelín", "text": "Nefelín\n\nNefelín je tektonosilikát sodíku a draslíku ze skupiny foidů. Poprvé byl popsán v roce 1801 (Haüy), chemický vzorec (NaK)AlSiO. Název pochází z řeckého \"nephele\", \"nephos\" = mrak, podle jeho chování v silné kyselině. Synonymum elaeolit. Hexagonální soustava, oddělení hexagonálně pyramidální. Klasifikace podle Strunze VIII/J.02–10.\nJe typickým nerostem alkalických infuzív a efuzív, nenasycených SiO. Vzniká též působením (metasomatózou) nefelínického magmatu na okolní horniny (zejména ruly).\nVzácnější automorfní krystaly mají tvar krátkých šestihranných sloupečků (v syenitech, fonolitech, pegmatitech), obvykle tvoří nepravidelná zrna do velikosti několika cm.\nCarnegit je vysokoteplotní modifikací, vznikající při 1254 °C\nKřemen, kalsilit, kaliofilit, panunzit, malinkoit\nLeucit, sanidin, analcim, endialit, natrolit, rodochrozit, sodalit, olivín, pyroxeny, amfiboly\nV keramickém průmyslu se používá jako přísada, ve sklářském průmyslu používán jako tavidlo, při výrobě korundu, menší význam jako ruda hliníku.\n\n"}
{"id": "261196", "url": "https://cs.wikipedia.org/wiki?curid=261196", "title": "Rinzai šú", "text": "Rinzai šú\n\nRinzai šú (: 臨済宗 \"Rinzai šú\"; : \"línjì zōng\"), také Rinzai, je vedle školy Sótó a Óbaku jedna z velkých škol japonského zenového buddhismu. Do Japonska ji jako první přenesl z Číny buddhistický mnich Eisai Zendži (1141-1215), který se v roce 1168 vydal do Číny, aby zde studoval buddhistickou nauku.\n"}
{"id": "261198", "url": "https://cs.wikipedia.org/wiki?curid=261198", "title": "Sodalit", "text": "Sodalit\n\nSodalit (Na(AlSiO)Cl) je alumosilikát (hlinitokřemičitan) sodíku s chlórem, řadící se mezi tektosilikáty. Patří do skupiny foidů, kde společně s dalšími minerály (hauyn, nosean a lazurit) vytváří sodalitovou skupinu.\nObjeven byl v roce 1806 v intruzivním komplexu Ilimaussaq v Grónsku. Pojmenován byl podle obsahu sodíku ve svém vzorci.\n\nJeho vznik je převážně magmatický. Je hlavním horninotvorným minerálem některých magmatických alkalických hornin jako jsou sodalitické syenity a trachyty. Vyskytuje se také na kontaktech mramoru a erlánu.\n\n\n\nSodalit se často vyskytuje společně s minerály jako nefelín, kankrinit, vesuvián, mikroklin, sanidin, albit, kalcit, fluorit, ankerit, baryt.\n\nV klenotnictví se moc nepoužívá a pokud ano, tak jen ve formě tromlovaných, či leštěných kamenů. Mnohem více se však horniny obsahující sodalit využívají jako dekorační kámen na obklady budov, soch, schodišť a podobně. Jeho odrůda hackmanit je mezi klenotníky vysoce ceněný minerál.\n\nHackmanit je mimořádně vzácná, na síru bohatá odrůda sodalitu, která vykazuje tenebrescenci. Poprvé byl objeven v Grónsku v roce 1896 L. C. Boergstroemem a později byl pojmenován po Victoru Axel Hackmanovi, finskému geologovi. Nicméně unikal zájmu klenotníků až do nedávné doby (1991), kdy byl nalezen první vysoce kvalitní brusný hackmanit, který byl objeven v kanadském Quebecu. Hackmanit je těsně po těžbě světle až tmavě fialové barvy, ale jakmile je vystaven slunečnímu záření, barva rychle mizí a mění se na šedavou nebo zeleno-bílou. Když se umístí zpět do temné místnosti nebo když je vystaven krátkovlnnému UV světlu, fialové barvy se pomalu vrací. Změna barvy může nastat během několika sekund je-li vystaven slunečnímu záření, ale návrat k původní barvě může někdy trvat až týden. Tento efekt se může opakovat neustále, je však trvale zničen vysokým zahřátím. \n\n"}
{"id": "261199", "url": "https://cs.wikipedia.org/wiki?curid=261199", "title": "Miki Ryvola", "text": "Miki Ryvola\n\nMiki Ryvola, vlastním jménem Mirko Ryvola (* 12. dubna 1942 Kladno) je český trampský písničkář, zpěvák a kytarista.\n\nNarodil se 7 let po svém bratrovi Wabim, se kterým hrál dlouho v trampské skupině Hoboes. Během společného působení složil a nazpíval mnoho písní, které jsou dnes klasikou u táboráků – například \"Bedna vod whisky\", \"Bál v lapáku\", \"Pane bože vod tý lásky zachraň nás\", \"Mrtvej vlak\" a mnoho dalších. V současné době vystupuje buď sám nebo s členy skupiny Nezmaři. 18. září 2012 obdržel Cenu města Kladna\n\n\n\n\n"}
{"id": "261200", "url": "https://cs.wikipedia.org/wiki?curid=261200", "title": "Koště", "text": "Koště\n\nKoště (metla neboli pometlo) je pracovní nástroj sloužící k hrubšímu úklidu větších zpravidla vodorovných ploch, nejčastěji podlah či veřejných venkovních prostranství. Při práci je koště většinou třeba držet oběma rukama.\n\nKoště bývá také atribut čarodějnic, pohádkových bytostí, které prý podle pověstí na koštěti i létají – viz český film \"Dívka na koštěti\".\n\n\n\n"}
{"id": "261202", "url": "https://cs.wikipedia.org/wiki?curid=261202", "title": "Hypervariabilní oblast", "text": "Hypervariabilní oblast\n\nHypervariabilní oblast, HVR (z anglického \"Hypervariable Region\"), je místo v jaderné DNA nebo D-smyčce mitochondriální DNA, ve kterém se opakují bázové páry nukleotidů (obsahují tedy tzv. repetitivní DNA). Opakování v hypervariabilní oblasti jsou velmi polymorfní.\n\nV lidské mitochondriální DNA se nacházejí dvě hypervariabilní oblasti, které se využívají pro genealogická testování DNA. HVR1 se považuje za oblast nízkého rozlišení, zatímco HVR2 za oblast s rozlišením vysokým. Takové testy slouží k určení mitochondriální haploskupiny jedince. Oblast HVR1 se nachází na pozicích 16001-16568, HVR2 pak v rozsahu 001-574.\n"}
{"id": "261203", "url": "https://cs.wikipedia.org/wiki?curid=261203", "title": "Encephalartos villosus", "text": "Encephalartos villosus\n\nEncephalartos villosus je druh cykasu z čeledi zamiovité (\"Zamiaceae\"). Pochází ze Svazijska v Jižní Africe, kde se řadí mezi nejrozšířenější cykasy, často používané i v zahradnictví. Na konci 19. století byl ve velkém množství vyvážen do Evropy a je proto hojně zastoupen i ve světových sbírkách včetně ČR.\n\nPro svoji relativně snadnou dostupnost bývá v angličtině lidově nazýván „cykas chudého muže“ (Poor Man's Cycad).\n\nMezi cykasy se řadí k nejmenším, takže vypadají spíše jako keře. Přízemní kmeny největších známých rostlin dorůstají výšky 40 cm s listy až 3 m dlouhými.\nVýznamnou raritou je stoletý samčí trs v Botanické zahradě Teplice, evidovaný již v roce 1904. Je zde patrné jak pomalu tyto malé cykasy rostou. Kmen největšího z těchto stoletých rostlin je jen 26 cm vysoký. Při nedávné stavbě nových skleníků a souvisejícím stěhování rostlin se trs rozpadl a jedna rostlina proto byla zasazena odděleně.\n\nDalší \"Encephalartos villosus\" najdete v botanické zahradě v Brně a dospělou samčí rostlinu vlastní i Botanická zahrada Liberec.\n\nJedná se o chráněnou rostlinu jejíž přežití je v přírodě ohroženo. Druh \"Encephalartos villosus\" je zapsán na hlavním seznamu CITES I, který kontroluje obchod s ohroženými druhy - jak s rostlinami, tak i jejich semeny.\n\n\n"}
{"id": "261205", "url": "https://cs.wikipedia.org/wiki?curid=261205", "title": "Jednonukleotidový polymorfismus", "text": "Jednonukleotidový polymorfismus\n\nJednonukleotidový polymorfismus, častěji ozačován jako SNP (z anglického single-nucleotide polymorphism), je variace v jediném nukleotidu, která se vyskytuje v určité pozici v genomu, přičemž každá taková variace je přítomna v populaci alespoň v jisté patrné míře (např. > 1%).\n\nZa příklad může sloužit následující: V lidském genomu se v určité pozici báze u většiny jedinců v populaci může vyskytovat nukleotid C, ale u menší skupiny jedinců může být v této pozici nukleotid A. To znamená, že se v této konkrétní pozici vyskytuje SNP a dvě možné nukleotidové varianty – C nebo A – jsou alely pro tuto pozici.\n\nJednonukleotidové polymorfismy jsou základem rozdílů v naší náchylnosti k různým onemocněním; široká škála lidských onemocnění, např. srpkovitá anémie, β-talasemie a cystická fibróza je způsobena jednonukleotidovými polymorfismy. Závažnost onemocnění a způsob, jakým naše tělo reaguje na léčbu, jsou také projevem genetické variace. Například bodová mutace v genu APOE (apolipoprotein E) je spojena s vyšším rizikem Alzheimerovy choroby.\n\nV případě jednonukleotidové varianty (SNV) jde o změnu v jediném nukleotidu nezávisle na frekvenci výskytu v populaci a tyto varianty mohou vzniknout v somatických buňkách. Somatické jednonukleotidové varianty (např. mutace související s rakovinou), mohou být také nazývány \"single-nucleotide alterations\".\n\nJednonukleotidové polymorfismy se mohou vyskytovat v kódujících oblastech genů, nekódující oblastech genů, nebo v tzv. \"intergenic regions\" (oblastí mezi geny). SNP v kódujících sekvencích nemusí vzhledem k degeneraci genetického kódu nutně měnit aminokyselinovou sekvenci kódovaného proteinu. \n\nSNP v kódující oblasti jsou dvou typů: synonymní a nesynonymní. Synonymní polymorfismy nemají vliv na kódovanou aminokyselinovou sekvenci, zatímco nesynonymní SNP ji mění. Nesynonymní se pak dále dají rozdělit na dva typy: missense a nonsense. Missense mění kódovanou aminokyselinu za jinou, zatímco nonsense způsobují ukončení translace vznikem stopkodonu.\n\nJednonukleotidové polymorfismy, které se nevyskytují v protein-kódujících oblastech mohou ovlivnit sestřih genů, schopnost vázat transkripční faktor, degradaci messenger RNA , nebo mohou měnit sekvence nekódující RNA.\n\n\nRozdělení SNP v genomu není homogenní; SNP se vyskytují v nekódujících oblastech častěji než v oblastech kódujících, resp. se vyskytují obecně méně tam, kde přírozený výběr napomáhá fixování jedné alely, která je z hlediska adaptace nejvýhodnější a zároveň tím tedy přispívá k odstranění ostatních variant SNP.  Další faktory, jako genetická rekombinace a mutace, mohou také frekvenci výskytu SNP ovlivnit.\n\nFrekvence výskytu SNP může být odhadnuta podle přítomnosti mikrosatelitů: zejména AT mikrosatelity jsou silnými ukazateli SNP hustoty, v úsecích skládajících se z dlouhých (AT)(n) opakování a obsahujících málo GC vazeb se obecně vyskytují SNP ve výrazně nižší míře.\n\nMezi lidskými populacemi je určitá variace, takže SNP alely, které jsou běžné u jedné geografické či etnické skupiny, mohou být mnohem vzácnější u jiné.\n"}
{"id": "261209", "url": "https://cs.wikipedia.org/wiki?curid=261209", "title": "Cena Jindřicha Chalupeckého", "text": "Cena Jindřicha Chalupeckého\n\nCena Jindřicha Chalupeckého je prestižní cena udělována každoročně mladým výtvarným umělcům. Kandidáti musí být čeští občané do 35 let. Cena byla založena v roce 1990 z iniciativy Václava Havla, Jiřího Koláře a Theodora Pištěka. Cenu uděluje nezávislá porota, je spravována a organizována občanským sdružením Společnost Jindřicha Chalupeckého. Nazvána je podle českého kritika výtvarného umění a filozofa Jindřicha Chalupeckého. Vítěz získává finanční odměnu 50 tisíc Kč, dále 100 tisíc pro realizaci výstavy nebo katalogu a šestitýdenní stipendijní pobyt v New Yorku. Až do roku 2000 byla udělována ve spolupráci s pražskou Národní Galerií; po konfliktu mezi jejím ředitelem Milanem Knížákem a laureátem ceny Davidem Černým se administrativa přestěhovala do Brna (Dům umění města Brna, Dům pánů z Kunštátu).\n\nNa vyhlašování a udělování cen se podílí časopis Reflex. Ten vyhlašuje cenu diváků, která se uděluje na základě hlasování na webových stránkách časopisu a obnáší odměnu 30 tisíc Kč, a také organizuje aukci děl finalistů.\n\n\n"}
{"id": "261213", "url": "https://cs.wikipedia.org/wiki?curid=261213", "title": "Vlasta Redl", "text": "Vlasta Redl\n\nVlasta Redl (* 14. dubna 1959 Nový Jičín) je moravský zpěvák, textař, skladatel a multiinstrumentalista (hraje na kytaru, klávesy, piáno, mandolínu a další nástroje). Ve své tvorbě dokázal osobitě skloubit rock, folk a lidovou hudbu. Píše také scénickou hudbu a produkuje, podílel se na téměř 60 albech. Žije v Tramtárii v Kobeřicích u Brna na úpatí Ždánického lesa.\n\nNarodil se v Novém Jičíně, dětství však prožil na Valašsku v Beskydech – vyrůstal v Poličné u Valašského Meziříčí. Prázdniny trávil pravidelně na Horehroní pod Kráľovou hoľou, odkud pochází jeho maminka. Patrně právě již v dětství se utvářel jeho vztah k moravským a slovenským lidovým písním, jejichž motivy využívá ve své tvorbě. Ve třinácti letech se začal učit hrát na kytaru a od patnácti let koncertuje. Vystupoval s různými bigbítovými kapelami na tanečních zábavách ve Valašském Meziříčí a okolí. \n\nVýznamným mezníkem v jeho hudební kariéře bylo jeho přestěhování do tehdejšího Gottwaldova. Tam začal v prosinci roku 1983 hrát a zpívat se skupinou AG Flek, která tehdy po takřka roční odmlce způsobené odchodem zpěvačky Blanky Táborské obnovila koncertní činnost. Jako autor písní se poprvé proslavil díky vizovické skupině Fleret, která do svého repertoáru zařadila jeho písně \"Holky z Utopie\", \"Sbohem galánečko\", \"Večer křupavých srdíček\" či \"Bečva\". Na Portě 1986 hrála skupina Fleret další jeho písničku \"Letiště\" a Vlasta Redl se stal vítězem autorské soutěže. Ve stejné době Redl rovněž začal spolupracovat se Slávkem Janouškem a Jaroslavem Samsonem Lenkem, s nimiž postupně vydal tři společné desky (\"Zůstali jsme doma\", \"Kde domov můj\", \"Barvy domova\"). \n\nPo pěti letech jeho působení v AG Fleku vyšla v roce 1989 deska \"Dohrála hudba\". O rok později nahrál svou první sólovou desku \"Na výletě\", na níž, jak sám řekl, se chtěl osvobodit od folku a písničkářské tvorby. Naproti tomu jeho další sólová deska \"Staré pecky\" obsahovala folkové skladby, které napsal v době spolupráce s Fleretem. Mezitím vyšla \"Tramtárie\" – další deska AG Fleku, v jehož sestavě se objevili Radek Pastrňák a Richard Kroczek ml. S nimi Redl koupil v Kobeřicích u Brna dům pro novou zkušebnu, jelikož z té staré ve Vizovicích je vyhnalo zvýšení nájmu. Jejich cesty se však posléze rozešly, Pastrňák s Kroczkem se plně soustředili na vlastní skupinu Buty, a tak je Redl po čase vyplatil a na statek se nastěhoval se svou rodinou. V roce 1994 AG Flek ve značně obměněné sestavě (ze zakládajících členů zbýval již jen Josef Šobáň) vydal společné album s Hradišťanem Jiřího Pavlici, které bylo oceněno zlatou deskou a je považováno za vynikající propojení lidové muziky a bigbítové kapely. O rok později završil Redl tříletou spolupráci se slovenskou zpěvačkou lidových písní Zuzanou Homolovou vydáním alba \"Slovenské balady\", kde nahrál všechny nástroje. V roce 1996 se do AG Fleku vrátili zakládající členové a Redl vytvořil se sestavou, jež se zformovala v roce 1994 při projektu s Hradišťanem, vlastní skupinu, která se jmenuje Každý den jinak (na každém koncertě skutečně vystupovali pod jiným názvem). S touto skupinou vydal Redl dvě desky, na konci roku 2006 však ukončili koncertní činnost. A tak v roce 2007 koncertoval Redl buď v triu s Janouškem a Lenkem anebo sám.\n\nZ Redlovy divadelní a filmové tvorby je nejznámější jeho účast na muzikálu \"Kubo\" pro bratislavskou Novou scénu (1999), složil hudbu pro představení „Rok na vsi“ a \"Silnice\" v Mahenově divadle a jeho muzika byla ve filmu Comeback (2006), kde si i zahrál v malé herecké roli.\n\nV roce 2010 zkomponoval Vlasta Redl scénickou hudbu k rozhlasové hře \"Dobrodružství lišky Bystroušky\".\n\nV roce 2011 po zhruba roční umělecké přestávce, kdy koncertoval víceméně náhodně a kterou využil k dopsání první (své) části knižní cestovatelské trilogie My tři a já (Redlův, Janouškův a Samsonův pohled nejen na jejich přátelství), vystupuje s Petrem Vavříkem (basa), Marcelem Buntajem (bicí), Michalem Žáčkem (saxofon, flétna), Borkem Nedorostem (klávesy), Matějem Morávkem (kytara), Marcelem Gabrielem (bicí), Martinem Gašparem (basa), Rudou Březinou (saxofon) v uskupení Naše nová kapela. Jednotliví hudebníci v něm alternují. Zvuk, o který se starají výborní Honza Frýdl a Martin Procházka, doplňují zajímaví hudební hosté (Sweetja, Luboš Javůrek, Karel Macálka a jiní).\n\nSpolečně vydali na podzim 2011 CD živých nahrávek z několika vystoupení Koncert který se nekonal. V letech 2011–2012 byl také k vidění v televizních pořadech Všechnopárty a Na plovárně.\nRovněž pořádal několik autogramiád k příležitosti vydání knihy My tři a já.\n\nKoncem roku 2013 vychází Vlastovi kniha komentovaných textů Kam na to chodím (texty a jejich příběhy).\n\nV roce 2015 se na společném pódiu opět sešel Vlasta Redl s kapelou a Jiří Pavlica s Hradišťanem na koncertním turné. Společné koncerty od té doby pokračují dosud.\n\nDcerou Vlasty Redla je Lucie Redlová.\n\n\n\n\n\n\n\n\n\n"}
{"id": "261226", "url": "https://cs.wikipedia.org/wiki?curid=261226", "title": "Zviad Gamsachurdia", "text": "Zviad Gamsachurdia\n\nZviad Gamsachurdia (gruzínsky: ზვიად გამსახურდია, (31. března 1939 — 31. prosince 1993) byl vědec, spisovatel a disident, který se stal po rozpadu SSSR prvním demokraticky zvoleným prezidentem Gruzie.\n\nZviad Gamsachurdia se narodil v gruzínské metropoli Tbilisi do rodiny Konstantina Gamsachurdii, známého gruzínského spisovatele 20. století. Pod jeho vlivem začal studovat filologii, až se nakonec stal překladatelem a literárním kritikem. Na protest proti represím, které byly zavedeny komunistickým režimem za účelem potlačení gruzínské kultury, založil v roce 1955 tajný spolek mládeže, který se jmenoval \"Gorgasliani\" (tak si říkali staří gruzínští králové), a vytyčil si za cíl upozorňovat na porušovaní lidských práv. V roce 1956 byl zatčen za svou účast na demonstraci proti sovětské politice rusifikace národa. V roce 1958 byl zatčen znovu, tentokrát za distribuci protikomunistické literatury a proklamací, za což strávil půl roku v tbiliské psychiatrické léčebně, kde mu byla diagnostikována „psychopatie s dekompenzací“, takže se stal možná jednou z prvních obětí zneužití psychiatrie k politickým účelům.\n\nGamsachurdia se stal známější, až když se v roce 1972 zúčastnil kampaně zaměřené proti korupci spojené zejména se jmenováním nové hlavy Gruzínské ortodoxní a apoštolské církve, které byl příznivec. Byl spoluzakladatelem Organizace na obranu lidských práv a v roce 1974 se stal prvním gruzínským členem Amnesty International. Podílel se také na založení gruzínské pobočky Helsinského výboru, který měl dohlížet na plnění úmluvy na dodržování lidských práv z Helsinek (Helsinská deklarace). V té době se také věnoval i neoficiálním a ilegálním činnostem, jako vydáváním samizdatu nebo zakázaných politických časopisů a spolupracoval s moskevskou samizdatovou redakcí časopisu \"Kronika současných událostí\", vedenou Sergejem Kovalevem. Gamsachurdia se stal také prvním gruzínským členem Mezinárodního společenství pro lidská práva.\n\nKromě oblasti lidských práv se snažil proniknout po vzoru svého otce i do akademického prostředí. V roce 1973 získal doktorát filologie a stal se hlavním badatelem Institutu gruzínské literatury při Gruzínské akademii věd. Tuto funkci vykonával v letech 1973-1977 a 1985-1990. Dále byl profesorem na Státní Univerzitě v Tbilisi (1973-1975 a 1985-1990) a členem Svazu gruzínských spisovatelů (1966-1977 a 1985-1991). V roce 1991 si ještě dokončil doktorát věd. Během tohoto období sepsal mnoho literárních děl a monografií a překládal do gruzínštiny anglickou, francouzskou a americkou literaturu. Nejvýznamnějšími překlady jsou díla od Shakespeara, Baudelaira a T. S. Eliota. Byl i významným rustavelologem (Šota Rustaveli byl významný gruzínský básník 12. století) a zabýval se studiem historie kavkazské kultury.\n\nAčkoliv byl mnohokrát pronásledován a zatýkán za svou disidentskou činnost, dařilo se mu celkem dobře vyhýbat se vážnějším trestům, snad díky svému původu a kontaktům. Nicméně vše skončilo v roce 1977, když se aktivity Helsinského výboru dostaly do střetu se sovětskou vládou Leonida Brežněva. V celém Sovětském svazu proběhlo vyšetřování aktivistů podporujících toto hnutí pro lidská práva a to se nevyhnulo ani Gruzii. Gamsachurdia byl společně se svým přítelem a disidentem Merabem Kostavou zatčen z nařízení vlády Eduarda Ševardnadzeho. Oba pak byli potrestáni za své protisovětské aktivity třemi lety nucených prací a dalšími třemi lety vyhnanství. Kostava byl vyhnán na Sibiř, zatímco Gamsachurdia měl být vyhnán „jen“ do autonomní republiky Dagestán. Jejich zatčení však přilákalo pozornost zahraničí a oba pak byli nominováni na Nobelovu cenu míru v roce 1978, ale cenu nakonec nezískali.\n\nNa konci roku 1979 byl však Gamsachurdia po dvou letech nucených prací propuštěn z vězení, když mu byla za dost zvláštních okolností udělena milost. Jeho spoluvězeň Kostava zůstal ve vězení až do roku 1987. Důvodem udělení milosti bylo údajně přiznání viny a zřeknutí se své víry v lidská práva, což bylo zneužito k protizápadní propagandě. Jeho přátelé a Merab Kostava ale byli toho názoru, že ho k přiznání donutila KGB. On sám navíc veřejně přiznal, že se i přes přiznání některých protisovětských činů a označení svého jednání za chybné nikdy nezřekl svého působení jakožto jeden z vůdců gruzínských disidentů. Možná se přiznal schválně, aby byl propuštěn a mohl tak pokračovat v disidentské činnosti. Každopádně Gamsachurdia i Kostava později shodně, ale nezávisle na sobě označili toto přiznání za nutný taktický krok. V otevřeném dopise, který 19. dubna 1992 napsal Ševardnadzemu, tvrdil, že „jeho tak zprofanované přiznání bylo nutností, jelikož by jinak nemohl být roku 1979 propuštěn a žádné národní hnutí by se nezformovalo.“\n\nGamsachurdia se krátce po svém propuštění znovu pustil do disidentské činnosti a pokračoval ve spolupráci na samizdatovém vydávání časopisů a knih. V roce 1981 byl mluvčím studentů a dalších, kteří v Tbilisi protestovali proti hrozbám, které narušovaly gruzínskou národní identitu a kulturní dědictví. Na kongresu gruzínských spisovatelů předal seznam požadavků hnutí přímo Ševardnadzemu, díky čemuž si „vysloužil“ další krátký pobyt ve vězení.\n\nZa vlády Michaila Gorbačova, když začala jeho politika glasnosť, sehrál Gamsachurdia důležitou roli při organizování masových sjezdů na podporu nezávislosti Gruzie, které se konaly v letech 1987-1990. Společně s Merabem Kostavou, který se vrátil z vězení, se v roce 1988 podílel na založení spolku Svatý Ilja Spravedlivý (SSIR), který slučoval náboženská a politická uskupení, a díky kterému Gamsachurdia započal svou aktivní politickou kariéru. Když 4.-9. dubna 1989 nechala sovětská vláda brutálně potlačit poklidnou demonstraci v Tbilisi, stala se tato událost hlavním důvodem odporu proti sovětské nadvládě a nastartování politických prodemokratických reforem, jejichž vyvrcholením byly první demokratické volby v Gruzii, uskutečněné 28. října 1990. Gamsachurdiova SSIR se spojila s gruzínským Helsinským výborem a dalšími prodemokratickými uskupeními a utvořily „Kulatý stůl-svobodná Gruzie“ (\"Mrgvali Magida — Tavisupali Sakartvelo\"). Tato koalice ve volbách zvítězila se svými 64% hlasů nad gruzínskýmí komunisty, kteří získali necelých 30%. 14. listopadu 1990 byl Gamsachurdia zvolen předsedou Nejvyšší rady Gruzínské republiky.\n\n31. března 1991 se uskutečnilo referendum o obnovení nezávislosti, pro kterou hlasovalo přes 90% obyvatel Gruzie, takže gruzínský parlament pak dne 9. dubna 1991 vyhlásil nezávislost Gruzie a obnovení státu v hranicích, jaké měl v letech 1918-1921. Nicméně tento nový stát nebyl ze strany SSSR uznán. I když se mu dostalo uznání mnoha jiných států, definitivně uznán byl až o rok později. Zviad Gamsachurdia byl 26. května 1991 zvolen prvním prezidentem nezávislé Gruzie.\n\nJakmile Gamsachurdia nastoupil do funkce, musel se rychle vyrovnávat s ekonomickými a politickými těžkostmi, zejména pak se vztahem země k SSSR a pak Rusku. Dalším velkým problémem byla pozice spousty etnik a národnostních menšin v Gruzii, které tvořily téměř 30 % obyvatelstva. Ačkoliv většina menšin podporovala vznik nezávislé Gruzie v roce 1990, nedostalo se jim slibované politické rovnoprávnosti a ve volbách získaly pouze 9 poslaneckých křesel z 245. Navíc ještě v sovětské éře bylo postavení některých národnostních menšin v dost problematickém stavu, což mělo za následek v roce 1989 etnické nepokoje v Abcházii. Situace byla navíc zhoršena činností některých nacionalistů, kteří prohlašovali hesla typu „Gruzie Gruzíncům“ a zbytečně popichovali národnostní menšiny proti nezávislé Gruzii. Ale alespoň byla ukončena rusifikace země. Došlo ale k některým necitlivým záměrům, jakými bylo např. odebrání statutu autonomní oblast některým částem země, kde žijí národnostní menšiny a někteří extrémisti je dokonce chtěli úplně vyloučit ze společnosti.\n\nTo vyvolalo národnostní třenice a ostrou reakci nacionalistů ze stran národnostních menšin, kteří se spojovali se svými soukmenovci z ruské strany Kavkazu, aby založili vlastní nezávislé státy (např. Oseti a Abcházové). Podle národních i mezinárodních pozorovatelů etnické konflikty záměrně vyprovokovávalo Rusko, aby podkopalo nezávislost Gruzie (podobně postupovalo i v jiných bývalých sovětských republikách).\n\nNejvážnější byl tento případ: V roce 1989 zasáhly autonomní oblast Jižní Osetie nepokoje vyvolané sporem mezi Gruzínci a Osety, kteří se chtěli spojit se svými protějšky na ruské straně v Severní Osetii a odtrhnout se od Gruzie. Na oplátku byl tehdy ještě komunistickou vládou sovětské Gruzie v březnu 1990 odebrán Jižní Osetii statut autonomní oblasti. Celá věc skončila malým válečným konfliktem mezi Gruzínci, Osety a Sovětskou armádou s 51 oběťmi na životech a 25000 uprchlíky vyhnaných z domova. Když Gamsachurdia nastoupil do funkce předsedy Nejvyšší rady Gruzínské republiky, ostře odsoudil Osetinské hnutí za připojení k Rusku a označil to za snahu Ruska podkopat jednotu Gruzie. Jihoosetinské separatisty označil za \"přímé agenty Kremlu a teroristy\". V únoru 1991 napsal Gorbačovovi dopis, ve kterém požadoval stáhnutí všech jednotek sovětské armády z území Jižní Osetie.\n\nGamsachurdia se ve funkci prezidenta občas choval nestandardně a ze dne na den měnil své názory tak, jak se mu hodilo. Jeho političtí oponenti ostře kritizovali ještě před zvolením do funkce prezidenta jeho chování, které označili za „naprosto nepřijatelné a diktátorské.“ Gruzínský premiér Tengiz Sigua a dva ministři podali 19. srpna 1991 na protest proti politice Zviada Gamsachurdia demisi a další tři ministři se přidali k opozici s obviněním, že \"Gamsachurdia je demagog s autokratickými sklony\", a že ekonomické a politické reformy probíhají příliš pomalu. Gamsachurdia na to ostře reagoval v televizním vystoupení, kde mnohé své politické protivníky a nepřátelé označil za sabotéry a zrádce.\n\nToho dne zároveň v Rusku proběhl pokus o státní převrat a Gamsachurdia, vláda i představenstvo\nNejvyšší rady Gruzínské republiky vyzvalo Gruzínce, aby se neúčastnili nepokojů a zůstali doma. Následující den ale Gamsachurdia vyzval všechny státy, aby uznaly nově vytvořené státy vzniklé postupným rozpadem SSSR a 21. srpna veřejně obvinil Gorbačova, že celou dobu stál za pučem, aby si zvýšil popularitu před blížícími se prezidentskými volbami v SSSR.\n\n23. srpna měl údajně Gamsachurdia souhlasit s návrhem sovětské armády, aby byla odzbrojena Gruzínská Národní garda. Toho dne podepsal dekret, kterým se měl zrušit post velitele Národní gardy a jeho řadoví členové měli přejít přímo pod kontrolu ministerstva vnitra. Jenže velitel Národní gardy Tengiz Kitovani se rozhodl následující den na odpor proti Gamsachurdiovi opustit se svými jednotkami Tbilisi. Toho dne byl také ukončen puč v Rusku a Gamsachurdia spěšně gratuloval novému prezidentovi Ruska Borisu Jelcinovi k úspěchu při porážce pučistů. Gruzie přestála puč v bývalém SSSR bez úhony, ale Gamsachurdiovi oponenti kritizovali jeho postoj vůči puči jako málo razantní. Kitovaniho následovníci, co zůstali v Tbilisi, rozdávali lidem letáky, na kterých byla vláda kritizována za nečinnost.\n\nGamsachurdia však na kritiku reagoval, a opět tvrdě. Obvinil Moskvu a své nepřátele v Gruzii ze spiknutí proti gruzínské nezávislosti. V září 1991 prohlásil: \"Kremelský pekelný státní aparát nás nezastaví v tom, abychom byli svobodní! … S poraženými nepřáteli, Gruzie dosáhne své definitivní svobody.\" Zakázal vydávání opozičních novin \"Molodiozh Gruzii\" a odůvodnil to tím, že noviny otevřeně vyzývaly k nepokojům. Giorgi Chanturia, vůdce Národní Demokratické Strany, která byla nejaktivnější opoziční politickou stranou, byl zatčen za údajnou spolupráci s Moskvou a jejímu napomáhání svržení regulérní vlády. Také byl zavřen druhý program gruzínské televize, jejíž zaměstnanci manifestovali proti Gamsachurdiově vládě.\n\nČiny Gamsachurdiovy vlády začaly burcovat diskuze veřejnosti a také mezinárodní kritiku. Když Gruzii navštívil americký vyslanec Steny Hoyer, jeho delegace oznámila, že „Gruzie má jisté problémy s dodržováním lidských práv, ale že to zatím není tak vážné, aby se muselo zasáhnout.“ Každopádně právě díky svým vnitřním problémům dostála Gruzie mezinárodního uznání nezávislosti až v prosinci 1991.\n\nGamsachurdiova politika začínala být velmi agresivní, hlavně potom, co byla 2. listopadu rozprášena protivládní demonstrace. Nepříznivý vývoj také způsobil rozštěpení Národní gardy na pro- a protivládní frakce. Ta protivládní frakce si založila za hlavním městě posádku a obě frakce pak v říjnu a listopadu bojovaly mezi sebou v ulicích Tbilisi, což mělo za následek několik mrtvých a zraněných, neboť se i střílelo. V té době také po ulicích Tbilisi začaly růst barikády, které byly stavěny polovojenskými organizacemi, z nichž nejvýznamnější byla protigamsachurdiovská Mchedrioni \"(Jezdci\" nebo \"Rytíři)\", která měla několik tisíc členů.\n\nDne 22. prosince 1991 začaly ozbrojené opoziční složky puč proti vládě a zaútočily na mnoho vládních budov, včetně budovy parlamentu, kde byl zrovna přítomen Gamsachurdia. V Tbilisi boje pokračovaly i přes Vánoce a Nový rok a skončily až 6. ledna 1992, během kterých zemřelo na 113 lidí. Právě 6. ledna Zviad Gamsachurdia a členové jeho vlády prorazili opoziční linie a uprchli do sousedního Ázerbájdžánu, kde jim odmítli udělit azyl. Nakonec směli pobýt nějaký čas v Arménii, která odmítla žádost Gruzínců na vydání Gamsachurdii ke stíhání. Když nová gruzínská vláda začala vyhrožovat blokádou Arménie, arménský ministr vnitra Ašot Manucharian odmítl Gamsachurdiu vydat se slovy, že „Arméni nedělají Gruzíncům policisty.“ Aby se ale nezhoršily vztahy mezi kavkazskými státy, arménská vláda nabídla Gamsachurdiovi cestu do Čečenska, kde vládl Džochar Dudajev, který mu nabídnul azyl. Před svým odchodem z Arménie poděkoval Gamsachurdia prostřednictvím televize Arménům za pohostinnost a bezpečnost, jakou poskytli jemu, jeho rodině a jeho následovníkům.\n\nSpekulovalo se, že celý puč byl řízen sovětskými ozbrojenými složkami. 15. prosince 1992 totiž byl v ruských novinách otištěn dopis, ve kterém stálo, že generál Sufian Bepajev, bývalý druhý nejvyšší důstojník sovětské armády v Zakavkazsku, poslal vojenský oddíl, který měl pomoci opozičním pučistům, protože by jinak Gamsachurdia nad pučisty snadno vyhrál. Také se spekulovalo o nasazení speciálního ruského komanda, které mělo pomoci opozici 28. prosince zaútočit na televizní věž státní televize.\n\nPo úspěšném puči proti Gamsachurdiovi se sešla Vojenská rada, která nejprve formálně zbavila Gamsachurdiu vlády a přetransformovala se do civilnější podoby v Národní radu a ta si zvolila Gamsachurdiova politického rivala Eduarda Ševardnadzeho do svého čela. Tato změna moci však měla daleko od demokratických principů, neboť Ševardnadze do funkce předsedy Národní rady nebyl zvolen řádně a až do doby řádných voleb v roce 1995 vládl jako prezident.\n\nPoté, co byl svržen, nepřestával sebe označovat za legitimního prezidenta Gruzie. Mnoha vládami a mezinárodními organizacemi byl stále ještě uznáván jako politik, ale vzhledem k pragmatické politice Vojenské rady byla právě ona uznána v zahraničí jako legitimní politická reprezentace země. Gamsachurdia se ale se svým vypovězením a současným stavem věcí nehodlal smířit, protože byl zvolen prezidentem drtivou většinou, zatímco Ševardnadze byl dosazen nedemokratickým způsobem pučisty. V prosinci 1992 byl pozván do Finska a Rakouska na tiskové konference a setkání s parlamentními a vládními úředníky.(zdroj: Gruzínské noviny Iberia-Spektri, Tbilisi, 15-21. prosince, 1992)\n\nMezitím v Gruzii v letech 1992-1993 vypukly nepokoje, ve kterých se střetávali příznivci Gamsachurdii (\"Zviadovci\") s jeho odpůrci. V tomto konfliktu Zviadovci unášeli vládní úředníky a armáda prováděla tvrdé odvetné útoky. Nejtěžší boje vypukly 24. června 1992, když ozbrojení Gamsachurdiovi příznivci obsadili ředitelství státní televize. Dokonce se jim podařilo odvysílat zprávu, že \"regulérní vláda se opět chopila moci. Rudá junta se blíží svému konci.\" Snažili se tak získat obyvatele Gruzie na svou stranu proti Ševardnadzemu. Jenže o několik hodin později byli vytlačeni Národní gardou.\n\nŠevardnadzeho vláda vnutila Gruzíncům tvrdý režim, který měl odstranit \"Zviadismus\", za pomoci bezpečnostních složek a Mchedrionijských milicí, které zatýkaly Gamsachurdiovy příznivce. Ševardnadzemu se ale navzdory těmto krokům, které potlačovaly základní principy lidských práv a svobod, podařilo vylepšit v zahraničí kredit Gruzínské republiky. V září 1992 vtrhla vládní vojska do separatistické Abcházie, kde se ukrývali Gamsachurdiovi přívrženci, ale vojenská přítomnost Gruzínců pouze zhoršila už tak dost vyhrocené národnostní spory v této autonomní republice. O rok později v září 1993 vypukly naplno boje mezi gruzínskou armádou a Abchazií, kterou vyhrála Abcházie. Na 300 000 Gruzínců muselo opustit Abcházii a celkem více než 30 000 Gruzínců, včetně civilistů, zahynulo v bojích.\n\nAbcházie svým vítězstvím nad gruzínskou armádou poskytla Gamsachurdiovi jedinečnou příležitost, jak svrhnout Ševardnadzeho. 24. srpna 1993\nse tajně vrátil do Gruzie a ustanovil „exilovou vládou“ v západogruzínském městě Zugdidi. Oznámil, že bude pokračovat v boji proti ilegální vojenské juntě a soustředil se na budování protiševardnadzeovské opozice, jejíž základnou se měla stát Abcházie a gruzínský kraj Samegrelo (Mingrelie), kam se během války v Abcházii přesunuli Zviadovci. Podařilo se mu vybudovat poměrně silné vojsko, které dokázalo operovat volně na celém území Gruzie, aby oslaboval oficiální bezpečnostní složky. Jeho armáda měla i tu výhodu, že gruzínská armáda zanechala při ústupu z Abcházie značné množství vojenského materiálu. V říjnu 1993 se rozhořela plnohodnotná občanská válka v západní Gruzii a Gamsachurdiovi se podařilo obsadit některá klíčová města a dopravní uzly. Vládní vojsko bylo nuceno se stáhnout hlouběji do vnitrozemí a nic nestálo v cestě obsazení hlavního města. Jenže Gamsachurdia udělal chybu tím, že obsadil bohatý gruzínský přístav Poti, o který se zajímalo Rusko, Arménie, která byla závislá na gruzínských přístavech, a také Ázerbájdžán. To mělo za následek, že všechny tyto tři státy začaly podporovat Ševardnadzeho vládu, který jim na oplátku slíbil, že Gruzie vstoupí do SNS. Zatímco Arménie a Ázerbájdžán podpořily Ševardnadzeho jen morálně a politicky, Rusko se do bojů zapojilo aktivněji a zmobilizovalo své síly na pomoc gruzínské vládě. 20. října přišlo do Gruzie asi 2000 ruských vojáků, kteří měli za úkol chránit železnice a pomáhat s dopravou gruzínské armádě, která měla značné problémy i s výzbrojí. Občanská válka díky Rusům rychle skončila a 6. listopadu padlo hlavní město povstalců Zugdidi.\n\nSmrt prvního demokraticky zvoleného gruzínského prezidenta dne 31. prosince 1993 nastala za nejasných okolností. Je známo, že zemřel ve vesnici Chibula v kraji Samegrelo a pohřben ve vesnici Džichaškari. Podle britských reportáží se jeho tělo našlo s prostřelenou hlavou, takže se nabízejí dvě možnosti, jak mohl zemřít. A to buď sebevraždou, nebo zabitím v souboji jeho příznivců s jednotkou gruzínské armády. Obě dvě teorie jsou velice pravděpodobné, ale každý zdroj uvádí jiné informace, takže nelze jednoznačně prohlásit, jak vlastně zemřel.\n\nGamsachurdiova smrt byla vládou oznámena až 5. ledna 1994. Mnozí jeho příznivci tomu nechtěli věřit, ale nakonec to museli uznat, když byly 15. února 1994 byly jeho ostatky exhumovány a znovu pohřbeny v Grozném. 3. března 2007 jeho ostatky znovu exhumovány a byly podrobeny identifikačním testům ruskými experty. 28. března byly ostatky vráceny Gruzii, aby byl Gamsachurdia 1. dubna pohřben v Tbilisi na hřbitově Mtacminda Panteon, kde leží ostatky významných Gruzínců.\n\nPo Gamsachurdiově smrti jeho následovníci pokračovali v šíření jeho ideálů v několika nadacích. V roce 1996 bylo v nizozemském městě Hertogenbosch založeno \"Sdružení Zviada Gamsachurdii\", nevládní veřejná, kulturní a vzdělávací organizace. V současnosti její členové působí na mnoha místech Evropy.\n\n26. ledna 2004 se konala mše v Kostele sv. Jiří v Tbilisi, kde nově zvolený gruzínský prezident Michail Saakašvili oficiálně rehabilitoval Gamsachurdiu, aby se tím jednou provždy vyřešily dlouhodobé následky jeho pádu v lednu 1992, a aby se také konečně národ sjednotil. Gamsachurdiu vyzdvihl jakožto \"velkého státníka a patriota\" a vyhlásil, že jeho tělo bude znovu pohřbeno v gruzínské metropoli, poněvadž „zanechání hrobu prvního gruzínského prezidenta na bitevním poli je ostuda a neuctivost jak vůči člověku, tak i vůči celému jeho národu“. Také pojmenoval jednu z hlavních tbiliských ulic po něm a nechal propustit 32 Gamsachurdiových následovníků, které nechal Ševardnadze v letech 1993-1994 uvěznit, a kteří byli mnohými Gruzínci a mnohými mezinárodními organizacemi považováni za politické vězně.\n\n\n"}
{"id": "261229", "url": "https://cs.wikipedia.org/wiki?curid=261229", "title": "Klášter Oslavany", "text": "Klášter Oslavany\n\nKlášter Oslavany byl prvním ženským cisterciáckým klášterem na Moravě. Současný kostel Matky Boží (též zámecká kaple) je torzem původního klášterního chrámu.\n\nStatek Oslavany byl původně v držení třebíčských benediktinů a od roku 1197 se majitelkou stala Heilwida, manželka moravského markraběte Vladislava Jindřicha, která založila okolo roku 1225 novou cisterciáckou fundaci právě v Oslavanech.\n\nNový ženský klášter, který se stal prvním ženským cisterciáckým klášterem na Moravě, byl pojmenován \"Vallis sanctae Mariae\" (Údolí svaté Marie) a již v roce 1228 zde byl biskupem Robertem vysvěcen klášterní kostel. Panovník Přemysl Otakar I. se svěcení zúčastnil i s manželkou Konstancií a synem Přemyslem a pro nový konvent vystavil tzv. \"velké privilegium\".\n\nZkáza kláštera přišla za husitských válek, kdy byl konvent vypálen. Další požár na začátku 16. století byl smrtící, jeptišky se přestěhovaly do kláštera na Starém Brně. Pozůstatky kláštera byly králem zastaveny a z areál byl přebudován na oslavanský zámek v renesančním slohu.\n\nPůvodní pozdně románský klášter byl později přestavěn na renesanční zámek, ze zbytků dochované stavby lze poznat románskou architekturu a pozdější gotickou. Na výstavbě kláštera se podílela i stavební huť královského kláštera v Tišnově, jenž se prezentovala cisterciácko-burgundským stylem stavby. Do dnešních časů se zachoval presbytář klášterního kostela (dnes kostel Matky Boží, resp. zámecká kaple).\n\n"}
{"id": "261230", "url": "https://cs.wikipedia.org/wiki?curid=261230", "title": "Mája (královna)", "text": "Mája (královna)\n\nMája či Mahámája byla podle tradice matkou buddhy Šákjamuniho, zakladatele buddhismu. V sanskrtu i páli znamená \"Mája\" \"iluzi\" či \"přelud\". Zemřela sedm dní po Buddhově narození – to je většinou kladeno do roku 563 př. n. l.\n\nNarodila se v Dévadaze, malém království ve starověkém Nepálu. Vzala si krále Šuddhódanu z rodu Šákjů a přestěhovala se za ním do Kapilavastu. Jednou se jí zdálo o bílém slonu, který do ní ve snu vstoupil. Zanedlouho zjistila, že čeká dítě. Jak bylo zvykem, Mája odjela porodit do domu svých rodičů. Na cestě si chtěla odpočinout v háji Lumbiní. Když zde i s doprovodem zastavili, Mája ucítila, že porod již nelze déle odkládat, a porodila tam. Podle tradice rodila ve stoje; zatímco se přidržovala pravou rukou stromu, dítě jí vyšlo z pravého boku. Malý princ dostal jméno Siddhártha.\n"}
{"id": "261232", "url": "https://cs.wikipedia.org/wiki?curid=261232", "title": "Socialistická revoluce", "text": "Socialistická revoluce\n\nSocialistická revoluce (případně proletářská revoluce či komunistická revoluce) je podle marxistů revoluce, která odstraňuje kapitalismus a ustavuje vládu proletariátu. Takováto revoluce je základním předpokladem toho, aby mohl být vybudován komunismus. Marx měl za to, že musí jít o světovou revoluci, tedy převrat provedený ve všech průmyslově vyspělých zemích naráz. Naopak Stalin a jiní pozdější teoretici považovali za možné vybudovat socialismus v jedné zemi a celosvětové vítězství komunismu dosáhnout později.\n\n"}
{"id": "261234", "url": "https://cs.wikipedia.org/wiki?curid=261234", "title": "Trevor Bolder", "text": "Trevor Bolder\n\nTrevor Bolder (9. června, 1950, Kingston upon Hull, Spojené království − 21. května 2013) byl anglický rockový baskytarista.\n\nTrevor Bolder byl aktivní na R&B scéně od poloviny 60. let 20. století. Nejdříve přišel do skupiny The Rats, kde působil Mick Ronson jako sólový kytarista. Jeho velkým okamžikem byl rok 1971, kdy nahradil Tonyho Viscontiho v doprovodné skupině Davida Bowieho, která se brzy stala známou jako „Spiders from Mars“. Bolderova baskytara a příležitostně trumpeta se objevují na studiových albech \"Hunky Dory\" (1971), \"The Rise and Fall of Ziggy Stardust and the Spiders from Mars\" (1972), \"Aladdin Sane\" (1973) a \"Pin Ups\" (1973), která byla labutí písní účinkování Spiders s jejich vedoucím.\n\nV roce 1976 byl Bolder naverbován k Uriah Heep, kde nahradil Johna Wettona. Z počátku bylo Bolderovo působení ve skupině Uriah Heep relativně krátkodobé. I když se podílel na albech \"Firefly\", \"Innocent Victim\", \"Fallen Angel\" a \"Conquest\", sestava, která je nahrávala, se rozpadla a zůstal sám s Mickem Boxem, kytaristou, zakládajícím členem a jediným vlastníkem jména skupiny. Pokus dát dohromady novou sestavu se nepovedl a Bolder, který si potřeboval vydělávat na živobytí, přijal v roce 1981 nabídku připojit se k Wishbone Ash. Bolder tam znovu nahradil Johna Wettona, když se stal baskytaristou na albu W. Ash z roku 1982 \"Twin Barrels Burning\". To bylo další krátkodobé angažmá, protože v roce 1983 se vrátil do skupiny Uriah Heep, aby hrál na turné k albu \"Head First\" (na studiovém albu hrál Bob Daisley) a na dalších albech skupiny.\n\nBolder byl též producentem alba U. Heep \"Different World\" z roku 1991. Zpíval sólo na písni „Fear Of Falling“, kterou napsal pro album \"Sea of Light\" v roce 1995.\n\nZůstal členem Uriah Heep a hrál též se skupinou Cybernauts.\n\nTrevor Bolder nahrál alba s následujícími umělci:\n\nZa svou kariéru Trevor Bolder používal celou řadu nástrojů včetně:\n\n"}
{"id": "261236", "url": "https://cs.wikipedia.org/wiki?curid=261236", "title": "Jiří Kabele", "text": "Jiří Kabele\n\nProf. PhDr. Jiří Kabele, Ph.D. (*3. dubna 1946) je český sociolog známý, mimo jiné, svými teoriemi  transformačních procesů. Soustředil se zejména na proces postkomunistické transformace. Je autorem několika knih a mnoha studií. Od roku 1976 pracoval ve Státní knihovně v Praze až do roku 1990.\nKabele vystudoval statistiku na matematicko-fyzikální fakultě Karlovy univerzity v Praze a také estetiku se sociologií na filosofické fakultě UK. Doktorát získal v roce 1887 na filosofické fakultě Univerzity J. E. Purkyně v Brně. V roce 1990 nastoupil na fakultu sociálních věd Karlovy univerzity, kde byl postupně jmenován docentem (1996) a následně profesorem (2006).\n\nV letech 1976 - 1990 pracoval ve Státní knihovně v Praze. Postupně zde vystřídal zde několik odvětví. 1976 - 1979 v Institutu průmyslového designu, ve Sportpropagu (1979 - 1984), ve Fakultní nemocnici Motol (1984 - 1986) a v neposlední řadě v Institutu pro další vzdělávání lékařů (1987 - 1990). Dále byl v letech 1990 - 1992 poradcem ministra zdravotnictví Martina Bojara.\n\nMimo jiné, byl i několik let politicky aktivní, kdy v roce 1990 byl jeden ze zakládajících členů Občanské demokratické aliance. Ale politické kariéry se vzdal na úkor kariéry sociologa.\n\nV rámci svého zaměstnání ve Sportpropagu se Jiří Kabele setkal s Milošem Zemanem, kde byl Zeman jeho nadřízeným. \n\nV roce 2005 obdržel cenu rektora UK za svou knihu \"Z kapitalismu do socialismu a zpět.\"\n\nVe svých knihách se zaměřoval Jiří Kabele hlavně na socialismus a jeho vliv na společnost.\n\n"}
{"id": "261239", "url": "https://cs.wikipedia.org/wiki?curid=261239", "title": "Horní město", "text": "Horní město\n\nHorní město je obecné historické označení měst vzniklých v místech těžby drahých kovů. Horní města podléhala přímo panovníkovi, neboť výnosy z těžby drahých kovů byly jeho hlavním příjmem. Jednalo se tedy o specifickou variantu královských měst.\n\nHorní města měla, a některá z nich doposud mají, specifický urbanismus. Často totiž nebyla vysazována na pravidelném rastru ulic s čtvercovým či obdéným náměstím, ale podél cest k jednotlivým štolám, takže působí dojmem rostlých sídel. Jejich půdorys je proto dnes někdy mylně chápán jako poněkud chaoticky utvářený. Příkladem je půdorys Kutné Hory. V bývalých horních městech jsou často dochovány velmi náročně řešené měšťanské domy, například Kamenný dům v Kutné Hoře, velice nákladně vybavené radnice, kostely atp.\n\nNejvýznamnějším horním městem Čech byla Kutná Hora, do jehož Vlašského dvora byla po mincovní reformě Václava II. soustředěna veškerá ražba mincí. Údajně nejstarším horním městem byla Jihlava. Velmi důležitou roli hrály i rudné doly v Příbrami ze 14. století, kde se těžilo především stříbro a olovo.\n\nBývalá horní města lze často dodnes identifikovat podle jejich názvu. Zpravidla se v něm objevuje slovo \"hora\" (Kutná Hora, Hora Svatého Šebestiána, Hora Svaté Kateřiny) či \"hory\" (Zlaté Hory, Stříbrné Hory, Kašperské Hory, Hory Matky Boží), případně \"horní\" (Horní Slavkov, Horní Blatná, Horní Město). V tomto případě je však nutné odlišit města a obce, která jsou „horní“ pouze svou polohou, například Horní Planá, Horní Stropnice. V těchto případech je ovšem adjektivum „horní“ téměř vždy mladším rozlišovacím doplňkem původního jednoslovného názvu. Těžbu drahých kovů může název vyjadřovat i jinak (Stříbro, Zlaté Hory, Stříbrné Hory)\n\nVelice často identifikují bývalá horní města vyobrazení zkříženého kladívka a mlátku v městském znaku (např. Rudolfov), případně i heraldická figura nerostné suroviny (např. měsíc jako symbol stříbra v tzv. velkém znaku Českých Budějovic z roku 1648, které se zde těžilo od 13.–14. století). Naopak příkladem bývalého horního města, které neidentifikuje název ani znak je například Jílové u Prahy či Jihlava.\n\n"}
{"id": "261241", "url": "https://cs.wikipedia.org/wiki?curid=261241", "title": "Kejáková motolice", "text": "Kejáková motolice\n\nKejáková motolice (\"zamia staggers\", syn: zamiová motolice) je otrava cykasy, projevující se jako nevratné ochrnutí končetin domácích zvířat, zejména u přežvýkavců, kteří spasou listy cykasů rodu \"Macrozamia\". Pod tímto názvem je otrava známa původně v Austrálii.\n\nOtravy ovcí pasoucích se na makrozamiích přináší dva různé a navzájem se vylučující příznaky: \n\nJedovatou látkou, která ochrnutí způsobuje, je β-metylamino L-alanin (BMAA).\n\nU divokých zvířat nebyla tato otrava pozorována. Bez širšího popisu je zmiňován případ, kdy po přežvýkání semen druhu \"Zamia integrifolia\" zemřel pes.\n\n"}
{"id": "261242", "url": "https://cs.wikipedia.org/wiki?curid=261242", "title": "Chroustek letní", "text": "Chroustek letní\n\nChroustek letní (\"Amphimallon solstitiale\" (Linné, 1758)) je brouk z podřádu všežraví. Je rozšířený v Asii a Evropě.\n\nSe svými 14–18 mm je chroustek letní zřetelně menší než jemu jinak podobný (a také příbuzný) chroust obecný, se kterým ho lze snadno zaměnit. Jeho tělo je žlutavé až rezavé a silně chlupaté. Má krovky se třemi vystouplými rýhami a vějířovitá tykadla se třemi destičkami.\n\nŽije v listnatých porostech na loukách, v lesích, polích a zahradách. Dospělce lze vidět od dubna do června.\n\nPřes den požírá listy, rojí se za soumraku. Samičky žijí častěji na zemi než samečkové. Larvy jsou označovány jako ponravy. Vyvíjejí se během tří (na severu čtyř) let v půdě, živí se kořeny. Existují ještě některé velmi podobné příbuzné druhy, které jsou lidově označovány jako chroustci.\n\n\n"}
{"id": "261244", "url": "https://cs.wikipedia.org/wiki?curid=261244", "title": "Vodoměrka štíhlá", "text": "Vodoměrka štíhlá\n\nVodoměrka štíhlá (\"Hydrometra stagnorum\" Linnaeus, 1758) je drobný vodní hmyz z čeledi vodoměrkovitých. Za vodoměrku bývá často nesprávně označována jiná vodní ploštice – bruslařka.\n\nVodoměrka má štíhlé, protáhlé a černohnědě zbarvené tělo, dlouhou dopředu protaženou hlavu. Má nepatrně viditelný sosák, kterým se přímo vbodne do kořisti a vysaje ji (nejčastěji drobný hmyz). Velikost těla 9–12 mm. Vyskytuje se ve formě dlouhokřídlé i krátkokřídlé. Krátkokřídlá varianta má silně redukované polokrovky a je běžnější.\n\nObývá téměř celou střední Evropu. Většinu svého života přebývá na vodní hladině v blízkosti břehu. Vodoměrka lehce pobíhá po vodní hladině s pokrčenýma, doširoka roztaženýma nohama.\n"}
{"id": "261245", "url": "https://cs.wikipedia.org/wiki?curid=261245", "title": "Bzikavka slepoočka", "text": "Bzikavka slepoočka\n\nBzikavka slepoočka (\"Chrysops caecutiens\", Linnaeus, 1758) je hmyz z čeledi ovádovitých.\nBzikavka slepoočka má průsvitná křídla s kouřovými páskami. Dorůstá velikosti až 11 mm. Dožívá se 3-5 let.\n\nMůžeme ji spatřit hlavně na vlhkých místech (u řek, rybníku, jezer atd.).\n\nSamičky potřebují pro vývin vajíček krev a napadají v době jejich zrání i člověka; toto nepříjemné setkání je časté na přírodních koupalištích. Na území České republiky napadá z ovádů člověka nejčastěji právě bzikavka slepoočka a bzikavka dešťová.\n\nBzikavka slepoočka je schopná přenášet parazitického vlasovce očního, způsobujícího až oslepnutí. Toto nebezpečí hrozí především v Africe.\n\n"}
{"id": "261249", "url": "https://cs.wikipedia.org/wiki?curid=261249", "title": "Adrian Rymel", "text": "Adrian Rymel\n\nAdrian Rymel (* 30. října 1975, Štramberk) je český plochodrážní jezdec. Několikanásobný mistr ČR dvojic. Svou kariéru začal v Kopřivnici. Během své kariéry jezdil za Olymp Praha a za anglický Berwick. V roce 2005 se umístil na 6. místě na \"Mistrovství světa družstev\". V roce 2006 vybojoval český titul v jednotlivcích. Má na svém kontě i mnoho titulů z dvojic a družstev.\n"}
{"id": "261252", "url": "https://cs.wikipedia.org/wiki?curid=261252", "title": "Vodní plyn", "text": "Vodní plyn\n\nVodní plyn je látka získávaná zplyňováním koksu, případně uhlí. Slouží buď jako palivo (pro svícení a vytápění v domácnostech i v průmyslu), nebo jako meziprodukt chemické výroby. Připravuje se tak, že se vodní pára vede přes koks rozžhavený na vysokou teplotu. Vodní plyn vzniká endotermickou reakcí\n\n\nV roce 1873 si patentoval profesor Thaddeus S. C. Lowe postup výroby vodního plynu, který využíval dodatečnou konverzi vzniklého plynu:\nProces byl objeven při zkoumání procesů probíhajících při průchodu vysokotlaké páry vrstvou horkého uhlí, což je hlavní zdroj koksárenského plynu. Lowe tento proces zdokonalil tak, že uhlí zůstávalo v přehřátém stavu, což umožnilo velkokapacitní výrobu tohoto plynu. Proces poskytuje směs oxidu uhličitého a čistého vodíku, která je po ochlazení prováděna přes vodní páru. Poté získáme čistý vodík.\n"}
{"id": "261267", "url": "https://cs.wikipedia.org/wiki?curid=261267", "title": "Vanč", "text": "Vanč\n\nVanč ( ) je řeka v Tádžikistánu (Horní Badachšán). Je 103 km dlouhá. Povodí má rozlohu 2070 km². Nad ústím řeky Kašalajak se nazývá Abdukagor ( ).\n\nVzniká soutokem dvou zdrojnic, z nichž levá odtéká z ledovců na severním svahu Vančského hřbetu a pravá z ledovců na západním svahu hřbetu Akademie věd. Protéká mezi Vančským a Darvazským hřbetem. Ústí zprava do Pjandže (povodí Amudarji).\n\nPrůměrný průtok vody činí 49,4 m³/s.\n\nNa řece byly vybudovány vodní elektrárny. Leží na ní oblastní centrum Vanč a další sídla.\n"}
{"id": "261268", "url": "https://cs.wikipedia.org/wiki?curid=261268", "title": "GPIB", "text": "GPIB\n\nGPIB (General Purpose Interface Bus, někdy nazývané IEEE 488, HP-IB (Hewlett Packard IB) nebo IMS (International Measurement System), je rozhraní pro měřicí a zkušební přístroje a zařízení, které umožňuje přenos dat mezi dvěma nebo více přístroji. Umožňuje připojení počítače, který může řídit přenos dat.\nRozhraní bylo vyvinuto v roce 1972 společností Hewlett-Packard a později se stalo jedním z nejrozšířenějších komunikačních systémů pro měřicí a zkušební techniku na světě. Jeho využití bylo původně navrženo pro propojení měřicích přístrojů v rámci jedné či několika laboratoří. Základní myšlenkou je využití autonomních jednotek, které sdílejí informace s ostatními jednotkami pomocí sběrnice.\nV roce 1975 bylo rozhraní přijato jako standard IEEE 488 \"Standard Digital Interface for Programmable Instrumentation\".\n\nJde o paralelní sběrnici, která umožňuje propojení maximálně 15 přístrojů. Má 24 vodičů (pinů). Maximální délka sběrnice může být 20 m, přičemž maximální vzdálenost mezi dvěma funkčními jednotkami jsou 2 m. Informace se přenáší digitálně po bytech (8 bitů). Jde o asynchronní přenos dat, který je řízen hardwarově. Přenosová rychlost odpovídá délce kabelu mezi přístroji. Maximální teoretická přenosová rychlost je 1 MB/s, ovšem rychlosti dosahované v praxi jsou menší – 250 až 500 kB/s. Existuje i pozdější rozšíření HS-488, u kterého je maximální přenosová rychlost 8 MB/s.\n\nNegativní TTL logika ⇒ např.\n(viz Sběrnicová topologie)\n\nDélku sběrnice lze prodloužit extendery (zesilovači), které umožňují přenos na vzdálenost až na cca 1 000 m prostřednictví metalických nebo optických vodičů. Zároveň zvětšují počet přístrojů připojitelných ke sběrnici.\n\n24 vodičů sběrnice se dělí do 4 skupin:\n\n\nZákladní funkce přístrojů na sběrnici jsou: mluvčí, posluchač, řídicí člen\n\n"}
{"id": "261275", "url": "https://cs.wikipedia.org/wiki?curid=261275", "title": "Pes pralesní", "text": "Pes pralesní\n\nPes pralesní (\"Speothos venaticus\") dříve znám spíše jako pes lesní je středně velká psovitá šelma obývající území Střední a Jižní Ameriky od Panamy až po Peru, Brazílii a Paraguay.\n\nPes pralesní získal několik jmen podle území, kde se vyskytuje. V Brazílii je znám jako cachorro-vinagre (překládáno jako \"octový pes\") nebo cachorro-do-mato (\"lesní pes\"). Ve španělsky mluvících zemích je znám jako perro vinagre, zorro vinagre (\"octová liška\"), perro de agua (\"vodní pes\") nebo perro de monte (\"horský pes\").\n\nHnědé, hnědočerné a někdy i rezavé tělo této šelmy měří circa od 57,5 - 75 cm, její krátký ocas 12,5 - 15 cm. V kohoutku dosahuje výšky asi 30 cm. Hmotnost tohoto živočicha se pohybuje od 5 do 8 kg. I přesto, že má krátké nohy, umí pes pralesní zdatně běhat. Hlava je krátká a masivní, podobná spíše malé medvědí. Uši má malé, stejně jako oči.\n\nInformací o jeho životě není mnoho, za což může jeho nízká početnost ve volné přírodě. Zdržuje se v lesích, stepích, ale i u vodních ploch. Žije ve smečkách čítajících 2-12 jedinců. Loví kdykoliv během dne a jeho kořistí se stávají většinou hlodavci včetně velkých druhů, například pak nebo agutiů. Výjimečně si smečka troufne na kapybary, jelenovité, pekari či dokonce tapíry. Dále zabíjí pásovce, zajíce, krysy, opossumy, pštrosy nandu a různé jiné menší živočichy. Živí se i ovocem. Díky své velké dovednosti v plavání, zřejmě větší než u jakékoliv jiné psovité šelmy, ho neodradí ani to, když kořist uteče do vody.\n\nV noci psi pralesní odpočívají v různých prohlubních, skulinách nebo norách, např. po pásovcích. Svá teritoria si označují močí nebo výměškem análních žláz a dobře si toto území střeží. Březost trvá 67 dní a samice může zabřeznout několikrát do roka. V jednom vrhu rodí nejčastěji 3-6 mláďat (průměrně 3,8). Po narození se mláďata skrývají v norách, kde se o ně starají převážně matky do doby, pokud nejsou schopna bezpečnost nor opustit. Otcové a ostatní členové smečky zásobují matku během jejího kojení štěňat potravou. Pohlavní dospělosti dosahují mláďata po 10 až 12 měsících. V zajetí se dožívají okolo 10 let, délka dožití ve volné přírodě není známa.\n\nRozeznáváme u něj tři poddruhy:\n\n\nPes pralesní je chován v 35 evropských zoo (stav květen 2018). V Česku se jedná o dvě zařízení: Zoo Jihlava a Zoo Praha. Přitom do Zoo Jihlava byli dva mladí samci přivezeni z dlouhodobě prosperujícího chovu v pražské zoo teprve v roce 2017. Historicky byl tento druh chován také v Zoo Brno, Zoo Dvůr Králové a Zoo Ústí nad Labem. Odchovy jsou velmi obtížné, a tak patří ve světě chovatelů k velkým událostem.\n\nPrvní zvířata tohoto druhu přišla do pražské zoo v roce 1988. Hned o rok později se je podařilo rozmnožit. na dlouhou dobu naposledy se odchov podařil v roce 2003 a poté následovalo desetileté čekání. Teprve 18. července 2013 se narodila čtyřčata (jeden samec a tři samice). Otcem mláďat se stal samec dovezený z Japonska, čímž je cenný z hlediska nepříbuznosti s ostatními evropskými jedinci. Od té doby se daří odchovávat pravidelně každoročně. Zatím poslední tři mláďata přišla na svět 7. dubna 2018. Celkem se tak již podařilo odchovat takřka 100 jedinců. Pražské odchovy jsou umisťovány do zoo po celém světě včetně Severní a Jižní Ameriky či Asie.\n\n"}
{"id": "261279", "url": "https://cs.wikipedia.org/wiki?curid=261279", "title": "Lipová (okres Děčín)", "text": "Lipová (okres Děčín)\n\nLipová (dřívější názvy Hanšpach či Haňšpach, ) je obec v nejsevernější části České republiky, v okrese Děčín, v západní části Šluknovského výběžku. Žije v ní obyvatel. PSČ obce je 407 81.\n\nNejstarší dochované písemné záznamy z 15. a 16. století zmiňují vesnici jako Hainspach. V 17. století převládal název „Hanspach“, od 30. let 18. století se používal opět „Hainspach“. Název pochází z mužského jména „Hain“ (tvar jmen „Hagin“ a „Hagen“) a německého slova „Bach“ (česky „potok“). Jméno vsi tak původně znamenalo „Hainův (Hagenův) potok“. Úřední český název byl roku 1854 stanoven na „Haňšpach“. Úřední název „Lipová“ se používá až od roku 1948.\n\nV pravěku bylo území Šluknovského výběžku neosídlené a existují jen ojedinělé nálezy pravěkých kamenných nástrojů. Z mladšího paleolitu pochází pazourkovité nástroje a několik kusů oštěpů nalezených ve Varnsdorfu v roce 1928. Podobné nástroje se našly i u obce Lipová.\n\nPrvní písemná zmínka pochází o vesnici z roku 1417 (též 1418), kdy je Lipová zmiňována jako léno pánů z Tolštejna. Roku 1566 pak vzniklo samostatné panství Lipová. Lipovský zámek patřil k jednomu z nejstarších panských sídel v kraji. Starý zámek (tvrz) byl postaven ve 14. století. V letech 1675–1677 nechal tehdejší majitel panství Slawata z Chlumu založit 10 ha velký zámecký rybník. Nový zámek byl vybudován v letech 1737–1739 z iniciativy hraběte Salm-Reifferscheida, zároveň byl starý zámek v té době přestavěn na pivovar. Roku 1750 došlo k povýšení obce císařským dekretem na městys a propůjčení znaku.\n\nJosef Osvald I. Thun-Hohenstein (1817–1883), statkář a majitel panství Klášterec nad Ohří) vyženil Lipovou s Janou, starohraběnkou ze Salm-Reifferscheidtu jako její dědictví po bezdětném a svobodném bratrovi, Františkovi., jeho potomci syn Josef Osvald II. Thun-Hohenstein a vnuk Josef Osvald III. Thun-Hohenstein-Salm-Reifferscheidt zámek užívali jako letní sídlo až do roku 1924.\nAž do roku 1938 byla Lipová sídlem okresního soudu s věznicí, jeho budova byla postavena roku 1893. Po druhé světové válce byla většina Němců odsunuta do Německa a oblast dosídlena Čechy z českého vnitrozemí. Počet obyvatel Lipové se po roce 1945 skokově snížil z přibližně dvou a půl na jeden tisíc. Název obce byl změněn z Haňšpachu na Lipová.\n\nPrvní privatizace zpustlého zámku do rukou Kateřiny Ebelové byla neúspěšná. Druhá privatizace společností Via Tempora nova slibuje jeho postupnou rekonstrukci.\n\nLipová měla ke dni 1. ledna 2014 celkem 607 obyvatel s průměrným věk 40,9 let (309 mužů s průměrným věkem 38,5 let a 298 s průměrným věkem 43,3 let). Nezaměstnaností k 1. červenci 2014 činila 4,6 %. Lipová má v okrese Děčín po Františkově nad Ploučnicí a Vilémově třetí největší rozdíl mezi průměrným věkem mužů a žen. Ženy byly v roce 2014 v průměru o 4,8 let starší než muži a v roce 2001 dokonce o 9,4 let. Nezaměstnanost v Lipové byla v okrese Děčín v roce 2014 jedna z nejnižších.\n\nLipová leží v nadmořské výšce 361 metrů, rozkládá se mezi vrchy a protéká jí Liščí potok. Mezi nejvýznamnější památky obce patří nový zámek, od kterého vede lipová alej, která původně směřovala až ke kapli ve Vilémově a byla vysázena roku 1726. Mezi významné památky obce patří dále kostel svatých Šimona a Judy, socha sv. Jana Nepomuckého, která byla rekonstruována a přenesena do parku u autobusové zastávky a socha sv. Josefa stojící naproti škole, která na svou rekonstrukci teprve čeká. V obci se nachází budova staré školy, která byla postavena u kostela na místě původní školy v roce 1873 a nová škola na křižovatce u radnice, která byla postavena v roce 1897.\n\n\n\nNa červeném pozadí je vyobrazena spravedlnost – panna v bílém s převázanýma očima, držící v pravé ruce meč a v levé zlaté váhy.\n\nV roce 2005, na základě rozhodnutí předsedy poslanecké sněmovny, byl obci udělen nový znak a vlajka. Znak je upravenou variantou původního znaku obce. Oproti původnímu znaku má na taláru nově připevněnou sponu s motivem lipového listu v červené barvě na zeleném podkladu. Vlajka je vytvořena nově, plocha je úhlopříčně dělena na červenou a zelenou plochu, kde se do sebe prolínají dva lipové listy, vždy v obrácené barevnosti. Motiv lipového listu je odkazem na nový poválečný název obce – Lipová.\n\nV obci sídlí Společnost pro trvale udržitelný rozvoj Šluknovska v podsádkovém domě, který byl nákladnou rekonstrukcí v roce 2011 zachráněn, a v kterém nyní obec Lipová provozuje informační centrum. V obci se dále nachází domov důchodců, 1. stupeň základní školy, školka, dětský domov, samoobsluha a dvě restaurace. Významným zaměstnavatelem v Lipové je biofarma, zaměřující se na chov skotu a továrna na kancelářské potřeby RON.\n\nV současné době má obec dvě priority: dokončení kanalizace a záchranu nového zámku, který realizuje společnost VIA TEMPORA NOVA.\n\nKulturně sportovní život v obci: tradiční Lipovský jarmark a trh starých řemesel, Lipovský Dřevák, setkání rodáků, sportovní oddíl kopané a jiné kulturní aktivity.\n\nLipová byla vyhlášena českou vesnicí roku 2019. V 25. ročníku soutěže zvítězila mezi 206 obcemi z celé České republiky.\n\n\n\n"}
{"id": "261281", "url": "https://cs.wikipedia.org/wiki?curid=261281", "title": "Josef Knejzlík", "text": "Josef Knejzlík\n\nJosef Knejzlík (24. srpna 1878 Horka u Třebíče – 20. června 1952 Předmostí) byl československý politik, meziválečný poslanec Národního shromáždění, spolkový činitel a redaktor.\n\nNarodil se v domě čp. 64 v Horce u Třebíče. Pokřtěn byl jako římský katolík, ale 12. února 1921 vystoupil z církve. Vyučil se typografem. První působiště získal roku 1901 v Brně, kde pracoval jako novinář pro list \"Pokrok\". Už na počátku století se stal národním socialistou, v roce 1903 založil mládežnický spolek \"Rozkvět\". O dva roky později přijal nabídku Václava Klofáče a odstěhoval se do Přerova, aby se zde stal společníkem tiskařské firmy \"Bartheldy a spol.\"\n\nV obecních volbách roku 1907 byl za české národní sociály zvolen do přerovského zastupitelstva. Práci dělil mezi zastupitelstvo a časopis \"Český rolník\", který roku 1909 zakoupil a jehož redakci přestěhoval do své nové vily v Předmostí. O rok později se dostal do obecního zastupitelstva a spolupodílel se na založení místní \"Národní jednoty\". Po návratu z fronty byl zvolen starostou Předmostí (1919) a tuto funkci zastával plných 23 let. Od roku 1920 byl starostou Sokola. Jeho působení ve funkci starosty bylo úspěšné, o čemž svědčí také pravidelné vítězství národních socialistů v obecních volbách.\n\nKnejzlík byl vášnivý zahrádkář, v Předmostí vybudoval velkou botanickou zahradu (dnes zaniklou) a na Čekyňském kopci ovocné sady. V širším okolí byl znám především jako redaktor časopisu \"Český rolník\". Ten původně vycházel v Radslavicích pod vedením Jaroslava Dostalíka. Knejzlík jako hlavní redaktor nastoupil v roce 1909 a vydávání přesunul do Předmostí. Za první světové války, když Knejzlík narukoval na frontu, vedla list krátce jeho manželka, poté ale vydávání ustalo. \"Český rolník\" byl obnoven v roce 1923, o dva roky později byl přejmenován na \"Rádce\" a v roce 1934 na \"Rádce z Předmostí\". Časopis měl ve 20. letech poměrně velký rozsah – 48 stran a na 5000 předplatilů, i z ciziny.\n\nKnejzlíkův syn Vlastimil (1910 – 1997), který otci s časopisem pomáhal už od roku 1929, převzal zcela redakci v roce 1948. O dva roky později se opět změnil název – na \"Rádce zahrádkářů\" a vydávání se přesunulo do Prahy, kde ale záhy zanikl.\n\nRoku 1924 se stal po odstoupení poslance Jana Pelikána členem národního shromáždění za Československou stranu národně socialistickou. Zde si počínal značně temperamentně, při projednávání kongruového a celního zákona v červnu 1926 se zúčastnil \"virválu\", kvůli kterému byl pak zbaven imunity a trestně stíhán (odsouzen ale nebyl). Mandát dvakrát obhájil, ale v roce 1931 rezignoval, aby se nadále mohl věnovat práci v Předmostí. Místo něj na poslanecký post nastoupil Petr Solfronk. Zastával však nadále různé regionální stranické funkce (předsednictví okresního výkonného výboru r. 1930). V době nástupu do parlamentu se uvádí jako předseda okresní nemocenské pokladny v Přerově, profesí malozemědělec a redaktor.\n\nJosef Knejzlík byl pravidelným řečníkem při slavnostních událostech, přispíval též do národně socialistických novin \"Hlasatel\", nenechal si ujít zejména protiklerikální akce.\n\nV červnu 1942 jeho starostování skončilo, když byl zatčen německou armádou. Zemřel v roce 1952 ve věku nedožitých 74 let.\n\n"}
{"id": "261284", "url": "https://cs.wikipedia.org/wiki?curid=261284", "title": "Žítková", "text": "Žítková\n\nŽítková je rozlehlá kopaničářská obec v okrese Uherské Hradiště ve Zlínském kraji, etnografický subregion Moravské Kopanice. V obci žije obyvatel. Žítková je součástí správního obvodu pověřeného obecního úřadu Bojkovice.\n\nŽítková vznikla kolonizací koncem 17. a počátkem 18. století na území poznamenaném nájezdy Tatarů, Turků a Kuruců v 16. a 17. století. Jak zaznamenává 4. kniha urbární, v roce 1731 sem přicházejí noví usedlíci, což však nevylučuje, že osídlení tohoto území může pocházet i ze starších dob. Mezi tradiční suroviny a řemesla, které usedlíci pěstovali, dále zpracovávali či provozovali, patří včelařství, chov valašského dobytka (ovcí), sbírání a sušení hub, zpracovávání kmínu, sběr šípků a lískových oříšků, vytrhávání husího peří a pěstování konopí, které museli dále příst či jinak zpracovávat. Konopí a husí peří museli zdejší usedlíci každý rok odvádět podle váhy na světlovské panství. V oblasti zvané Hutě stávala sklárna zničená v 18. století.\n\nRoku 1807 v důsledku napoleonských válek byla uvalena na Moravské Kopanice kuriózní máselná daň, proti níž se tehdejší vedení kopaničářských obecních komunit náležitě bránilo a dne 28. 9. 1807 byl poslán nesouhlasný dopis s touto daní za sídla Hrozenkov, Žítková, Vyškovec a Vápenice. Jistou míru samostatnosti kolonie Žítková z této doby lze také odvodit např. z dopisu pudmistra hrozenkovského pudmistru žitkovskému ohledně pastvy, který se ovšem žítkovjanům nelíbil a ohradili se proti němu, díky čemuž Hrozenkov tento spor u vrchnosti částečně prohrál.\n\nSpecifický vývoj osídlení, geografická i kulturní izolace v podmínkách feudálního útlaku, trvajícího až do posledních let 19. století, i tvrdé přírodní podmínky omezily působení vlivů pokročilejších sousedních oblastí a přispívaly k vytvoření izolované etnografické oblasti, v níž hlavní vývojovou silou byla tradice; tak se vytvořila švorcová ves s plužinou scelených úseků – Žítková. První škola byla na Žítkové postavena v roce 1854. Nové zděné školy na horní a dolní Žítkové byly postaveny začátkem 20. století. V horní části obce se škola postavila v roce 1913 a v dolní části již v roce 1909.\n\nPři soupisu obyvatelstva dne 15. října 1915 bylo na Žítkové zjištěno 895 lidí, což je o 196 více než ve Starém Hrozenkově. Významným mezníkem pro obec se stal 15. červen 1919. Tohoto data se Žítková osamostatňuje od Starého Hrozenkova a stává se samostatnou obcí. Také katastru Žítkové se k 25. červenci 1997 dotkla úprava státní hranice se Slovenskem.\n\n\nO Žítkové, nebo na Žítkové se odehrává děj knih \"Gabra a Málinka v čarovné zemi\", \"Želary\", faktografické knihy Jiřího Jilíka \"Žítkovské bohyně\" a \"Žítkovské čarování\", a další publikace jazykovědné i poezie. Na tuto oblast odkazuje Kateřina Tučková ve své knize \"Žítkovské bohyně\".\n\nNa Žítkové se natáčelo rodinné drama režiséra Otakara Koska \"Už se nebojím\" (1984) a drama Karla Kachyni \"Škaredá dědina\" (1975).\n\nSamospráva obce od roku 2016 vyvěšuje 5. července moravskou vlajku.\n\n\n"}
{"id": "261285", "url": "https://cs.wikipedia.org/wiki?curid=261285", "title": "Jom Tov Lipmann Heller", "text": "Jom Tov Lipmann Heller\n\nJom Tov Lipmann ben Natan ha-Levi Heller (1579, Wallerstein – 7. září 1654, Krakov) , byl židovský učenec, komentátor Mišny, vrchní pražský a moravský zemský rabín a náboženský soudce (\"dajan\"). \n\nJom Tov Lipmann Heller se narodil ve Wallersteinu v Bavorsku. Své vzdělání získal především jako žák Jehudy ben Becalela, pražského Maharala. Kromě studia Talmudu se zabýval rovněž i Kabalou, filosofií, hebrejskou gramatikou. V roce 1597 byl teprve jako osmnáctiletý dosazen na místo \"dajana\" – tj. soudce v Praze, kde sloužil dvacet osm let. Roku 1625 byl ustaven moravským zemským rabínem v Mikulově, nicméně ještě týž rok odjel do Vídně, kde sloužil jako \"av bejt din\" (předseda soudního dvora). Roku 1627 se vrátil do Prahy. \n\nHeller prožil s českými zeměmi kruté období třicetileté války, kdy kromě válečného utrpení padla na obyvatele rovněž i tíha finanční. Židé museli odvádět velmi velké a tvrdé daně císaři na vedení války. Heller měl problémy i uvnitř ghetta a někteří chudší obyvatelé ho obviňovali z nadržování bohatým. Heller se dokonce ocitl v r. 1629 na 40 dní ve vězení ve Vídni, když byl obviněn z pohrdání státem a z útoku na křesťanství. Po jeho obhajobě, kdy bránil Talmud a studium ústního zákona (Talmud bylo nařízeno spálit z rozkazu papežské kurie), a která nakonec vedla k jeho propuštění, byly daně stejně jako další omezení týkající se studia mírně omezeny, nicméně Heller musel zaplatit pokutu 12 000 dukátů a zničit rukopisné fragmenty svých děl, kvůli kterým byl obviněn. \n\nV roce 1631 odjel do Polska, kde žil v Lublinu, Brest-Litevsku a Nemirově (kde také napsal elegii připomínající zničení Nemirovska kozáky Bohdana Chmelnického). V letech 1634 až 1643 sloužil jako rabín ve Vladimiru a byl členem stálé rady čtyř zemí. Kvůli pomluvě byl z Vladimiru málem odvolán, ale zásahem jeho přátel ve Varšavě byl vypovídací dekret stažen. V r. 1643 se přestěhoval do Krakova, kde sloužil nejprve jako vrchní rabín a poté rovněž i jako hlava tamní ješivy. \n\nZemřel v Krakově 7. září 1654.\n\nJeho bezesporu nejvýznamnějším dílem se stal komentář k Mišně, který Jom Tov nazval \"Tosafot\" – dodatky. Svůj komentář, který se nakonec stal jedním ze čtyř plnohodnotných komentářů k Mišně a jedním z komentářů, které jsou tištěny společně s Mišnou v tradičních vydáních, totiž původně zamýšlel jako „dodatky“ ke staršímu komentáři Ovadii di Bertinoro. Dnes je jeho komentář součástí každého tradičního vydání Mišny. Ve svém komentáři vyjasňuje obtížné termíny, rovněž i vysvětluje a kritizuje halachické závěry svých předchůdců a jako znalec hebrejské gramatiky svůj komentář soustředí i na lingvistickou stránku díla. \"Tosafot Jom Tov\" byly za jeho života vydány dvakrát, nejprve v Praze, poté v Krakově jako opravené a doplněné vydání. Ve svých dalších dílech, \"Ma'adanej Jom Tov\" (původně \"Ma'adanej Melech\"), \"Lechem chamudot\" a \"Pilpula charifta\", shrnuje vývoj halachy a všímá si především čtyř autorit, které znamenaly velmi mnoho v této oblasti – Jicchak Al-Fásí, Maimonides, Ašer ben Jechi'el („RoŠ“) a Ja'akov ben Ašer („Tur“).\nMezi jeho mnoha dalšími díly figurují:\n\n\nKromě toho napsal řadu pijutů a kajícných modlieb, především na paměť masakrů v Praze r. 1618-1620 a na Ukrajině r. 1648. Řadu údajů o jeho životě čerpámě z jeho autobiografie \"Megilat Ejva\". Toto dílo tvoří zároveň neocenitelnou pomoc při studiu života židovských komunit ve střední Evropě během třicetileté války.\n\n"}
{"id": "261292", "url": "https://cs.wikipedia.org/wiki?curid=261292", "title": "Kasalice", "text": "Kasalice\n\nObec Kasalice se nachází v okrese Pardubice, kraj Pardubický. Žije zde  obyvatel.\n\n\nPrvní písemná zmínka o obci pochází z roku 1372.\n\nV terénu za obcí je znatelný pahorek bývalé tvrze. Tvar tvrziště je kruhový, příkop s předsunutým valem je dochovaný ze tří čtvrtin.\n\nSe jménem obce souvisí jméno vladyckého (zemanského), později rytířského rodu Kasalických z Kasalic a Kasalických z Kaštic. Místní vladycké statky vlastnil roku 1455 Petr z Kasalic, roku 1466 Jan z Čtiřína. K Pardubicím byly Kasalice přikoupeny roku 1521.\n\n"}
{"id": "261293", "url": "https://cs.wikipedia.org/wiki?curid=261293", "title": "San Marino (město)", "text": "San Marino (město)\n\nSan Marino je hlavní město a také samosprávná obec republiky San Marino. Nachází se v západní části země, na západním svahu nejvyšší hory San Marina Monte Titana. Na jejím hřebenu jsou tzv. \"\"Tři sanmarinské pevnosti\"\". V roce 2013 zde žilo přes 4 100 obyvatel na rozloze 7,09 km.\n\nSan Marino založil roku 301 Svatý Marinus a několik křesťanských uprchlíků. Od té doby bylo město centrem křesťanů, kteří uprchli před římskými pronásledovateli. Následkem toho se San Marino stalo první republikou v Evropě. V té době bylo územím republiky pouze město.\n\nMěstské centrum bránily tři pevnosti: první a nejznámější z nich, La Guaita, byla postavena v 11. století a svou velikostí a nepřístupností zastrašovala všechny nepřátele. Kvůli válkám byla ve 13. století postavena druhá pevnost La Cesta. Avšak sanmarinský obranný systém nebyl kompletní, dokud nebyla v následujícím století postavena třetí pevnost Il Montale – nejmenší ze tří pevností ležící na posledním vrcholku Monte Titana.\n\nS rostoucí populací se o pár čtverečních kilometrů zvětšilo i území republiky. Jelikož sanmarinské zásady nedovolovaly vtrhnout do cizí země nebo začít válku kvůli rozšíření území, dohodlo se San Marino na koupi dalších \"castelli\" (obcí).\n\nAčkoliv je San Marino hlavním městem republiky, většina firem se nachází v Borgo Maggiore – druhém největším městě republiky. San Marino je třetí největší město, hned po Dogana a již zmíněném Borgo Maggiore. Sousedí se sanmarinskými obcemi Acquaviva, Borgo Maggiore, Fiorentino, Chiesanuova a s italskou obcí San Leo.\n\nSídlí zde Mezinárodní akademie přírodních věd San Marino.\n\nSoučástí území města jsou i tyto obce (italsky: \"curazie\"):\n\nVedení města zajišťuje jednadvacetičlenná Městská rada volená občany každé čtyři roky. V čele rady je na dva roky volený kapitán, tzv. Capitano di Castello, což je vlastně starosta města.\nEkonomika San Marina byla vždy úzce spjata s ekonomikou republiky. Až donedávna byly hlavními ekonomickými aktivitami těžba kamene a řezbářství. Dnes je zde více rozmanitá ekonomika, včetně turistického ruchu, obchodu, prodeje poštovních známek a malého zemědělského hospodaření.\n\nMěsto navštíví přes tři miliony lidí ročně a stává se tak turistickým centrem. 85% turistů jsou Italové. Také je zde přes tisíc maloobchodů, kde najdete mnoho různorodých produktů. Historické centrum města, které je na seznamu světového dědictví UNESCO, je přístupné ze čtyř „bran“ a skýtá hlavní zdejší památky.\n\n\nSan Marino je známé dlouhými, klikatými, dlážděnými ulicemi. Jeho nadmořská výška a příkrá cesta znemožňuje, aby sem vedla sanmarinská dálnice. Také je výjimečné tím, že ve velké části centra nesmí jezdit automobily.\n\nPřed druhou světovou válkou, ale už za diktatury Benita Mussoliniho, byla vybudována železniční trať ze San Marina do Rimini. Železniční tunely a stanice 'Piazzale Lo Stradone' stále existují. Návrhy na obnovu tratě byly vládě několikrát předloženy, avšak vždy bez odezvy.\n\nJezdí odsud autobusová linka do Rimini a také se z města můžete dostat 1,5 kilometrů dlouhou lanovkou do Borgo Maggiore.\n\nMěsto San Marino má dva fotbalové týmy: S.S. Murata a S.P. Tre Penne.\n\n\n\n"}
{"id": "261295", "url": "https://cs.wikipedia.org/wiki?curid=261295", "title": "Radošinské naivné divadlo", "text": "Radošinské naivné divadlo\n\nRadošinské naivné divadlo je slovenský profesionální divadelní soubor, sídlící v Bratislavě. Byl založen 25. prosince 1963 v Radošině Stanislavem Štepkou. Patří k nejúspěšnějším divadlům na Slovensku, jeho představení jsou permanentně vyprodaná. \nMezi jeho významné členy patřila Katarína Kolníková, která v něm účinkovala od roku 1971 až do své smrti v roce 2006.\n\nToto je neúplný seznam divadelních her Radošinského naivného divadla:\n\n"}
{"id": "261297", "url": "https://cs.wikipedia.org/wiki?curid=261297", "title": "Vihára", "text": "Vihára\n\nVihára (विहार) je sanskrtský i pálijský pojem pro buddhistický klášter. \n\nV raném období buddhismu putující mnichové neměli své příbytky, ale v období dešťů bylo třeba se někde uchýlit. Tak vznikaly nejdříve jednoduché lesní příbytky a domy. O jejich vystavění a také o mnišskou stravu se starala bohatší vrstva obyvatel. V současné době pojem vihára představuje buddhistický klášter, i když v některých oblastech (např. na Srí Lance) může pojem vihára označovat i halu se sochou buddhy Šákjamuniho.\n"}
{"id": "261298", "url": "https://cs.wikipedia.org/wiki?curid=261298", "title": "Leváda", "text": "Leváda\n\nLeváda je název pro zavlažovací kanál na ostrově Madeira.\n\nExistence levád je podmíněna geologickou stavbou ostrova, který je vlastně vrcholem prastaré sopky. Jednotlivé geologické vrstvy lávy, popela a tufu nejsou vodorovné, ale převládá sklon k severu. Proto i déšť, který se vsáknul na jižním svahu, protéká pod povrchem k severu. Některé prameny se nalézají ve výškách až 1600 m. Nejintenzivnější deště se vyskytují kolem 1000 m nad mořem, kde většina levád začíná. Geologové odhadují zásoby podzemní vody zachycené v porézní hornině ostrova na 200 milionů m³.\nPrvní portugalští osadníci v 15. století brzy zjistili, že jih s příjemným subtropickým klimatem nemá dostatek vody pro zemědělství. Na severu a severozápadě ostrova však prší skoro každý den (roční úhrn srážek činí až 2000 mm). Také na náhorní plošině a v horách, prakticky denně v odpoledních hodinách skrytých v mlze, je vody dostatek. Příčinou jsou mraky postupující v malé výšce nad oceánem od severu a narážející na ostrov, jehož hory dosahují výšky kolem 1800 m.\n\nPortugalci proto brzy začali budovat kanály, jimiž vodu ze severu převádějí na jih. Budování levád a rozdělování vody dostalo hned zpočátku i právní základ. Již roku 1461 byli jmenováni dva úředníci dohlížející na rozdělování vody. Roku 1485 jim král João II. stanovil pravidla, kdy musejí uživatelům vodu poskytnout. Následně pak roku 1493 vydal zákon, podle nějž nesmějí vlastníci pozemků bránit stavbě, údržbě a využívání levád.\nÚdaje o celkové délce levád se různí podle jednotlivých autorů. Záleží zřejmě na tom, zda sečteme jen délku hlavních toků, nebo započteme i nejužší odbočky. V roce 1900 bylo registrováno 200 levád s celkovou délkou 1000 km. V roce 2007 se setkáváme s údaji od 2400 km až po 5000 km. Na levádách je v současnosti 40 km tunelů.\n\nV roce 1939 iniciovala portugalská vláda vypracování studie o využití a budoucnosti levád. Na jejím základě vláda financovala výstavbu nových levád využívaných i k pohonu hydroelektráren. Dvě největší z nich byly Levada dos Tornos a Levada do Norte. Výstavba trvala 25 roků, protože vše bylo nutné provést ručně. Pracovali na nich i horolezci a práce si vyžádaly také lidské oběti.\n\nLevada dos Tornos byla uvedena do provozu roku 1966 a měří 106 km. Začíná přibližně ve výšce 1000 m, v délce 16 km prochází tunely (z nichž nejdelší je 5,1 km dlouhý), pohání hydroelektrárnu (ve výšce přibližně 600 m nad mořem) a voda pak zavlažuje 9900 hektarů půdy.\nLeváda musí mít po celé své délce mírné klesání, proto je vedena například ve svislé skalní stěně, nebo tunelem. V místech, kde bylo nutné změnit výšku skokem, není vodopád, ale schody. Pro stavbu prvních levád byli využíváni převážně černí otroci. Byli zde však i otroci arabští, kteří měli se zavlažovacími kanály a jejich stavbou zkušenosti z domova.\n\nZ důvodu omezení odpařování jsou levády více hluboké než široké. Mají šířku asi od 20 cm až po 1 m. První levády byly tesány do skály, dozděny kamennou zídkou, v některých úsecích měly dřevěné koryto (na Madeiře byl dostatek dřeva). Zhruba od počátku 20. století začal převládat beton. Tím jsou postupně opravovány úseky starých levád (na Madeiře nikdy nemrzne, ani ve vyšších polohách, takže nejsou problémy s poškozením betonu mrazem).\nLevády procházející přes vesnice mají odbočky k odběratelům vody – zahrazením toku překážkou voda začne proudit do odbočky. Po napuštění nádrže nebo zavlažení políčka se překážka vyjme a voda proudí dál. Nespotřebovaná voda na konci levády teče do moře. Levády je třeba udržovat. Proto se za vodu platí, ale nikoliv podle odebraného množství, nýbrž podle vzdálenosti od zdroje.\n\nLevády dobře zapadají do přirozeného prostředí. Jejich stavitelé neupravovali směr toku více, než bylo třeba, a proto leváda obvykle sleduje půdorysný profil skalní stěny, v níž je vedena. V minulosti se široké levády využívaly i k plavení dřeva a chodníky kolem nich byly často jedinou přístupovou cestou do horských vesnic.\n\nTéměř po celé délce je souběžně s levádou veden chodníček. Po těchto chodnících dnes proudí turisté.\nVoda v levádách je křišťálově čistá a studená. Po prudkém dešti však levády zachytí i povrchovou vodu a cesta kolem nich může být značně obtížná až nebezpečná.\n\nPodél levád se vyskytuje také bohatá květena. Po značnou část roku kolem levád hojně kvete modře a bíle zbarvený kalokvět (\"Agapanthus praecox\").\n\nVzhledem k tomu, že vnitrozemí ostrova Madeiry je jen velmi obtížně prostupné pro pěšího turistu – strmé, skalnaté kopce nebo prakticky neprostupná hustá, často trnitá vegetace, je uměle vytvořená leváda přirozenou turistickou stezkou. Břehy koryt jsou buď betonové nebo zpevněné a protože je každou levádu nutno udržovat a opravovat, vede po jejím břehu cesta či úzká stezka, kterou původně využívali vodohospodáři ke správě vodního díla. \n\nBěhem posledních let se velmi silně začalo využívat jednotlivých vybraných levád jako chodeckých cest pro klasickou pěší turistiku. Řada cestovních kanceláří nabízí možnost projít si některé úseky s průvodcem, včetně výkladu i dopravy na začátek levády případně odvoz turistů zpět do hotelu po absolvování trasy. Levády jsou uváděny i turistických mapách Madeiry, často se na nich nachází i běžné turistické značení a na rozcestích jsou umístěny směrovky označující správné pokračování trasy nebo i stručné údaje o levádě formou informačních tabulí.\n\n"}
{"id": "261301", "url": "https://cs.wikipedia.org/wiki?curid=261301", "title": "Katarína Kolníková", "text": "Katarína Kolníková\n\nKatarína Kolníková (20. dubna 1921, Radošina, Slovensko – 29. května 2006, Radošina) byla slovenská herečka. Od roku 1971 působila v Radošinském naivním divadle. Účinkovala téměř ve všech inscenacích Stanislava Štepky.\n\nVyrostla v Radošině v chudé rodině železničáře, pocházela z osmi sourozenců. Do školy chodila v rodné obci. Přechodně pracovala jako sezónní dělnice na biskupském majetku v Radošině, potom několik let v Pieštanech. V roce 1941 se provdala za Michala Kolníka z Nitrianské Blatnice, se kterým měla čtyři děti. Po roce 1945, když ji manžel opustil, zůstala s dětmi sama. Až do důchodu pracovala jako školnice a pěstounka v mateřské škole v Radošině. Celý život obětovala divadlu.\n\nJako radošinská ochotnice hrála ve hrách:\n\nOd roku 1971 byla členkou Radošinského naivného divadla. Hrála ve hrách:\n\n"}
{"id": "261312", "url": "https://cs.wikipedia.org/wiki?curid=261312", "title": "Anna Šišková", "text": "Anna Šišková\n\nAnna Šišková (* 30. června 1960 Žilina) je slovenská herečka.\n\nStudovala na Pedagogické fakultě Univerzity Pavla Jozefa Šafárika v Prešově (1979–1982), kde v letech 1980–1981 byla členkou činohry Divadla Jonáše Záborského. Od roku 1981 působila v trnavském Divadle pro děti a mládež (dnešní Divadlo Jána Palárika) a později přešla do bratislavského Divadla Astorka Korzo '90. Za své herecké kreace získala v letech 2001 a 2003 slovenskou divadelní cenu DOSKY.\n\nS Jaroslavem Filipem má dceru Dorotu. Byla vdaná za režiséra Juraje Nvotu, se kterým má druhou dceru Terezu. Obě jsou aktivní ve filmovém umění. Jejím druhým manželem byl režisér Jiří Chlumský.\n\n\n"}
{"id": "261321", "url": "https://cs.wikipedia.org/wiki?curid=261321", "title": "Q0906+6930", "text": "Q0906+6930\n\nQ0906+6930 je nejvzdálenější známý blazar (rudý posuv 5,47 , vzdálenost 12,7 miliard světelných let), byl objeven v červenci 2004. Pohonem blazaru je supermasivní černá díra přibližně 16 miliardkrát hmotnější než Slunce (asi 3 % hmotnosti galaxie Mléčná dráha). Objem horizontu událostí je řádově tisíckrát větší než sluneční soustava. Je jednou z největších známých černých děr.\n\n\n\n"}
{"id": "261329", "url": "https://cs.wikipedia.org/wiki?curid=261329", "title": "Gunt", "text": "Gunt\n\nGunt ( ) je řeka v Tádžikistánu (Horský Badachšán). Je 296 km dlouhá. Povodí má rozlohu 13 700 km².\n\nPramení na severních svazích Jihoaličurského hřbetu ve Východním Pamíru. Nad ústím řeky Muzduajreksaj nese jméno Gurumdy (\"Гурумды\") a níže až k ústí řeky Bašgumbez Irikjak (\"Ирикяк\") a ještě níže až k ústí do jezera Jašilkul Aličur (\"Аличур\"). Pod tímto jezerem se již jmenuje \"Gunt\" a protéká úzkou dolinou mezi Rušanským a Šugnanským hřbetem. Ústí u města Chorog zprava do Pjandže (povodí Amudarji).\n\nPrůměrný průtok vody v ústí u města Chorog činí 106 m³/s.\n\nNa řece byla vybudována Chorogská vodní elektrárna.\n"}
{"id": "261334", "url": "https://cs.wikipedia.org/wiki?curid=261334", "title": "Miroslav Noga", "text": "Miroslav Noga\n\nMiroslav Noga, také pod uměleckým jménem Miro Noga (* 25. října 1959 Bratislava) je slovenský herec, humorista a zpěvák.\n\n\nV době studia na VŠMU spoluzakladatel a člen kabaretní skupiny \"Strapatí gentlemani\"\n(revue \"Fujarová show\", \"Rychlokurz geniality\", \"Show mix\").\nSpolečně se Štefanem Skrúcaným interpret politicko-satirických televizních, rozhlasových (\"Apropo Plus\" a \"Telecvoking\") a revuálních programů.\n\n\n\n\n\n\n"}
{"id": "261335", "url": "https://cs.wikipedia.org/wiki?curid=261335", "title": "Svatava Česká", "text": "Svatava Česká\n\nSvatava Česká († po 1146), v Německu známa jako Luitgarda, byla dcerou českého knížete Vladislava I. a Richenzy z Bergu. Jméno dostala po své babičce, královně Svatavě.\n\nV červenci 1124 byla ještě za vlády svého otce \"s nádhernou výbavou a značným věnem\" provdána za bavorského šlechtice Fridricha z Bogenu, purkrabího v Řezně. Politicky se ale nakonec jednalo o nepříliš důležitý sňatek. Svatava možná zemřela bezdětná už příštího roku, možná až po roce 1146.\n"}
{"id": "261341", "url": "https://cs.wikipedia.org/wiki?curid=261341", "title": "Štefan Skrúcaný", "text": "Štefan Skrúcaný\n\nŠtefan Skrúcaný (* 27. března 1960, Trenčín, Slovensko) je slovenský herec, moderátor, kabaretiér, humorista a zpěvák. Jeho bývalá manželka je herečka Zuzana Tlučková.\n\nV roce 1985 ukončil VŠMU, už v době studií se stal populárním díky zábavnímu hudebně-dramatickému humorně pojatému programu \"Fujarová šou\". Následovala dlouholetá spolupráce s Miroslavem Nogou, Jaroslavem Filipem, Stanem Radičem nebo Rasťou Piškem v rozhlasovém satirickém pořadu \"Apropo\", který později přenesli i na televizní obrazovky.\n\nV televizi Markíza vystřídal relace :\n\nV divadle Nová scéna účinkuje v muzikálech :\n\n\n\n\n\n"}
{"id": "261342", "url": "https://cs.wikipedia.org/wiki?curid=261342", "title": "Master of Reality", "text": "Master of Reality\n\nMaster of Reality je třetí album od legendární britské heavymetalové skupiny Black Sabbath vydané roku 1971. V Británii dosáhlo 5. příčky.\n\nNa tomto album kytarista Tony Iommi poprvé přeladil svou kytaru o tři půltóny dolů na C♯, aby snížil napětí strun, čímž se jeho zraněným prstům hrálo lépe. Díky tomu se hlubší a \"blátivější\" zvuk stal jakousi známkou tohoto alba.\n\nTexty se zabývají drogami, samotou, válkou a teologií. Text pro skladbu \"After Forever\" napsal Tony Iommi (jediný sabbathovský text doposud připisovaný pouze jemu). Téma skladby je silně křesťanské.\n\nMaster of Reality je také citováno jako vlivné na mnoho stoner metalových a sludge metalových muzikantů.\n\nPo úspěchu alba Paranoid nevymýšleli Black Sabbath nic nového a šli dál v zajetých stopách. Třetí album je namícháno ze stejných ingrediencí jako jeho předchůdce – masivní kytarové riffy, hutný zvuk, temná atmosféra a Osbournův naříkavý zpěv. Čestnou výjimkou je pomalá balada \"Solitude\". Skupina na tomto albu začala poprvé zlehka experimentovat s dotáčkami ve studiu; Ward použil ve skladbě \"Children of the Grave\" zvuky, které nasnímal při hraní na formu na paštiky. Ačkoli se zde nevyskytuje tolik metalových drahokamů jako na druhém LP, najde se tu několik sabbatovských evergreenů, mezi než patří písně \"Sweet Leaf\" nebo právě \"Children of the Grave\". Nelze se přesto zbavit dojmu, jakoby skupina trochu přešlapovala na místě a hledala směr, kam se posunout.\n\nV žebříčku časopisu Billboard \"Master of Reality\" dosáhlo 8. pozice a roku 2003 album dosáhlo 298 pozice v žebříčku časopisu Rolling Stone \"500 greatest albums of all time\".\n\nBylo to třetí a poslední album od Black Sabbath, které produkoval Rodger Bain.\n\nMnoho skladeb by mohlo být zahráno na \"The Reunion Tour\" (více než na turné tehdy pro toto album).\n\nAutory skladeb jsou Ozzy Osbourne, Tony Iommi, Geezer Butler a Bill Ward, pokud není uvedeno jinak.\n\n"}
{"id": "261346", "url": "https://cs.wikipedia.org/wiki?curid=261346", "title": "Korsak", "text": "Korsak\n\nLiška korsak (\"Vulpes corsac\" či \"Alopex corsac\") je drobná liška z čeledi psovitých (Canidae) a z rodu \"Vulpes\".\n\nVyskytuje se ve stepích a polopouštích střední Asie od jihovýchodní Evropy přes Kazachstán až po východní část Mongolska, Číny až po Bajkal.\n\nVelikost těla korsaka se pohybuje asi do 60 cm, její huňatý ocas dorůstá 35 cm a její hmotnost se pohybuje od 4 do 6 kg. Její zbarvení je nejčastěji šedožluté nebo bíložluté, ale může se objevovat i s kombinací šedé nebo rezavé, hlava je většinou světlá. Je menší než naše hojně rozšířená liška obecná, ale má delší nohy a uši.\nPřes den žije převážně v norách, které vyhloubili již živočichové před ní a žije typickým nočním životem. Její obranou strategií v případě ohrožení např. větší psovitou šelmou je výskok na zadní, přičemž začne prskat. Liška korsak dává především přednost masné stravě, hlavně drobným savcům a ptákům, ale neodolá ani hmyzu, různým bobulím nebo ovoci. Žije v rodinných skupinách, které čítají několik jednotlivců. Její hustý kožich jí přizpůsobuje do chladného klimatu, ale stejně dobře dokáže žít také v teplých krajinách. Dokáže přežít i poměrně dlouhou dobu bez vody a dokáže takováto území, kde daleko není vodní plocha obývat.\n\nKorsaci se páří s počátkem roku, nejčastěji v lednu až v únoru, později už jen velice zřídka. Březost trvá 49-60 dní a samice rodí od 2 do 11 mláďat, ale nejčastěji se počet mladých pohybuje kolem pěti; ta nejprve žijí naprosto odkázaná až do podzimu rodičům v norách, poté se začínají pomalu osamostatňovat. Její stav populací není pořádně ani prozkoumaný, ale i přesto je známo, že této lišce rodu \"vulpes\" hrozba vyhubením zatím poměrně dlouho nehrozí.\n\n"}
{"id": "261354", "url": "https://cs.wikipedia.org/wiki?curid=261354", "title": "Pest", "text": "Pest\n\nPest může znamenat:\n\n\n"}
{"id": "261355", "url": "https://cs.wikipedia.org/wiki?curid=261355", "title": "Mubarak al-Kabir", "text": "Mubarak al-Kabir\n\nBurdž Mubarak al-Kabír je mrakodrap navržený do výstavby v Kuvajtu. Po svém dokončení by měl být vysoký 1001 metrů (podle \"Pohádek tisíce a jedné noci\") a mít přes 200 podlaží. Věž bude dominantou čtvrti Madínat al-Harír v hlavním městě Kuvajtu. Projekt byl schválen v listopadu 2007.\n\nMrakodrap navrhl britský architekt Eric Kuhne a měl by být otevřen v roce 2026. Mrakodrap se bude nacházet na ostrově naproti centru hlavního města Kuvajtu. \n\nNová čtvrť města Madínat al-Harír by měla být osídlena až 700 000 obyvatel. U mrakodrapu by měl vyrůst i olympijský stadion a množství hotelů a bytových domů. S městem Kuvajt by ho měl spojovat 23,5 km dlouhý Džaberův most pojmenovaný podle vládnoucího šejka Džabera.\n"}
{"id": "261356", "url": "https://cs.wikipedia.org/wiki?curid=261356", "title": "Jindřich Přemyslovec", "text": "Jindřich Přemyslovec\n\nJindřich († 1. srpna po 1169) byl synem českého knížete Vladislava I. a Richenzy z Bergu. Po celý život podporoval svého staršího bratra Vladislava a zúčastnil se společně s ním křížové výpravy do Svaté země. Ve Svaté zemi se stal členem řádu johanitů, společně s manželkou Markétou byl jedním z mnoha dobrodinců nově založeného premonstrátského kláštera v Doksanech.\n\nPoté, co Soběslav I. po smrti knížete Vladislava I. obdržel lénem české knížectví, žil zřejmě Jindřich společně s bratry v blízkosti strýcova pražského dvora. Po Soběslavově smrti v roce 1140 se stal knížetem Jindřichův starší bratr Vladislav II. Ten se ovšem musel brzy vypořádat se vzpourou nespokojené šlechty a moravských údělníků. Věrnost novému knížeti zachovali jeho bratři Jindřich a Děpolt společně s biskupem Jindřichem Zdíkem a některými šlechtickými předáky. Koncem dubna 1142 došlo u Vysoké na Čáslavsku k vojenskému střetu mezi knížetem a vojskem vzbouřených nespokojenců v čele s Konrádem Znojemským.\n\nV bitvě kníže utrpěl drtivou porážku a přišel o mnoho bojovníků. Po prohrané bitvě se Vladislavovi podařilo probít se společně s bratryzpět do Prahy a společně s Jindřichem Zdíkem odjel žádat o pomoc do říše. Děpolt po dobu bratrovy nepřítomnosti společně s kněžnou Gertrudou bránil Pražský hrad a Jindřich byl vyslán sbírat vojáky do Budyšína. Vladislav byl v říši úspěšný a vracel se zpět společně s římským králem Konrádem a jeho vojáky, což zapřičinilo Konrádův ústup na Moravu.\n\nPo pádu Edessy byla na počátku roku 1146 vydána papežská bula vyzývající k osvobození Východu od pohanů. Agitace se ujal opat Bernard z Clairvaux, kterému se podařilo pro kruciátu získat také německého krále Konráda. Společně s Konrádem se kruciáty hodlal zúčastnit také český kníže Vladislav s bratrem Jindřichem, bratrancem Spytihněvem a Vladislavem Vyhnancem.\n\nNa výpravu se vydali zřejmě koncem května ze shromaždiště v Řezně, kde se sešli s válečníky ze zemí německých a Lotrinska. Prošli bez větších potíží územím uherského krále Gejzy a po Konrádově přísaze, že nepozvedne zbraň proti byzantské říši, bylo vojsko vpuštěno na území císaře Manuela. Až k Soluni cesta probíhala bez rozmíšek s místními obyvateli. Poté křižáci začali rabovat byzantská města a konflikt vyeskaloval u hradeb Konstantinopole, kdy Konrád zřejmě pohoršený doprovodem byzantskými policejními oddíly odmítl přepravu přes Helespont a byl ubytován v předměstském paláci. Palác a přilehlé okolí bylo záhy křižáky zcela vydrancováno a císař se pokoušel přesvědčit Konráda k utužení vojenské morálky jeho výpravy. Konrád kontroval pohrůžkou vpádu do Konstantinopole a situaci musela urovnat císařovna Irena. Po příchodu francouzských křižáků začaly spory mezi německou a francouzskou částí výpravy a i Konrád s Ludvíkem VII. nepřekypovali ochotou ke spolupráci. Konrád s vojskem v polovině října vyrazil oproti císařově radě napříč Malou Asií a 25. října se u Dorylea setkal se seldžuckým vojskem, jež nepřipravené a unavené křižáky zcela rozdrtilo. Zdá se, že přežila snad desetina, která se probila k Nikáji a tam se spojila s Francouzi. Část Konrádových křižáků se odhodlala k návratu domů a mezi nimi byl i český kníže Vladislav se svými vojáky.\n\nNení zcela jisté, zda Češi na počátku výpravy odcházeli z Řezna společně s Konrádem a táhli s jeho hlavním vojskem. Zdá se, že důležitých bojů se nezúčastnili a nepanuje ani jistota, že se zúčastnili bitvy u Dorylea. Podle byzantských pramenů se český houf po Doryleu setkal se zbídačenými křižáky Konráda III. v Nikáji a poté se rozhodl pro návrat domů. Knížete Vladislava údajně při cestě domů přijal v Konstantinopoli císař Manuel. Vladislav mu přislíbil stejně jako ostatní křižáčtí páni, že všechna jím dobytá území budou byzantským lénem. V roce 1148 se čeští křižáci přes Rusko vrátili zpět domů.\n\nBratra Vladislava Jindřich a Děpolt podpořili i během císařské výpravy do Polska v roce 1157, kde se zúčastnili bojů na obranu práv Vladislava Vyhnance. V době Vladislavovy nepřítomnosti na přelomu let 1158/1159 byl regentem knížectví.V letech 1163 - 1169 se Jindřich údajně vypravil do Svaté země znovu a stal se v Jeruzalémě členem řádu johanitů a po příchodu řádu na české území byl jeho velkým příznivcem a dárcem.\n\nZemřel po roce 1169 a zanechal po sobě vdovu Markétu, která zemřela před rokem 1186. Syn Jindřich Břetislav se stal pražským biskupem a českým knížetem a obě dcery, Alžběta i Markéta, byly postupně \"prelátkami\" v Doksanech.\n\n"}
{"id": "261360", "url": "https://cs.wikipedia.org/wiki?curid=261360", "title": "Žofie z Bergu", "text": "Žofie z Bergu\n\nŽofie byla dcerou Jindřicha z Bergu a Adelheid z Mochentalu. Dvě dcery z německé rodu pánů z Bergu (poblíž města Ehingen) se vdaly za Přemyslovce: Richenza před rokem 1111 za Vladislava I. a Žofie roku 1114 za Otu Černého. Podle Kosmase tedy byly česká kněžna Richenza a Žofie sestry. Třetí sestra Salomena se provdala za Piastovce, polského knížete Boleslava III., jehož byla druhou manželkou.\n\nKdyž se Ota Olomoucký rozhodl dobýt svá nástupnická práva na český trůn s pomocí německého krále Lothara III., nakonec zemřel v krvavé bitvě u Chlumce. Vdova Žofie odešla, podobně jako to měla v úmyslu její nyní již také ovdověla sestra Richenza, do kláštera Zwiefalten. Zde ale zemřela již 31. května 1126.\n"}
{"id": "261361", "url": "https://cs.wikipedia.org/wiki?curid=261361", "title": "Švýcarský Robinson", "text": "Švýcarský Robinson\n\nŠvýcarský Robinson (1812, \"Der Schweizerische Robinson\") je dobrodružný román pro mládež německy píšícího švýcarského protestantského pastora a spisovatele Johanna Davida Wysse.\n\nAutor napsal své dílo, inspirované známým románem Daniela Defoea \"Robinson Crusoe\", v letech 1794–1798 pouze pro své děti, aniž by uvažoval o možném budoucím knižním vydání. K tomu došlo až poté, co se jeho syn Johann Rudolf Wyss, profesor filozofie v Bernu a autor švýcarské národní hymny, rozhodl v roce 1812 dílo upravit a vydat tiskem.\n\nRomán líčí osudy chudé švýcarské rodiny (otec, matka a čtyři synové ve věku od osmi do patnácti let, jejichž příjmení není v originálním textu knihy uvedeno, v převyprávěné verzi jde o rodinu Braunových), která se v době napoleonských válek odhodlá opustit Evropu a vyhledat si nový domov v zámořských koloniích. Po ztroskotání lodi se rodina zachrání na neobydleném ostrově v Indickém oceánu, který nazvou \"Nové Švýcarsko\", a prožijí zde deset let, než je jejich vzkvétající kolonie objevena anglickou korvetou. Mezitím se na ostrově vítězně utkají se zcela nereálnou faunou a flórou, kterou sem autor umístil ve snaze vytvořit co nejpestřejší dobrodružný příběh a seznámit dětského čtenáře s co největším počtem různých exotických zvířat a rostlin. Rodina tak musí bojovat se lvy, tygry, medvědy, slony, hrochy, šakaly, hyenami a hroznýši. Může lovit antilopy, plameňáky, velryby, lachtany, mrože, tuleně, žraloky, leguány, holuby a vlaštovky, chovat psy, krávy, buvoly, kozy, ovce, osly, prasata, slepice, husy i kachny a ochočit si orla a opici. Navíc je ostrov nalezištěm všech možných nerostných surovin. Nejstarší syn Fritz také zachrání mladou Angličanku Jenny, která ztroskotala na nedalekém sopečném ostrůvku (zprávu od ní přinese kormorán).\n\nKdyž je kolonie objevena, nikomu se z ní pryč nechce. Na chvíli odjedou do Anglie jen Fritz (v českém překladu Bedřich) a Jenny, aby se seznámili s její rodinou a uzavřeli zde sňatek, a prostřední syn Jakob (v českém překladu Jakub), aby nakoupil pro kolonii některé potřebné věci. Na ostrov přibude také anglická rodina Wolstonových s dcerami a mladí lidé se do sebe postupně zamilují.\n\nPřes mnohé nedostatky a některé pasáže, které dnes vyvolávají spíše úsměv, patří Wyssův \"Švýcarský Robinson\" ke klasickým dílům literatury pro mládež. Autor v něm vyzdvihuje důležitost lidské práce a také rodinné i kolektivní soudržnosti, obětavosti a statečnosti. Propaguje návrat k přírodě, který mu slouží jako únik od evropské civilizace, která se podle jeho mínění dostává svými válkami a rozvojem průmyslové výroby do slepé uličky.\n\n\"Švýcarský Robinson\" patřil k oblíbené dětské četbě francouzského spisovatele Julese Vernea. Příběh ho natolik zaujal, že k němu roku 1900 napsal pokračování pod názvem \"Druhá vlast\" (\"Seconde patrie\"). I v jiných Vernových knihách se objevují motivy ze \"Švýcarského Robinsona\":\n\n\n\n\n\n"}
{"id": "261362", "url": "https://cs.wikipedia.org/wiki?curid=261362", "title": "Liška chama", "text": "Liška chama\n\nLiška chama či liška kapská nebo liška zlatočerná (\"Vulpes chama\") je malá psovitá šelma z rodu \"Vulpes\".\nChama je malá liška s krátkým špičatým čenichem a dlouhýma ušima. Má tělo pokryto krásnou srstí barvy zlaté, šedivé a černé od čehož také pochází její méně známý název liška zlatočerná. Obývá jižní Afriku a dokáže přežít poměrně dlouhé období bez vody i v takových podmínkách, kde by jiní psovití nepřežili. Přes den jsou ukrytí v norách a prohlubních a žijí typicky nočním životem, buď jako jednotlivci nebo v párech. Obývají savany, polopouště a travnaté planiny na území Zimbabwe, Jihoafrické republiky, Angoly, Namibie až po území Botswany. Chamy se rozmnožují jen jednou do roka. Po circa 53 denní březosti rodí samice do nory 3 až 6 slepých mláďat. Do devíti měsíců jejich života se o ně starají rodiče, později už začínají nabývat samostatnosti a mohou se dožít vysokého věku až 10 let. Živí se převážně hmyzem, drobnými hlodavci, ještěry ale i mršinami.\n\nJejí pokrevní příbuzný je liška pouštní, fenek a liška písečná.\n\n\n"}
{"id": "261366", "url": "https://cs.wikipedia.org/wiki?curid=261366", "title": "Muksu", "text": "Muksu\n\nMuksu ( ) je řeka v Tádžikistánu. Je 88 km dlouhá. Povodí má rozlohu 7070 km².\n\nVzniká soutokem řek Seldara a Sauksaj, které pramení z ledovců Fedčenko a Saukdara. Je levou zdrojnicí Surchobu (pravou je Kyzylsu), jež je horním tokem Vachše (povodí Amudarji).\n\nZdroj vody je ledovcovo-sněhový. Nejvyšších vodních stavů dosahuje od konce května do začátku října. Průměrný průtok vody činí přibližně 100 m³/s.\n"}
{"id": "261382", "url": "https://cs.wikipedia.org/wiki?curid=261382", "title": "Bitva u Chlumce (1126)", "text": "Bitva u Chlumce (1126)\n\nBitva u Chlumce mezi českým knížetem Soběslavem I. a německým králem Lotharem III. proběhla 18. února 1126 blízko Chlumce u Ústí nad Labem.\n\nBitva byla vyvrcholením bojů o české knížectví mezi Soběslavem a Otou II. Olomouckým, v té době nejstarším Přemyslovcem. Předchozí kníže Vladislav I. nakonec uznal za svého nástupce Soběslava, to ale bylo v rozporu s principem seniorátu. Ota se tedy obrátil o pomoc k německému panovníkovi. Oba si zřejmě slibovali snadné vítězství.\n\nZima na přelomu let 1125 a 1126 byla tvrdší než obvykle, Lothar III. ovšem tento fakt podcenil. Neshromáždil ani brannou moc z celé říše, v jeho armádě byli jen bojovníci z východní poloviny saského vévodství. Soběslav I. si toho musel být dobře vědom. Na zprávy o záměrech zbavit ho vlády údajně reagoval slovy: \n\n16. února 1126 přišla velká obleva, což zřejmě popohnalo Lothara III. k činu.\n\nSníh začal tát a pukaly ledy. Většina jezdců sesedla z koní a sundala si brnění, protože bylo obtížné prodírat se bořícím se sněhem.\n\nOta II. Olomoucký jel v čele německého vojska, protože znal nejlépe cestu, a za ním pochodovalo několik skupin. Lothar s Otou se nejspíš domnívali, že mohou Soběslava překvapit náhlým přesunem v zasněženém podhůří. České vojsko ale čekalo už u hradiště Chlumec. Lothar nevyslal zvědy a netušil, že Soběslavovo vojsko je nablízku. A tak se nepřipravené německé vojsko dostalo skoro až k tomu českému. Soběslav dal povel k útoku a jenom někteří z nepřátelského vojska se pokusili bránit. Ostatní se dali na útěk.\n\nOta Olomoucký se ocitl v obklíčení a Lothar III. se uchýlil na nedalekou výšinu se štítonoši.\n\nNakonec tedy proběhla krátká krvavá bitva, ve které Ota II. zemřel a Lothar III. i Albrecht I. Medvěd, budoucí braniborský markrabě, padli do zajetí. Soběslav je ovšem brzy propustil a nadále byli s Lotharem spojenci. Soběslav I. byl realista a věděl, že úplně porazit Lothara by znamenalo dlouhý konflikt s celou říší. Na svém spojenectví s Lotharem tedy vybudoval svou zahraniční politiku, vedenou smyslem pro dosažitelné cíle.\n\nVlastenecký, protiněmecký postoj zastával již Soběslavův současník a stoupenec, Kanovník vyšehradský, který vylíčil bitvu ve svém pokračování Kosmovy kroniky. Historiky bývá zmiňován národní charakter, který Soběslav dokázal vtisknout shromáždění českých velmožů sjednocených proti německému nepříteli. Vratislav Vaníček dává událost do širších souvislostí formování evropských národů a shromáždění českého vojska pod korouhví svatého Vojtěcha připevněné ke svatováclavskému kopí přirovnává ke shromáždění francouzsky mluvící šlechty pod korouhví oriflamme Ludvíkem VI. proti císaři Jindřichu V. o dva roky dříve.\n\n\n\n"}
{"id": "261389", "url": "https://cs.wikipedia.org/wiki?curid=261389", "title": "Puškvorec obecný", "text": "Puškvorec obecný\n\nPuškvorec obecný (\"Acorus calamus\") je léčivá rostlina z čeledi puškvorcovité (\"Acoraceae\"). Některé starší taxonomické systémy řadí puškvorec do čeledi árónovité (\"Araceae\"). Puškovec je také tradičním kořením.\n\nMokřadní rostlina, nejčastěji roste na březích stojatých a pomalu tekoucích vod. Může vytvářet monodominantní porosty řazené do asociace \"Acoretum calami\".\nNa území ČR se objevil v 16. století. V současnosti roste v roztroušeně až hojně po celém území ČR, hlavně však v teplejších oblastech, ve vyšších horských polohách chybí. V posledních desetiletích vlivem nepříznivých hospodářských zásahů spíše ustoupil.\n\nPochází z Asie, původní areál zahrnoval jižní Čínu, již ve starověku byl však zavlečen do Indie, odkud se šířil dál. V současné době roste po celé Evropě, v Asii a v Severní Americe a v dalších oblastech. V Asii a v Severní Americe rostou další blízce příbuzné druhy, které plody vytvářejí. Mapka rozšíření je zde: \n\nV léčitelství se používá oddenek (Rhizoma calami aromatici).\n\nDroga se aplikuje hlavně při žaludečních potížích, protože podporuje látkovou výměnu, působí příznivě na tvorbu trávicích šťáv, má zklidňující účinek na křečovité bolesti a zároveň působí i desinfekčně a močopudně. Dříve se z kořene vyráběl žaludeční likér.\nPuškvorec má uklidňující účinek a působí antidepresivně, utlumuje astmatické záchvaty a celkově má pozitivní účinek na stav zesláblých lidí (ve stáří, po nemoci, po operaci, ozařování, chemoterapii atd.), v některých případech působí i výrazně protialergicky.\nPoužívá se i zevně ve formě koupelí proti revmatismu, na ekzémy, na omývání špatně se hojících ran nebo jako celkově posilující prostředek.\n\nV gastronomii byly od středověku oddenky využívány k okořenění sladkých pokrmů a kompotů v indické a islámské kuchyni. V Evropě i Americe býval kandován. Z velmi mladých výhonků lze připravit salát k povzbuzení chuti.\n\nDroga obsahuje asi 2-7 % silic, které jsou tvořené řadou mono a seskviterpenů. Dále mezi obsahovými látkami najdeme hořčiny, třísloviny, slizy, cukry, cholin a fenylpropan beta-asaron, který je podezřelý z kancerogenity, proto by neměla být užívána droga, která v silici obsahuje více než 5 % této látky (puškvorce rostoucí v ČR ji však obvykle obsahují výrazně méně).\n\n"}
{"id": "261392", "url": "https://cs.wikipedia.org/wiki?curid=261392", "title": "Prezidentský domek", "text": "Prezidentský domek\n\nTzv. Prezidentský domek (též Vila Dr. Eduarda Beneše) je budova v jihozápadní části Královské zahrady Pražského hradu.\n\nNa tomto místě původně stála barokní oranžérie. Z té se v podobě altánu dochovala střední, zděná část, která byla pojata v letech 1937–38 do novostavby vily pro tehdejšího prezidenta československé republiky Edvarda Beneše. Novostavbu vily s využitím fragmentu starší, barokní stavby projektoval Pavel Janák. Jde o pozoruhodnou ukázku jeho osobního pojetí památkových rekonstrukcí. Prezidenti státu v této vile bydleli až do poloviny devadesátých 20. století, ačkoli Václav Havel ji už příliš nevyužíval.\n\nPřítomnost prezidentského sídla v Královské zahradě byla v době reálného socialismu důvodem postupného uzavírání širokého okolí vily. Na konci osmdesátých let proto byla veřejnosti přístupna pouze malá část zahrady se Zpívající fontánou před Letohrádkem královny Anny. Z téhož důvodu byla i zaslepena veškerá okna hradu směřující do Královské zahrady a uzavřen vstup na věž katedrály.\n\nV 90. letech 20. století bylo okolí postupně zpřístupněno veřejnosti. Prezident Václav Klaus si nechal v roce 2005 upravit k obývání Lumbeho vilu v severozápadní části areálu Hradu.\n"}
{"id": "261395", "url": "https://cs.wikipedia.org/wiki?curid=261395", "title": "Polom (Trhová Kamenice)", "text": "Polom (Trhová Kamenice)\n\nOsada Polom se nachází cca 3 km západně od Trhové Kamenice. Osada je jednou ze sedmi místních částí této obce.\n\nV současné době se zde nachází pouze sedm domů a barokní kostel svaté Kunhuty z doby kolem roku 1600. Kostel nyní prochází rekonstrukcí, kaplička je volně přístupná. Poblíž obce se nacházejí Přírodní rezervace Polom, skrz které vede naučná stezka \"Krajem Chrudimky\".\n\nNedaleko kostela je vybudován pomník rodinám spolupracujícím za druhé světové války s partyzány.\n\n"}
{"id": "261397", "url": "https://cs.wikipedia.org/wiki?curid=261397", "title": "Písková rokle", "text": "Písková rokle\n\nPísková rokle je turisticky nepřístupná lokalita v NPR Broumovské stěny v blízkosti Kovářovy rokle.\n\n\"Písková rokle\" probíhá souběžně s turisticky přístupnou \"Kovářovou roklí\" a má i podobný charakter. Nachází se zde řada pískovcových skalních útvarů. Rokle je obtížně schůdná a není přístupna turistickou stezkou. Vstup do ní proto není povolen. \n"}
{"id": "261399", "url": "https://cs.wikipedia.org/wiki?curid=261399", "title": "Trolejbusová doprava v Oděse", "text": "Trolejbusová doprava v Oděse\n\nTaké v Oděse, čtvrtém největším ukrajinském městě, je v provozu trolejbusová doprava.\n\nTrolejbusy v Oděse vyjely poprvé do ulic 5. listopadu 1945, přestože první trať byla postavena již v roce 1941 (také byly zakoupeny vozy). Ale kvůli vypuknutí druhé světové války v tehdejším Sovětském svazu nebyla doprava na této lince zahájena. V současnosti zajišťuje provoz na 15 linkách přibližně 220 vozidel ruské výroby (převážně typu ZiU-9).\n\n"}
{"id": "261401", "url": "https://cs.wikipedia.org/wiki?curid=261401", "title": "Peliny (přírodní rezervace)", "text": "Peliny (přírodní rezervace)\n\nPřírodní rezervace Peliny se rozkládá těsně u města Choceň v okrese Ústí Nad Orlicí.\n\nPředmětem ochrany jsou suťové lesy a nápadné opukové skalní pilíře a stěny vypínající se nad řekou Tichou Orlicí v blízkosti města Choceň (5 minut chůze od náměstí). Kromě skalních pilířů je celá lokalita zalesněna. Jedná se o regionálně velmi významnou botanickou a zoologickou lokalitu. Leží na hlavní migrační trase teplomilnější flóry a fauny mezi Moravou a Čechami. Vrcholy skalních pilířů nebyly v postglaciálu nikdy zalesněny, proto se zde zachovaly některé relikty. Několik druhů teplomilných rostlin má zde izolovanou lokalitu.\n\nV rezervaci se nachází asi 21 různých stěn, srubů a věží, které dosahují výšky i přes 35 m. Mezi jednotlivými skalami jsou zalesněné rokle. Skály podléhají postupné erozi a drolí se. Díky nestejně odolným vrstvám zde vznikly jednotlivé skalní útvary. Najdeme tu drobné puklinky a malé jeskyně, z nichž nejznámější je tzv. Koňská díra, ke které se vážou četné pověsti. Z geologického hlediska jsou skály tvořeny slínovci neboli opukami křídového stáří (jizerské souvrství, svrchní turon).\n\nStrmé suťové svahy jsou porostlé suťovými lesy, které jsou dnes až pralesovitého charakteru s víceméně přirozenou skladbou stromového patra. Jedná se spíše o teplomilnější variantu suťových lesů (as. \"Tilio-Aceretum\"). V horních částech svahů a na rovinkách nahoře pak najdeme hercynské dubohabřiny (as. \"Melampyro nemorosi-Carpinetum\"), na odvápněných místech výjimečně až s přechodem do acidofilních doubrav. V dolní části u řeky je jen naznačen luh. Na pilířích je vyvinuta vegetace skal. Údaje o výskytu vápnomilných bučin je mylný, tento omyl však četní autoři od sebe opisují.\nVe zdejších lesích roste bohatá hájová květena s květnatým jarním aspektem. Najdeme zde např. jaterník podléšku (\"Hepatica nobilis\"), sasanku hajní (\"Anemone nemorosa\"), sasanku pryskyřníkovitou (\"Anemone ranunculoides\"), violku lesní (\"Viola reichenbachiana\"), violku chlumní (\"Viola collina\"), dymnivku dutou (\"Corydalis cava\"), zvonek broskvolistý (\"Campanula persicifolia\"), lilii zlatohlavou (\"Lilium martagon\") a četné další. Zajímavý je výskyt některých druhů s relativně izolovanou lokalitou. Příkladem je tařice skalní (\"Alyssum saxatile\"), která je v květnu nápadná i zdálky svými žlutými květy na skalách. Původnost tohoto druhu na lokalitě je však sporná. Na druhou stranu je zde poměrně reliktní výskyt kostřavy sivé (\"Festuca pallens\") na skalních pilířích, kterou asi na lokalitu nikdo nevysazoval. V suťových lesích roste klokoč zpeřený (\"Staphyllea pinnata\"), výskyt tohoto druhu snad je ještě původní a navazuje na rozšíření na Moravě, dále na západ v Čechách už je s jistotou nepůvodní. Běžným druhem je tolita lékařská (\"Vincetoxicum hirundinaria\"), která zde roste také poměrně izolovaně. Dalším takovým druhem je keř skalník celokrajný (\"Cotoneaster integerrimus\"). Zajímavý je i výskyt miříkovité rostliny žebřice pyrenejské (\"Libanotis pyrenaica\"), také izolovaný, který možná souvisí s bývalou tvrzí Vranov nad skalami. Nápadnou trávou je živodý druh lipnice cibulkatá, (\"Poa bulbosa\"), která se vyskytuje místy hojně ve světlých lesích nad skalami, tento druh tu však neroste izolovaně. V Pelinách rostou ještě desítky dalších druhů rostlin.\n\nVyskytují se zde vzácné druhy měkkýšů, např. zemoun skalní. Žije zde mnoho druhů ptáků, např. strakapoud velký, sýkora koňadra, sýkora modřinka, brhlík lesní, šoupálek dlouhoprstý, ze sov sem zalétá a možná i hnízdí puštík obecný a výr velký a četné další druhy. V rezervaci je vysoká druhová diverzita plžů (50 druhů).\n\nJméno Peliny pochází od mlýna Pelín, který v této oblasti stával někdy ve středověku. Nad skalami v Pelinách kdysi stávala tvrz Vranov neboli Koutníkov. Do současnosti se z ní však nedochovalo prakticky nic.\n\n"}
{"id": "261404", "url": "https://cs.wikipedia.org/wiki?curid=261404", "title": "Vysílač Krásné", "text": "Vysílač Krásné\n\nVysílač Krásné se nachází 500 metrů severozápadně od obce Krásné na 614 m vysokém vrcholu Krásný v Železných horách.\n\nAreálu vysílače, dnes v majetku společnosti České Radiokomunikace a. s., dominuje 182 metrů vysoká věž ukotvená šesti masivními lany.\n\nDnes zabezpečuje vysílání televizních a rozhlasových programů.\n\nVysílač byl vybudován v letech 1958 – 1960, kdy se stal historicky prvním televizním vysílačem ve východních Čechách. Jednalo se tehdy o jeden z deseti základních televizních vysílačů v Československu, na kterých vysílal tehdejší jediný program ČST. Do provozu byl uveden 1. května roku 1959, ale i po tomto datu nefungoval podle představ a docházelo na něm k úpravám.\n\nRozhlasové vysílání bylo spuštěno 20. ledna 1960. Na frekvenci 67,22 MHz (VKV I - OIRT) vysílala stanice Československo I (později Hvězda). Druhý okruh Československo II (později Vltava) se přidal na kmitočtu 69,35 MHz. Později začala na dalším okruhu 68 MHz vysílat stanice Praha. V devadesátých letech 20. století se postupně přecházelo rozsahu z VKV I (OIRT) na VKV II (CCIR).\n\nJiž od počátků vysílač používal šestý kanál III. televizního pásma, nejprve na něm vysílala ČST1, později F1, po rozdělení Československa ČT2 a 4. dubna 1994 kanál převzala nově vzniklá TV Nova. Druhý okruh ČST2 (později ČTV) začal vysílat 19. prosince 1975 na kanálu 22, při přerozdělování kanálů v roce 1993 byl kanál přidělen ČT1. Na kanálu 34 vysílal, oproti zbylým programům nízkým výkonem, Ústřední program Sovětské televize (ÚPST), po roce 1989 kanál převzala OK3 a poté ČT3.\n\nDigitální vysílání z vysílače Krásné započalo 31. března 2010 spuštěním multiplexů 1 a 2. Jelikož se využilo kanálů, které nebyly používány analogovým vysíláním (32, 39), mohly vysílat digitální a analogové programy souběžně. Kvůli možnému rušení analogového vysílání v Polsku se nejprve vysílalo se sníženým výkonem na 25 kW. O rok později byl výkon zvýšen na stávajících 100 kW.\n\n14. dubna 2010 proběhla výměna anténních systémů za pomoci vrtulníku Kamov Ka-32 A12.\n\nDo 30. června 2011 vysílaly z tohoto vysílače analogové televizní stanice ČT1, ČT2, Nova a Prima, a to na kanálech 22, 57, 6 a 34. Programy ČT1 a ČT2 s výkonem 603 kW, Nova 100 kW a Prima 19,9 kW.\n\n31. července 2011 bylo spuštěno vysílaní multiplexu 3, a to na kanále 34, který převzal po vypnuté analogové TV Prima. Nejprve vysílal s výkonem 10 kW, 15. června 2016 byl zvýšen na 50 kW.\n\nOd srpna 2012 do listopadu 2015 vysílala z multiplexu 3 tohoto vysílače východočeská televize V1.\n\nVysílání DVB-T2 Přechodové sítě 12 bylo spuštěno 31. července 2017. Tento multiplex vysílá v jednofrekvenční síti (SFN) na kanále 28 společně s vysílači nacházejícími si především na východ od Prahy, ve východních Čechách například s vysílačem Černá hora.\n\n29. března 2018 bylo v 10 hodin spuštěno vysílání DVB-T2 Přechodové sítě 11 České televize. Téměř všechny vysílače, včetně tohoto využívají pro tuto síť kanál 26.\n\nPřehled televizních multiplexů vysílaných z Krásného:\n\nVypnutí původních DVB-T multiplexů je naplánováno na začátek roku 2020, nahradí je DVB-T2 na kanálech 26, 28, 34.\n\nPřehled rozhlasových stanic vysílaných z Krásného:\n\nNa vysílač Krásné je zkoordinován kanál 12C digitálního rozhlasu DAB, určený pro multiplex ČRo DAB+.\n\nKromě televizních a rozhlasových vysílačů jsou zde umístěny i základnové stanice (BTS) mobilních operátorů T-Mobile, O2, Vodafone a dříve (Nordic Telecom).\n\n"}
{"id": "261405", "url": "https://cs.wikipedia.org/wiki?curid=261405", "title": "Papststein", "text": "Papststein\n\nPapststein je stolová hora nacházející se ve východní části Německa, poblíž hranic s Českou republikou, v levobřežní části Saského Švýcarska ve spolkové zemi Sasko na území obce Gohrisch.\n\nV oblasti Papststeinu, který je jednou z mnoha vyhledávaných horolezeckých lokalit v oblasti Saského Švýcarska, je vyznačeno na 120 lezeckých cest. Jako první by již v roce 1880 zlezen pískovcový skalní masív \"Große Hunskirche\", v roce 1893 pak \"Kleine Hunskirche\" a \"Papst\". Na 35 metrů vysoké skalní věži \"Große Hunskirche\" je celkem 34 lezeckých cest od III. stupně obtížnosti až po stupeň IXc.\n\n"}
{"id": "261408", "url": "https://cs.wikipedia.org/wiki?curid=261408", "title": "Panská skála", "text": "Panská skála\n\nNárodní přírodní památka Panská skála (německy: \"Herrnhausfelsen\") je geologická lokalita, na které se nacházejí \"kamenné varhany\" vzniklé sloupcovou odlučností čediče při tuhnutí magmatu, které bylo obnažené vlivem lidské těžební činnosti do současné podoby. Nachází se v Chráněné krajinné oblasti České středohoří, na katastru obce Prácheň, dnes součásti města Kamenický Šenov, které lokalitu využilo jako turistickou atrakci. Chráněny jsou svislé pěti až šestiboké sloupce, z nichž některé dosahují délky až 12 metrů a jsou vedle sebe uspořádány jako píšťaly u kostelních varhan. Ve vzniklé depresi se vytvořilo jezírko. Rozloha chráněného území je 1,26 ha v nadmořské výšce 560 až 597 m n. m.\nVznik Panské skály je spojen s nárazem kontinentální africké litosférické desky do evropské, což vedlo ve druhohorách a třetihorách k alpinskému vrásnění a znovuaktivování vulkanismu v této krajině vlivem vzniku nových zlomů v kůře. Přes tyto zlomy mohlo opět proudit magma k povrchu. V oblasti Panské skály se vzhůru tlačilo zhruba před 30 miliony lety magma čedičového složení, které ale zůstalo v sopouchu či přívodním kanálu a nikdy se nedostalo na povrch. Uvězněné magma začalo velice pozvolna chladnout, čímž začala vznikat typická odlučnost, kterou je možné dnes pozorovat. V geomorfologickém členění je skála součástí Verneřického středohoří, jeho části Benešovské středohoří.\n\nJiž na konci 19. století se začínají objevovat snahy místního obyvatelstva, např. českolipského Excursions Clubu či geologa a vulkanologa Josefa Emanuela Hibsche, na ochranu tohoto unikátního lomu. Ten roku 1878 poslal českému zemskému výboru žádost o ochranu skály. Je zachováno i znění odmítavé odpovědi podepsané nejvyšším zemským maršálkem Auerspergem Theummerem, zdůvodněné nedostatkem finančních prostředků. Až v roce 1895 vydal zemský úřad rozhodnutí, které další těžbu v oblasti zakazovalo a útvar se stal nejstarší geologickou rezervací v Čechách.\n\nTento první zákaz nebyl s největší pravděpodobností dodržován a v těžbě se i nadále pokračovalo. V roce 1902 zahájil Fond pro záchranu Panské skály / Fond zur Erhaltung des Herrenhausfelsens bei Steinschönau, založený v Děčíně pro ochranu lokality, prodej losů po 50 haléřích za účelem konzervace skály. V čele spolkového výboru stál Ad. Helzel, starosta Kamenického Šenova / Steinschönau a zemský poslanec Prof. Dr. J. E. Hibsch z Děčína / Tetschen. Do roka 1904 získal fond z prodeje losů a ze sbírek (pouliční, na plesech či z prodeje těžítek) 6 172 korun a 50 haléřů.\n\nRoku 1906 si od majitelky dolu pronajal za poplatek 300 Kč ročně hlavní stěnu. Vzhledem k tomu, že vybraný obnos ještě nestačil k odkoupení, byla nájemní smlouva v roce 1907 prodloužena na dalších 6 let. V roce 1909 disponoval fond částkou 7 689 korun a 98 haléřů. Za pronájem skály a potřebné práce k výměře vydal do roka 1909 celkem 1 167 korun. V roce 1909 mohl být „Fond zur Erhaltung des Herrenhausfelsens” rozpuštěn a dozor nad skálou i se zbytkem peněžního fondu 6 192 korun a 92 haléřů převzal okresní výbor v B. Kamnitz / Česká Kamenice.\n\nMajitelka dolu Anna Kasper z Kamenického Šenova / Steinschönau pokračovala v těžbě do hloubky (vznik jezírka) a 29. března 1913 vydalo okresní hejtmanství v Děčíně (Bezirkshauptmannschaft) pro majitelku s okamžitou platností přísný zákaz těžby. Ve věci se angažovaly německé turistické spolky z Čech, alpské spolky a spolek „Přátelé přírody” (Naturfreunde). Do celého procesu však vstoupil v květnu roku 1913 další majitel (p. Ducke), který požadoval finanční náhradu 6 000 korun za pozemky, které od majitelky Kasper kdysi odkoupil. Spolek Přátel přírody / Naturfreunde poukazoval na to, že pouhý pronájem nestačí a že je povinností státu, aby je pro záchranu odkoupil.\n\nV létě 1914 vzbudil velký poprask záměr realitního makléře Ferdinanda Wernera, který hodlal pozemky od majitelky za 30 000 korun odkoupit a dále za účelem zřízení štěrkovny odprodat novému zájemci (Dominik Bologna). Majitelka Anna Kasper nakonec pozemky za stejnou sumu nabídla okresnímu výboru v Kamenickém Šenově. K prodeji ale nedošlo, jelikož v říjnu 1913 orodovali zástupci zemské ústředny pro péči o památky a ochranu přírody a domoviny v Čechách za záchranu Panské skály na c. k. ministerstvu veřejných prací:\n\nV prosinci 1914 oznámil německému Horskému spolku pro České Švýcarsko / Gebirgsverein für die Böhmische Schweiz vedoucí úřadu Dr. v. Gintl z České Kamenice / Böhm.-Kamnitz, že nynější majitel pozemků se rozhodl pozemky s Panskou skálou odprodat okresnímu výboru v České Kamenici a to za 20 000 korun. V roce 1914 vydalo c. k. ministerstvo orby všem ředitelstvím státních statků i lesů oběžník o ochraně přírodních památek. Snahy na tom poli přerušila první světová válka.\n\nVzniklou těžební depresi rychle zaplnila dešťová voda. I přes zákazy se těžba ještě občas opakovala během první světové války. Za 2. světové války byl zpracován projekt, podle něhož se mělo těžit mimo hlavní stěnu do hloubky a až k silnici. Vytěžené sloupky měly chránit ponorkovou základnu na severu Německa na ostrově Helgoland. Definitivní zákaz se objevil až roku 1948 a rychle následovala i oficiální ochrana (v letech 1953 a 1963). Úředně byla Národní přírodní památka Panská skála vyhlášena Ministerstvem školství a národní osvěty 18. září 1953. V soupisu vedeném ONV Česká Lípa byla 6. září 1963 vedena v kategorii CHPV, tj. chráněný přírodní výtvor na rozloze 1,26 ha, v katastrálním území Kamenického Šenova jako klasická ukázka sloupcovitého rozpadu čediče.\n\nSoučasné podobě památky pomohl člověk svojí těžbou, když získáváním čediče odhalil svahy kopce na konci 18. století, ve kterém se tato sloupcová odlučnost objevovala. Následnou těžbou vytvářel současnou podobu skály. Vytěžený materiál byl vyvážen do zemí Beneluxu, kde se využíval pro stavbu přímořských hrází, jelikož čedič má značnou chemickou odolnost proti mořské vodě. V nejnižším patře starého lomu se dnes nachází malé jezírko. Nyní je ve správě CHKO České středohoří, v II. ochranné zóně. Občas se zde provádí čistění od náletových dřevin, údržba informačních tabulí a průchozí stezky.\n\nPřed památkou je placené parkoviště, kde se nacházejí turistické informace a sociální zázemí. Kolem památky vede mezinárodní silnice I. třídy E 442 Ústí nad Labem - Děčín - Liberec. V roce 2013 byla dokončena cyklostezka Varhany na tělese někdejší železniční tratě ČSD 8c z České Lípy do Kamenického Šenova, zrušené v roce 1979. Do Práchně vedou tři turistické značené cesty (modrá od Nového Boru, žlutá od Žandova, zelená z centra Kamenického Šenova).\n\nExistence památky byla zpopularizována pohádkovým filmem Pyšná princezna z roku 1952.\nTaké při natáčení francouzského filmu o kouzelníkovi Merlinovi v roce 2011. Město Kamenický Šenov získalo darem část kulis, které byly součástí kouzelného vchodu - v Panské skále. Také je zachycena v klipu Paulie Garanda - Zázrak.\n\n\n"}
{"id": "261410", "url": "https://cs.wikipedia.org/wiki?curid=261410", "title": "Pánova cesta", "text": "Pánova cesta\n\nPánova cesta je přírodní lokalita v Chráněné krajinné oblasti Broumovsko západně od Broumova.\n\nSoučasná turistická stezka, bývalá lesní cesta, vede z Broumova západně na hřeben Broumovských stěn a dále do Hlavňova. V jejím okolí se nachází řada skalních útvarů. Název cesty bývá spojován s útěkem broumovského opata Wolfganga Selendera z Prošovic před vzbouřenými měšťany roku 1619 (tzv. \"Broumovská rebelie\"). Dle historických pramenů však opat prchal přes Slezsko, tedy zcela opačným směrem.\n\n"}
{"id": "261419", "url": "https://cs.wikipedia.org/wiki?curid=261419", "title": "Oranžérie (Královská zahrada)", "text": "Oranžérie (Královská zahrada)\n\nOranžérie, přesněji Nová oranžérie v Královské zahradě na Hradčanech je název moderního skleníku postaveného v letech 1999-2001 nad pozůstatky původní, renesanční oranžérie. Stojí v sousedství Míčovny při hraně Jeleního příkopu. Architektkou unikátní stavby ve stylu high-tech je česko-britská architektka Eva Jiřičná. Do stavby je začleněn zbytek původní renesanční zdi (na jihu jen v dlažbě), Plečnikova kašna a Rothmayerova fontánka.\n\nVyužíván je k pěstovávání pokojových květin určených pro výzdobu reprezentativních místností Pražského hradu.\n\nJedná se o půlváclovou 90 m dlouhou stavbu a rozdělenou na tři části. Oranžérie je navržena tak, aby vnitřní prostor zůstal volný, což zajišťuje vnější konstrukce tvořená sítí trubek, která podporuje prosklený plášť. Provoz skleníku je řízen počítačem, který zajišťuje ovládání stínících žaluzií, větrání, zavlažování i osvětlení.\n\nPůvodní oranžerii byla postavena počátkem 60. let 16. století podle návrhu architekta Bonifáce Wolmuta. Kamenné obvodové zdi nesly rozebíratelnou konstrukci střechy. V letních měsících tu byly v přenosných nádobách umístěny teplomilné rostliny, např. citrusy, granátovníky a vavříny.\n\nPůvodní stavba byla zničena za třicetileté války, kdy byla Královská zahrada zpustošena saskými a švédskými vojsky.\n\nV 50. letech 20. století byl na místě vybudován skleník, který byl za prezidenta Václava Havla již ve špatném stavu a proto Správa Pražského hradu z iniciativy jeho manželky Olgy Havlové nechala postavit novou oranžérii.\n\n"}
{"id": "261430", "url": "https://cs.wikipedia.org/wiki?curid=261430", "title": "Křížaly", "text": "Křížaly\n\nKřížaly (sg. křížala) jsou sušené stroužky nebo plátky jablek. Sušené plátky hrušek se nazývají štěpány. Vyznačují se sladkou až kyselou chutí - to podle použité odrůdy jablek. Jsou měkce tuhé, většinou žluto-hnědé barvy. Tradičně se připravují rozkrájením jablka na stroužky. Suší se na tácech, lískách s nepotištěným papírem, nebo zavěšené na provázku. Stopka a jádro se odstraňují vždy, slupka se většinou ponechává. Ve velkovýrobě se suší v sušičkách. Někdy se využívají i jako vánoční dekorace.\n"}
{"id": "261432", "url": "https://cs.wikipedia.org/wiki?curid=261432", "title": "Vývrtka", "text": "Vývrtka\n\nVývrtka, slovo které má několik významů:\n\n"}
{"id": "261433", "url": "https://cs.wikipedia.org/wiki?curid=261433", "title": "LS", "text": "LS\n\nSpojení písmen L a S může mít různé významy:\n\n"}
{"id": "261435", "url": "https://cs.wikipedia.org/wiki?curid=261435", "title": "Pandž", "text": "Pandž\n\nPandž ( , ) je hraniční řeka mezi Tádžikistánem (Horský Badachšán) a Afghánistánem (Badachšán, Tachár, Kundúz). Je to levá zdrojnice Amudarji. Je 921 km dlouhá. Povodí má rozlohu 114 000 km².\n\nVzniká soutokem řek Pamír (odtéká z jezera Zorkul) a Vachandarja. Teče převážně v úzké dolině. Po soutoku s řekou Vachš vytváří Amudarju.\n\n\nZdroj vody je ledovcovo-sněhový. Průměrný průtok vody činí 1 000 m³/s.\n\nVyužívá se na zavlažování. Údolím řeky vede silnice spojující města Dušanbe a Chorog. Na řece leží města Chorog a Pjandž.\n"}
{"id": "261437", "url": "https://cs.wikipedia.org/wiki?curid=261437", "title": "Pavel Glos", "text": "Pavel Glos\n\nPavel Glos (5. prosince 1903, Nová Paka – 14. dubna 1985, Turnov) byl farář Jednoty bratrské, spisovatel, včelař i antifašistický bojovník.\n\nNarodil se v Nové Pace, v rodině truhlářského mistra, včelaře Otakara Glose a Marie Glosové. Dětství prožil v roubence postavené otcem Otakarem v ulici Na Vyšehradě, na samém okraji Nové Paky: kuchyň, pokojík a truhlářská dílna. Kromě svého řemesla mu otec vštípil i lásku ke včelařině; později měl řadu vlastních včelstev, v Rovensku pod Troskami, v Turnově, severně od Turnova i jinde. Maminka mu byla velkým duchovním vzorem, byla to laskavá a zbožná žena, zemřela mladá. K roubence patřila dlouhá zahrada s polem, jehož velkou část později komunisté zabrali. Rodiče se rozhodli přejít z církve římskokatolické do obnovující se Jednoty bratrské, kde prožili ve společenství dobrá léta. Pavel Glos se vyučil truhlařině, doma i na těžkém učení v obci Lobeč na mělnicku.\n\nVystudoval seminář Evangelické církve metodistické v Praze. Tam žil v Ječné ulici na Vinohradech, a poté odešel do hornolužického Ochranova (německy \"Herrnhut\"), kde vystudoval Misijní školu Jednoty bratrské. K Ochranovu měl velmi blízký vztah a napsal o něm i knihu „Město na hoře ležící“. Často tam s manželkou Františkou jezdíval, měl tam blízké německé přátele, například rodinu pana Jirouska nebo laskavé přátele z pensionu \"Bruedergemeinde\" (pension Jednoty bratrské), jenž těsně sousedil s vypálenými domy z roku 1945. Mnoho přátel měli Glosovi v západoněmeckém Darmstadtu ve společenství Marienschwesternschaft, u sester, které na troskách města po druhé světové válce vybudovaly křesťanské společenství a které i po létech chovají manžele Františku a Pavla Glosovy ve vzpomínkách a zasílají jeho blízkým každoročně pozdravy.\n\nJeho sestra Marie Glosová (autorka řady článků v časopise Jednota Bratrská) se neprovdala a celý život se věnovala postiženým dětem jako učitelka zvláštní školy a sloužila i svému tatínkovi Otakarovi (zemřel v 92 letech) a celé rodině. Byla to nadmíru laskavá žena, přítelkyně spisovatelky Marie Rafajové. Je pohřbena na novopackém hřbitově.\n\nGlos byl významnou postavou české Jednoty bratrské a jejím dlouholetým farářem v Turnově. Na turnovsku pomáhal vytvořit několik nových bratrských sborů. V tomto prostředí získal řadu pozdějších spolupracovníků odboje a úzké kontakty měl i s akademickou organizací YMCA, např. s Jaroslavem Šimsou, Vančurou nebo JUDr. Miroslavem Krčmářem (vězněn v Neunnengamme, manžel jeho dcery Blahoslavy).\n\nDíky nacistickým výslechům přestal vidět na jedno oko, ale i tak uměl rozlišovat to správné a měl mezi německými evangelíky množství přátel. Pokoušel se chránit německé obyvatelstvo v květnu 1945 před nezákonným počínáním některých skupin Revolučních gard, což se ne vždy podařilo, viz poválečný masakr na zajatých Němcích v Rovensku. Pravděpodobně zachránil mnoho lidí před masakrem.\n\nMěl přesný odhad věcí – když např. říkal, že na tzv. Národních výborech v tehdejší komunistické Německé demokratické republice pracují bývalí fašisté a esesáci převlečení za komunisty. Opakovaně navštěvoval Ochranov, kde měl s manželkou mj. přátele ve společenství \"Marienschwesternschaft\" (Darmstadt, Německo), v luterské církvi (Petershain, Lužice, Německo)..\n\nV 70. letech 20. století mu komunistický režim zakázal vykonávat službu faráře, což těžce nesl. Záminkou se stal jeho souhlas s promítnutím krátkého filmu o T. G. Masarykovi v prostorách turnovské modlitebny Jednoty bratrské. Přesto se mu alespoň v omezené míře dařilo lidem sloužit. Jeho hutný, hluboký a laskavý hlas lidé rádi slýchali. Byl to laskavý a tichý člověk, který ale měl odvahu pronést slovo v čase, kdy to bylo nebezpečné, za nacismu, i komunismu. Nejen mezi farníky byl velmi oblíbený ale i státní mocí do jisté míry respektovaný (\"Nemusíte mě mlátit, to už jsem zažil od gestapa\"...a estebaci přestali)\n\nOd roku 1939 byl v kontaktu s JUDr. Rudolfem Marešem a dr. Jaroslavem Valentou z organizace Petiční výbor Věrni zůstaneme, které znal z organizace YMCA (oba přátelé byli později zavražděni nacisty) i členem ÚVODu (Ústřední vedení odboje domácího). V odboji nezradil, i když mu hrozila smrt a výhrůžky gestapa, že zastřelí jeho děti, jména neprozradil. On i jeho manželka byli podrobeni krutým výslechům bitím, gestapo vyhrožovalo zavražděním jeho dětí.\n\nSpolupracoval s výsadkem paraskupiny Antimony při jejich činnosti na podzim 1942 v oblasti Českého ráje. Také se podílel na skrývání docenta Vladimíra Krajiny (jako jediný přežil z vedení organizace ÚVOD) pronásledovaného gestapem za heydrichiády. Krajina 15. června 1942 přijel do Turnova a poté se skrýval v Českém ráji – na samotě Děčín pod Vyskří, v Kacanovech, na školách ve Veselí a v Kostelních Loučkách a nakonec u Doležalů v Turnově, kde byl gestapem dopaden a zatčen.\n\nV horním patře turnovské fary, v podkroví v ložnici pro děti, s pomocí svého otce Otakara jako vyučený truhlář zvedl podlahu, pod níž ukryl knihovnu turnovského pluku čsl. armády. Gestapo ji nikdy neodhalilo.\n\nJičínské gestapo ho tvrdě a brutálně vyslýchalo, podobně i jeho manželku Františku. Jeho čtyřem malým dětem bylo vyhrožováno smrtí.\n\nVe včelíně na své zahrádce u sborového domu ukrýval vysílačku. Přes tu zahrádku také úspěšně před gestapem utekl člověk, kterého skrýval, snad pan Krajina? Gestapo ji nikdy nenašlo, byla totiž ve včelím domku za sklem, kde byla řada úlů, a po tom teplém skle pobíhaly včelky, za nimiž byly plástve s medem..a toho se zbabělci bojí...včelek, gestapáci i ti další.\n\nKrátce po osvobození byl místopředsedou Okresního národního výboru v Turnově. Z balkonu ONV na náměstí hovořily jeho dcerky, Marie a mladší Blahoslava (která si musela dát pod nohy cihlu, aby mohla říci básničku). Přesto jeho odbojová činnost nezabránila komunistům v jeho perzekvování a výslechům a posléze v sedmdesátých letech 20. století i k zákazu kazatelské činnosti, což nesl velmi těžko.\n\nJeho manželka Františka, rozená Kořínková, původem z Mladé Boleslavi, působila jako dobrovolná sestra Čsl. Červeného kříže, učitelka nedělní školy a věrná pomocnice svého muže i nemocných a starých členů turnovského sboru Jednoty bratrské. Pomáhala laskavě, byť okupantům i řadovým vojákům sovětské okupační armády, která obsadila po 21. 8. 1968 turnovská kasárna. Mezi lidmi z církve, turnováky a lidmi z Českého ráje a Jizerek byl velmi oblíbený. Přesto to neměl vždy snadné. Komunisté na něj po roce 1948 vymysleli provokaci (\"\"Pane faráři, za Turnovem na vás čeká letadlo\"\"), které neuvěřil. \n\nStaral se o 2 roubenky a jednu bývalou hospodu po Němcích, které přebudoval na turistické ubytovny pro mládež Jednoty Bratrské. Dokonce tam dal i palandy z esesáckých postelí. Jako odbojář obdržel i starou tatrovku jičínského snad gestapa. Měl zásadu: sloužilo to ke zlému, ať to slouží k dobrému. A udělal s ní spoustu práce, návštěv potřebných lidí, péče o včelstva. Když přes cestu vlétla křepelka, prudce přibrzdil, až lidé v autě přepadli dopředu. Měl měkké, laskavé srdce. Tak i zemřel, nečekaně, u stolu, v sedě.\n\nV roce 2013 dostal posmrtně ocenění od turnovských včelařů za svoji práci.\n\nByl to skromný člověk a vážil si každé maličkosti. Přesto, že, a snad právě proto, že z poměrů chudých a rozuměl fyzické řemeslné práci, měl krásnou bohatou duši, obětavou, laskavou. Proto ho lidé tak měli rádi, protože jim rozuměl, byl trpělivý a naslouchal a dokonce plakal s nimi, a to doslova. Každičký den ráno se modlil za celou svou rodinu u ranního stolu.\n\nJeho žena Františka (roz. Kořínková), příbuzná spisovatele Vančury, podrobená krutým výslechům gestapa, byla za činnost v protifašistickém odboji vyznamenána Čsl. vojenskou medailí za zásluhy (I. st.). Byl otcem čtyř dětí; synů Pavla (děti Pavlína a Jana)a Oty (děti Otakar a Jana) a dcer Marie(syn Petr) a Blahoslavy (děti Jaroslav a Pavel).\n\nByl pohřben v Turnově, pod černou mramorovou deskou v jižní části hřbitova, i se svou manželkou a misionářem Jednoty bratrské v jižní Africe Františkem Chlebounem. Na desce při vstupu do hřbitova (u Havlíčkova náměstí) je mezi významnými obyvateli města Turnova uvedeno i jeho jméno. Pohřeb se konal v kostele církve československé husitské; a bylo plno, kázání vedl farář Jednoty bratrské (dnes Ochranovský seniorát Českobratrské církve evangelické), br. Jiří Polma (později vedl i rozloučení s Františkou Glosovou). Dnes jsou jeho ostatky přeneseny péčí jeho syna Otakara do Karlových Var, poblíž nichž Otakar žije (Sokolov).\n\nJe nositelem Čsl. válečného kříže a Čsl. vojenské medaile za zásluhy I. stupeň, byl vyznamenán prezidentem Edvardem Benešem. \n\nPavel Glos je autorem několika knih, řady básní a desítek časopiseckých článků (zejm. v týdeníku Kostnické jiskry):\n\n"}
{"id": "261449", "url": "https://cs.wikipedia.org/wiki?curid=261449", "title": "Hlava", "text": "Hlava\n\nHlava je v anatomii označení pro přední část těla živočichů. Její součástí jsou obvykle mozek, oči, uši, nos a ústa, zajišťující některé smyslové funkce; zejména chuť, čich, sluch a zrak jsou obvykle zprostředkovány pouze prostřednictvím orgánů hlavy. Někteří velmi primitivní živočichové hlavu nemají (např. žížaly).\n\nU obratlovců je vnitřek hlavy chráněn lebkou, která je pohyblivě spojena s páteří, a je z anatomického hlediska nejsložitější částí jejich těla.\n\nLidská hlava a zejména obličej má velký význam jako rozlišovací znak jednotlivých lidí kteří se odlišují tvarem a barvou vlasů, barvou očí atd. Řada těchto faktorů se mění s lidským věkem a lze z ní usuzovat na stáří jedince, k čemuž přispívá mj. i tvorba vrásek. Význačným znakem člověka je také mimika - změna tvaru obličeje podle emocí a nálady. Průměrná hmotnost hlavy dospělého člověka je asi 4,6 kilogramů a hustota cca 1200 kg.m. Hlava se podél osy páteře může otáčet o úhel asi 150°.\n\nV mnoha kulturách je pokrývka hlavy znamením úcty a lidé si proto hlavy zakrývají vstupují-li na posvátná místa nebo na obvyklá místa pro modlitby. Po řadu staletí nosily ženy v Evropě, na Středním Východě a v částech Asie pokrytou hlavu na znamení skromnosti. V Evropě se tento zvyk dramaticky změnil ve 20. století. Muslimské ženy si zakrývají vlasy, uši a šíji šátkem. V některých náboženstvích nosí pokrytou hlavu naopak muži - příkladem je židovská jarmulka nebo turban, který nosí sikhové.\n\nHlavním rysem hlavy ptáků je zobák který slouží nejen k přijímání potravy ale i k jejímu obstarávání i k dalším činnostem: stavba hnízda, čištění peří, krmení mláďat apod. Uši jsou skryty pod lebkou, sluch je zajištěn jen skrze ušní otvory se zvukovody. Jen některé druhy (Kalous ušatý, výr velký) mají na hlavě pera připomínající uši. Sovy nemohou na rozdíl od jiných obratlovců natáčet oči v jamkách, což je kompenzováno zvýšenou pohyblivostí hlavy - mohou ji otáčet až o 270°.\n\nU některých druhů ptáků se na hlavě vyvinuly morfologické odlišnosti související s jejich způsobem života a prostředím. Např. kasuár přilbový má na temeni hlavy rohovitý výrůstek díky kterému může hlavou nejen rozrážet hustý podrost ale i prohrabávat zem při hledání potravy.\n\nU hmyzu tvoří hlava jednu ze tří částí těla - další jsou hruď a zadeček. Pevnost hlavy zajišťuje chitinový exoskelet. Řada druhů hmyzu má na hlavě tykadla - hlavní orgán hmatu a čichu - a ústní ústrojí vyčnívající ze schránky hlavy. Většina druhů hmyzu má složené oči.\n\n"}
{"id": "261451", "url": "https://cs.wikipedia.org/wiki?curid=261451", "title": "Divadlo Astorka Korzo '90", "text": "Divadlo Astorka Korzo '90\n\nDivadlo Astorka Korzo '90 je slovenské divadlo v Bratislavě. \n\nDivadlo Korzo '90 bylo založeno 1. dubna 1991 a v září téhož roku začalo svoji první divadelní sezónu - sezónu 1991/1992. V roce 1993 divadlo změnilo svůj název na Divadlo Astorka Korzo '90, podle názvu bývalé kavárny \"Astória\", která se nacházela v budově sídla \ndivadla na Suchém mýtě č. 17. V současnosti je tato budova v rekonstrukci a divadlo působí v prostorách bývalého kina \"Pohraničník\" v budově Ministerstva kultury Slovenské republiky na Náměstí SNP 33.\n\nDivadlo Astorka Korzo´90 se hlásí k tradici Divadla Na korze, které bylo v době normalizace v 70. letech 20. století administrativně zrušeno. Divadlo Na korze proslavil především novátorský přístup v oblasti režie a dramaturgie a uvádění malých jevištních forem, které v té době v tradici slovenského divadla absentovaly. \n\nV současnosti divadlo uvádí divácky atraktivní repertoár založený na výborných hereckých vykonech osobností svého hereckého souboru, jimiž jsou např. Boris Farkaš, Miroslav Noga, Zita Furková, Marta Sládečková, Anna Šišková, Szidi Tobias, Matej Landl a Marián Zednikovič. Jako interní režisér působí v divadle Juraj Nvota. Svého času zde působil i scénograf Aleš Votava, kterého scénické kreace byly \nnejednou oceněny cenou DOSKY za nejlepší scénografii. \n\nPředstavení připravovaná kolektivem zdejších tvůrců jsou každoročně mimořádnou událostí na slovenské divadelní scéně a jsou s úspěchem uváděna na slovenských, českých i zahraničních mezinárodních festivalech.\n\nJednotliví členové hereckého souboru jsou nositeli významných divadelních ocenění a samotné inscenace Divadla Astorka Korzo´90 získaly dvakrát po sobě prestižní Cenu za nejlepší inscenaci divadelní sezóny.\n\n\n\n\n\n\n\n\n\n"}
{"id": "261452", "url": "https://cs.wikipedia.org/wiki?curid=261452", "title": "Plessurské Alpy", "text": "Plessurské Alpy\n\nPlessurské Alpy jsou pohoří geograficky náležící do Východních Alp, ležící ve Švýcarsku v kantonu Graubünden. Přímo v centru hor se nalézá jedno z nejvýznamnějších zimních středisek Švýcarska – Arosa. Nejvyšším vrcholem je Aroser Rothorn (2965 m).\n\nPlessurské Alpy se nacházejí východně od hlavního města kantonu Graubünden Churu. Zaujímají plochu 900 km². Na západě je od Glarnských Alp dělí tok řeky Rýn, na severu tvoří hranici mezi Plessurskými Alpami a skupinou Rätikon dolina Prättigau. Jižní hranici pohoří tvoří spojnice letovisek Thusis – Tiefencastel – Davos – Klosters. Nejkratší hranici má pohoří s vyšším masivem Silvretta na jihu.\n\nPohoří se dle jednotlivých masivů rozděluje na několik menších částí, které jsou většinou zastoupeny pouze jednotlivými vrcholy nebo jejich nejbližším okolím.\n\n"}
{"id": "261472", "url": "https://cs.wikipedia.org/wiki?curid=261472", "title": "Pes pouštní", "text": "Pes pouštní\n\nPes pouštní či pes Sechura (\"Lycalopex sechurae\", synonymum 'Pseudalopex sechurae') je velmi malá šelma z čeledi psovitých (\"Canidae\") z aridních oblastí Jižní Ameriky.\n\nAreál psa pouštního se nalézá v Jižní Americe, v pásmu pobřežních pustin od středního Peru až po jižní Ekvádor. Obývá především planiny, polopustiné a pustinné terény. Vystupuje jen do výše 1000 m n. m. Často se zdržuje u pouště Sechura, odkud je odvozeno jeho latinské druhové a české synonymní jméno. Blízkosti člověka se vyhýbá.\n\nJe to velmi malá šelma, délka jeho těla se pohybuje 50 až 78 cm, z toho ocas tvoří podstatnou část délky těla, 25 až 37 cm. Hmotnost psa pouštního se pohybuje od 2,6 do 4,2 kg. Má poměrně krátké nohy, ale zato silný a huňatý ocas, připomínající spíše ocas lišky. Zbarvení je nejčastěji šedé se zlatým podkladem, může být však i krémové barvy. Má červenohnědě zbarvené vnější strany uší, okolí očí a nohy. Zuby jsou poměrně malé, adaptované na hmyz a drobnou potravu, avšak s typickou stavbou chrupu psovitých šelem. Zubní vzorec: I 3/3, C 1/1, P 4/4, M 2/3 = 42.\n\nPes pouštní je noční šelma. Přes den se ukrývá někde ve stínu pod stromy, v houští, ale i v podzemních norách. Potravu tvoří hlavně brouci, hlodavci, menší ptáci, mršiny, ale i části rostlin. Dokáže vydržet na psovitou šelmu poměrně dlouhé období bez vody a dokáže si vystačit jen s takovým zdrojem vody jako je ranní rosa. Většinou žije samotářsky, občas byl spatřen v párech. O reprodukci je známo jen málo. Potravními konkurenty v okrajových oblastech jsou mu větší příbuzní pes argentinský a pes horský.\n"}
{"id": "261482", "url": "https://cs.wikipedia.org/wiki?curid=261482", "title": "Via Egnatia", "text": "Via Egnatia\n\nVia Egnatia (řecky: Εγνατία Οδός) byla starověká římská silnice vybudovaná ve 2. století př. n. l. Procházela římskými provinciemi Illyria, Macedonia a Thracia na území dnešních států Albánie, Severní Makedonie, Řecka a evropské části Turecka. Byla pojmenována podle makedonského prokonzula Gnaea Egnatia.\nZačínala ve městě Dyrrachium (dnešní Durrës) na pobřeží Jadranu podél řeky Genusus (Shkumbin), přes pohoří Candaviae, a dále k Ochridskému jezeru. Dále se stáčela k jihu a přes horské soutěsky vedla do města Soluň na pobřeží Egejského moře, odkud přes Thrákii pokračovala do města Byzantium (dnešní Istanbul). Její celková délka byla přibližně 1 120 km (746 římských mil). Jako většina hlavních římských silnic byla 6 metrů široká a dlážděná polygonálními kamennými deskami nebo tvrdou vrstvou písku. Poslední rozsáhlé opravy silnice byly podle údajů na zachovaných milnících provedeny za císaře Traiana. Během 5. století byla její západní část podle některých historiků již téměř neprůchodná.\n"}
{"id": "261495", "url": "https://cs.wikipedia.org/wiki?curid=261495", "title": "Pauliho matice", "text": "Pauliho matice\n\nPauliho matice jsou množina 2 × 2 komplexních hermiteovských a unitárních matic. Obvykle jsou označovány řeckým písmenem 'sigma' (σ), popř. se používá 'tau' (τ), pokud jsou uváděny ve spojitosti s izospinem. Matice mají tvar:\n\nNesou jméno Wolfganga Pauliho.\n\nkde \"I\" označuje jednotkovou matici.\n\n\nZ předchozího lze odvodit, že vlastní hodnoty každé σ jsou ±1.\n\n\nPauliho matice vyhovují následujícím komutačním a antikomutačním relacím:\n\nkde formula_7 je Levi-Civitův symbol, formula_8 je Kroneckerovo delta a \"I\" je jednotková matice.\n\nPředchozí dvě relace lze vyjádřit ve tvaru:\n\nNapř.\n\n\nformula_16:\n\nformula_20:\n\n"}
{"id": "261501", "url": "https://cs.wikipedia.org/wiki?curid=261501", "title": "Braeval", "text": "Braeval\n\nBraeval je skotská palírna společnosti Pernod Ricard nacházející se ve vesnici Chapeltown poblíž Ballindalloch v hrabství Banffshire, jež vyrábí skotskou sladovou malt whisky.\n\nPalírna byla založena v roce 1972. Posledním majitelem byla společnost Pernod Ricard. Palírna stojí na velmi odlehlém místě nazývaném Braes of Glenlivet. Palírna má dvě kádě a čtyři destilační kotle. Produkovala whisky značky Braes of Glenlivet, což byla dvanáctiletá whisky s obsahem alkoholu 40 %. Část produkce se používala do míchaných whisek. V této whisky je cítit lehkost s bohatým ovocným a sladovým charakterem, jejíž závěr chutná po jahodách. Tato palírna byla v roce 2002 uzavřena.\n\n\n"}
{"id": "261515", "url": "https://cs.wikipedia.org/wiki?curid=261515", "title": "Griffinovi", "text": "Griffinovi\n\nGriffinovi (v anglickém originále Family Guy) je americký animovaný seriál o rodině z fiktivního města Quahog na Rhode Islandu. Vytvořil ho Seth MacFarlane pro Fox Broadcasting Company v roce 1999.\n\"Family Guy\" byl poprvé zrušen v roce 2000 a poté znovu v roce 2002, ale silný prodej DVD a velká sledovanost vrátily seriál v roce 2005 znovu na scénu. Family Guy má přes 300 epizod. Získal mnohá ocenění, ale také čelí mnohé kritice. V Česku je seriál vysílán na stanici Prima Comedy Central, dříve ho vysílala také Prima Cool.\n\nCelá show je o příbězích Petera Griffina a jeho přátel. Peter je irsko-americký katolík. Je obézní, neinteligentní chlapík, který jen kouká na TV, nebo sedí v hospodě se svými sousedy. Během seriálu Peter zjistí, že má ještě španělské, mexické, skotské, afroamerické a německé předky. Jeho manželka Lois Griffin (za svobodna Pewterschmidt) je žena, která se stará o domácnost a dává lekce na piáno. Lois je protestantka. Peter a Lois mají tři děti: dceru - Meg, která postrádá popularitu a podle Briana, za tichého souhlasu ostatní, je jejím pravým otcem Stan Thompson; hloupého syna Chrise, který je v mnoha směrech jako jeho otec; a ročního syna Stewieho, který má velkou hlavu, tvarem podobnou ležatému citronu, a který chce ovládnout svět a zabít svou matku.\nVšechny postavy Stewiemu rozumí, ale většinou ho ignorují nebo ho neberou vážně. Brian (mluvící pes) je jediná postava, která se Stewiem mluví na normální úrovni. Stewie oslovuje matku \"Lois\" a otce \"tlusťoch (the fat man)\". Brian je sice pes, ale chodí po dvou nohách, pije Martini, má vlastní auto (Toyota Prius, cirka 2004) a všichni s ním jednají jako s člověkem. Avšak někdy se chová jako pes (běhá za hozenými míčky, bojí se vysavače…), což působí velmi komicky.\n\nTyto postavy zahrnují například sousedy Griffinů: paraplegický policejní důstojník Joe Swanson, jeho stále těhotná žena Bonnie (než se Peter v 7. série naštve, jak se Joe pořád vymlouvá, že by mohla rodit a dá ovladač mezi její nohy a pustí Dva a půl chlapa se slovy: \"Jestli tvoje dítě není úplně blbý, vyjde ven a přepne kanál\") , a sexem posedlý dopravní pilot Glenn Quagmire. Když je Quagmire vzrušený, používá hlášky jako \"\"Giggity-giggity-goo!\"\", nebo \"\"No super!\"\"(přičemž kýve hlavou dopředu a dozadu). Další postavy jsou: Cleveland Brown (od 7. série už v seriálu není - přestěhoval se, má vlastní spin-off Cleveland show), jeho manželka (od epizody „The Cleveland-Loretta Quagmire“ ve čtvrté sérii ex-manželka) Loretta Brown, jejich hyperaktivní syn, Cleveland Jr., moderátoři televizních novin Tom Tucker a Diane Simmons, jejich asijská reportérka Trisha Takanawa a Ollie Williams (ten moderuje počasí a vždy se snaží vypadat naštvaně) a mentálně postižený starosta Adam West a mnoho dalších. Loisina sestra Carol Westová (od dílu Brothers and Sisters má svého 10. manžela Adama), otec Lois Carter Pewterschmidt a její matka Barbara Pewterschmidtová, která přežila Holokaust. Mezi vracejicí se postavy patří také staroch Herbert a jeho pes, oba mají špatné nohy. Od 9. série kdy Diane zemřela, jí nahradila Joyce Kinney (Joyce Chevapravatdumrong).\n\n\n"}
{"id": "261517", "url": "https://cs.wikipedia.org/wiki?curid=261517", "title": "Cykas Wadeův", "text": "Cykas Wadeův\n\nCykas Wadeův (\"Cycas wadei\") je rostlina z čeledi cykasovitých (\"Cycadaceae\") ve třídě cykasy (\"Cycadopsida\"). Je pojmenován po lékaři H.W. Wadeovi, který na tuto rostlinu upozornil autora popisu.\n\nCykas Wadeův roste pouze na ostrově Culion Island na Filipínách v počtu kolem 5000 kusů. Některé zdroje hovoří i o výskytu na jiných místech, tyto informace nicméně nebyly potvrzeny.\n\nJediná rostlina tohoto druhu roste v Botanické zahradě Praha (skleník Fata Morgana). Jedná se o jeden z největších cykasů v tomto skleníku.\n"}
{"id": "261523", "url": "https://cs.wikipedia.org/wiki?curid=261523", "title": "Clémence Poésy", "text": "Clémence Poésy\n\nClémence Poésy (* 30. listopadu 1982, Meudon, Francie) je francouzská herečka známá především svojí rolí \"Fleur Delacourové,\" studentky akademie v Krásnohůlkách a účastnice poháru čtyř kouzelníků ve filmu \"Harry Potter a Ohnivý pohár\".\n\n"}
{"id": "261531", "url": "https://cs.wikipedia.org/wiki?curid=261531", "title": "Michael Janík", "text": "Michael Janík\n\nMichael Janík (* 24. července 1945 Zábřeh na Moravě) je český folkový písničkář, známý hlavně z folkového dua \"Paleček & Janík\", v němž zpívá a hraje s Miroslavem Palečkem.\n\nV současné době žije v Praze. Předtím, než přijal s Palečkem dlouholeté angažmá v Divadle Semafor se účastnil mnoha pěveckých klání a soutěží. Duo Miroslav Paleček a Michael Janík má pravidelné pořady například v pražské Balbínově poetické hospůdce na Vinohradech.\n\n"}
{"id": "261534", "url": "https://cs.wikipedia.org/wiki?curid=261534", "title": "Neper", "text": "Neper\n\nNeper je bezrozměrná fyzikální jednotka, která se používá pro vyjádření poměru dvou hodnot. Rovná se přirozenému logaritmu podílu dvou porovnávaných hodnot jedné veličiny. Dnes je tato jednotka v mnoha aplikacích nahrazena jednotkou decibel (dB), která však užívá logaritmus dekadický. Byla pojmenována po Johnu Napierovi, objeviteli logaritmu. Jednotka má symbol Np.\n\n\"Np\" se dá vyjádřit také jako rozdíl logaritmů dvou porovnávaných hodnot jedné fyzikální veličiny:\nkde formula_2 a formula_3 jsou porovnávané hodnoty a formula_4 je přirozený logaritmus.\n\nNeper se používá například pro vyjádření poměrů amplitud elektrického napětí a elektrického proudu v elektrickém obvodu nebo změn tlaku v akustice. Decibely se pak používají při porovnávání druhých mocnin těchto veličin, tedy výkonů. \n\nMezi neperem a decibelem existuje převodní vztah\na\n\n"}
{"id": "261538", "url": "https://cs.wikipedia.org/wiki?curid=261538", "title": "NP", "text": "NP\n\nSpojení písmen N a P může mít různé významy:\n\n\n"}
{"id": "261539", "url": "https://cs.wikipedia.org/wiki?curid=261539", "title": "Cycas beddomei", "text": "Cycas beddomei\n\nCykas Beddomův (\"Cycas beddomei\" Dyer) je rostlina z čeledi cykasovitých (\"Cycadaceae\") ve třídě cykasy (\"Cycadopsida\").\nJedná se o jediný druh z rodu cykas zařazený na seznam CITES I. Je pojmenován po anglickém plukovníkovi Richardu Henrym Beddomeovi, řediteli zahrad v Bangalore, který na tuto rostlinu upozornil a jako první ji s jistým zaváháním chybně popsal jako cykas japonský.\n\nCykas Beddomův roste pouze na vysočině Cuddapah Hills ve státě Andhra Pradesh, severovýchodně od Madrasy na východě Indického poloostrova.\n\nJedná se o chráněnou rostlinu, jejíž přežití je v přírodě ohroženo. Druh \"Cycas beddomei\" je jako jediná cykasovitá rostlina zapsán na hlavním seznamu CITES I, který kontroluje obchod s ohroženými druhy – jak s rostlinami, tak i jejich semeny.\n"}
{"id": "261543", "url": "https://cs.wikipedia.org/wiki?curid=261543", "title": "Jan Dokulil", "text": "Jan Dokulil\n\nJan Dokulil (13. července 1910 Mastník – 1. února 1974 Svitávka) byl český katolický kněz a básník, překladatel.\n\nJan Dokulil absolvoval třebíčské klasické gymnázium roku 1929. Svá vysokoškolské vzdělání zahájil na pražské filozofické fakultě studiem angličtiny a češtiny. Po dvou semestrech ho však zanechal a započal studium teologie v Brně 1930–1935. Byl vysvěcen 5. července 1935 na kněze a stal se kaplanem v Protivanově (1935) a pak v Třebíči v bazilice sv. Prokopa (1936). Po půlroční vojenské službě v Praze byl v roce 1937 kooperátorem v Měříně a poté v Uhřínově, kde byl roku 1941 ustanoven farářem. Byl švagrem Jana Zahradníčka s nímž se blízce přátelil a který u něho na faře také bydlel. Ve 30. a 40. letech patří do skupiny spisovatelů kolem katolického časopisu Akord, jehož redakci za války přesídlí Zahradníček na jeho faru. Jeho nově postavená fara v Uhřínově se stala ve 40. letech místem setkávání osobností jako Jan Čep, František Halas, Jakub Deml, Jaroslav Durych, Albert Vyskočil, Bedřich Fučík, Timoteus Vodička.\n\nZa druhé světové války se podílel na ukrývání rodiny Ludvíka Svobody a židů před transportem. Pomáhá rodinám příbuzných atentátníka Jana Kubiše za stanného práva.\n\nPo únoru 1948 ho totalitní režim zařadil na index nepohodlných kněží, kteří pro jasnou představu o hodnotách svobody byli pro nový pořádek nebezpeční. Byl varován, že bude zatčen, ale jako opatření si jen ve farní zahradě připravil otvor v oplocení, nebyl žádným sportovcem připraveným utíkat přes hranici. StB se jej 23. července 1950 pokusila na faře zatknout, jemu se však skutečně podařilo na poslední chvíli se štěstím opustit faru. Sedm let se skrýval v okolních vesnicích u svých dřívějších farníků. Z nich lze uvést dva roky azylu u rodiny soukromého rolníka J. Póla na samotě v obci Geršov, dále u Josefa Vochyána v Horních Radslavicích, Stanislava Tvarůžka ve Vozratíně (samoty u Střížova), Střížově, Bítovčice a od ledna 1953 u krejčího Josefa Jelínka v Kamenici.\nZde na podzim 1953 těžce onemocněl a bylo již vybráno místo pro hrob, do kterého měl být, pokud by zemřel, tajně pohřben. Zachránil ho operací (za kterou byl později také vězněn) místní lékař Josef Dvořák, následné léčení a péče tajně docházejících zdravotních sester však bylo komplikováno nedostatkem penicilinu v ČSR.\n\nByl však vypátrán, sledován a 5. srpna 1957 zatčen a 12. prosince téhož roku ve vykonstruovaném procesu odsouzen okresním soudem v Jihlavě ke 12 letům vězení; prošel vězením ve Valdicích, Leopoldovem a Mírovem, zřejmě však unikl nejhorším monstrprocesům 50. let.\n\nNa jeho trest se vztahovaly amnestie v roce 1960 a 1962, toto právo mu však nebylo přiznáno. Až 31. ledna 1965 mu byl přerušen trest ze zdravotních důvodů, na zákrok západoněmecké pobočky Amnesty International.\n\nPokusil se obnovit svůj proces u rehabilitačního senátu v Brně, u kterého svědčila i manželka pozdějšího prezidenta Ludvíka Svobody a který 31. srpna 1967 předchozí rozsudek zrušil. Poté se stal na čas knihovníkem Západomoravského muzea v Třebíči a archivářem spotřebního družstva Jednota Třebíč se sídlem Moravské Budějovice . Od 1. ledna 1968 získal státní souhlas pro kněžské působení a byl ustanoven administrátorem farnosti ve Svitávce. Účastnil se prací biblické komise a komise pro sestavení kancionálu. Zemřel v boskovické nemocnici na obnovenou nemoc z vězení 1. února 1974 a byl pochován 7. února ve Svitávce.\n\nSvou první báseň Jan Dokulil uveřejnil roku 1931 v časopise Archa.\n\nSbírky básní:\n\n\nPřeklady:\n\n\nVe svém díle bývá Jan Dokulil někdy zaměňován s Janem Dokulilem (1887–1957), učitelem a vlastivědným spisovatelem.\n\n\n\n \n"}
{"id": "261550", "url": "https://cs.wikipedia.org/wiki?curid=261550", "title": "Trolejbusová doprava ve Vinnycji", "text": "Trolejbusová doprava ve Vinnycji\n\nV ukrajinském městě Vinnycja je provozována trolejbusová doprava.\n\nZahájení provozu trolejbusů ve Vinnycji, které doplňují místní tramvaje, se uskutečnilo 17. února 1964. Síť se postupně rozvíjela a v současnosti jezdí na 8 linkách přibližně 150 vozidel ruské výroby, převážně typu ZiU 9. Vinnycké trolejbusy jsou hojně využívané, neboť mají často větší přepravní rychlost než tramvaje a mnohdy jsou také lépe trasované.\n\n"}
{"id": "261552", "url": "https://cs.wikipedia.org/wiki?curid=261552", "title": "Tetrafenylmethan", "text": "Tetrafenylmethan\n\nTetrafenylmethan je jeden z derivátů uhlovodíků. Vodíky methanu jsou nahrazeny fenyly – tzn. uhlovodíkovými zbytky benzenu. Je hořlavý.\nRovnice hoření je:\n\nJako první tuto látku vyrobil roku 1898 ukrajinský chemik a profesor univerzity v Michiganu Moses Gomberg.\n\nGombergova syntéza probíhá takto: trifenylmethylbromid 1 reaguje s fenylhydrazinem 2 za vzniku vázaného hydrazinu 3. Oxidací s kyselinou dusitou vzniká azosloučenina 4, ze které se zahříváním nad teplotu tání uvolňuje dusík vázaný trojnou vazbou a tetrafenylmethan 5.\n\nGombergův úspěch v syntéze tetrafenylmethanu ho vedl k pokusu o přípravu hexafenylethanu, který stál za objevením trifenylmethylového radikálu.\n"}
{"id": "261553", "url": "https://cs.wikipedia.org/wiki?curid=261553", "title": "Ffdshow", "text": "Ffdshow\n\nffdshow je audio a video dekodér a kodér používaný pro rychlé a vysoce kvalitní dekódování videa ve formátech MPEG-4 ASP (např. kódované kodeky DivX, Xvid nebo FFmpeg MPEG-4) a AVC (H.264). Dále podporuje mnoho dalších video a audio formátů. ffdshow je svobodný software dostupný pod licencí GPL, který je nativní pod platformou Windows, a je implementován jako dekódovací filtr DirectShow.\n\n\n"}
{"id": "261555", "url": "https://cs.wikipedia.org/wiki?curid=261555", "title": "Zamie trpasličí", "text": "Zamie trpasličí\n\nZamie trpasličí (\"Zamia pygmaea\"), česky též keják trpasličí, je druh cykasu z čeledi zamiovité (\"Zamiaceae\"). Jedná se o vůbec nejmenší cykas na světě.\n\nEndemická rostlina na západní Kubě a ostrově Isla de los Pinos (=Isla de la Juventud). Velmi odolná rostlina roste na otevřených plochách a extrémně suchých podmínkách, vápenci i takřka čistém písku.\n\nRostlina s podzemním či částečně nadzemním kmenem je nejmenším z cykasů. Listy jsou 30-70 cm dlouhé. Kmen podzemní, řepovitý, často větvený, každý 2-4 cm široký.\n\nRostlina nese 1-3 samčích šištic červenavě hnědých a s výstupkem na vrcholu. Samičích šištic se semeny bývá 1-2. Semena jsou červená nebo oranžovo červená, 1-1,5 cm dlouhá.\n\nRostlina se může dramaticky zvětšit a změnit vzhled při skleníkovém pěstování, její odlišení od ostatních kubánských druhů (\"Zamia amblyphyllidia\", \"Z. pumila\", \"Z. integrifolia\", \"Z. angustifolia\") tedy není vždy jednoduché. Hlavním odlišovacím rysem od podobné \"Zamia amblyphyllidia\" je velikost. Na rozdíl od \"Zamia furfuracea\" má lesklé lístky.\n\nJedná se o relativně běžnou sbírkovou rostlinu. Vzrostlý exemplář je ve vlastnictví Botanické zahrady Liberec a v řadě dalších zahradách a soukromých sbírkách.\n\n"}
{"id": "261560", "url": "https://cs.wikipedia.org/wiki?curid=261560", "title": "George Herbert, 5. hrabě z Carnarvonu", "text": "George Herbert, 5. hrabě z Carnarvonu\n\nGeorge Edward Stanhope Molyneux Herbert, 5. hrabě z Carnarvonu (26. června 1866, zámek Highclere Hampshire, Velká Británie – 5. dubna 1923, Káhira, Egypt) byl britský šlechtic a egyptolog, který proslul financováním vykopávek Howarda Cartera v egyptském Údolí králů, završených v roce 1922 nálezem Tutanchamonovy hrobky.\n\nV mládí proslul jako majitel závodních koní a náruživý automobilový nadšenec. V roce 1890 zdědil po smrti svého otce hraběcí titul a o pět let později se oženil s Alminou Wombwellovou, jež byla nemanželskou dcerou jednoho z členů známé bankéřské rodiny Rothschildů. Od roku 1907 sponzoroval jako nadšený amatér archeologické vykopávky v Egyptě. Dne 26. listopadu 1922 otevřel spolu s Howardem Carterem krátce před tím nalezenou neporušenou hrobku faraona Tutanchamona, plnou mnoha vzácných artefaktů.\n\nO několik měsíců později byl nalezen mrtev ve svém hotelovém pokoji v Káhiře, čímž zavdal příčiny ke spekulacím o tzv. kletbě faraonů, podle níž měl v brzké době zemřít každý, kdo porušil klid faraonských mumií v jejich sarkofázích.\n"}
{"id": "261566", "url": "https://cs.wikipedia.org/wiki?curid=261566", "title": "Elisabeth Lukas", "text": "Elisabeth Lukas\n\nElisabeth Lukas (* 12. listopadu 1942 Vídeň) je rakouská psychoterapeutka a klinická psycholožka.\n\nVystudovala psychologii na Vídeňské univerzitě. Během studií se osobně seznámila s Viktorem Franklem, se kterým zůstala v kontaktu až do jeho smrti. Zaměřila se na existenciální analýzu a logoterapii. V roce 1972 získala Ph.D. na Vídeňské univerzitě. Přestěhovala se se svou rodinou do Německa. Od roku 1973 pracovala jako klinická psycholožka a psychoterapeutka. Třináct let pracovala v rodinných a poradenských centrech (devět let ve vedoucí pozici). Sedmnáct let byla ředitelkou Süddeutsche Institut für Logotherapie ve městě Fürstenfeldbruck. V roce 2003 se Elisabeth Lukas vrátila do Rakouska. Od té doby pracuje v ABILE (Ausbildungsinstitut für Logotherapie und Existenzanalyse).\n\nDíky svým klinickým zkušenostem obohatila logoterapeutickou techniku. V roce 2001 obdržela Cenu Viktora Frankla.\n\n\n\n"}
{"id": "261571", "url": "https://cs.wikipedia.org/wiki?curid=261571", "title": "Lubomír Mlčoch", "text": "Lubomír Mlčoch\n\nLubomír Mlčoch (* 13. května 1944 Troubky) je český ekonom a profesor Fakulty sociálních věd Univerzity Karlovy v Praze, reprezentant institucionální ekonomie, jako člen katolické církve se angažuje i ve prospěch křesťanské sociální etiky. 13. srpna 2008 jej papež Benedikt XVI. jmenoval členem Papežské akademie společenských věd.\n\nJe katolíkem vyznávajícím dobrovolnou skromnost, spoluautorem práce \"Pokoj a dobro\", která byla počátkem 90. let jedním z plodů desetiletého období obnovy církve. Lubomír Mlčoch je generačně spojen s Václavem Klausem a Milošem Zemanem, se kterými se profesně setkával v 80. letech před sametovou revolucí.\n\nV druhém volebním období prezidenta Václava Havla byl zván na Hrad jako externí poradce pro ekonomické otázky.\n\nV letech 1997–2003 byl po dvě funkční období třetím děkanem FSV UK. V roce 2004 neúspěšně kandidoval do senátu jako nestraník za KDU-ČSL na Praze 10.\n\n\"„Když sem přijede někdo z třetího světa a zjistí, jak si tady žijeme a zároveň říkáme, že si nemůžeme dovolit děti, tak tomu absolutně nerozumí.“\"\n\n\"„Je popsána Baumolova nemoc, která spočívá v tom, že manažer si uvědomuje, že každou hodinou, kterou věnuje rodině, mu unikají statisícové příjmy.“\"\n\n"}
{"id": "261573", "url": "https://cs.wikipedia.org/wiki?curid=261573", "title": "Kosovská osvobozenecká armáda", "text": "Kosovská osvobozenecká armáda\n\nKosovská osvobozenecká armáda (albánsky: \"Ushtria Çlirimtare e Kosovës\", UÇK) byla separatistická a teroristická organizace kosovských Albánců, účastnící se války v Kosovu, jejímž cílem byla nezávislost Kosova na Srbsku. Má na svědomí řadu genocid a válečných zločinů, včetně prodeje orgánů válečných zajatců. V roce 1999 byla organisace transformována na Kosovský ochranný sbor. Mnozí členové UÇK prošli výcvikovými tábory Al-Káidy. Na území samotného Kosova údajně podle některých zdrojů existuje řada výcvikových táborů a působí v něm řada skrytých rekrutačních sítí pro Islámský stát a další islámské teroristické organizace.\n\nKořeny UÇK leží v kruzích radikálně zaměřených emigrantů po roce 1981, kteří především ve Švýcarsku a Německu vytvořili vlivnou diasporu. Po zrušení kosovské autonomie roku 1990 se tyto kruhy radikalizovaly. Část umírněnějších představitelů se přidala k politické platformě Ibrahima Rugovy, tvrdé jádro však odmítalo uznat stranu legalizovanou Srby a začalo připravovat ozbrojený odboj. Roku 1993 došlo v Drenici k setkání emigrantský špiček kosovských Albánců s radikály v Kosovu a byla dohodnuta příprava gerilové války. Uzavření Daytonské mírové smlouvy v prosinci 1995, v níž bylo Kosovo potvrzeno jako nedílná součást Srbska, znamenal pro kosovsko-albánské radikály šok. Došlo k zformování elity tzv. domácího křídla, jejímž představitelem se stal Hashim Thaçi.\n\n21. dubna 1996 zastřelil v Prištině Srb Zlatko Janković albánského studenta Armenda Daciho za pokus o krádež automobilu. 22. dubna byli v kavárně v Dečani maskovanými muži zastřeleni tři Srbové, téhož dne došlo k dvěma útokům na srbské policisty, z nichž jeden byl zabit a dva těžce zraněni. K odpovědnosti za tyto akce se přihlásila faxy do té doby neznámá organisace - UÇK. Podle některých zdrojů vytvořila UCK malá skupina kosovskoalbánských emigrantů ve Švýcarsku, podle jiných vznikla v Makedonii, kde poprvé zaútočila již roku 1993. V roce 1995 tuto organisaci tvořily dva proudy: ultranacionalisté a maoisté. K prvním patřili příslušníci rodinných klanů svázaných s tradicí Skanderbegovy divize SS, druhá marxistická skupina byla dříve podporována stalinistickým režimem v Tiraně. Postupně začalo docházet k ozbrojeným atentátům na srbské policejní stanice, vozy, představitele srbské komunity i Albánce spolupracující s oficiálními srbskými místy a dalším teroristickým aktům. V této době působily v Kosovu ještě další albánské teroristické skupiny, které byly založeny již dříve na klanové nebo občinové bázi a které se později s UÇK spojily.\n\nJiž od vzniku UÇK docházelo k jejímu propojování s mezinárodními zločineckými aktivitami albánské emigrace ve Švýcarsku, v Itálii, v Německu a dalších zemích. Když došlo po rozpadu bývalé Jugoslávie k odklonu tzv. Balkánské cesty pro pašování drog ze Středního východu z dosavadní \"severní trasy\" na \"jihozápadní trasu\" vedoucí z Turecka přes Severní Makedonii, jižní Srbsko, Kosovo a Albánii, kosovsko-albánské gangy získaly postupně kontrolu nad tímto „obchodem.“ Koncem 90. let ovládali Albánci odhadem již 80 % evropského obchodu s heroinem, který z 90 % přecházel přes Kosovo. Kromě obchodu s drogami se zločinecké kosovsko albánské podsvětí zabývalo a stále zabývá i obchodem se zbraněmi, kradenými auty a s organisováním prostituce po celé Evropě. Struktura kosovsko-albánské mafie byla a je hierarchicky rodová a klanová s tuhou vnitřní disciplínou, na podobném principu se organizovala rovněž UÇK, jejíž propojení s kriminální mafií je zdokumentované. V tomto propojení se prolínají záležitosti politické, v níž jsou zájmy o samostatnost Kosova, se zájmy ekonomickými, v nichž jde o upevnění moci a kontroly nad výnosnými ilegálními obchody.\n\nV roce 1997 došlo k několika incidentům, při kterých UÇK definitivně vystoupila z ilegality a začala vést válku proti srbským policejním silám. Jen v období od 11. do 14. září 1997 se přihlásila k přepadení dvanácti policejních stanic. 20. listopadu zavraždila albánského poslance jugoslávského parlamentu. Jednotky UÇK byly cvičeny zejména v sousední Albánii.Policejní jednotky nedokázaly na tento tlak UÇK účinně odpovědět, avšak bělehradské orgány stále váhaly s nasazením vojenských sil.\n\nVliv a moc Kosovské osvobozenecké armády mezitím prudce rostla. Zatímco roku 1997 měla organizace jen okolo stovky bojovníků, již o ani ne rok později dokázala pořizovat raketomety z Německa a protitankové střely z Číny. K hlavnímu náboru bojovníků do Kosovské osvobozenecké armády došlo mezi březnem a červnem 1998 Díky stále rostoucímu počtu lidí dokázala UÇK získávat kontrolu nad rozsáhlými částmi Kosova, odkud byla postupně odstraňována jugoslávská správa. V polovině roku 1998 se jednalo již o 40 % území oblasti. Bělehrad v průběhu roku ztratil kontrolu nad hlavními silničními a železničními tahy v Kosovu. Nárůst vlivu Kosovské osvobozenecké armády oslabil pozici Ibrahima Rugovy, který se pokoušel se Slobodanem Miloševićem vyjednat lepší uspořádání autonomní oblasti v rámci Jugoslávie.\n\nPříslušníci Kosovské osvoboznecké armády rozpoutali násilnosti nejen vůči jugoslávským bezpečnostním silám, ale také i proti nealbánskému obyvatelstvu. Množily se násilné činy a únosy. Dle informací jugoslávských bezpečnostních složek bylo jen do října 1998 uneseno okolo 80 lidí srbské národnosti.\n\nKdyž však 23. března 1998 označil velvyslanec USA pro Balkán Robert Gebard na tiskové konferenci v Prištině UÇK jako „\"nepochybně teroristickou organisaci\",“ president Slobodan Miloševič toto prohlášení pochopil jako projev souhlasu USA s eliminací UÇK a nechal zahájit proti této organisaci vojenské akce. V průběhu občanské války docházelo k oboustrannému teroru na civilním obyvatelstvu i k oboustrannému vyhánění lidí z domovů 24. června 1998 došlo k tajné schůzce zástupců USA a UÇK v Juniku, čímž začalo americko-kosovské sbližování. V září došlo k telefonickému rozhovoru Madeleine Albrightové s velitelem UÇK Hashimem Thaçim, ve kterém americká ministryně zahraničí slíbila referendum o nezávislosti, pokud UÇK dovolí rozmístit vojska NATO v Kosovu. V tomtéž měsíci zasedala Rada bezpečnosti OSN i vedení NATO, které 13. října dalo Miloševićovi ultimátum, aby stáhl svá vojska z Kosova. To bylo ze strany Bělehradu splněno, ovšem po vyklizení Kosova obsadila většinu jeho území UÇK, která začala terorisovat nealbánské obyvatelstvo. Po eskalaci teroru UÇK zahájila v lednu 1999 jugoslávská armáda další ofenzívu. Po fiasku pro Srby nepřijatelné Rambouilletské smlouvy, podle níž se Kosovo mělo postupně osamostatnit, začalo v březnu 1999 bombardování Kosova i Srbska letectvem států NATO.\n\nPřes americkou podporu v bombardování Kosova i v dodávkách zbraní se UÇK nepodařilo porazit jugoslávskou armádu. Kosovo bylo jednotkami UÇK a NATO obsazeno až počátkem června 1999 po uzavření mírových dohod. Ani po tomto období však nenastal v Kosovu mír. UÇK pokračovala v teroru vůči nealbánskému obyvatelstvu a opírala se přitom o podporu propagandy, která jednostranně a zkresleně informovala (příp. neinformovala) o situaci v Kosovu. Velitelem UÇK se v květnu roku 1999 stal Agim Çeku, který se etnických čistek Srbů účastnil již dříve v řadách chorvatské armády. Roku 1999 nastal v Kosovu velký rozmach už tak zavedeného kriminálního \"podnikání\" (obchod s drogami, zbraněmi, \"bílým masem\"), kterého se účastnili a stále účastní představitelé UÇK napojení na kosovsko-albánské mafiánské struktury v celé Evropě. V roce 1999 byla organizace UÇK přejmenována na Ochranný sbor Kosova (TKM) a stala se rozhodujícím činitelem v Kosovu. Postupně ovládla všechny důležité posty a odsunula prezidenta Rugovy do pozice reprezentativní figury. Ochrana bezpečnosti a míru v Kosovu jednotkami NATO a posléze KFOR, se ukázala být nedostatečná. TKM organisovala a často za účasti davu akce proti nealbánskému obyvatelstvu, ničení majetku a kulturních památek. Dnešní TKM si přes svoji teroristickou a kriminální minulost i současnost získává poměrně solidní politické postavení vůči USA i vůči většině států EU.\n\nV únoru roku 2000 dostala OSN zprávu, že Kosovský ochranný sbor (TMK) ilegálně zatýká občany, vede vyšetřování, prohlíží občany a okrádá je, vynucuje ilegální daně a placenou ochranu, vyhání lidi z jejich majetků. Představitelé odboru ochrany lidských práv požadovali, aby UNMIK a KFOR trvaly na splnění dohod, podle nichž se TKM nesmí chovat jako policie a musí zůstat apolitická. UNMIK a KFOR však nebyly ochotny vyžadovat plnění vlastních nařízení, protože se obávaly střetu s přeměněnou UÇK, která začala stále více vytlačovat demokratické síly z rozhodování o Kosovu.\n\nTKM začala fyzicky likvidovat nejen nepohodlné albánské novináře a politické oponenty, ale začala provádět čistky ve vlastních řadách, kdy byli vražděni i někteří nepohodlní velitelé bývalé UÇK. Docházelo též k mafiánské válce mezi jednotlivými klany navzájem. Represe ze strany UÇK, spojené s organizovaným zločinem, se dotklo i soudního systému a drtivá většina albánských soudců se bála soudit trestné činy Albánců Pokračovaly etnické čistky vůči nealbáncům, násilí bylo použito i proti Albáncům, kteří byli označeni za \"zrádce.\" Také docházelo k dalšímu vypalování srbských pravoslavných kostelů a středověkých monastýrů, které bylo zahájeno již v době bombardování Jugoslávie a které vyvrcholilo tzv. \"Druhou křišťálovou nocí\" v březnu 2004. Byly podnikány útoky proti vojákům KFOR, kdy docházelo zejména k odstřelování konvojů této mise či byly nastražovány miny. TKM též začala podněcovat, vyzbrojovat albánské separatisty v sousedním Srbsku a Makedonii, posílala tam své ostřílené velitele.\n\nSvou roli ve vývoji situace hrálo předstírání mezinárodních sil, že bojovníci UÇK byli odzbrojeni. Jednotky KFOR sice podnikly razii proti vlastníkům nelegálně držených zbraní (operace Železná pěst), ale její výsledky byly tristní a to i přesto, že existovaly podložené zprávy o tom, že do Kosova proudí ilegálně stále větší množství zbraní. Po pádu Miloševičovy vlády v Jugoslávii byl zpracován plán stabilizace, který byl schválen jak novou jugoslávskou vládou, tak i Evropskou unií, Washingtonem i Moskvou. Představiteli bývalé UÇK, která se stala fakticky vůdčí silou v Kosovu byl prakticky odmítnut. Ze struktur UÇK vznikla Demokratická strana Kosova (PDK). Vládu v Kosovu tak fakticky převzali politici, kteří jsou úzce spjati s bývalou UÇK a mezinárodním organizovaným zločinem. Tyto struktury sice vytvořily navenek zdání demokracie založením politických stran, ovšem reálnou moc v zemi drží kosovská mafie.\n\n\n\n"}
{"id": "261579", "url": "https://cs.wikipedia.org/wiki?curid=261579", "title": "Kultura s nálevkovitými poháry", "text": "Kultura s nálevkovitými poháry\n\nKultura nálevkovitých pohárů je typická poháry s nálevkovitým hrdlem (severní Čechy). Rozvíjí se od 4. tisíciletí př. n. l. Je to vyspělá keramika s bohatým zdobením, vyskytují se již jemné kamenné a kostěné nástroje, ale také např. měděné předměty jako šperky nebo také ploché sekery. Sídliště jsou jak na vyvýšeninách, tak se opevňují a vznikají i v nížinách. Objevují se mohyly s žárovými hroby.\nNavazuje na tradice pozdní kultury s moravskou malovanou keramikou, jak dokazuje depot keramických předmětů nalezený v Božicích.\n\nTypická keramika: nálevkovitý pohár, láhev s límcem, amfora, nálevkovitý hrnec apod. Zpracování kovu je v počátcích, lze hovořit pouze o mědi – Makotřasy u Kladna. Některé skupiny této kultury se zaměřovaly na těžbu a zpracování ušlechtilých druhů kamene (Kozákov – achát, Stránská skála – rohovec).\n\nPohřební ritus je zpočátku kostrový, hroby jsou mohylové s lichoběžníkovitým ohrazením, vnitřním kamenným pláštěm s jednotlivými skřínkovými pohřby. Později se přistupovalo ke kremaci; popel se ukládal do popelnic nálevkovitých tvarů.\n"}
{"id": "261580", "url": "https://cs.wikipedia.org/wiki?curid=261580", "title": "Kultura se šňůrovou keramikou", "text": "Kultura se šňůrovou keramikou\n\nKultura se šňůrovou keramikou (též kultura šňůrové keramiky, zkratkou KŠK, anglicky \"Corded Ware\", německy \"Schnurkeramik\", francouzsky \"ceramique cordée\", nizozemsky \"touwbekercultuur\") zahrnuje širokou skupinu indoevropských archeologických kultur Evropy zhruba mezi lety 2900–2350 př. n.l., tedy od pozdního neolitu přes eneolit až do časné doby bronzové. Tato skupina kultur zabírala rozlehlou oblast od Rýna na západě až po Volhu na východě, obývala tedy velkou část Evropy severní, střední a východní. Obyvatelstvo bylo zaměřeno převážně na chov dobytka a vyznačovalo se nomádským způsobem života. Kulturu lze poznat výhradně z bohatě vybavených kostrových, původně nejspíše mohylových pohřebišť.\n\nLid kultury se šňůrovou keramikou byl geneticky blízce příbuzný lidu jámové kultury, což předpokládá, že kultura se šňůrovou keramikou vznikla díky migracím z eurasijských stepí. Kultura se šňůrovou keramikou může stát za rozšířením protogermánských a protobaltoslovanských indoevropských jazyků. Lid kultury se šňůrovou keramikou také vykazuje genetickou příbuznost s pozdější kulturou Sintašta, v níž vznikl protoindoíránský jazyk.\n\nTermín „Schnurkeramik” byl poprvé použit německým archeologem Friedrichem Klopfleischem v roce 1883. Pojmenoval jej podle techniky zdobení pohárů, do kterých byly otiskovány kroucené šňůry. Anglický termín „Single Grave culture“ odkazuje na pohřební ritus s mohylovým pohřbíváním v pozici s pokrčenými končetinami a různými artefakty. Název „kultura s bojovými sekeromlaty“ odkazuje pohřbívání mužů s jejich zbraněmi, v tomto případě kamenných seker ve tvaru lodě.\n\nKŠK zabrala většinu kontinentální severní Evropy od Rýna na západě po Volhu na východě. Zahrnovala většinu dnešního Německa, Nizozemska, Dánska, Polska, Litvy, Lotyšska, Estonska, Běloruska, Česka, Slovenska, Švýcarska, severozápadního Rumunska, severní Ukrajiny a evropské části Ruska, pobřeží Norska a jižní části Švédska a Finska. V pozdním eneolitu a začátku doby bronzové zabírala dále téměř celý Balkán, kde se mísila s dalšími prvky z východoevropských stepí.\n\nArcheologové upozorňují, že KŠK nebyla „jednotnou kulturou“ jednoduše kvůli své veliké rozloze, byly zde regionální rozdíly ve strategii a ekonomice. Jsou zde viditelné rozdíly v materiální kultuře, osídlení a společnosti. Zároveň však měla KŠK společné prvky charakteristické pouze pro ni samotnou, jako jsou způsoby pohřbívání, keramika se šňůrovou dekorací a unikátní kamenné sekeromlaty.\n\nSoučasně s KŠK existovala na západě kultura zvoncovitých pohárů, západně od Labe se obě kultury prolínaly, což mohlo přispět k celoevropskému rozšíření této kultury. Ačkoliv lid kultury zvoncovitých pohárů adoptoval novou sociální strukturu a způsoby osídlení, skupina KŠK postrádala některé výhody, které byly na západě možné díky komunikaci a obchodu přes moře a řeky.\n\nPůvod a rozšíření KŠK bylo dlouhou dobu ústředním nevyřešeným problémem při hledání pravlasti indoevropských jazyků. KŠK byla dlouho popisována jako indoevropská z důvodu absence trvalejšího osídlení, což oproti dřívějším kulturám představovalo značný rozdíl. Absence osad předpokládala spíše kočovný způsob života založený na pastevectví podobný např. tomu v jámové kultuře a odpovídá to představě o Indoevropanech založenou na studiu filologie. Obrovská rozloha KŠK vypovídá o rapidní expanzi v době, kdy se předpokládá rozšíření indoevropských jazyků. KŠK byla dříve vskutku chápana jako pravlast Protoindoevropanů např. díky používání kolových vozů a koní, zřejmým válečnickým sklonům, rychlou expanzí na velké ploše přesně v době předpokládaného rozšíření indoevropských jazyků. Dnes je však nejrozšířenější kurganová hypotéza, která lépe vysvětluje původ a expazi těchto jazyků.\n\nDříve než byly prováděny analýzy DNA z lidských ostatků z hrobů KŠK, které jasně ukazují, že genetická variabilita lidu KŠK byla převážně odvozena z lidu stepní jámové kultury, byli archeologové dlouho rozděleni v názorech na původ KŠK. Jedni věřili spíše v expanzi KŠK ze střední Evropy, zatímco si druzí všímali spíše vlivu stepních kočovných populací. První hypotézu podporoval fakt, že KŠK se na severu střední Evropy prolínala s kulturou s nálevkovitými poháry. Marija Gimbutasová tvrdila, že KŠK vznikla z kultury kulovitých amfor (3400–2800 př. n.l.), kterou chápala jako indoevropskou. Tato kultura se rozšířila ze střední Evropy do Pobaltí a vznikla právě z kultury s nálevkovitými poháry. Nicméně v jiných oblastech KŠK přináší novou kulturu i fyzický vzhled jejích nositelů. Na většině územní expanze byla KŠK jasně intrusivní a proto v archeologii reprezentuje jednu z největších kulturních revolucí. Podíl migrace na kulturních změnách byl předmětem četných diskusí, na toto téma zdaleka nejčastěji.\n\nPodle kontroverzních dat z radiokarbonového datování byly keramické formy nalezené v jednotlivých hrobech starší v Polsku a mladší v západní a jižní části střední Evropy. Nejstarší radiokarbonová data z KŠK pocházejí Kujavska a Malopolska z období kolem 3000 př. n.l. Nicméně následující výzkumy poukazují na to, že v datování KŠK existuje široká variabilita, a to zejména v datování začátku kultury, které je založeno na zkoumání jednotlivých od sebe vzdálených hrobů, což není v souladu s jinými archeologickými daty a dostává se do střetu i s plató v radiokarbonové kalibrační křivce; v jednom případě např. ve Švýcarsku, kde lze datování potvrdit dendrochronologicky, lze výskyt KŠK potvrdit po relativně krátkou dobu zhruba mezi lety 2750 př. n.l. a 2400 př. n.l. Jelikož naleziště ve Švýcarsku z této krátké periody obsahují artefakty, které reprezentují všechna hlavní období KŠK jako takové, někteří archeologové jsou toho názoru, že se KŠK objevila víceméně simultánně v celé severní střední Evropě kolem 2900 př. n.l. v řadě center, které později formovaly vlastní lokální sítě. Radiouhlíkové datování zbývajících středoevropských regionů ukazuje, že KŠK se objevila po roce 2880 př. n.l. Podle této hypotézy se rozšířila do Lüneburských vřesovišť a dále do Středoevropské nížiny, Porýní, Švýcarska, Skandinávie, Pobaltí a Ruska do Moskvy, kde se kultura smísila s pastevci žijícími na stepích. Nicméně hypotézy, které předpokládají původ KŠK v západní a centrální Evropě vyvracejí nová paleogenomická data, která dokazují, že populace KŠK odvozuje svůj původ minimálně ze 75 % z lidu jámové kultury, tedy ze stepí.\n\nNavrhuje se, že na západě byla tato revoluce rychlá, hladce probíhající vnitřní proměna, která se objevila v dřívější kultuře s nálevkovitými poháry a směřovala směrem z východního Německa. Naproti tomu v Pobaltí vypadá KŠK jako dobyvatel jihozápadní části kultury Narva. Nicméně dnes se na KŠK hledí ve všech oblastech jako na intruzivní element, nicméně ne vždy tak agresivní a v mnoha případech koexistující s dřívějšími kulturami.\n\nGenetická studie Haaka a kol. (2015) ukazuje, že velká část původu lidu KŠK se odvozuje od populace jámové kultury, která migrovala ze stepí před 4500 lety. Asi 75% DNA pozdně neolitických koster z KŠK z Německa je přesně odvozeno od jednotlivců z jámové kultury. Stejná studie odhaduje 40–54% podíl lidu jámové kultury na výbavě dnešních Středoevropanů a Severoevropanů, 20–32% Jihoevropanů kromě Sardů (7,1 % a méně) a Sicilanů (11,6 % a méně). Haak a kol. také poznamenává, že výsledky jejich studie předpokládají rozšíření haploskupin R1b a R1a z východu po roce 3000 př. n.l.\n\nCo se týče fyzického vzhledu, byl lid jámové kultury, který je předpokládaným šiřitelem indoevropských jazyků, převážně hnědooký, hnědovlasý, středně světlé kůže, ovšem poněkud tmavší, než je průměrný odstín moderních Evropanů. Světlé rysy existovaly v Evropě již před příchodem Indoevropanů i u lovců a sběračů a farmářů, takže dlouhotrvající filologické pokusy dát je do souvislosti s migrací Indoevropanů ze stepí ztroskotaly.\n\nAutosomální studie také poukazují na to, že populace jámové kultury byla šiřitelem tzv. komponenty ANE („Ancient North Eurasian“). ANE reprezentuje ve vědecké literatuře původ z lidu kultury Maľta Bureť nebo jí geneticky příbuzné populace. ANE je důležitou komponentou jak populace jámové, tak i v současné Evropě. Nevyskytovala se však v západní a střední Evropě před KŠK.\n\nHaak a kol. také varovali: \"„Upozorňujeme, že testované vzorky z jámové kultury ze Samary nemusí být přímými předky lidu KŠK z Německa. Je možné, že do střední Evropy mohla migrovat některá západnější jámová populace, nebo dřívější „pre-jámová“ stepní populace. Tyto chybějící informace by mohla odkrýt další studie.“\"\n\nGoldberg a kol. (2016) objevili, že šíření zemědělství do Evropy probíhalo masivní migrací mužů i žen ve zhruba stejném poměru, možná i celých rodin. Naproti tomu byly kulturní změny v Evropě doby bronzové důsledkem mužské migrace, potenciálně spojené s novou technologií a dobýváním.\n\nAllentoft a kol. (2015) prezentovali překvapivé důkazy genetické afinity lidu KŠK s pozdější kulturou Sintašta. Předpokládají, že vliv „západní“ či evropské neolitické komponenty v genomech lidu Sintašta mohl pocházet z populace KŠK.\n\nKŠK mohla hrát ústřední roli v šíření indoevropských jazyků do Evropy v průběhu chalkolitu a doby bronzové. Podle Malloryho byla KŠK společným předkem pro pozdější keltské, germánské, baltské, slovanské a možná i některé italické indoevropské jazyky. Mallory také poznamenává, že KŠK naopak nemohla být domovskou kulturou pro řecké, ilyrské, thrácké a východoitalické jazyky, které pocházely z jihovýchodní Evropy. Podle Anthonyho byla KŠK předkem germánské, baltské a slovanské větvě v severní Evropě.\n\nPodle Anthonyho se pregermánské dialekty mohly vyvinout v kultuře Usatovo mezi Dněstrem a Vislou cca kolem 3100-2800 př. n.l. a rozšířily se s KŠK. Mezi lety 3100–2800/2600 př. n.l. proběhla skutečná migrace Protoindoevropanů z jámové kultury do údolí Dunaje, dosáhla až do Maďarska, kde se mohly vyvinout prekeltské a preitalické jazyky. Slovanská a baltská větev se vyvinula na středním Dněpru.\n\nHaak a kol. (2015) poznamenávají, že se lid KŠK na území Německa odvozuje ze 75% ze stepní populace jámové kultury, proto předpokládá západo-severozápadní migraci z jámové kultury směrem do Německa. Allentoft a kol. (2015) předpokládají migraci z jámové kultury do severozápadní Evropy přes střední Evropu, a také do Pobaltí a do východního okraje KŠK přes území dnešní Ukrajiny, Běloruska a Ruska.\n\nPodle původní hypotézy Marije Gimbutasové byl proces „indoevropizace“ KŠK a později zbytku Evropy, pouze kulturní transformací, nikoliv migrací nových osob. Migrace jámové kultury z východní do střední a západní Evropy chápe Gimbutasová jako proces vojenského tažení a vítězství vyúsťující v implementaci nového administrativního systému, jazyka a náboženství do předchozích kultur. Společenská organizace jako patrilinearita a patriarchát jámové kultury velmi zefektivnila její válečné strategie. Staří Evropané (původní neolitické obyvatelstvo) nemělo žádnou válečnickou třídu ani koně. Žili pravděpodobně v teokratických monarchiích, kde vládly královny-kněžky, nebo byli rovnostářskou společností. Tato „staroevropská“ sociální struktura výrazně kontrastuje s hierarchickou strukturou lidu jámové kultury a kultur z ní odvozených.\n\nDavid Anthony (2007) ve své „revidované stepní hypotéze“ navrhuje, že šíření indoevropských jazyků pravděpodobně nenastalo řetězovitými migracemi lidí, ale zavedením těchto jazyků politickými elitami a rituály, které byly napodobovány velkými skupinami lidí. Tento proces nazývá „rekrutováním elit“. Přesto v doplňkových informacích k Haakově studii Anthony, Lazaridis, Haak, Patterson a Reich zmiňují, že masivní migrace jámové populace do severní části Evropy svědčí pro to, že „stepní hypotéza nevyžaduje dominanci elit aby přenesla indoevropské jazyky do Evropy. Místo toho naše výsledky ukazují, že tyto jazyky byly v Evropě zavedeny spíše silou počtu: velkou migrací, na které se podílela obě pohlaví.“ \n\nLingvista Guus Kroonen poukazuje na to, že mluvčí indoevropských jazyků napadli existující populace v Evropě, které mluvily nepříbuznými neindoevropskými jazyky. Zaměřuje se na efekt vzájemného kontaktu na indoevropské jazyky a snaží se objevit preexistující jazyky. O preindoevropských jazycích je toho známo jen málo (výjimkou je baskičtina), což je způsobeno rychlou a masivní „indoevropizací“ Evropy bez jakéhokoliv záznamu předchozích jazyků jazykovým posunem. Guus Kroonen's (2015) Kroonenova studie (2015) uvádí, že „preindoevropština“ obsahuje jasný neolitický „podpis“ pocházející z egejské jazykové rodiny a jde o důsledek neolitického osídlování Evropy prvními zemědělci.\n\nMarija Gimbutasová tvrdila, že protogermánština vznikla vniknutím KŠK do Skandinávie a její syntézou s kulturou s nálevkovitými poháry. Podle Edgara Polomé vzniklo 30% neindoevropského substrátu v moderní němčině v kultuře s nálevkovitými poháry v jižní Skandinávii. Když jámová populace přišla do kontaktu s původními obyvateli během 3. tisíciletí př. n.l., začala indoevropská složka dominovat místním populacím, avšak některá původní slova zůstala a zformovala protogermánský jazyk, který dostal status „indoevropizovaného“ jazyka.\n\nV opozici k invazionistickým scénářům navrhovaných Gimbutasovou a jinými stojí např. Mario Alinei s jeho teorií paleolitické kontinuity, která předpokládá kontinuitu jazyků na území KŠK už od paleolitu. Jeho předchůdci byli např. Yevgeny Yu. Krichevsky a V. Gordon Childe. Na jejich základě Alinei zdůraznil univerzální charakter inovací spojených s lidem KŠK, jako jsou kombinace farmaření a nomádského pastevectví, patrilinearita a patriarchát a jiné. Nicméně Alinei akceptoval zvýšený vliv imigračního elementu v oblasti mezi Černým mořem a Panonskou nížinou, na druhou stranu však podtrhoval kontinuitu - „s nebo bez migračního vlivu ze stepí“ – kultury s nálevkovitými poháry, kultury kulovitých amfor s KŠK nebo s kulturou s bojovými sekeromlaty a „Single Grave“ kulturou.\n\nAlinei věří, že mluvčí baltských jazyků mohli hrát významnou roli v difuzi KŠK. Hlavními argumenty pro tuto stěžejní roli Baltů by mohly být: a) geografický rozsah baltské hydronymie v obdélníkovém klenutí od Visly přes ruskou Oku a horní Volhu; b) lingvistický vliv baltských jazyků se vznikem jakéhosi jazykového svazu charakterizovaného polytonií – sjednocuje je s většinou skandinávských a dolnoněmeckých dialektů v pobřežních oblastech, stejně tak s některými slovanskými (severní kašubština) a finskými jazyky (livonština a estonština).\n\nExistuje jen několik málo objevených sídlišť, což vedlo k tradičnímu pohledu na KŠK jako na výhradně kočovnickou pasteveckou společnost. Nicméně později se objevily i důkazy o usedlém způsobu života s obděláváním půdy. Zrna pšenice dvouzrnky, pšenice seté a ječmene byly nalezeny na sídlišti KŠK ve vesnici Bronocice v jihovýchodním Polsku. Dvoukolové vozy pravděpodobně tažené voly byly také nalezeny v kontinuitě s kulturou s nálevkovitými poháry.\n\nKravské mléko bylo systematicky používáno od 3400 př. n.l. na sever od Alp. Ovce se chovaly spíš v západní části Švýcarska v důsledku silnějšího kulturního vlivu Středomoří. Změny ve věku porážky a velikosti zvířat jsou možným důkazem používání ovčí vlny v tomto regionu KŠK.\n\nPohřbívání probíhalo do plochých hrobů nebo malých mohyl ve skrčené poloze; v kontinentální Evropě byli muži pohřbíváni na pravém boku, ženy na levém boku, obě pohlaví shodně s obličeji směrem k jihu. Nicméně ve Švédsku a některých částech severního Polska byly hroby orientovány severojižně, muži na levém boku, ženy na pravém a obličeje orientovány na východ. Pravděpodobně se používala nějaká dřevěná konstrukce, jelikož jsou hroby v jedné linii. To je v kontrastu s praktikami v Dánsku, kde byli zemřelí pohřbíváni ve vertikální stratifikaci pod valy – nejstarší osoba pod povrchem země, druhá v hrobu nad ní a někdy třetí nad oběma. Z předmětů jsou v mužských hrobech časté kamenné bojové sekery, keramické poháry většinou zdobené šňůrami, zářezy či jinými druhy ozdob.\n\nZhruba ve stejné době se vyskytující fenomén zvoncovitých pohárů pohřbíval mrtvé podobným způsobem a pokryl většinu západní a střední Evropy. Kultura zvoncovitých pohárů vznikla kolem roku 2800 př. n.l. na Pyrenejském poloostrově a následně se šířila do střední Evropy, kde částečně koexistovala s KŠK.\n\nNejvětší pohřebiště v Čechách představuje lokalita Vikletice (na Chomutovsku), na Moravě například Marefy u Bučovic. Hroby bývaly opatřené dřevěnou komorovou konstrukcí. Mrtví byli pohřbíváni ve skrčené poloze – muži na pravém boku, ženy na levém boku. Orientace hrobových jam byla především západ–východ, výjimečně také sever–jih. Průměrný dožitý věk u mužů činil 39 a u žen 35 let.\n\nV dubnu 2011 byl zaznamenán odlišný způsob pohřbívání KŠK v Praze. Ostatky pravděpodobně mužské byly orientovány stejně jako ženské a neměly žádné specifické pohřební předměty. Objevitelé předpokládali, že tento hrob mohl náležet „člověku takzvaného třetího pohlaví, což byli lidé s odlišnou pohlavní orientací, transsexuálové nebo prostě lidé, kteří se identifikovali odlišně od zbytku společnosti“, média psala o objevu prvního „jeskynního gaye“ na světě. Archeologové a antropologové však kritizovali média pro senzacechtivost. \"„Pokud tento pohřeb reprezentuje transgender osobu (což by mohl), neznamená to, že tato osoba byla jiné sexuální orientace a nebo se k ní hlásila, nebo že společnost jej za homosexuála považovala.“,\" komentuje Kristina Killgrove. Další kritizují to, že v chalkolitu nelze mluvit o jeskynních lidech a identifikace pohlaví z pozůstatků je složitá a nepřesná. Detailní rozbor tohoto pohřbu se dosud ve vědecké literatuře neobjevil.\n\nPrototypická KŠK se nacházela ve střední Evropě, zejména v Německu a Polsku. Název odkazuje na charakteristickou keramiku této doby: kroucená šňůra byla vtisknuta do vlhké hlíny, aby vytvořila různé dekorativní vzory a motivy. Keramika je známá zejména z hrobů, obě pohlaví obdržely charakteristické dary v podobě takto zdobené keramiky.\n\nKultura jednoduchých mohyl (z angličtiny Single Grave culture, v české literatuře se tento pojem nepoužívá) odkazuje na sérii pozdně neolitických komunit ve 3. tisíciletí př. n.l., které existovaly v jižní Skandinávii, severním Německu a Beneluxu a které sdílely stejný způsob jednotlivého pohřbívání, zesnulé obvykle doprovázely bojové sekery, jantarové korálky a keramické nádoby.\n\nPojem Single Grave culture poprvé použil dánský archeolog Andreas Peter Madsen na konci 19. století, kdy shledal jednotlivé hroby odlišné od tehdy již známých dolmenů, dlouhých mohyl a pasážových hrobů. V roce 1898 vyslovil archeolog Sophus Müller hypotézu, že dolmeny, dlouhé mohyly a pasážové hroby reprezentují jinou skupinu lidí než nově objevené jednotlivé hroby. „Jednoduché mohyly jsou stopami nových, z jihu přicházejících kmenů.“\n\nKulturní důraz na nádoby sloužící k pití už byl charakteristický pro předchozí kulturu s nálevkovitými poháry, po příchodu KŠK se spojil s novými tradicemi. Obzvláště na západě (Skandinávie a severní Německo) mají nádoby širokou odstupující bázi a definují tak zvláštní podskupinu KŠK v této oblasti. Navrhuje se, že kultura se zvoncovitými poháry je odvozena z této specifické větve KŠK.\n\nŠvédsko norská kultura s bojovými sekeromlaty se objevila cca 2800 let před n.l. a je pojmenována podle zhruba 3000 nalezených hrobů od území Scanie po Uppland a Trøndelag. Bojové sekeromlaty byly primárně spíše objektem společenského statusu. Byla zde silná kontinuita v kamenických tradicích a velmi málo důkazů o velkých pohybech osob, o to méně pak násilných. Staré způsoby života byly opuštěny v době, kdy se proměňovaly kultury v kontinentální Evropě, a zemědělci žijící ve Skandinávii se těchto změn také účastnili, protože patřili do stejné sítě kulturních přeměn. Obyvatelé malých osad nebo vzájemně oddělených farem bez jakékoliv obranné strategie mohou být těžko považováni za agresory.\n\nBylo nalezeno asi 3000 bojových sekeromlatů po celé Skandinávii s výjimkou Norrlandu ve Švédsku a severního Norska. Je známo méně než 100 sídlišť a jejich pozůstatky jsou zanedbatelné, protože se nacházejí na nepřetržitě využívané půdě. Einar Østmo zmiňuje sídliště na Lofotech v oblasti polárního kruhu a ještě dále až po oblast dnešního města Tromsø.\n\nŠvédská a norská kultura s bojovými sekeromlaty užívala stejné zemědělské technologie jako předchozí kultura s nálevkovitými poháry, avšak příchod kovu změnil společenskou strukturu. Je to zřejmé zejména z faktu, že kultura s nálevkovitými poháry je charakterizována společnými megalitickými hroby a velkým množstvím pohřebních darů, kdežto lid bojových seker pohřbíval individuálně s individuálním obdarováním.\n\nNový pohled na tuto kulturu přinesl v roce 1993 objev hrobky v Turinge, Södermanland nedaleko Stockholmu. Bylo zde nalezeno asi dvacet keramických nádob, šest pracovních seker a jedna bojová sekera, všechny pocházely z pozdní periody této kultury. Důležitý však byl objev ostatků nejméně šesti osob po kremaci. Jde o nejčasnější nález kremace ve Skandinávii, což dokazuje blízký kontakt s kulturami ve střední Evropě.\n\nV kontextu vývoje proto-Germánů v této oblasti poznamenává Einar Østmo, že atlantické a severomořské pobřežní oblasti Skandinávie a oblasti kolem Baltského moře byly sjednoceny silnou námořní ekonomikou, která umožňovala mnohem větší rozšiřování a kulturní jednotu oproti vnitřním kontinentálním kulturám s omezenější migrací. Odkazuje na početné petroglyfy z této éry, které zobrazují „tisíce“ lodí. Pro tuto kulturu bylo moře pojítkem, nikoliv hranicí.\n\nFinská kultura bojových sekeromlatů byla směsí chovatelů dobytka a původních lovců a sběračů. Je jednou z mála kultur, které mají velké množství nálezů z osad v této oblasti.\n\nVýchodními rozšířeními KŠK jsou středodněperská kultura a kultura Fatyanovo-Balanovo. Středodněperská kultura sice neposkytla mnoho nálezů, zato však ležela v nejpřímějším směru ke střední a severní Evropě ze stepí východní Evropy. Pokud je správná asociace kultur s bojovými sekeromlaty a indoevropskými jazyky, pak by kultura Fatyanovo tvořila lingvistické indoevropské superstratum na uralském substrátu, a mohla by zodpovídat za vysvětlení některých slov uralského původu v kontroverzní indouralské tezi. Nicméně podle Häkkinena kontakty mezi mluvčími indoevropských a uralských jazyků začaly v době KŠK a uralická expanze do horního Povolží nastala až později. Häkkinen akceptuje kulturu Fatyanovo jako časně indoevropskou, avšak za její substrát nepovažuje ani uralskou ani indoevropskou skupinu. Genetické výzkumy podporují Häkkinenovu hypotézu.\n\n"}
{"id": "261581", "url": "https://cs.wikipedia.org/wiki?curid=261581", "title": "Kultura se zvoncovitými poháry", "text": "Kultura se zvoncovitými poháry\n\nKultura zvoncových pohárů je datována do pozdního eneolitu až do počátku doby bronzové. Kultura existovala na mnoha místech západní a střední Evropy a Maroka zhruba v období 2900 před Kr. až 1800 před Kr./1700 před Kr. (kalibrované údaje, datování se liší podle lokality), s jádrem nejspíš v době 2400 před Kr. až 1800/1700 před Kr.\n\nKultura je nazvaná podle keramických pohárů, které připomínají tvarem převrácený zvon. Tyto poháry mají mimo toho nezvykle zpracovanou hlínu a červeně zabarvený povrch, zpravidla s vkolkovanou výzdobou v horizontálních pásech. Objevují se také mísy se zataženým okrajem na nožičkách. Nádoby byly červené s bílým dekorem a bohatě zdobené. Na výrobu vzácných šperků se používal jantar. Mohyly měly plochý tvar.\n\nKultura se zvoncovitými poháry je typická především svými bohatě zdobenými poháry, o kterých bývá uvažováno jako o předmětech rituálního či jinak významného rázu (předmět obchodu, směny?). Kromě nich se vyskytuje tzv. průvodní keramika, u které se usuzuje na praktické užití. Ta bývá mnohdy obtížně rozpoznatelná, protože bývá nezdobená a lokálně se může dosti odlišovat.\n\nU této kultury, stejně jako u předchozí kultury se šňůrovou keramikou, je velmi typická téměř naprostá absence sídlištních kontextů, jsou známy prakticky výhradně hrobové nálezy. V souvislosti s tím bylo v minulosti uvažováno a kočovném životě tehdejších komunit, po kterém by se z archeologického hlediska zachovalo minumum stop. Tyto teze však byly úspěšně vyvráceny Evženem Neustupným. Podle něj měly stavby nadzemní ráz, takže nezasahovaly pod povrch terénu, a nejsou proto archeologicky zachytitelné.\n\nHroby podléhají silné pohlavní diferenciaci, která se odráží v odlišném umisťování mrtvých do hrobu (muži leží na levém boku, ženy na pravém) a specifickými druhy ukládaných artefaktů (vyskytuje se několik případů, kdy antropologické určení pohlaví nekoresponduje s druhem artefaktů a především polohou kostry v hrobě, to bývá vysvětlováno jako součást odlišného vnímání gendrové příslušnosti, který je etnograficky doložen například u severoamerických indiánů) . Pro mužské hroby jsou typické kamenné nátepníky (stále se vedou spory zda mohly mít praktickou či jen symbolickou funkci), měděné závěsky, které tvarově připomínají luk (tzv. lukovité závěsky), kamenné hroty šípů a některé druhy zpravidla picí keramiky. Ženy mívají v hrobech šperky. Lukostřelba hrála v životě tehdejší společnosti patrně velmi významnou roli.\n\nPozůstatky se nachází na (nesouvislých) územích:\n\nDo střední části Evropy pronikal lid kultury zvoncových pohárů od západu po proudu Dunaje až do severní části Karpatské kotliny a odtud se pod tlakem raně bronzových kultur stáčel zpět do Dolního Rakouska, na Moravu a dále do jižního Polska a Čech. Místy se setkával a mísil s kulturou se šňůrovou keramikou.\n\nDo této kultury časově a územně spadá např. i Stonehenge a Avebury.\n\nDělí se na několik lokálních skupin, např.:\n\nOblast vzniku kultury je nejistá. Předpokládá se, že vznikla na Pyrenejském poloostrově, odkud se rozšířila do Maroka a podél velkých řek přes Francii a Švýcarsko do Podunají a dále přes Moravu do Čech a k horní Visle. Je mnoho důvodů domnívat se, že šlo o osobité etnikum: podle antropologických výzkumů a nálezů se nositelé této kultury odlišují od okolní domácí populace: mají krátkou, širokou a vysokou lebeční dutinu s velkou širokou tváří, vysokou dolní čelistí, vyššími očnicemi a užším, velmi výrazným nosem. V Polsku a Německu jsou vidět známky mísení této populace s domácí populací.\n\nV kontinentální Evropě se lid této kultury věnoval především zemědělství a asi i vyhledávání měděných rud a jejich zpracování. V Anglii se věnoval zemědělství, pastevectví a těžbě pazourku. Ve střední Evropě je kultura známa jen z pohřebišť (zpravidla kostrových), v Maďarsku a na Moravě a v Čechách i ze sídlišť.\n"}
{"id": "261582", "url": "https://cs.wikipedia.org/wiki?curid=261582", "title": "John Reed", "text": "John Reed\n\nJohn „Jack“ Silas Reed (22. října 1887, Portland, USA – 19. října 1920, Moskva, Sovětské Rusko) byl americký novinář, básník a komunistický aktivista. Proslul jako autor knižní reportáže o komunistickém převratu v Rusku \"Deset dnů, které otřásly světem\" (1919). Byl manželem feministky a spisovatelky Louisy Bryantové. Během svého pobytu v Sovětském Rusku zemřel a je jediným Američanem, který je pohřben v nekropoli u Kremelské zdi.\n\nPocházel z buržoazní rodiny z Portlandu. Byl vynikajícím studentem, od roku 1906 studoval na Harvardu, kde publikoval své první články v časopise Harvard Lampoon. V roce 1910 svá studia dokončil a odejel do Evropy, rok nato se usadil v New Yorku, kde patřil mezi příslušníky intelektuálních a uměleckých kruhů. Navázal krátký, ale bouřlivý vztah s Mabel Dodgeovou, bohatou mecenáškou umění. Od roku 1913 publikoval v socialistickém časopise The Masses, redigovaném Maxem Eastmanem. Za některé články na podporu stávkujících dělníků byl dokonce na čtyři dny uvězněn. Poté odejel do Mexika, kde se přidal k tamější revoluci, byl sympatizantem revolucionáře Pancha Villy. Od roku 1914 byl opět v Evropě, navštívil řadu bojišť, např. na balkánských frontách, kniha Válka na Balkáně. V této době se také poprvé dostal do Ruska - kde byl nejprve zatčen jako domnělý špión, tím získal nenávist k carismu a zájem o ruský lid. Mezi dvěma cestami do Evropy se v roce 1916 oženil s Louise Bryantovou a také začal spolupracovat s dramatikem Eugenem O´Neillem. \n"}
{"id": "261591", "url": "https://cs.wikipedia.org/wiki?curid=261591", "title": "MPEG-2", "text": "MPEG-2\n\nMPEG-2 (Obecné kódování pohyblivých obrázků a přidruženého zvuku – ISO/IEC 13818) je sada standardů pro kompresi videa, zvuku a souvisejících věcí, vyvinutá skupinou MPEG.\nObsahuje následující části:\n\n\n"}
{"id": "261594", "url": "https://cs.wikipedia.org/wiki?curid=261594", "title": "Újezdec u Luhačovic", "text": "Újezdec u Luhačovic\n\nÚjezdec u Luhačovic označuje tyto objekty:\n"}
{"id": "261595", "url": "https://cs.wikipedia.org/wiki?curid=261595", "title": "Okresní město", "text": "Okresní město\n\nOkresní město (oficiálně sídlo okresu) je sídlo územní nebo územně-správní jednotky okres, v okresním městě zpravidla mají sídla správní orgány vykonávající svoji působnost na území okresu či detašovaná územní pracoviště správních orgánů s územní působností přesahující hranice okresu. Obvykle zde sídlí také další státní orgány, které mají v názvu slovo \"okresní\", ale které již se stávajícími okresy nejsou bezprostředně spojené a jejichž obvod působnosti se s územím okresu nemusí vždy přesně shodovat (okresní soudy, okresní státní zastupitelství).\n\nOkresy jsou pojmenovány podle měst, ve kterých měly do konce roku 2002 své sídlo. Okresní město bylo většinou součástí území okresu, výjimkou byly okresy Praha-východ, Praha-západ, Brno-venkov, Plzeň-jih a Plzeň-sever.\n\nMezi okresní města patřila všechna krajská města a také všechna statutární města kromě Havířova. Dalšími největšími městy (s počtem obyvatel více než 20 tisíc), která od roku 1960 nebyla sídly žádného okresu, byl Třinec, Orlová, Litvínov, Český Těšín, Krnov, Valašské Meziříčí, Kopřivnice a Bohumín. Nejmenším okresním městem byly Semily, které mají kolem 9 000 obyvatel (Turnov v témž okresu má přes 14 000 obyvatel, ale okresním městem od roku 1960 nebyl). Dalšími nejmenšími okresními městy (od 10 tisíc do 16 tisíc obyvatel) byly Domažlice, Rychnov nad Kněžnou, Prachatice, Jeseník, Tachov, Rokycany, Český Krumlov, Nymburk a Ústí nad Orlicí.\n\nDo roku 1990 působily v okresních městech okresní národní výbory, jejichž součástí byly volené sbory (plénum ONV). Poté byly přeměněny v okresní úřady, souběžně byla zřízena okresní shromáždění, která suplovala neexistující okresní samosprávu. Okresní úřady, které byly všeobecnými územními správními orgány přenesené státní působnosti pro území okresu, byly zrušeny k 1. lednu 2003. Část jejich působnosti přešla na kraje, část na obce s rozšířenou působností, mezi něž patří i všechna bývalá okresní města.\n\nSoučasně bylo, vzhledem k tomu, že okresy již neměly žádné vlastní orgány, které by mohly někde sídlit, zákonem č. 320/2002 Sb. určení sídel okresů ze zákona o územním členění státu (§ 14) vypuštěno. V dříve stanovených okresních městech však zpravidla stále sídlí okresní soudy a okresní státní zastupitelství, obvod jejich územní působnosti se však od vymezení okresů může lišit.\n\nI nadále jsou všechny okresy v České republice pojmenovány podle konkrétního města, které se tak rozumí jejich okresním městem, přičemž ve většině případů jde o významné město na území daného okresu, pouze v pěti případech je okres pojmenován podle města mimo své území (okresy Praha-východ, Praha-západ, Plzeň-sever, Plzeň-jih, Brno-venkov, přičemž podle města Brna jsou pojmenovány celkem dva okresy, podle města Prahy dva okresy (nepočítá-li se samotné území hlavního města se speciálním statusem) a podle města Plzně tři okresy. Pouze okres Brno-město je tvořen jedinou obcí, která je tak sama sobě okresním městem. \n\nV praxi je označení okresní město někdy nadále užíváno.\n\n\n"}
{"id": "261598", "url": "https://cs.wikipedia.org/wiki?curid=261598", "title": "Fridrich III. Pruský", "text": "Fridrich III. Pruský\n\nFridrich III. Pruský (něm. celým jménem \"Friedrich Wilhelm\" Nicolaus Karl von Hohenzollern; 18. října 1831, Postupim – 15. června 1888, Postupim) byl německý císař a pruský král. Vládl pouhých 99 dní, od 9. března 1888 do 15. června 1888. Pocházel z dynastie Hohenzollernů.\n\nOtcem Fridricha Viléma byl pozdější německý císař a pruský král Vilém I. a matkou Augusta Sasko-Výmarská. Manželkou Fridricha Viléma byla princezna Viktorie Sasko-Koburská, nejstarší dcera anglické královny Viktorie. Sňatek byl uzavřen v roce 1858 a manželství bylo po celou dobu velmi šťastné. Fridrich Vilém a Viktorie spolu měli osm dětí, z nichž šest se dožilo dospělosti. Nástupcem Fridricha III. na trůně se stal jeho syn Vilém II.\n\nFridrich prožil téměř celý svůj život jako korunní princ a následník trůnu. Králem a císařem se stal jen na posledních 99 dnů svého života. To, že se stal králem a císařem až ve svých 56 letech bylo způsobeno tím, že se jeho otec Vilém I. dožil úctyhodného věku 90 let a až do své smrti si držel všechny své tituly a politické funkce. Fridrich se tak cítil po celý život opomíjený a měl oprávněný pocit, že jeho schopnosti nejsou dostatečně využívány pro blaho země. Oceňován byl pouze jeho přínos pro armádu – jako vojenský velitel se osvědčil především ve válce s Rakouskem (1866), kdy v bitvě u Hradce Králové spolu s náčelníkem generálního štábu Leonhardem von Blumenthalem a II. armádou dosáhl rozhodujícího vítězství. Úspěch zaznamenal i ve válce prusko – francouzské (1870 – 1871). Zvláštní přitom je, že Fridrich byl velmi špatný vojenský stratég a navíc se označoval za odpůrce válek a zapřisáhlého pacifistu. Asi i proto se z těchto úspěchů nikdy příliš neradoval.\n\nJeště za života jeho otce, císaře a krále Viléma I., se v roce 1887 u korunního prince Fridricha začaly objevovat příznaky počínající vážné nemoci. V době, kdy po smrti otce usedl na trůn, byl již zdravotní stav Fridricha III. velmi vážný. Trpěl rakovinou hrtanu. Po celou dobu nemoci o něj pečovala řada předních německých laryngologů, chirurgů a odborníků na léčbu rakoviny. Přizván byl také anglický specialista Morell Mackenzie, majitel kliniky krčních chorob v Londýně, kterého do země pozvala Fridrichova manželka Viktorie. Od té chvíle ale docházelo mezi německými specialisty a lékařem z Anglie k neustálým sporům ohledně diagnózy nemoci a postupu při její léčbě. Němci se snažili Fridricha nejprve léčit tak, že mu rakovinný nádor v hrdle vypalovali žhavým platinovým drátem. Růst nádoru tím nezastavili a navíc následníka trůnu připravili částečně o hlas. 9. února 1887 se začal korunní princ při svém ozdravném pobytu v San Remu dusit a byla mu provedena tracheotomie a zavedena kanyla. Od této chvíle ztratil hlas nadobro. V tomto vážném zdravotním stavu se ujal vlády a 9. března 1888 přijal titul krále pruského a císaře německého. Lid byl novým panovníkem nadšen, jelikož Fridrich byl znám jako liberál a od jeho vlády se očekávaly v budoucnu velké politické změny. Němečtí lékaři se zatím stále snažili panovníka vyléčit - navrhovali provést operaci, jejíž úspěšnost byla však v těch dobách pouze 10%. Morell Mackenzie si vůbec nebyl jist tím, zda se skutečně jedná o rakovinu a stal se zapřisáhlým odpůrcem nebezpečné operace. Jeho postoj nakonec zvítězil a Mackenzie byl jmenován osobním lékařem císaře Fridricha III., s nímž se i velmi blízce spřátelil. Život však Fridrichovi zachovat nedokázal. Císařův zdravotní stav se den ode dne zhoršoval. Z Berlína se nechal umírající císař převézt do svého rodného města Postupim, do zámku Fridrichova koruna. 10. června 1888 Mackenzie císaři sdělil, že již není žádná naděje na vyléčení. O pět dní později, 15. června 1888, Fridrich III. na následky rakoviny hrtanu zemřel. Jediným důležitým rozhodnutím, které Fridrich III. za své krátké vlády učinil, bylo odvolání konzervativního pruského ministra vnitra Roberta von Puttkamera.\n\nDne 25. ledna 1858 si v Královské kapli Svatojakubského paláce v Londýně vzal za ženu nejstarší dceru britské královny Viktorie, taktéž Viktorii Sasko-Koburskou. Měli spolu tyto děti:\n\nŘada historiků si ještě dnes klade otázku, jaký by byl v budoucnu vývoj císařského Německa, kdyby Fridrich III. nezemřel předčasně. Fridrich III. byl na rozdíl od svého otce Viléma I. a svého syna Viléma II. zapřisáhlý liberál a pacifista. Na řadu věcí měl zcela opačný názor než vlivný kancléř Otto von Bismarck a osobně se Fridrich III. a von Bismarck neměli vzájemně vůbec v oblibě. Po smrti Fridricha III. se stal císařem jeho syn Vilém II., konzervativec a militarista. Po necelých dvou letech propustil kancléře Bismarcka a začal expanzivní mezinárodní politiku. Do vypuknutí I. světové války zbývalo v tom okamžiku celých 26 let.\n\n"}
{"id": "261608", "url": "https://cs.wikipedia.org/wiki?curid=261608", "title": "Třebohostice (Škvorec)", "text": "Třebohostice (Škvorec)\n\nTřebohostice jsou vesnice v okrese Praha-východ ležící 4 km východně od hranic Prahy a 3 km jižně od Úval. Jsou součástí městyse Škvorec.\n\nPodle některých pramenů mohl název obce vzejít ze jména zakladatele Třebohosta. Hodnověrnější vysvětlení můžeme hledat v událostech, které se na tomto místě v minulosti patrně odehrály. Slované se scházeli na kopcích aby obětovali pohanským bohům při bohoslužbách – „třebu“. Tím místem býval vrch Plachta, kde se k scházeli „hosté“ zblízka i daleka. Na Plachtě je bývalý lom, na jehož místě se nacházejí žulové kameny s obětními mísami.\n\nV dalších letech se název nikterak neměnil až do 17. století, kdy písař obec zapsal jako „Třeboštice“ a jiný posléze jako „Střebohostice“. Tento tvar s původním názvem soupeřil 300 let, teprve v roce 1921 došlo k očištění jména a název ustálen v původní Třebohostice.\n\nNejstarší písemný údaj o Třebohosticích pochází z roku 1377, kdy se majitelem domu čp. 797 na Koňském trhu (dnes Václavském náměstí v Praze) uvádí novoměstský měšťan Ješek neboli Jan z Třebohostic („de Trziebohosticz“). Jeho přídomek naznačuje, že byl buď zakladatelem vesnice, nebo v ní měl sídelní tvrz a směl používat predikát z Třebohostic, které mu patřily.\n\nV obci bývalo – mj. i podle architektury okolních obcí, která byla poměrně stejná – asi 5–6 dřevěných domů s hliněnými nebo kamennými základy (žula). Počet domů v období 14. – 17. století stagnoval.\n\nPo Ješkovi získává obec staroměstský měšťan Reinhard mladší z tvrze ve Zlaté. Ten 25. března 1417 vyznává, že své dědictví sestávající z rodinné tvrze ve Zlaté, poplužní a robotní dvory včetně Třebohostic s ročními platy 16 kop grošů prodal Janu Švorcenšternovi z Prahy a jeho manželce Kateřině za 500 kop grošů českých. Jan Švorcenštern v témže roce umírá a o dědictví vznikl spor. Podle záznamů se 19. června 1417 konalo soudní přelíčení mezi Haškem z Valdštejna a jeho manželkou Brigitou, dcerou Kateřiny z prvního manželství, o věno, jež si Brigita nárokovala na Třebohosticích a Zlaté. Soudem vyšlo najevo, že Brigitě bylo věno přiřčeno dříve, nežli její matka s Janem Švorcenšternem koupili zmíněné vesnice, a tak zde nemají právo věno nárokovat.\n\nTřebohostice dále náležely k Zlatské tvrzi a ta erbovním rodinám – po roce 1491 ke Kralovickému panství a později ke Křenicím. Z významných rodů je vlastnili Mnichové ze Zlaté a Zvíkovce a po nich Pechancové z Kralovic a rytíři Skalští z Dubu. K připojení ke Škvoreckému panství došlo až po bělohorské bitvě, kdy zkonfiskované Třebohostice zakoupila lichtenštejnská knížata.\n\nTřebohostice mají svou dominantu, kterou je památná zvonička na návsi vystavěná roku 1841. Na místě zděné zvoničky velmi pravděpodobně stávala dříve zvonička dřevěná, a to podle starého nařízení kněžny Marie Terezie Savojské stavět zvoničky jako protipožární ochranu obce od 18. století.\n\nVrch Plachta (Na Plachtě), ležící jihovýchodně od vesnice, byl v roce 1990 vyhlášen chráněným přírodním výtvorem \"Lom Na plachtě\". Roku 1992 byl jeho statut změněn na přírodní památku. Poskytuje útočiště vzácným a ohroženým obojživelníkům (čolci, mloci a různé druhy žab).\n\nNa Plachtě stál od dvacátých let 20. století asi do konce války vysoký příhradový letecký maják. Sloužil k orientaci letadel, která byla tehdy bez radiospojení.\n\nZ vrcholu je dobrý výhled na východní okraj Prahy. V šedesátých letech 20. století zde byl postaven vojenský objekt typu ÚŽ-6, součást TRHS. Stavba z prefabrikovaných dílů překrytá zemním zásypem je dosud dobře zachována.\n\nJedna ze starých legend vypovídá, že se na Plachtě nalézá veliký žulový kámen, na kterém je vytlačeno 13 sedadel. Právě zde prý Ježíš odpočíval se svými apoštoly, když společně chodili po světě.\n\nVe skutečnosti jde o skalní mísy, které vznikly pozvolnou vodní erozí, která po miliony let narušovala pevnost skalního masívu. Některá sedadla se na Plachtě nacházejí vpravo od silnice na Doubek.\n"}
{"id": "261617", "url": "https://cs.wikipedia.org/wiki?curid=261617", "title": "Slínovec", "text": "Slínovec\n\nSlínovec je sedimentární jemnozrnná hornina složená převážně z jílových minerálů. Většinou tmavě až světle šedá. Je podobná jílovci. Na rozdíl od něj reaguje s kyselinou chlorovodíkovou, protože obsahuje kalcit. Druhem slínovce je např. opuka. Vzniká zpevněním slínu.\n"}
{"id": "261619", "url": "https://cs.wikipedia.org/wiki?curid=261619", "title": "Tanyp", "text": "Tanyp\n\nTanyp, Bystryj Tanyp ( , ) je řeka v Permském kraji a v Baškirské republice v Rusku. Je 345 km dlouhá. Povodí má rozlohu 7 560 km².\n\nÚstí zprava do řeky Belaji (povodí Kamy) na 115 říčním kilometru.\n\nZdroj vody je převážně sněhový. Průměrný roční průtok vody ve vzdálenosti 20 km od ústí činí 44,5 m³/s. Zamrzá v první polovině listopadu a rozmrzá v dubnu.\n"}
{"id": "261622", "url": "https://cs.wikipedia.org/wiki?curid=261622", "title": "Liška šedá (šelma)", "text": "Liška šedá (šelma)\n\nLiška šedá či liška šedostříbrná (\"Urocyon cinereoargenteus\") je poměrně velká liška z čeledi psovitých (\"Canidae\"), která obývá území jižní Kanady, jižní část Spojených států amerických a Střední Ameriky až po Venezuelu. Spolu s liškou ostrovní (\"Urocyon littoralis\") jsou jedinými zástupci rodu \"Urocyon\".\n\nLiška šedá je štíhle stavěná šelma, její tělo (bez ocasu) měří na délku 52–68 cm. Jak už z jejího názvu plyne, většinou je její zabarvení bílo-šedivé, ale často se objevují i jedinci s barvou zlatou. Na první pohled vypadá liška šedá spíše jako pes, až na její dlouhý huňatý ocas, který je pro lišky typický a který bývá zakončený černou barvou. Ten nejčastěji měří mezi 30 až 40 cm. Má krátké uši, výrazné oči a její hmotnost se pohybuje kolem mezi 2 a 7 kg.\n\nLiška šedá je šelma s převážně noční nebo soumračnou aktivitou. Je velice mrštná a umí rychle běhat. Spolu s psíkem mývalovitým je jediným druhem psovitých, který aktivně šplhá po stromech. V případě nebezpečí dokáže velice rychle vylézt do velkých výšek (až 18 metrů), kde se skvěle zamaskuje. V korunách stromů sbírá i potravu (plody). Je to typický všežravec, přednost však dává masité potravě. Tu tvoří větší hlodavci, zajícovci, ptáci, v létě pak ve velké míře hmyz. Velice ráda si pochutná i na ovoci a různých druzích ořechů.\n\nBřezost trvá okolo 60 dní a samice rodí nejčastěji 3–6 (maximálně 10) mláďat, která jsou několik prvních týdnů plně odkázána na rodiče. Rodí se slepá a tmavě zbarvená. Doupata si často zřizuje v dutinách stromů, mnohdy vysoko nad zemí.\n\nDožívá se 4 až 5 let ve volné přírodě a až 14 let v zajetí.\n\nNa mnoha místech výskytu se setkává s liškou obecnou, nad níž většinou dominuje. Liška obecná je nicméně přizpůsobivější vůči lidským aktivitám, tudíž se její areál neustále rozrůstá, na rozdíl od lišky šedé.\n\nHlavním predátorem je kojot, který v některých oblastech výrazně redukuje liščí populaci.\n\nNemoci zahrnují vzteklinu a psinku.\n"}
{"id": "261627", "url": "https://cs.wikipedia.org/wiki?curid=261627", "title": "Chaluha bublinatá", "text": "Chaluha bublinatá\n\nChaluha bublinatá (\"Fucus vesiculosus\") je zelenavě hnědě nebo žlutohnědě zbarvená hnědá chaluha s kožovitými, vidličkovitě rozvětvenými pásy a drsnou střední žilkou.\n\nTato chaluha je tvořena pásy které mají většinou párové vzduchové bubliny a na špičce houbovitě nafouklá plodová tělesa. Ta obsahují samčí a samičí rozmnožovací buňky. S diskovitým příchytným orgánem se přidržují na skalách, dřevě, mušlích. Chlorofyl je překryt žlutohnědými barvivy (především fukoxanthinem). Často vytváří husté porosty. Při odlivu leží ochable a dostává černé zbarvení, při přílivu se jí zpět žlutohnědá barva vrací.\n\nV oblasti příboje,v mělčinách Severního a Baltského moře, na pobřežích ochranných staveb, hrázích, pilířích, mušlích; až do hloubky 5 m.\n\nZ hnědých chaluh se získávají řasové kyseliny a soli, např. želírovací prostředek a hnojiva (dodavatel jódů). Používá se i jako léčivá bylina. Prostřednictvím vysokého obsahu jódu zvyšuje činnost štítné žlázy, která reguluje celkový metabolický obrat v lidském organismu. Tímto mechanismem může chaluha přispívat i ke snižování tělesné hmotnosti a obezity. Předpokládá se, že chaluha může obsahem dalších látek přispívat též k podpoře růstu vlasů.\n\n"}
{"id": "261628", "url": "https://cs.wikipedia.org/wiki?curid=261628", "title": "Pes šedý", "text": "Pes šedý\n\nPes šedý či pes Azarův (\"Lycalopex vetulus\") je šelma z čeledi psovitých (\"Canidae\"). Je to druh nevelkého psa s krátkým pyskem a nevelkými zuby, který obývá brazilské savany. Jeho biologie a tudíž i stav ohrožení je málo objasněn. Prožívá však typicky noční způsob života, při kterém loví menší živočichy jako ještěrky a hlodavce, ale i daleko menší jako např. termity nebo luční koníky.\n\nPes šedý vyhledává především travnaté savany, ale i méně husté lesy a buše v Brazílii. Nejčastěji se vyskytuje na dvou stanovištích: Mato Grosso a Minas Gerais. Nejčastěji se však objevuje v savanách, preferuje travnaté savany typu Llanos nebo Campos.\n\nJe to velice mrštná a rychlá šelma, což je jeden z důvodů proč o ni tak málo víme. Má malé řezáky i třenové zuby, což mu umožňuje rozmělnit pouze menší potravu a což je u něj mezi jinými psovitými spolehlivou charakteristikou. Většinou má krásnou hebkou krémově šedou srst s bílým podkladem. Charakteristický je i jeho huňatý ocas, připomínající spíše ocas lišky, který dorůstá nad 30 cm. Jeho hmotnost se pohybuje od 2 do 4 kg a délka těla jen kolem 60 cm. Šedé tělo lemují i jeho krátké bílé končetiny, břicho a hlava s krátkýma ušima. Pro svou krásnou hebkou srst byl nějaký čas i loven, ale dnes už je lov stabilizován. Ani o jeho rozmnožování toho mnoho nevíme. Dosvědčený je jen fakt, že samice rodí 2-4 mláďata.\n"}
{"id": "261634", "url": "https://cs.wikipedia.org/wiki?curid=261634", "title": "Internet Engineering Task Force", "text": "Internet Engineering Task Force\n\nInternet Engineering Task Force (zkratka IETF, česky „Komise pro technickou stránku internetu“) je v informatice název organizace, která vyvíjí a podporuje internetové standardy a úzce spolupracuje s konsorciem W3C a organizacemi ISO/IEC. Zabývá se především standardy TCP/IP a internetovými protokoly. Jedná se o otevřenou organizaci vydávající standardy, nevyžadující žádné formální členství nebo členské požadavky. Všichni členové, včetně nejvyšších představitelů jsou dobrovolníci a jejich práce je většinou financována jejich zaměstnavateli nebo sponzory. Například současný předseda je financován firmou VeriSign a agenturou NSA, která spadá pod vládu USA.\n\nKomise je organizována do velkého množství pracovních skupin. Cílem skupin je práce na určitém konkrétním tématu, včetně zpracování do finálního stavu. V čele každé skupiny je předseda či předsedové společně s ustanoveními, která obsahují informace o tom, čím se má skupina zabývat a co má vytvářet.\n\nSkupiny jsou dále organizovány do několika oblastí podle předmětu jejich zájmu. Aktuálními oblastmi jsou například: aplikace, Internet, provoz a management, aplikace v reálném čase, zabezpečení a transport a další. Oblasti jsou kontrolovány oblastními vedoucími, kteří jsou zodpovědni za chod skupiny. Oblastní vedoucí společně s předsednictvem IETF tvoří Internet Engineering Steering Group (IESG), skupinu odpovědnou za celkovou činnost IETF.\n\nIETF je formálně zastřešena Internet Society (ISOC), kontroluje ji Internet Architecture Board (IAB), která dohlíží na vnější vztahy a součinnost s RFC. IAB je také zodpovědná za IETF Administrative Ovesight Committee (IAOC), ta dohlíží na IETF Administrative Support Activity (IASA), která poskytuje logistickou a jinou podporu pro IETF. IAB rovněž řídí Internet Research Task Force (IRTF), se kterým má IETF řadu vazeb.\n\nPracovní skupiny jsou otevřeny pro všechny, kteří se chtějí účastnit, diskutovat nad problémy nebo pořádat přednášky na setkáních IETF. Na rozdíl od jiných organizací se zde nehlasuje, ale diskutuje. Pracovní skupina je vytvořena orgánem IESG pro práci na konkrétní sadě úkolů popsaných v ustanoveních skupiny. Pracovní skupina zaniká v okamžiku, kdy jsou splněny všechny části úzkou a práce na nich je ukončena. V některých případech dochází k prodloužení existence pracovní skupiny zadáním nových úkolů nebo jejich aktualizací.\n\nDetaily o pracovních skupinách lze nalézt v .\n\nJelikož IETF neměla žádnou právní subjektivitu, byly její prostředky (autorská práva v RFC, domény, názvy a další) převáděny ve prospěch Internet Society a CNRI. V roce 2006 došlo k založení dílčí organizace IETF Trust, do které byly již zmiňované prostředky převedeny.\n\nPopis organizace IETF Trust naleznete v a v IETF Trust agreement.\n\nPrvní setkání IETF bylo 16. ledna 1986 a zúčastnili se jí vědci z 21 vládních organizací v USA. Zpočátku probíhala setkání každé 3 měsíce, od roku 1991 se členové scházeli třikrát do roka. Představitelé z nevládních organizací byli pozváni až na čtvrté setkání. Od té doby byly schůze otevřené pro všechny zájemce.\n\nVětšina vlastní práce uvnitř IETF je realizována v rámci pracovních skupin, proto není nutné svolávat zasedání častěji.\nÚčast na prvních setkáních nebyla velká, na každé z prvních pěti schůzí nebylo přítomno více než 35 lidí. Do konce 80. let se schůzí účastnilo maximálně 120 lidí. Od počátku 90. let účast narůstala až na vrcholných 3000 zúčastněných na konferenci v San Diegu v roce 2000. Od této konference se v důsledku reorganizace začaly počty účastníků snižovat a aktuálně se konferencí účastní okolo 1300 lidí.\n\nV 90. letech se IETF vymanila z područí vlády USA a stala se nezávislou mezinárodní organizací přidruženou k Internet Society. Čas od času se v tisku objevovaly články o magických schopnostech IETF, protože kdo začal používat její protokoly, byl zodpovědný za úspěchy Internetu. Realita je taková, že skupiny inženýrů dávají dohromady takové produkty, které mohou jejich uživatelé aplikovat napříč všemi sítěmi. Detaily pracovních postupů IETF se značně změnily a došlo k celkovém vzestupu organizace, ale základní principy publikování návrhů, jejich recenze a nezávislá testování účastníky zůstávají. Tato spolupráce a volnost je hlavním pilířem pro specifikaci vhodných standardů. Většina z těchto specifikací je zaměřena spíše na jednotlivé protokoly než na velké systémy. To umožňuje používání protokolů v mnoha různých systémech a standardy jsou běžně využívány organizacemi, které z nich vytvářejí plnohodnotné internetové architektury (např. 3GPP a další).\n\nProtože se IETF spoléhá na dobrovolníky a využívá otevřených specifikací, je těžké dosáhnout nějakého konkrétního cíle či konkrétní shody, protože počet členů je někdy příliš malý nebo naopak velký. U protokolů jako SMTP, který slouží pro přenos elektronické pošty mezi stovkami miliónů uživatelů, je velký odpor proti změnám, které by nebyly plně zpětně kompatibilní. Uvnitř IETF probíhají aktivity s cílem zvýšit rychlost práce komise, ale kvůli velkému počtu dobrovolníků s rozmanitými názory je těžké dospět ke vzájemné shodě, proto je zdokonalování činnosti organizace pomalé.\n\nPředseda IETF je volen komisí NomCom na dvouleté období s možností znovuzvolení. Do roku 1992 byl předseda volen IAB.\n\n\n\n"}
{"id": "261637", "url": "https://cs.wikipedia.org/wiki?curid=261637", "title": "Plch velký", "text": "Plch velký\n\nPlch velký \"(Glis glis)\" je největší český plch. Je dlouhý až 18 cm a podobný veverce.\n\nDosahuje takřka velikosti veverky. Svrchní strana stříbrně lesklá, šedohnědá, spodní strana bílá, ostře oddělena. Uši malé, kulaté a velké oči, tmavě olemované. Ocas protáhle huňatý.\n\nListnaté, smíšené lesy, parky, zahrady. Žije v rodinách v dutinách stromů, škvírách ve skalách, v budkách, někdy v budovách a garážích. Je znám jeho výskyt i v petřínských sadech v Praze, objevuje se ve spižírnách domů.\n\nAktivní za soumraku a v noci. Píští a hvízdá. Občas si vytváří letní zásoby, nikdy ne zimní. Potravou jsou mu listy, pupeny, kůra, žaludy, bukvice, ořechy, bobule, plody, někdy i hmyz, vejce a ptačí mláďata.\n\nVelmi dobře šplhá a skáče. Zimní spánek – přežívá ve stavu strnulosti v období (říjen až květen) v dírách v zemi, které si sám vyhrabal.\n\nSamice rodí jedenkrát za rok 4–6 holých a slepých mláďat. Březost trvá 30–32 dní. Už po 8 týdnech jsou mláďata samostatná.\n\n\n"}
{"id": "261648", "url": "https://cs.wikipedia.org/wiki?curid=261648", "title": "Mahinda", "text": "Mahinda\n\nMahinda (v sanskrtu महिन्द्र) (narozen ve 3. století př. n. l. v Magadze - dnešní Bihár v Indii) byl buddhistický mnich, který přinesl buddhistické učení na Cejlon (dnešní Srí Lanka). Byl synem panovníka Ašóky a jeho manželky Dévi z Maurjovské říše.\n\nVyrůstal ve Vidiše, sídle jeho matky. Ve dvaceti letech získal plnou mnišskou ordinaci pod vedením Móggaliputty Tissy, duchovního učitele Mahindova otce. Po třetím buddhistickém koncilu (kolem roku 250 př. n. l.) na popud Móggaliputty Tissy se Mahinda společně s dalšími mnichy vydal na Cejlon šířit buddhistickou nauku (sa. \"dharma\"; p. \"dhamma\"). Buddhismus na Srí Lance pevně zakotvil a dodnes je jedním z hlavních středisek théravádové tradice.\n\n"}
{"id": "261658", "url": "https://cs.wikipedia.org/wiki?curid=261658", "title": "Tanama", "text": "Tanama\n\nTanama ( ) je řeka v Krasnojarském kraji a na hranici Ťumeňské oblasti v Rusku. Je 521 km dlouhá. Povodí má rozlohu 23 100 km².\n\nProtéká bažinatou nížinou a nedaleko ústí se rozděluje na několik ramen. Ústí do levého ramene Jeniseje, jež se nazývá Děrjabinský Jenisej.\n\nZdroj vody je sněhový a dešťový. Nejvyššího vodního stavu dosahuje v červnu a v červenci, zatímco v zimě hladina výrazně klesá.\n"}
{"id": "261662", "url": "https://cs.wikipedia.org/wiki?curid=261662", "title": "Marie Česká", "text": "Marie Česká\n\nMarie Česká (1124/5 – po r. 1172) byla rakouská a bádenská markraběnka a bavorská vévodkyně z dynastie Přemyslovců.\n\nMarie se narodila jako dcera českého knížete Soběslava I. a jeho manželky Adléty, dcery chorvatského krále Almoše. Německý historik Tobias Weller tvrdí, že svatba Marie České s rakouským markrabětem Leopoldem IV. byla dojednána o Svatodušních svátcích roku 1138 v Bamberku. Soběslav I. měl právě v Bamberku žádat Konráda III. o udělení Čech v léno pro svého syna Vladislava. Na oplátku měl český kníže uznat Konráda jako krále. Tuto dohodu měl stvrdit právě sňatek Soběslavovy dcery s Leopoldem, Konrádovým nevlastním bratrem.\n\nSvatba se konala roku 1139, české princezně bylo v době sňatku zhruba patnáct let, jejímu manželovi asi třicet.\n\nManželství trvalo krátce, roku 1141 Leopold zemřel. Bezdětná vdova se nakonec provdala podruhé, za Heřmana III. Bádenského, se kterým pak měla dceru Gertrudu. Zemřela někdy po roce 1172. Pohřbená je v klášteře v Backnangu.\n"}
{"id": "261663", "url": "https://cs.wikipedia.org/wiki?curid=261663", "title": "America's Army", "text": "America's Army\n\nAmerica's Army (známá také jako AA nebo Army Game Project) je taktický multiplayer (víceuživatelská hra) first person shooter (střílečka z pohledu hráče) vlastněná Vládou Spojených státu amerických, vydaná jako public relation (styk s veřejností) iniciující pomoc s náborem do U.S. Army.\n\nPC verze 1.0 s podtitulkem Recon byla vyvinuta a zveřejněna 4. června 2002. Od té doby už bylo zveřejněno více než 20 aktualizací, v současnosti je dostupná verze je 3.0. Hra je financována z daní amerických občanů a distribuována bez poplatků. Hra byla původně vyvíjena MOVES institutem na Naval Postgraduate School dále používající Unreal Engine.\n\nRise of a Soldier je podtitulkem hry pro herní konzoli Xbox která byla vyvinutá Americkou armádou (U.S. Army), firmou Ubisoft a firmou Secret Level. Verze pro mobilní telefony publikována firmou Gameloft. Arkádová verze používající světelné pistole je vyvíjena taktéž.\n\nHra spadá do podkategorií advergame, serious game a militainment. America's Army je vyvíjena od roku 2000 a stále se vyvíjí pomocí doplňků (add-ones) a záplat (patches). Verze pro operační systém Windows lze stáhnout z internetu, nebo v je k dostání v podobě DVD v náborovém centru americké armády. Všechny verze používají Evenbalancovu PunkBuster technologii k zamezení podvádění.\n\nProfesor Michael Zyda, vedoucí a zakladatel MOVES Institute považuje Counter-Strike za model pro AA.\n\nAmerica's Army je relativně autentická v podání vizuální a akustické reprezentace boje, především týkající se znázornění použití zbraní a mechanizmů. Kritici však namítají, že nenabízí tak dokonalé ztvárnění válečné situace, jak se hra tváří.\n\nAmerica's Army je první počítačová hra, jenž je jednoznačně směrována k náboru, a zároveň prvním známým případem, kdy byla hra použita za politickými účely. Hra je použita jako herní náborový nástroj a kritici ji obviňují jako propagandu. Ve skutečnosti je hra vyvíjena regulérní firmou na vývoj her, která je ovšem dotována z peněz armády. Hra má stovky skalních fanoušku a stovky webových stránek zaměřených na dění kolem America's Army. poslední verze byla publikována 6. listopadu 2007, plná nových vlastností, oprav a se dvěma novými mapami Rummage a SF nemocnice SE.\n\nZdá se že náborový efekt je podobný s filmem a hrou se stejným názvem The Last Starfighter a k románu Enderova hra populární sci-fi příběhu z osmdesátých let.\n\nVývojáři hry uvedli, že k srpnu 2007 měla hra již přes 8,6 milionu registrovaných uživatelů, z nichž 4,8 milionu prošlo kompletním a základním tréninkem. S několikatisícovou základnou hráčů v letech 2002–2007 se drží hra na žebříčku mezi deseti nejúspěšnějšími hrami typu First Person Shooter hraných online. Tato úspěšnost byla deklarována GameSpy Industry. Podobnou úspěšnost mají i hry Wolfenstein, Enemy Teritorry nebo Medal of Honor, které jsou v top desítce ve stejném časovém období.\n\nDonedávna měli Americká Armáda a Icculus kontrakt v němž byla plánovaná podpora Americas's Army i na systémech na Mac OS X a Linux(X86 7 AMD64) v obou verzích a to jak klient tak server verze.\n\n\nDARPA (Defense Advanced Research Projects Agency) měla plán používat hry od roku 1980. Nicméně nebylo tomu tak do roku 1996, kdy byly na trh uvedeny počítačové hry s válečnou tematikou. Ty byly povoleny i pro vládní počítače U.S Marines (pěchotu). Experti z U.S Marines na simulaci zmodifikovali komerční hru DOOM II a vytvořili Marine DOOM, který se začal používat jako taktický tréninkový nástroj.\n\nÚspěch hry Marine DOOM vedl U.S Marine Corps ke kontraktu s firmou MÄK Technologies, která pro ně měla vyvinout Marine Expeditionary Unit 2000 následující rok. Tato hra byla první hrou dotovanou a vyvíjenou Ministerstvem obrany (Department of Defense) a komerční Herní firmou.\n\nLieutenant Colonel E. Casey Wardynski, v té době profesor ekonomie na United States Military Academy ve West Pointu, přišel s nápadem na online videohru k zástupci ředitele štábu (Chief of Staff) pro posádky a asistentu sekretariátu armády (Secretary of the Army) pro vojenské pracovní síly. Hned poté, co je přesvědčil o svém projektu a finančních výhodách analýzy pracovních sil ve West Pointu, začal vedoucí Army game project pracovat s profesorem Zyda.\n\nV květnu roku 2000 Americkou Armáda začala spolupracovat s MOVES Institute a Naval Postgraduate School na vývoji hry.\n\nV roce 2001 dalo Ministerstvo obrany (Department of Defense) licenci na trénink vojenských sil od francouzské firmy Ubisoft.\n\nZyda řekl v pozdějším interview s Gary Webb, \"mysleli jsme že budeme mít spoustu problémů. Naštěstí země je v dobrem rozpoložení, takže vše, co se týče vojenských záležitostí je průchodné. ...9/11 tak trochu potvrdil úspěch této hry. Nejsem si jist jakého jiného ohlasu by se jinak mohlo dosáhnout.\"\n\nV květnu 2002 byla hra ohlášena a prezentována veřejnosti na E3 v kombinaci se statickou obrazovou dokumentací s vojáky a M6 Bradley Linebacker ozbrojeným vozidlem.\n\nV dni nezávislosti 4. června 2002 byla vydána po třech letech vývoje a 6-8 milionech amerických dolaru nákladu America's Army s pilotním názvem Recon. Hra snadno dostupná, hratelnost byla podobná jako u Counter-Strike. Hra měla jak Unreal Engine tak otevřené servery sponzorované U.S.Army.\n\nAmerica's Army: Důležitou roli ve vývoji bylo vyjasnit kariérní postup v U.S.Army. Někdejší vývojář dodal \"smutný, kňučící smrt předtím, než kdykoli uzřelo světlo světa\".\n\nTaktéž v roce 2002 byla vytvořena Německým počítačovým inženýrem ArmyOps tracker website, za cílem shromáždění statistik jako například, čísla hráčů, počet zabitých a hodin strávených hraním.\n\nV roce 2003 byla licencována Americkou armádou pro testování dovedností vojáků.\n\nAmerica's Army 2.0 byla publikována 6. listopadu, 2003. Hra byla nazvána plným jménem . Na bukletu od MOVES Institute byl publikován text od Wagner James Au sdělující \"Ministerstvo obrany chce zdvojnásobit počet svých speciálních sil, hlavně v Afganistanu a severním Iráku. Následně tyto nabídky snížili počet přihlášek v tehdejší verzi America's Army.\n\nPoté, co se hra osvědčila, US Navy rozhořčil nedostatek informaci o jejich spolupráci a začala politicky bojovat proti projektu. Následně byl(březen 2004) na základě obvinění ze špatného hospodaření přesunut z Naval Postgraduate School na nové místo.\n\nPo převzetí produkce Armada zveřejnila exkluzivně dlouhotrvající kontrakt s firmou Ubisoft za cílem oslovit širší a mladší klientelu. Další verzi pro Xbox vyvinul Ubisoft ve spolupráci U.S. Army nazvanou .\n\nNavzdory desetiletému kontraktu veškerou kontrolu nad komunikací s veřejností a reklamou převzala Armáda. Xbox verze byla vydána v listopadu 2005. Verze pro PlayStation2 měla být rovněž vydána nicméně bylo zrušeno. Pro mobilní telefony byla vytvořena verze s názvem Gameloft.\n\nNa popud Colonel Wardynski vyvolala hra zájem Amerických vládních agentur včetně tajné služby (Secret Service), výsledkem bylo vytvoření tréninkové verze podobné té volně šířené používané pouze pro vládní účely. V Armádně zbrojním výzkumu, vývojovém a technologickém centru v jednom z nových vývojových míst byla hra použita na testování zbraní.\n\nAmerica's Army 3.0 byla anoncována na přelom 2008. tato verze se má soustředit na výkon a grafickou flexibilitu za účelem pokrýt co nejširší pole domácích PC přičemž hra má být nadále šiřitelná zadarmo.\n\nVývojáři America's Army momentálně implementují použití speciálních zařízení do hry. Od verze 2.8.1 má America's Army limitovanou podporu TrackIR od NaturalPoint Inc. TrackIR je motion trecking zařízení nahrazující myš. Příští verze 2.8.2 bude obsahovat vylepšení pro použití přilby(Headset).\n\nJako další rozhraní je plánovaná klávesnice Logitech G15.\nLCD obrazovka připojená ke klávesnici bude zobrazovat statistiky a informace pro hráče. Klávesnice bude plně podporovaná od verze 2.8.2.\n\nVývojáři America's Army přišli také s dalšími simulátory publikované na několika výstavách, např. Xprize Cup.\nDo modelu Humvee je umístěn přístřešek s třemi projekcemi. Automobil má pět sedaček kde každá z osob může používat opravdovou M-16 modifikovanou na světelnou zbraň (Lightgun). Nicméně řidič má k použití pouze 9mm zbraň. Simulátor je schopný alternovat reálné situace, jako např. pohyb vozidla, otřesy a vydává patřičné zvuky přejíždějíc IED. Podávané instrukce nabízejí stručný přehled použití zařízení a během simulace rozlišovat IED, teroristy civilisty a nepřátele. Simulátor trvá asi 5-10 minut a pro vstup je nutné si nechat vytvořit America's Army kartu.\n\nNásledovník America's Army bude Future Force Company Commander (F2C2) zobrazující armády v roce 2015. Na objednávku dodavatele obrany Science Applications International Corporation společně s Firmou Boeing je tato hra je vyvíjena firmou Zombie Studios založená na enginu Empire Earth II za účelem podpořit Future Combat Systems (FCS), což je projekt modernizace armády. Část peněz 1.5 milion dolarů je placená z daní. Po 11 měsících vývoje byla hra uvolněna v květnu 2006 na stránkách „Army website“, opět stažitelná zadarmo.\n\nAmerica's Army je týmová taktická hra s charakteristikou podobnou Counter-Strike, kde uživatel hraje za vojáka americké armády, nemusí si ovšem na začátku kola kupovat zbraně a náboje. Předtím, než je hráč připuštěn k vlastní hře musí projít čtyřmi tréninkovými mapami a uložené výsledky jsou odeslány online. Po zdoláním dalších třinácti tréninkových kol se umožní hráči stát se zdravotníkem, umožní mu stát se na mapách typu Special Forces členem těchto jednotek, HMMWV řidič, CROWS dělostřelec, a Javelin Missile operátor. Aby byl hráč schopen používat odstřelovačky, musí vyplnit krátké tréninky – jeden pro \"lehkou\" M24 a jeden pro \"těžkou\" M82.\n\nHlavní část hry je multiplayer kde hráč je prezentací vojáka U. S. Army, nebo člen speciální jednotky (Special Forces), hraje za domácí tým proti cizím nepřátelům.\n\nJedena z nezvyklých vlastností America's Army je způsob zobrazení protihráče. Hráči jsou rozděleni do dvou týmu, obvykle rozdělení na přepadovou jednotku a obránce. Přepadová jednotka prohrává pokud nevyplní některý z objectivů v daném čase. Hráči vidí sami sebe vždy jako vojáka z U. S. Army. Ostatní jsou vždy nepřátelé – OPFOR, nebo je možné také narazit na civilisty, kteří se ve většině případů nepohnou z místa. Za jejich zranění hráč obdrží trestné, takzvané ROE body, které snižují jeho udržené body během hraní.\n\nUživatele se ocitá v roli amerického vojáka držící americkou zbraň, kterou si předem vybere z tabulky se zbraňovými sloty – každý slot může být obsazen pouze jednou, jednotlivé sloty se také liší startovací pozicí. Oponenti jsou neuniformovaní a používají zbraně, které bychom dnes přiřadili do rukou teroristům – AK a jemu podobné. Všechny zbraně po zabití nepřítele zůstávají na zemi a je možné je použít.\nOvšem díky tomu, že jste vždy členem amerického squadu a vždy vidíte členy jako enemy (stejně jako oni vás), je s tím trochu potíž. Je to složité na vysvětlení, ale pokud má nepřítel M16, vy ji vidíte jako AK47 a ve vašich rukou se tak také chová – ačkoliv pro nepřítele je to stále M16.\n\nKolo končí, jak už to bývá, ve chvíli kdy jeden z týmu vyhrál. V některých případech, jako například pokud oba týmy jsou vyloučeni a čas už dobíhá, skončí hra nerozhodně. Tým vyhrává ve chvíli kdy dosáhne svého, nebo zabije všechny oponenty.\n\nPodvádění přes wallhack, nebo aimbots je běžným problémem America's Army a je odstraňována za pomocí nástroje PunkBuster.\n\nNová verze je o trochu lépe zabezpečená proti podvádění. Vývojáři America's Army se stále snaží najít proti podvádění co nejúspěšnější řešení. Za pomoci Anti-Cheating Organizations jako jsou Anti-Cheating Incorporated, ACI, Airdale Ops Network, AON, and America's Army Server Admins, AASA, Server Admins mohou streamovat jejich herní servery přes tyto organizace a tak identifikovat porušování PunkBuster. Pokud je takovýto pokus zaznamenán je účet uživatele přidán do MBL (Master Ban List) a uživateli je znemožněno hrát na serverech MBL organizací. Na některých serverech je zakázáno používat granáty po určitou dobu od začátku hry. Tato pravidla vznikla z popudu hráčů, kteří považují za nefér, když nepřítel pálí granáty tam, kde si sice ví, že se nachází enemy, ale nevidí jej – vsází na určitý čas o kterém ví, že by se tam měli nacházet protihráči (zakázány konkrétně spawnshots\" a některé typy dropshot). Převážně kvůli střelám dropshots (M203 granáty) vystřelených do vzduchu povětšinou do prostor mimo hráčovo pole viditelnosti. Na Brige Crossing mapě je dropshot dokumentovaný téměř na všech pozicích mapy. Za Spamming se považuje pálení granátu (SAW, 203 granátu) bez specifického míření ve směru nepřítele, nebo v pálení v předpokládatelném směru v určeném časovém rozmezí.\n\nPodle nastavení serveru je umožněno divákovi pozorovat hru až třemi různými způsoby. První, hráč je pořád přítomný, dovolující \"mrtvému\" hráči vybrat si\nsvou roli v týmu, ale i roli nepřátele (opět záleží na nastavení serveru) vidíc jeho očima. Další dovoluje rotovat pohledem kolem vybraného hráče a třetí verze dovoluje nahlížet na určitou část mapy.\n\nAmerica's Army má jedno unikum oproti ostatním on-line hrám. Spadá totiž pod křídla rodiny trackerů. Ty sice nejsou oficiální, ovšem například u AA je tracker podpořen alespoň propagací – při každé registraci je v příchozím mailu zmínka právě o tomto webu. Na stránce www.aaotracker.com se mohou jednotliví hráči registrovat a pokud dodrží všechny podmínky pro správný chod svého účtu, budou se mu sem nahrávat téměř veškeré jeho statistiky. A nejde pouze o killy a KIA (killed in action)! Můžete zde nalézt také odehranou dobu, naskórované body, údaje o posledních hrách na serverech s veřejným přístupem (public servers). Většinu těchto dat také posléze zprůměrovává vzhledem k určité časové jednotce (killy za hodinu, nahrané hodiny za den, atd.) a to i u všech map jednotlivě.\nPro trackování vašich statistik je ovšem nutno udržovat na účtu jméno jako máte ve hře, nebo jej měnit tak, aby byl neustále v souladu právě s vaším loginem (oba nicky lze průběžně měnit).\nSlužby této stránky jsou pro její uživatele naprosto zdarma.\n\nposlední verze 2.8 obsahuje nástroj nazvaný AA mission editor (America's Army Mission Editor, nebo AAME), postavený na Unreal editačním nástroji použitým na výrobu oficiálních map AA a to za účelem dovolit hráčům editovat, vytvářet svoje vlastní mapy (což samozřejmě přispívá k větší oblibě hry). Seditované mapy jsou posuzovány na AA Mission Depot a mají naději být zahrnuty v budoucí oficiální verzi. V současnosti se asi nejvíce mluví o zařazení mapy Operation Shrouded Eagle, která uvrhá hráče do prostředí obrovského mnohaposchoďového hotelu. Tím by se stala největší oficiální mapou této hry, na které nebojují A.I. nepřátelé. Manuály na vytváření map lze najít v game manuálu jenž jsou postaven na wiki systému.\n\nOD verze 2.80 bylo publikováno 360MB záplat pro 2.81 a 900MB záplat pro verzi 2.82. V 2.81 bylo přidáno několik map a opraveno par chyb (bug).\n\nV 2.8.2 bylo úprav více a jedna ze záplat přidala sebe ozdravující nástroj přirovnatelný k obvazu. Nová záplata (patch) také přinesl novou mapu Rummage a SF Hospital, speciální edici oblíbené SF Hospital. Mapa sama o sobě se moc nezměnila (pouze extraction point pro VIP byl změněn do formy vrtulníku), ale byli zdokonaleni civilisté, kteří na této mapě chodí a pobíhají, čímž se snižuje výhoda hráčů s \"absolutním zvukem\", kteří slyší naprosto každý krok. Za zranění civilisty se opět počítají trestné ROE body.\n\nNezávisle k obecné polemice nad hrami zaměřující se na zabíjení virtuálních lidí America's Army zapříčinila dodatečnou polemiku a nesouhlas stávající se novinářským a akademickým subjektem.\n\nHlavním aspektem těchto her je relativně dokonalé zobrazení funkčnosti zbraní. Nicméně, kritici zdůrazňují, že hra postrádá důležité aspekty vojenského života, jako například emocionální trauma, které mohou vojáci zažívat konfrontující se v boji.\n\nNejznámější problém jenž vyvěrá na povrch je gore (graphic violence, grafické násilí), které někteří považují více za téma o sobě, než ve skutečnosti je (především hráči). Jedním z důvodu je, že příliš grafického násilí (gore) muže pozdvihnout ESRB's bodování hry nad 10, zvláště když jsou cílem náctiletí právě pod věkovou hranicí pro odvod (v U.S. 17 let). Další zmiňovaným „problémem“ je, že v některých případech vysoké vizuálního násilí neosloví potenciální brance. Jak se píše v jednom z příspěvku na oficiálních stránkách „pochybuju, že by se někdo chtěl přihlásit do armády potom, co viděl odlétat svoje ruce a nohy, nicméně je to dostatečně zábavné na to, aby hru hrály miliony lidi po celém světě.“\n\nDalším z možných dopadů muže být díky glorifikaci násilí nárůst kritiky vůči armádě stavějící se oproti cílům vývojářů.\n\nAmerica's Army je vyrobena s úmyslem ukázat Americkou armádu v pozitivním světle. Na oficiální stránce s častými dotazy (FAQ) vývojáři přiznávají tento důvod a uvádějí jej jako důvod proč i lidé z okolních státu mohou hrát America's army. \"Chceme ukázat světu jak skvělá je americká armáda\".\n\nAbsolvent školy Utrecht University považuje hru \"s jejím vládním pozadím spíše jako advergame než jako propagame\".\n\nChris Chambers, zástupce ředitele vývoje America's Army přiznává, že je hra náborovým nástrojem a armáda ochotně přiznává America's Army je propagandistickým nástrojem (Chris Morris publicista a ředitel obsahového vývoje).\n\nAmerica's Army je považována Americkou armádou jako \"kvalitní nízkorozpočtový náborový nástroj\", zamýšlející stát se součástí mladé generace jak dosvědčil Timothy Maude před „Senate Armed Services Committee“.\n\nHra je také popisovaná jako prodloužená ruka vojenské reklamy, nazývané taktéž jako \"militainment\" v budoucnu stírající hranice mezi zábavou a válkou, s výtkou že tento způsob směřuje k militalizaci společnosti.\n\nNa oficiálních stránkách, které musí být navštívené předtím, než může uživatel začít hrát hru, je odkaz na náborové stránky do U.S. Army (goarmy.com). Další z náborových nástrojů, který má vysokou pravděpodobnost úspěchu než kterýkoli jiný systém (uvedeno Army Subcommittee Testimony v únoru 2000). Hlavním cílem je navedení hráčů na stránky, toto je potvrzeno 28% návštěvností přicházející z America's Army.\n\nV častých otázkách (FAQ) na oficiálních stránkách, jejich vývojáři uvádí jako výhodu její snadné ovládaní i pro náctileté. Platí \"V základní škole se děti učí, že vyhrát svobodu pod vládou George Washingtona a jeho armády hrálo klíčovou roli k potlačení Hitlerova útlaku. Dnes musí vědět, že armáda působí po celé zemi k obraně proti protiamerickým teroristům narušující její svobodu\".\n\nGary Webb přiznává, důvod testování potenciálních rekrutů\nje důležitá role hry a veřejnost si toho není vědoma. Načeš uvedl, že mapování hráčů a statistik, může být dobrý způsob jak utratit daně.\n\nFrancouzsko-kanadské noviny poukázali na morální problém hry. Prohlašující. Armáda nemá žádné právo rekrutovat děti ve věku 9-12 let kteří patří do nejsnadněji přesvědčitelné audience.\n"}
{"id": "261671", "url": "https://cs.wikipedia.org/wiki?curid=261671", "title": "Ivona Krajčovičová", "text": "Ivona Krajčovičová\n\nIvona Krajčovičová (* 6. května 1960, Bratislava, Slovensko) je slovenská herečka.\n\nDo povědomí diváků se dostala především ztvárněním jedné z hlavních postav osmidílného televizního seriálu \"Povstalecká historie\".\n\n\n"}
{"id": "261678", "url": "https://cs.wikipedia.org/wiki?curid=261678", "title": "Svatozář", "text": "Svatozář\n\nSvatozář je v uměleckých dílech ztvárnění světla, nejčastěji ve tvaru kruhu nebo kružnice, vyskytující se za hlavou určité postavy. Zdobí především svaté, anděly ale též některé vládce, apoštoly, proroky, papeže a významné hrdiny a používaly se v ikonografii různých náboženství z různých míst i období, například:\n\nKromě ryze českého slova svatozář (indikující zář na pozadí postavy, zvýrazňující její svatost a vhodná pro zobrazení v jasných barvách nebo v podobě paprsků), existuje ještě řada výrazů mající tento nebo velmi podobný význam. Z latiny se používá výrazů \"gloriola\" (ve významu \"trocha slávy\", vhodný pro označení svatozáře svatých osobností), \"nimbus\" (ve významu \"(příval) deště\", vhodný pro svatozáře zobrazené ve formě paprsků) a \"aureola\" (ve významu \"zlatý\" a tedy příhodný pro svatozáře ve zlatém/pozlaceném provedení). Téměř homonymum posledního slova, \"laureola\" znamená \"vavřín\" a označuje ocenění původně z dob říše římské. Slovo \"mandorla\" pochází z italského označení pro mandli, zřejmě podle podoby a tvaru, kterou (evropský) typ této svatozáře používal. V angličtině se používá poněkud obecné označení \"halo\" spíše efekt, který svatozář nad hlavou takto zobrazovaných postav způsobuje. \nPůvod svatozáře můžeme hledat ve víře v existenci tzv. \"aury\" což je energetická struktura, něco jako světelný obal těla. Vychází se při tom z představy, že světci měli svou \"auru\" neobyčejně jasnou.\n\nDo nejširšího pojetí nimbu coby ikony svatosti vyobrazené postavy spadají i červené disky symbolizující/zobrazující Slunce u slunečních bohů ve starověkém egyptském náboženství.\n\nV křesťanském náboženském obraze naznačuje výhradně svatost znázorňované osoby (Krista, Panny Marie nebo světce). Na plastikách bývá nimbus znázorněn prostřednictvím zlaté obruče nebo kotouče nad hlavou dané postavy. Objevuje se také zvláštní nimbus tvořený hvězdami, který nosí Panna Marie (12 hvězd) a Jan Nepomucký (5 hvězd); může být též lemovaná různě složitým vzorem, zkombinována s křížem (často ve východním pravoslavném křesťanství, kde bývá i zdoben písmeny a nápisy), nebo např. rovnými nebo zvlněnými paprsky.\n\nSvatozář v asijském umění může přecházet více konkrétního zobrazení plamenů na pozadí hlavy dané osoby, popřípadě být rozšířena za celé její tělo (tzv. mandorla). Přestože mezi nejčastější barvy svatozáře patří, zejména v křesťanství, zlatá (zejména v pravoslavném křesťanství), žlutá nebo bílá (katolické, evangelické křesťanství), v ostatních zpodobeních může nabývat i jiných barev – lze se setkat například i s modrou, hnědou i černou aureolou.\n\n\n"}
{"id": "261690", "url": "https://cs.wikipedia.org/wiki?curid=261690", "title": "Buddhismus na Srí Lance", "text": "Buddhismus na Srí Lance\n\nBuddhismus na Srí Lance se vyskytuje výhradně v théravádové podobě, ke které se hlásí okolo 70 % obyvatelstva.\n\nPodle srílanských kronik byl buddhismus na Srí Lanku přinesen Ašókovým synem Mahindou, který sem v průběhu 3. století př. n. l. podnikl misijní cestu v doprovodu dalších několika mnichů. O něco později sem byla přenesena i odnož stromu bódhi. Kolem roku 30 př. n. l. byl na Srí Lance sepsán Pálijský kánon.\n\nBuddismus na Srí Lance má jednu z nejdelších tradic. Mnišská sangha zde existuje již od dob, kdy sem byl buddhismus zanesen. Během období úpadku byla linie srílanské mnišské obce udržována přes kontakty s barmskou a thajskou sanghou. Buddhismus se časem stal na Srí Lance okrajovou záležitostí. V 19. století zde buddhismus zažil obrodu, také díky pomoci Západních sympatizantů Steel Olcotta a Heleny Petrovny Blavatské.\n\n"}
{"id": "261693", "url": "https://cs.wikipedia.org/wiki?curid=261693", "title": "Hellicha z Wittelsbachu", "text": "Hellicha z Wittelsbachu\n\nHellicha (Heilika) z Wittelsbachu (asi 1160 – po 1198) byla česká kněžna, manželka moravského údělníka, posléze markraběte a nakonec českého knížete Konráda II. Oty.\n\nHellicha byla dcerou bavorského falckrabího Oty III. a Benedikty z Moosburgu, dcery hraběte Burkharda V. Manželkou Konráda Oty se stala před rokem 1176, bylo jí tedy kolem šestnácti let a její muž byl asi o pětadvacet starší.\n\nČeskou kněžnou, i když jen na dva roky, se stala v roce 1189. Bylo jí kolem třiceti let a Konrádovi přes padesát.\n\nRoku 1191 kníže Konrád doprovázel Jindřicha VI. na jeho žádost na cestě do Sicílie. Z té se ovšem Konrád už nevrátil a zemřel 9. září toho roku. Snad kdyby Konrád s Hellichou měli potomky, byla by situace týkající se následnictví jiná. Kníže ovšem syna coby dědice neměl, a tak se na český trůn dostal Václav II.\n\nBezdětná Hellicha zemřela 13. srpna po roce 1198.\n"}
{"id": "261694", "url": "https://cs.wikipedia.org/wiki?curid=261694", "title": "Zuzana Fialová", "text": "Zuzana Fialová\n\nZuzana Fialová (* 17. května 1974, Bratislava, Slovensko) je slovenská herečka a režisérka, členka činohry Slovenského národního divadla, dcera slovenského horolezce Ivana Fialy.\n\nUkončila hudebně-dramatický obor na Konzervatoři v Bratislavě a v roce 1998 herectví na činoherní fakultě VŠMU. Momentálně se připravuje na doktorandské studium. Je rozvedená a má syna Davida (* 1997).\n\nV lednu 2011 byla zraněna při teroristickém útoku na moskevském letišti Domodědovo. Doprovázel ji kolega Luboš Kostelný.\n\n\n\n\n\n"}
{"id": "261695", "url": "https://cs.wikipedia.org/wiki?curid=261695", "title": "Intonace (lingvistika)", "text": "Intonace (lingvistika)\n\nIntonace v lingvistice znamená změny tónu (melodie) v průběhu řeči. Patří mezi základní prozodické prostředky jazyka, tzv. suprasegmentální jevy.\n\nIntonace na úrovni věty (výpovědi) umožňuje rozlišit otázku, rozkaz nebo přání od prostého oznámení (zejména při volném slovosledu) či vyjádřit citové zabarvení výpovědi.\n\nVzhledem k tomu, že čeština nemá pevně daný slovosled, je intonace věty významným faktorem, který napomáhá posluchači rozlišit, o jaký typ věty se jedná, zejména rozpoznat otázku (intonace stoupavá) od oznamovací věty (intonace klesavá). Někdy, zejména v afektu, ovšem dochází k narušení intonace a posluchač neví, o jaký typ věty se jedná. K nedorozuměním tak občas dochází i u rodilých mluvčích: \"Přišel ti ten dopis(?).\"\n\nIntonace může rozlišovat i jiné typy vět. Např.\n\nZvláštní roli intonace hraje v tónových jazycích (např. čínština, vietnamština), kde rozlišuje význam jinak stejně znějících slov.\n\n"}
{"id": "261696", "url": "https://cs.wikipedia.org/wiki?curid=261696", "title": "Intonace", "text": "Intonace\n\nSlovo intonace se používá ve více významech:\n"}
{"id": "261701", "url": "https://cs.wikipedia.org/wiki?curid=261701", "title": "Marie Srbská", "text": "Marie Srbská\n\nMarie Srbská († po 1189) byla dcerou Uroše I. Rašského, srbského župana, a sestrou uherské královny Heleny, manželky Bély II. Slepého. Marie se provdala za znojemského a brněnského údělníka Konráda II.; svatbu dojednal český kníže Soběslav I. a konala se v červnu 1134 ve Znojmě.\n\nMariina podobizna se zachovala ve znojemské rotundě, je to prý nejstarší realistický ženský portrét na českém území. S Konrádem II. měli sice jen dvě (přeživší) děti, obě se ale zapsaly do historie – jako český kníže a polská kněžna.\n"}
{"id": "261702", "url": "https://cs.wikipedia.org/wiki?curid=261702", "title": "Leopold Haverl", "text": "Leopold Haverl\n\nLeopold Haverl (16. února 1936 Bratislava, Slovensko – 5. února 2016 Bratislava, Slovensko) byl slovenský herec a recitátor.\n\n\nV divadlech často vytvářel charakterní a dramaticky vypjaté postavy.\n\nOd 60. let začal hrát ve filmech a zejména v televizi, která mu poskytla větší prostor – např.:\n\nVytvořil portréty historických osobností, např.\n\nV roce 1980 byl jmenován zasloužilým umělcem.\n\nZemřel 5. února 2016. Herec měl vážné problémy s ledvinami. Léčil se i v dialyzačním centru v Piešťanech.\n\n"}
{"id": "261704", "url": "https://cs.wikipedia.org/wiki?curid=261704", "title": "Liška džunglová", "text": "Liška džunglová\n\nLiška džunglová či liška šedorudá (\"Vulpes bengalensis\") je drobná šelma z čeledi psovitých (\"Canidae\"), která obývá území Indického subkontinentu od Himalájského úpatí a Terai po Nepál přes jižní Indii a jižní a východní Pákistán až po východní Indii a jihovýchodní Bangladéš.\n\nLiška džunglová je poměrně malá liška s podlouhlým čenichem, dlouhýma a špičatýma ušima a s huňatým ohonem, kteří tvoří ca. 50 až 60 % z celkové délky hlavy a těla. Srst na hřbetě má barvu šedou, na břiše je srst světlejší; nohy mají nahnědlou nebo červenavě hnědou barvu. Její huňatý ocas je převážně na konci černý. Uši jsou tmavě hnědé s černými okraji. V průběhu staletí se u lišek džunglových vyvinulo několik desítek nezvyklých barevných variant od zlaté až po krémovou, ale obecně stále platí, že je základní zbarvení šedé až světle hnědé.\n\n\nLišky džunglové jsou aktivní hlavně večer, v regionech s příznivějším klimatem jsou aktivní i za dne. Žije v stálých párech, ale loví většinou po jednom. Většinu času tráví ve svých norách, které mohou být jak tzv. jednoduché, tak složité, které mohou být dlouhé i několik metrů. Nora je pro tyto lišky důležitou součástí života – většinou v ni konzumují potravu, přespávají zde, je to spolehlivá ochrana před větším nebezpečím a vychovávají zde i svá mláďata.\n\nJejich potravou se nejčastěji stávají malí hlodavci, nejrůznější plazi, ale i krabi, termiti, hmyz, mladí ptáci, ale neodolá ani rostlinné potravě nebo ovoci.\n\nO rozmnožování těchto šelem není příliš mnoho známo. Víme však, že březost trvá 53 dní a samice rodí nejčastěji 2–4 mláďata.\n\nStále se loví pro kůži a pro maso. V některých případech jsou dokonce některé části jeho těla užívané v tradiční medicíně a v určitých oblastech je tato šelma dokonce posvátná.\n"}
{"id": "261727", "url": "https://cs.wikipedia.org/wiki?curid=261727", "title": "Helena Znojemská", "text": "Helena Znojemská\n\nHelena Znojemská (1141 - 19. červen mezi lety 1202/1206) byla manželka knížete celého Polska Kazimíra II. Spravedlivého, krakovská a sandoměřská kněžna zřejmě v letech 1161 - 1194, mazovská kněžna v letech 1186-1194, regentka v Krakově, Sandoměři a Mazovsku za své nezletilé syny Leška Bílého a Konráda Mazovského v letech 1194-1199/1200.\n\nHelena byla dcerou údělného knížete Konráda II. Znojemského z rodu Přemyslovců a Marie, dcery srbského župana Uroše Bílého. Polský diplomat a historik Jan Długosz přišel s hypotézou, že Helena byla dcerou haličského knížete, z kroniky Wincenta Kadłubka ovšem jednoznačně vyplývá, že starším bratrem polské kněžny byl český kníže Konrád II. Ota. Přesné datum sňatku Heleny s nejmladším synem Boleslava Křivoústého Kazimírem II. je nejisté. Uvažuje se o rozmezí let 1160 až 1165. V manželství se narodilo sedm dětí, z toho pět synů.\n\nKazimír zemřel 5. května 1194, snad v důsledku srdečního selhání. Jejich dva přeživší synové však byli ještě nezletilí. Regentské vlády v Malopolsku a Mazovsku se ujala Helena spolu s krakovským biskupem Fulkem a krakovským vévodou Mikulášem. Začaly však krvavé boje mezi Kazimírovými syny a jeho starším bratrem, Měškem III. Starým, které trvaly až do roku 1198, kdy se regentka Helena s Měškem III. dohodla. Měšek měl získat Krakov, synové Kazimíra Kujavsko.\n\nSilný politický takt a inteligenci kněžny Heleny oceňuje ve své kronice i Wincent Kadłubka, který ji jistě znal osobně. Razila vlastní mince s nápisem ALENA DVCTRIX. Helena Znojemská zemřela mezi lety 1202 a 1206. Jan Długosz tvrdí, že žila ještě v roce 1211, což ovšem zpochybnil už O. Balzer.\n\nZe svazku Kazimíra II. a Heleny se narodilo sedm dětí:\n"}
{"id": "261729", "url": "https://cs.wikipedia.org/wiki?curid=261729", "title": "Éósforos", "text": "Éósforos\n\nÉósforos (latinsky \"Eosphorus\"), jinak také Hesperos či Fosforos, je v řecké mytologii synem bohyně ranních červánků Éós a Titána Astraia. Jako jeho otec bývá uváděn také obr Atlás či Kefalos, syn boha Herma.\n\nÉósforos je bohem jitřní hvězdy a zároveň jejím zosobněním. Vychází na oblohu ještě před bohyní Éós, bohyní ranních červánků, Aurorou. Bývá nazýván také Večernicí, vycházel-li večer. Jiné jeho jméno je Zářný, latinsky Lucifer.\n\nJe zobrazován jako nahý mladík, který s pochodní v ruce běží před svou matkou. Přináší světu a lidem každodenně ranní světlo.\n\nV mýtech je uváděn jako otec trachínského krále Kéýka, vášnivého mořeplavce, který doplatil na svou bezbřehou odvahu a za prudké bouře nakonec ztroskotal a byl vyvržen na břeh. Jeho manželka Alkyoné chtěla zemřít zároveň s ním, ale bohové to nedopustili. Proměnili je oba v ledňáčky.\n\nV římské mytologii se Éósforos vyskytuje se jménem Lucifer. Teprve mnohem později se v křesťanských knihách objevuje jako kníže pekel, kam se dostal pro svůj odbojný vztah proti Bohu.\n\n\n"}
{"id": "261735", "url": "https://cs.wikipedia.org/wiki?curid=261735", "title": "Ptačí kupy", "text": "Ptačí kupy\n\nPtačí kupy, též Ptačí vrchy (německy \"Vogelkoppen\") jsou skalní skupina tří skalních masivů v Jizerských horách. V severozápadním svahu se nachází stejnojmenná přírodní rezervace, chránící smíšené vrcholové lesy (buk, jeřáb, smrk) a skalní útvary. Na vrcholu a v okolí značné polomy a imisemi zdevastovaný původní prales.\n\nPtačí kupy patří do masivu Holubníku (1070 m), konkrétně do jeho severozápadního hřebene. Ptačí kupy se nacházejí v katastrálním území Hejnice zhruba 2,5 km jižně od vesnice Ferdinandov a vypínají se nad hluboce zaříznutým údolím Malého Štolpichu. Ze severní strany obkružuje vrchol Štolpišská silnice, ze které míří k vrcholu poměrně náročná červeně značená turistická stezka.\n\nZ vrcholu výhled na Frýdlantsko, Ještědsko, Kozákovský hřeben, Krkonoše a Lužické hory.\n\nV severovýchodním svahu se nalézá pomníček Mützelův obrázek, který zde byl postaven na památku lesníka těžce raněného v roce 1866 pytláky.\n\n"}
{"id": "261736", "url": "https://cs.wikipedia.org/wiki?curid=261736", "title": "Andrej Bagar", "text": "Andrej Bagar\n\nAndrej Bagar (29. října 1900, Trenčianske Teplice – 31. července 1966, Bratislava) byl slovenský herec a divadelní režisér.\nOd roku 1914 se učil ve Vídni čalouníkem a současně studoval dekoratérství na uměleckoprůmyslové škole. Pracoval jako dělník, hotelový sluha, topič. Od roku 1922 studoval herectví na dramatické konzervatoři v Praze.\n\nV letech 1923–1925 a 1939 byl členem činohry Slovenského národního divadla. Mezitím hrál v Košicích a v Pardubicích. V letech 1939–1940 byl pro svoji protifašistickou činnost vězněn. Po propuštění působil pod jménem \"Ján Minárik\" jako režisér bratislavského rozhlasu. V roce 1944 se stal spoluzakladatelem Slovenského komorního divadla v Martině. Po uvedení inscenace \"Filip II.\" mu zakázali pobyt v Martině. Odešel do Slovenského národního divadla, kde s divadelním souborem působil mezi partyzány (nejprve jako komisař, později založil a vedl Frontové divadlo). Po osvobození byl do roku 1951 uměleckým ředitelem Slovenského národního divadla. Od roku 1950 až do své smrti byl pedagogem a také rektorem VŠMU.\n\nV mládí byl veřejně činný. Od roku 1938 byl aktivním členem KSČ. V letech 1957–1965 byl předsedou ZSDU. Dlouhá léta byl členem ÚV KSS. Ve volbách roku 1954 byl zvolen do Slovenské národní rady. Opětovně mandát v SNR získal ve volbách roku 1960.\n\nVe svém hereckém vývoji prošel od postav mladistvých elegánů až po psychologicky vrstevnatější portréty velkého množství postav ve hrách domácích i zahraničních autorů.\n\nVe filmu hrál od roku 1935.\n\nZa svoji činnost byl častokrát oceněn:\n\n\n\n"}
{"id": "261744", "url": "https://cs.wikipedia.org/wiki?curid=261744", "title": "Trolejbusová doprava v Tbilisi", "text": "Trolejbusová doprava v Tbilisi\n\nGruzínské hlavní město Tbilisi provozovalo mezi lety 1937 a 2006 trolejbusovou dopravu.\n\nProvoz na tbiliské trolejbusové síti byl zahájen 21. dubna 1937 sovětskými trolejbusy typu JaTB-1. Šlo o první trolejbusovou síť v tehdejší Gruzínské SSR a až do svého zrušení se jednalo o největší provoz elektrické nekolejové trakce v zemi. Do Tbilisi byla dodávána nejmodernější sovětská vozidla, staré vozy byly předávány ostatním místním trolejbusovým systémům.\n\nV polovině 50. let 20. století se zde objevily i první trolejbusy československé výroby. Konkrétně šlo o vozy typu Škoda 8Tr, kterých bylo do roku 1961 dodáno celkem 20. Poté již byly kupovány pouze trolejbusy 9Tr, Škoda jich do Tbilisi dodala celkem 280. Od roku 1981 následovaly legendární „devítky“ vozy Škoda 14Tr, během 9 let jich zde jezdilo již 226. Do poloviny 90. let byly všechny trolejbusy 9Tr vyřazeny, takže provoz na 19 místních linkách obstarávaly pouze „čtrnáctky“.\n\nV letech 2002 a 2003 byl vozový park modernizován staršími vozidly ruské výroby typu ZiU-682, které byly původně v provozu v Athénách. Protože tyto trolejbusy nebyly po příchodu do Tbilisi přelakovány, jezdily až do zastavení provoz v athénské žluté barvě. Naopak 14Tr (v gruzínském hlavním městě provozované ve žluté barvě s červeným pruhem) byly často natřeny po vzoru ZiU-682.\n\nTrolejbusový provoz v Tbilisi byl rozdělen na dvě části. V jižní části (s vozovnou č. 1 společnou s tramvajemi), kde byly v provozu čtyři linky, byly nasazovány výhradně vozy ZiU. Severní část (od té jižní v jednom místě vzdálená pouhých 200 m) byla obsluhována trolejbusy Škoda a ZiU z vozovny č. 2. Linky v severní části, které obsluhovaly i univerzitní oblast na severozápadě města, nebyly ale navzájem nijak linkově propojeny. Paprsčitě se rozbíhaly od významných přestupních uzlů (z náměstí \"Tavisuplebis\" a železničního nádraží)\n\nV roce 2004 se ve Tbilisi nacházelo přibližně 80 trolejbusů, z nichž pouze polovina byla schopná pravidelného provozu (převážně vozy ZiU). Na začátku roku 2006 rozhodlo město o zastavení provozu jak trolejbusové dopravy (též i dopravy tramvajové) a jejím nahrazení autobusy. Tramvaje i trolejbusy tak v Tbilisi dojezdily 4. prosince 2006.\n\n\n"}
{"id": "261761", "url": "https://cs.wikipedia.org/wiki?curid=261761", "title": "Richsa Česká", "text": "Richsa Česká\n\nRichsa Česká (1165 – 19. dubna 1182) byla dcera českého knížete a krále Vladislava II. a jeho druhé manželky Judity Durynské.\n\nRichsu její nevlastní bratr, kníže Bedřich ve dvanácti letech v roce 1177 provdal za devatenáctiletého Jindřicha, bratra rakouského vévody Leopolda V. Oba Babenberkové byli Bedřichovými bratranci – jeho matka Gertruda byla sestrou jejich otce Jindřicha II. Německý historik Tobias Weller tvrdí, že Bedřich si tímto sňatkem chtěl zajistit spojenectví svých rakouských příbuzných v budoucích střetech se Soběslavem II.\n\nRichsa pět let po svatbě manželovi porodila syna Jindřicha, ale krátce na to, 19. dubna 1182, v sedmnácti letech zemřela. Byla pohřbena v klášteře Heiligenkreuz. Její muž se podruhé neoženil a zemřel v roce 1223.\n\n"}
{"id": "261762", "url": "https://cs.wikipedia.org/wiki?curid=261762", "title": "Tavda (řeka)", "text": "Tavda (řeka)\n\nTavda ( ) je řeka ve Sverdlovské a v Ťumeňské oblasti v Rusku. Je 719 km dlouhá. Povodí má rozlohu 88 100 km².\n\nVzniká soutokem řek Lozva a Sosva, které pramení na východních svazích Severního Uralu. Teče v široké dolině přes Západosibiřskou rovinu. Její koryto je velmi členité. Ústí zleva do Tobolu (povodí Obu) na 116 říčním kilometru. Hlavním přítokem je Pelym zleva.\n\nZdroj vody je smíšený s převahou sněhového. Průměrný roční průtok vody ve vzdálenosti 237 km od ústí činí 462 m³/s, maximální 3 250 m³/s a minimální 11,4 m³/s. Zamrzá na začátku listopadu a rozmrzá na konci dubna.\n\nPrůměrné měsíční průtoky řeky ve stanici Nizhnyaya Tavda v letech 1967 až 1995:\n\nHorní tok řeky využívají nelmy ke kladení jiker. Řeka je splavná. Je na ní rovněž možná vodní doprava. Na řece leží město Tavda.\n"}
{"id": "261787", "url": "https://cs.wikipedia.org/wiki?curid=261787", "title": "Veronika Lieblová", "text": "Veronika Lieblová\n\nVeronika Lieblová (3. dubna 1909 Mladé – 21. listopadu 1997) byla manželka nacistického válečného zločince Adolfa Eichmanna.\n\nNarodila se Matyáši a Marii Lieblovým v Mladém u Českých Budějovic (dnes součást města). Lieblovi se v Mladém řadili mezi bohaté rodiny, vlastnili tam rozsáhlou zemědělskou usedlost. Dnes je na místě Lieblovic statku samoobsluha.\n\nPo svatbě s Adolfem Eichmannem v roce 1935 s ním žila na různých místech. Nejdříve v Německu a poté v Praze. Na konci války odjela se syny (Horst, Dietr, Klaus) do bezpečí, nejdříve do Fischerndorfu a poté do Aussee. Zde žila až do roku 1951, kdy odjela za manželem do Argentiny.\n\nCelá rodina Lieblových se hlásila k nacismu. Starší bratr Franz byl velitelem gestapa v Hradci Králové, další bratr byl arizátorem (zabavoval židovský majetek).\n\n"}
{"id": "261799", "url": "https://cs.wikipedia.org/wiki?curid=261799", "title": "Moře Laptěvů", "text": "Moře Laptěvů\n\nMoře Laptěvů je okrajové moře Severního ledového oceánu. Nachází se nad severním pobřežím Sibiře, poloostrovem Tajmyr a ostrovy Severní země na západě a Novosibiřskými ostrovy na východě. Moře bylo pojmenováno na počest ruských polárních badatelů, bratranců Dmitrije Jakovleviče Laptěva a Charitona Prokofjeviče Laptěva.\n\nAž do roku 1935 neslo název Nordenskjöldovo moře po Adolfu Eriku Nordenskjöldovi.\n\nRozloha je asi 670 000 km²; průměrná hloubka 519 m; objem vody cca 338 000 km³; maximální hloubka 3347 m (příkop Sadko).\n\nMoře se nachází v oblasti s velkými klimatickými extrémy. Průměrná teplota v únoru je zde -25 °C, extrém může činit až -55 °C. Moře bývá zamrzlé od září do dubna. Průměrná teplota v červenci je +4 °C, výjimečně může dosáhnout i 30 °C. Podél pobřeží se v létě obvykle led nevyskytuje, na severu jsou časté plovoucí kry.\n\nŽijí zde četné druhy ryb např. síh, mřenka, omul a další. Mezi významné savce patří mrož, lední medvěd, tuleň nebo běluha.\n"}
{"id": "261856", "url": "https://cs.wikipedia.org/wiki?curid=261856", "title": "Rover Company", "text": "Rover Company\n\nRover Company byla britská automobilka založená jako Starley & Co. Sutton v Coventry v roce 1878. Jde o přímého předka dnešní společnosti Land Rover, která je dceřinou společností Jaguar Land Rover, nyní ve vlastnictví Tata Group. Společnost byla na trhu známa jako Rover, výroba automobilů mezi lety 1904 a 1967, kdy byla prodána Leyland Motor Corporation a stala se tak jen obchodní značkou ( tzv. Rover Marque). Rover jako obchodní značka byla použita u vozů vyráběných společností British Leyland (BL), který rozdělil v roce 1978 majetek původního Roveru na Land Rover, zatímco ochrannou známku Rover si ponechal a byla používána na vozidlech vyrobených podle jeho nástupnických společností - Austin Rover Group (1982-1986), Rover Group (1986-2000), a nakonec MG Rover Group (2000-2005). Po následném zhroucení MG Rover Group v roce 2005 se značka Rover přestala využívat a 18. září 2006 byla prodána společnosti Ford Motor Company, který značku opět spojil s původní společností Land Rover jejíž byl v té době majitelem. Firma Ford Motor Company zakoupila od BMW práva na název \"Rover\" za přibližně 6 milionů dolarů, protože MG Rover Group nebyla vlastníkem názvu \"Rover\", pouze jej měla od BMW v pronájmu.\nOd počátku výroby moderních bezpečných bicyklů značky Rover v roce 1885 se společnost později přeorientovala na automobilový průmysl. Od roku 1902 začala firma s výrobou motocyklů a následně v roce 1904 i automobilů Rover a to díky již zavedené značce s kultovní vikingskou dlouhou lodí ve znaku. První terénní vozidla Land Rover se začala vyrábět roku 1948 v již novém závodě v Solihull, kam se společnost po druhé světové válce s veškerou výrobou přestěhovala.<br>\n\nV polšině značka Rover je psána jako \"Rower\" a v Běloruštině jako \"Rovar\" (Ро́вар), které znamená \"jízdní kolo\".\n<br>\n\nPrvní výrobek se značkou Rover byla tříkolka vyráběná firmou Starley & Co. Sutton v Coventry v Anglii v roce 1883. <br>\nSpolečnost založili průmyslník John Kemp Starley a jeho přítel William Sutton roku 1878. Starley předtím pracoval u svého strýce, Jamese Starleyho (označován jako otec obchodu s bicykly), který začal s průmyslovou výrobou šicích strojů a v roce 1869 přešel na výrobu jízdních kol.\nV první polovině 80. let 19. století byly dostupné bicykly poměrně nebezpečné. Vyráběly se tzv. vysoká kola a tříkolky. J. K. Starley se však zapsal do historie tím, že v roce 1885 začal s výrobou bezpečného bicyklu dnešního typu, jenž nazval Rover. Na rozdíl od předchozích velocipédů měl tento typ bicyklu poháněné zadní kolo převodem přes dvě ozubená kola podobné velikosti, která byla hnána řetězem. Toto řešení bylo mnohem stabilnější než předchozí návrhy u vysokých kol s přímým náhonem. Někdejší britský časopis Cycling Magazine uvedl, že kola typu Rover \"zavedla novou světovou módu\" a tento jejich výraz byl použit po mnoho let v reklamě firmy. Starleyho Rover je obvykle popisován historiky jako první rozeznatelně moderní jízdní kolo. V roce 1889 se společnost přejmenovala na J.K. Starley & Co. Ltd. a v druhé polovině 90. let konečně na Rover Cycle Company Ltd.\n\nV roce 1899 John Starley dovezl některé z prvních motocyklů značky Peugeot z Francie na experimenty a další vývoj. Jeho prvním projektem bylo kolo Rover z jeho vlastní výroby osazené motorem z těchto motocyklů. Před dokončením projektu však Starley předčasně zemřel v říjnu 1901 ve věku 46 let a obchod převzal podnikatel H. J. Lawson.\n\nSpolečnost poté v listopadu 1902 vyvinula a začala vyrábět motocykl \"Rover Imperial\". Měl výkon 3,5 k a originální konstrukci uspořádání nosného rámu, který byl tvořen čtyřmi trubkami ve tvaru připomínajícím diamant. Motocykl měl motor uprostřed a přední vidlice typu „springer“. Tato konstrukce předběhla svou dobu. Díky nadstandardní síle rámu se zdvojenou přední vidlicí a také díky kvalitnímu zpracování povrchu se do roku 1904 prodalo přes tisíc motocyklů Rover. V následujícím roce však Rover výrobu motocyklů zastavil a soustředil se pouze na jejich původní výrobek, \"bezpečný bicykl\". V roce 1910 byl však návrhář John Greenwood pověřen vývojem nového motocyklu s motorem 500 cm³ a 3,5 k s pružinovými zdvihátky, magnetem Bosch a inovativní konstrukcí ozubeného hnacího řetězu. Dále byl vybaven karburátory Brown and Barlow a odpruženými vidlicemi Druid. Tento nový model byl uveden v roce 1910 na výstavě Olympia show a prodalo se ho více než 500 kusů.\n\nRover mimo jiné dodával ruské carské armádě během první světové války motocykly s motory 499 cm³. Na konci války se společnost začala zaměřovat na výrobu automobilů, ale Rover i nadále vyráběl motocykly s motory o obsahu 248 cm³ a 348 cm³ s rozvodem OHV a také s motory společnosti JA Prestwich Industries, včetně 676 cm³ motoru typu V-Twin. V roce 1924 Rover představil nový lehký motocykl s motorem o obsahu 250 cm³, kde motor a převodovka byly umístěny společně v jediné konzoli. Stroj měl světla vpředu i vzadu a nový design bubnových brzd.\n\nŠpatný odbyt způsobil, že Rover ukončil v roce 1924 výrobu motocyklů a soustředil se výhradně na výrobu automobilů. V letech 1903 až 1924 Rover vyrobil více než 10 000 motocyklů.\n\nV roce 1888 Starley navrhl automobil na elektrický pohon, ale model nikdy nebyl zaveden do výroby. Tři roky po Starleyho smrti v roce 1901 a následném převzetí firmy H.J. Lawsonem, Rover začal vyrábět dvoumístný automobil Rover 8, který navrhl Edmund Lewis a byl založen na automobilu Daimler, který Lawson zakoupil. Lewis však na konci roku 1905 společnost opustil a začal pracovat pro firmu Siddeley-Deasy. Jeho místo v roce 1910 převzal další konstruktér, Owen Clegg, který přišel od automobilky Wolseley a začal s prvním přepracováním sortimentu. Krátkodobé experimenty s motory s šoupátkovými rozvody u nového modelu Rover 12 byly opuštěny a v roce 1912 byl představen nový model Rover 12 (1912 - 1923) poháněný vodou chlazeným dvouválcem o objemu 1600 cm³ s postranními rozvody a Rover 14 (1924) poháněný vodou chlazeným řadovým čtyřválcem o objemu 1800 cm³ s rozvody stejné konstrukce. Tyto modely byly tak úspěšné, že prodeje všech ostatních modelů klesly a na chvíli se Rover držel obchodní politiky \"jednoho modelu\". Clegg však nakonec v roce 1912 odešel do francouzské společnosti Darracq.\n\nBěhem první světové války Rover vyráběl motocykly, nákladní automobily založené na automobilech značky Maudslay a v neposlední řadě jejich vlastní konstrukci automobilu vycházející z návrhů automobilky Sunbeam.\n\nObchody v průběhu dvacátých let poměrně vázly a společnost nebyla schopná vyplácet dividendy od roku 1923 až do poloviny roku 1930. V prosinci 1928 předseda správní rady doporučil akcionářům, aby díky značným ztrátám v letech 1923-1928 společně s náklady na uvedené období v rámci reorganizace snížili hodnotu kapitálu společnosti o 60 %, což se také stalo.\n\nV průběhu roku 1928 byl podnikatel Frank Searle jmenován výkonným ředitelem a měl dohlížet na ekonomické zotavení společnosti. Searle byl dříve vedoucím inženýrem ve vývoji lokomotiv a měl mnoho zkušeností i s automobilovým průmyslem u firmy Daimler a nejnověji byl výkonným ředitelem britské letecké společnosti Imperial Airways. Na jeho doporučení byl Spencer Wilks přeložen z Hillman Motor Car Company jako generální manažer a jmenován v roce 1929 do představenstva Roveru. V tomto roce také Searle, ve snaze ušetřit peníze, oddělil od Roveru společnost Midland Light Car Bodies, která se zabývala výrobou karoserií a instruoval Roberta Boylea a Maurice Wilkse aby navrhli nový malý vůz.\n\nTak v roce 1931 vznikl Rover Scarab s dvouválcovým vzduchem chlazeným motorem do V uloženým vzadu. Verze dodávky byla sice prezentována na autosalonu Olympia, ale do výroby se nedostala. Během této doby byl představen i model Rover 10/25 s karoserií od firmy Pressed Steel Company. Karoserie byla společná s modelem automobilky Hillman, vozem Minx. Rover byl v těchto dobách velkým zastáncem velmi lehkých karoserií systému Weymann, které ale najednou vyšly z módy a rostla poptávka po lesklých karoseriích a více zakřivených tvarech. Karoserie Weymann zůstala v nabídce továrny až do roku 1933.\n\nFrank Searle a Spencer Wilks nastavili reorganizaci společnosti tak, že se snažili nabízet luxusnější automobily pro zámožnější klienty, kteří chtěli něco \"lepšího\" než byl Ford nebo Austin. V roce 1930 se ke Spenceru Wilksovi připojil i jeho bratr Maurice Wilks, který byl zaměstnán také v Hillmanu jako hlavní inženýr. Spencer Wilks zůstal u firmy až do roku 1962 a jeho bratr do roku 1963.\n\nSpolečnost vykázala v roce 1929 a 1930 zisk, ale s hospodářským poklesem v roce 1931 byl Rover znovu ve ztrátě ve výši 77 529 £ a v roce 1932 již ve výši 103 000 £. Představenstvo se rozhodlo pro ještě větší reorganizaci a to mělo v roce 1933 za následek zisk ve výši 46 000 £. Nové montážní provozy v Austrálii a na Novém Zélandu byly uzavřeny.\n\nFrank Searle opustil představenstvo ke konci roku 1931, svou práci již totiž odvedl.\n\nV návaznosti na úspěchy jako byla porážka vlaku Blue Train (vlak jedoucí z Londýna až do Ventimiglia v Itálii) v roce 1930, bratři Wilksovi ustavili Rover jako společnost s několika evropskými pobočkami se zárukou, kterou poskytovala vláda (tzv. Royal warrant - královská záruka) orientovanou na vyšší střední třídu a klienty z řad prominentů a celebrit.\n\nKoncem roku 1930, kdy se bezpečnostní situace v Evropě začala zhoršovat a svět mířil k Druhé světové válce, britská vláda zahájila znovuvyzbrojovací program a v rámci tohoto programu začala výstavba tzv. \"stínových\" továren. Výstavba byla placena vládou, ale personálně byly provozovány soukromými společnostmi. Dvě takové továrny byly postaveny i pro Rover. Jedna v Acocks Green, oblasti v Birminghamu (provoz zahájen v roce 1937) a druhá, větší v Solihull (provoz od roku 1940). Obě továrny se zabývali výrobou leteckých motorů a koster letadel. Původní hlavní továrna na Helen Street v Coventry byla těžce poškozena bombardováním v roce 1940 a 1941 a už nikdy v ní nebyla plně obnovena výroba.\n\nZačátkem roku 1940 byl Rover osloven podnikatelem a vynálezcem Frankem Whittlem, který založil svou malou společnost Power Jets a vyvinul jeden z prvních prototypů proudových motorů. Jménem Power Jets pak navrhl, aby Rover vložil 50 000 £ kapitálu výměnou za podíly v Power Jets. Rover poté s návrhem seznámil Ministerstvo letectví Velké Británie a to nakonec vedlo k dohodě mezi Roverem a bývalým dodavatelem a zaštiťovatelem Power Jets, společností British Thomson-Houston o vývoji a výrobě Whittleova proudového motoru. Whitlle a Power Jets byly Ministerstvem letectví od těchto jednání zcela odříznuti. Hlavní inženýr Roveru, Maurice Wilks vedl tým během dalšího vývoje motoru a došlo ke zlepšení výkonu oproti původnímu návrhu. První testy motoru Power Jets W.2B, jak byl tento typ nazván, byly uskutečněny v bývalé továrně na bavlnu ve městečku Barnoldswick v hrabství Lancashire, kam Rover vývoj přestěhoval v červnu 1941 (spolu s týmem společnosti Rolls-Royce z Waterloo mill v Clitheroe). Testování bylo zahájeno koncem října 1941. \n\nPotřeba větších odborných znalostí v rámci projektu spolu s obtížnými vztahy mezi vedením Roveru a Frankem Whittlem (v neposlední řadě také proto, že Rover se souhlasem ministerstva letectví tajně navrhl jinou konstrukci motoru, známou v Roveru jako typ B.26, kterou považovali za kvalitnější), vedli k tomu, že Rover předal jejich technickou část projektu proudového motoru včetně továrny Barnoldswick společnosti Rolls-Royce. Výměnou za to získal Rover továrnu na tankové motory Rolls-Royce Meteor v Ascot Road v hrabství Nottingham. Byl to výsledek jednání mezi Spencerem Wilksem z Roveru a Lordem Ernestem Hivesem z Rolls-Royce, kterou podepsali v místním hostinci v Clitheroe. Oficiální datum předání byl stanoven na 1. dubna 1943. V této dohodě byl sjednán i přestup několika klíčových zaměstnanců Roveru, jako je Adrian Lombard a John Herriot, kteří vedli vývojový tým vlastního proudového motoru Rover B.26, do Rolls-Royce, což bylo nařízeno z inspekčního odboru Ministerstva letectví. Výměnou za projekt proudového motoru a jeho příslušenství Rover dostal smlouvu a výrobní zařízení k výrobě tankových motorů Meteor, která pokračovala až do roku 1964. Jelikož byl Rolls-Royce pod vedením Stanleyho Hookera ještě dost vzdálen zahájení sériové výroby Whittleova návrhu motoru W .2b/23 (známý v Roveru jako B.23, později pojmenovaný Rolls-Royce Welland), prozkoumali v době předání 4 rekonstruované motory Rover W.2B/B.26 navržené dvojicí Lombard/Herriot a podrobili je testům. Nakonec využili návrhu Roveru pro jejich vlastní vývoj tryskového motoru, který se později vyráběl jako Rolls-Royce Derwent.\nPo druhé světové válce společnost opustila výrobu v Helen Street v Coventry a koupila dvě ze stínových továren. Acocks Green pak na nějakou dobu pokračovala ve výrobě motorů Meteor pro tanky, jako byly například britské tanky Centurion a Conqueror a Solihull se stal novým výrobním centrem pro osobní automobily, přičemž výroba byla obnovena v roce 1947. V tomto roce začal Rover vyrábět model Rover 12 Sports Tourer. Automobilů, které byly určeny pro vývozní trh, se vyrobilo 200 kusů, ale všechny měly pravostranné řízení a tak mnoho z těchto vozů zůstalo ve Velké Británii. Solihull se později stal domovem Land Roveru.\n\nI přes obtíže s projektem proudového motoru měl Rover stále zájem o vývoj plynové turbíny k pohonu motorových vozidel. V roce 1945 proto společnost najala inženýra Franka Bella a Charlese Spencera Kinga od Rolls-Royce aby pomohli Maurici Wilksovi při vývoji automobilových plynových turbín. Roku 1949 tento tým vyvinul turbínu, která byla schopna dávat výkon více než 100 koňských sil při maximálně 55 000 otáčkách za minutu. Přitom byla schopna spalovat benzín, petrolej nebo i naftu. První turbínové motory Rover měly mnohem vyšší spotřebu paliva než pístové motory (až 47 litrů/100km) a přestože spotřeba paliva byla později snížena použitím tepelného výměníku, nikdy nebyla dosažena spotřeba tak nízká, aby byla konkurenceschopná k soudobým pístovým motorům.\n\nV březnu 1950 Rover představil veřejnosti prototyp Rover JET 1, první auto poháněné plynovou turbínou. JET1 byl otevřený dvoumístný tourer, měl motor umístěn za sedadly, sání vzduchu na obou stranách vozu a výfukové otvory v horní části karoserie nad zadní nápravou. Během testů dosahoval maximální rychlosti 142 km/h. Poté co byl představen ve Velké Británii a ve Spojených státech v roce 1950, byl dále vylepšován a poté podroben rychlostním zkouškám na dálnici u Belgického města Jabbeke v červnu 1952, kde byla překročena rychlost 240 km/h. Rover JET 1 je v současné době k vidění v Londýnském muzeu vědy.\n\nDalší čtyři prototypy byly postaveny na podvozku Rover P4 a to sedany T2 s motorem vpředu a T2A s motorem vzadu, dále coupé T3 s pohonem 4x4 a motorem vzadu a sedan T4 s motorem vpředu a pohonem předních kol.\n\nPozději Rover a závodní tým BRM Formula One spojily své síly a vytvořily prototyp Rover-BRM, což je sportovní automobil poháněný plynovou turbínou, který vstoupil v roce 1963 do závodu 24 hodin Le Mans pilotovaným legendárním Grahamem Hillem a Richiem Gintherem. V závodě dosáhli průměrné rychlosti 173 km/h a maximální rychlosti 229 km/h.\n\nRover také navrhl a postavil několik experimentálních dieselových motorů pro divizi Land Rover. Dvoulitrový dieselový agregát o výkonu 39 kW navržený a postavený Roverem pro pohon 4x4 byl zařazen do výroby v roce 1956 a byl jedním z prvních britských moderních vysokorychlostních automobilových vznětových motorů. Experimentální projekty byly zaváděny s cílem zlepšit přenos výkonu motoru, spolehlivost a spotřebu paliva. Požadavky britské armády vedly v roce 1962 k vývoji vícepalivové verze, varianty o obsahu 2,25 litru, která mohla spalovat jak benzín a naftu, tak i letecký benzín Jet-A nebo petrolej. Nicméně, výstupní výkon motoru při jízdě na méně kvalitní paliva byl pro potřeby armády příliš nízký. V polovině roku 1960 Rover vyvinul v té době vysoce pokročilou verzi tohoto motoru s turbodieselem k pohonu svého dalšího experimentálního vozu, \"129palcového\" těžkého Land Roveru. Tento 2,5 litrový motor využívá turbodmychadlo vyvinuté divizí, která bylo odpovědná za vývoj plynové turbíny a také mezichladič plnícího vzduchu. Bylo to vůbec poprvé v historii, kdy byly tyto části použity na dieselovém motoru takto malé kapacity, avšak nebyly přijaty.\n\nPo převzetí automobilky společností Leyland Motor Corporation byla plynová turbína Rover použita v řadě nákladních automobilů Leyland a byla představena v roce 1968 na automobilovém veletrhu Commercial Motor Show. Plynové turbíny Rover také poháněly první britské vysokorychlostní vlaky APT.\n\nPadesátá a šedesátá léta byla pro společnost zlatou érou. Land Rover se stal světově velmi úspěšným a oblíbeným terénním automobilem, stejně jako sedany P5 a P6 vybavené hliníkovým motorem Rover V8 o objemu 3,5 litru, jehož konstrukce byla odkoupena od americké automobilky Buick a poté upravena a vylepšena. Přestože měl Rover spíše pověst výrobce luxusnějších sedanů, utilitární Land Rover byl vlastně nejprodávanějším produktem firmy po celá padesátá, šedesátá a sedmdesátá léta. Věhlas společnosti také narostl díky průkopnickému výzkumu vozidel poháněných plynovou turbínou.\n\nKe konci šedesátých let pracoval Rover na celé řadě inovativních projektů. Poté, co odkoupil společnost Alvis Car and Engineering Company Ltd v roce 1965, začal Rover pracovat na projektu supersportu poháněného osmiválcovým motorem, který by byl prodáván pod názvem Alvis. Prototyp nazvaný P6BS byl dokončen a po konečných úpravách a zpracování designu dostal vůz označení P9. Mimo to pracoval Rover také na projektu P8, jehož cílem bylo nahradit stávající velký sedan P5 moderním designem a podobnou koncepcí jako měl již prodávaný model P6.\n\nKdyž se společnost Leyland Motors spojila s British Motor Holdings, firmy Rover a Jaguar se tímto staly firemními partnery. Projekty Roveru byly poté zrušeny, aby se zabránilo vnitřní hospodářské soutěži s produkty Jaguaru. Zejména zrušení projektu modelu P8 bylo velmi citelné neboť byl již ve velmi pozdní fázi předpřípravy, kdy Rover již objednal od firmy Pressed Steel Company formy a lisovací zařízení na výrobu panelů karoserie vozu. V tu dobu ovšem přišel zmiňovaný příkaz k zastavení práce.\n\nRover tedy nadále rozvíjel jejich \"100 palcové kombi\", kterým se později stalo průkopnické luxusní SUV Range Rover, jehož výroba byla zahájena v roce 1970. Tato verze nazvaná Classic využívala již zavedený motor V8, stejný jako v sedanu P6, dále inovativní bezpečnostní rám a nové funkční systémy jako je permanentní pohon 4x4 nebo kotoučové brzdy na všech kolech. Range Rover byl však původně koncipován jako užitkové vozidlo, které by nabízelo terénní schopnosti Land Roveru, ale v jemnější, pohodlnější a luxusnější výbavě.\n\nV roce 1967 se Rover stal součástí britského výrobce nákladních automobilů Leyland Motor Corporation (LMC). Ten již v té době vlastnil dalšího výrobce automobilů, společnost Triumph. Rok na to se LMC spojila s dalším automobilovým koncernem British Motor Holdings (BMH) a stal se tak největším výrobcem motorových vozidel v Británii s názvem British Leyland Motor Corporation (BLMC). To byl však začátek konce pro nezávislost Roveru. Dědictví společnosti založené v Solihullu bylo utopeno v nechvalně známých špatných pracovních vztazích a manažerských problémech, kterými trpěl britský automobilový průmysl po celá sedmdesátá léta. Nejdříve Rover jako část BLMC dostal název Specialist Division (od této chvíle se i na vozech používalo primárně tovární označení SD1, ale pouze v případě, že šlo jen o modely vyráběné v rámci této divize), následně Leyland Cars, Rover-Triumph a nakonec Jaguar Rover Triumph, který měl však \"jepičí život\". Navzdory bouřlivým proměnám v celé BLMC, vozidla značky Land Rover vzkvétala a zejména prodej řady Range Rover vytvářel pro společnost značné příjmy, čímž pomohla udržet společnost na trhu. Po vydání zprávy známé jako Ryder Report, kterou vypracoval tým sira Dona Rydera, šéfa Národní podnikové rady ve Velké Británii v roce 1975, byl Land Rover v roce 1978 oddělen od Roveru jako samostatná provozní společnost v rámci British Leyland a veškerá výroba osobních automobilů Rover v Solihull byla ukončena a přesunuta do závodů Austin-Morris v Longbridge a Cowley. Tam již zůstala po zbytek existence značky Rover. Poté co byl Jaguar v roce 1984 oddělen a privatizován se Range Rover stal hlavním a nejprodávanějším produktem celého koncernu British Leyland.\n\nNásledně British Leyland navázal spolupráci s japonskou automobilkou Honda Motor Corporation, což vyústilo v celé generace vozidel, která sdílela designové a konstrukční prvky s modely Honda. Tato spolupráce pomohla udržet sužovanou firmu a její nástupce až do poloviny devadesátých let.\n\nV roce 1988 byl podnik prodán britskou vládou společnosti British Aerospace (BAe) a krátce poté bylo zkráceno jméno na pouhé Rover Group. Skupina byla následně v roce 1994 prodána automobilce BMW. Honda, která vlastnila 20% podíl v Rover Group, opustila firmu, když BAe prodal svůj většinový podíl BMW. \n\nBMW se zpočátku snažila udržet skupinu jako celek, ale nakonec se rozhodla zachovat pouze továrnu v Cowley v Oxfordu, kde se vyrábí vozy Mini.\n\nLand Rover byl poté odprodán Fordu. Továrního komplexu v Longbridge spolu s technickým vybavením a duševním vlastnictvím značek Rover a MG se ujal bývalý výkonný ředitel Rover Group John Towers. Jím vedené konsorcium Phoenix Venture Holdings koupilo od BMW v dubnu roku 2000 celý zbytek skupiny za 10 £ a pod značkou MG Rover Group pokračovalo ve výrobě. V dubnu roku 2005 byl na celou MG Rover vyhlášen konkurs. Později byla celá skupina odkoupena čínskou automobilkou Nanjing Automobile (nyní SAIC), která přestěhovala výrobu do Číny. Později byla i v Longbridge znovu zavedena výroba pod nově založenou společností MG Motor UK.\nObchodní značka Rover, kterou si BMW v roce 2000 ponechalo, byla využívána skupinou MG Rover Group v rámci licence a po jejím kolapsu v roce 2005 ji BMW prodalo Fordu, který ji znovu spojil se značkou Land Rover, kterou v té době vlastnil.\n\nZ právního hlediska je obchodní značka Rover majetkem společnosti Land Rover v souladu s podmínkami, podle kterých ji zakoupil Ford v roce 2006. Od roku 2008, kdy Ford prodal Land Rover firmě Tata Motors, je společnost známá jako Jaguar Land Rover Limited. Podle této dohody zůstala značka Rover i nadále ve vlastnictví divize Land Rover.\n\n\n\n"}
{"id": "261858", "url": "https://cs.wikipedia.org/wiki?curid=261858", "title": "Nový Berštejn", "text": "Nový Berštejn\n\nNový Berštejn (něm. \"Neu Perstein\") je vesnice v okrese Česká Lípa. Nachází se severně od města Dubá, pod nějž spadá a na jehož katastrálním území leží. Ve vsi je evidováno 16 adres.\n\nDominantou je renesanční zámek Nový Berštejn ze 16. století. Jeho název je odvozen z toho, že zámek byl náhradou za pustnoucí hrad Starý Berštejn u Vrchovan.\n"}
{"id": "261861", "url": "https://cs.wikipedia.org/wiki?curid=261861", "title": "Pavol Rusko", "text": "Pavol Rusko\n\nPavol Rusko (* 20. srpna 1963, Liptovský Hrádok, Československo) je bývalý slovenský politik, který zastával funkce předsedy politické strany Aliancia nového občana (zkr. ANO), poslance Národní rady Slovenské republiky, místopředsedy vlády a ministra hospodářství Slovenska. V letech 1995 až 2000 byl generálním ředitelem TV Markíza.\n\nV říjnu 2017 byl obviněn z toho, že si v roce 1997 objednal vraždu své společnice z Markízy Sylvie Volzové. K činu nakonec nedošlo, Rusko vinu popírá.\n\nPavol Rusko se narodil v Liptovském Hrádku, v letech 1981 až 1987 vystudoval žurnalistiku na Filozofické fakultě Univerzity Komenského v Bratislavě a získal titul PhDr, od roku 1985 pracoval ve Slovenské televizi, nejdříve jako sportovní redaktor, od roku 1989 pak jako vedoucí odboru výzkumu programu, vedoucí vysílacího centra a později jako náměstek ústředního ředitele. V roce 1994 přešel z STV do bratislavské firmy Lottop, kde působil až do roku 1996. Od roku 1995 byl generálním ředitelem a také majitelem slovenské soukromé televize Markíza, v letech 2000 až 2002 pak předseda rady majitelů STS Markíza. \n\nV roce 2001 založil stranu Aliancia nového občana, předsedou strany byl až do roku 2007. Od roku 2002 do 24. září 2003 působil jako poslanec a místopředseda Národní rady Slovenské republiky.\n\nOd 24. září 2003 do 24. srpna 2005 byl místopředsedou vlády a ministrem hospodářství Slovenské republiky. Po vypuknutí Kauzy Směnky týkající se nejasností okolo směnek na sumu přibližně 100 miliónů slovenských korun, kterou si Pavol Rusko půjčil už jako ministr od podnikatele podnikajícího v jeho resortu, byl odvolaný z funkce na návrh předsedy vlády Mikuláše Dzurindy. Následně jeho strana ANO přestala být členem vládní koalice. Důsledkem byla parlamentní krize v září 2005, kdy slovenský parlament déle než týden nebyl snášeníschopný. Kauza zároveň způsobila rozkol v straně. Proti Pavlu Ruskovi se postavili ministři za ANO i většina poslaneckého klubu ANO. Delegáti mimořádného kongresu ANO v Žilině je (pět místopředsedů a poslanců) následně ze strany vyloučili.\n\nOd 24. srpna 2005 byl opět poslancem Národní rady Slovenské republiky (uplatnil svůj poslanecký mandát).\n\nV roce 2012 byl obviněn z podvodu v kauze Gorila v souvislosti s prodejem Paroplynového cyklu. O osm dní později bylo obvinění prokuraturou zrušeno.\n\nV říjnu 2017 byl Rusko obviněn z toho, že si v roce 1997 objednal vraždu své společnice z Markízy Sylvie Volzové, se kterou měl spory. K činu nakonec nedošlo, Rusko vinu popírá.\n\nPavol Rusko je ženatý, s manželkou Vierou má dvě děti. \n\n \n"}
{"id": "261863", "url": "https://cs.wikipedia.org/wiki?curid=261863", "title": "Leo Kinnunen", "text": "Leo Kinnunen\n\nLeo Kinnunen (* 5. srpna 1943, Tampere – 26. července 2017) byl finský automobilový závodník a první pilot Formule 1 z této země. V seriálu nikdy nebodoval, odjel pouze jediný závod, pětkrát se nekvalifikoval.\n"}
{"id": "261865", "url": "https://cs.wikipedia.org/wiki?curid=261865", "title": "Andrej Ždanov", "text": "Andrej Ždanov\n\nAndrej Alexandrovič Ždanov (; 26. února 1896 – 31. srpna 1948) byl sovětský komunistický politik a ideolog.\n\nNarodil se ve městě Mariupol, jež bylo na jeho počest v letech 1948 - 1989 pojmenováno Ždanov. Vstoupil do bolševické strany roku 1915. Roku 1934 se po zavraždění Kirova stal předsedou leningradské stranické organizace a hlavním organizátorem tamních čistek. V roce 1939 zařídil sovětskou stranou prefabrikovaný Mainilský incident, který byl použit jako záminka k rozpoutání Zimní války.\n\nRoku 1940 řídil začleňování okupovaného Estonska do Sovětského svazu. Během Velké vlastenecké války řídil obranu Leningradu. Po příměří s Finskem vedl Spojeneckou kontrolní komisi ve Finsku.\n\nRoku 1946 byl Stalinem pověřen řízením sovětské kulturní politiky. Byl odpovědný za pronásledování nezávislých umělců jako byli Anna Andrejevna Achmatovová, Michail Zoščenko, Dmitrij Šostakovič a Sergej Prokofjev. Roku 1947 organizoval Kominformu, mezinárodní organizaci komunistických stran.\n\nZemřel v roce 1948 v Moskvě na srdeční infarkt, možná spoluzapříčiněný jeho nezvladatelným alkoholismem. Jiná hypotéza říká, že za jeho smrtí mohl stát sám Stalin. Ždanovovi nepřátelé Malenkov a Berija po jeho smrti zlikvidovali pozůstalé Ždanovovy chráněnce v politickém a státním aparátu čistkou zvanou leningradská aféra.\n\nŽdanovova doktrína v kultuře, známá jako \"ždanovismus\" nebo \"ždanovština\", ovlivnila celou sovětskou kulturní produkci až do konce 50. let a projevila se i na umění v zemích pod vlivem Sovětského svazu včetně Československa a v maoistické Číně. Takzvaný socialistický realismus sovětského umění se v ní dostal do nejkrajnější, zjednodušující a zcela dogmatické polohy. Vliv západního umění byl považován za ideologicky podvratný, umělecká inovace podvázána. Umělec byl povinen kanonickými „realistickými“ prostředky hlásat jedině správné politické hodnoty a napomáhat tak komunistické straně v jejím politickém boji.\n\n\n"}
{"id": "261878", "url": "https://cs.wikipedia.org/wiki?curid=261878", "title": "Stepník rudý", "text": "Stepník rudý\n\nStepník rudý (\"Eresus kollari\" Rossi, 1846), dříve též (\"Eresus cinnaberinus\" Olivier, 1789) je nápadně zbarvený a ohrožený druh pavouků z čeledi stepníkovitých.\n\n\nJde o druh suchých skalních stepí, lesostepí a vřesovišť střední Evropy. V ČR se vyskytuje poměrně vzácně, přesto však jde o nejběžnějšího z našich stepníků. Kvůli jeho pozoruhodným ekologickým nárokům je velmi obtížné tohoto pavouka nalézt. Ostrůvkovitě obývá xerotermní lokality na jihu Moravy, kde je pravidelně pozorován na devíti síťových polích. Poměrně souvislejší areál vytváří druh v Polabí, kde je evidován na 14 síťovích polích.\n\nPavouk se dožívá 3 až 4 let. Žije ve velmi dobře ukryté noře v zemi. Pavučina je tvořena pevnou asi 5 cm širokou stříškou, která je nahoře pokryta travou a pokračuje dále jako rourka široká asi jako prst. Od okraje se táhnou lapací vlákna (kribelární vlášení), s jejichž pomocí dokáže ulovit i střevlíka. Je jedovatý a velmi plachý, takže je malá pravděpodobnost, že na něj člověk narazí. Stepník rudý je v České republice zařazen na červený seznam v kategorii \"ohrožený\".\n\n"}
{"id": "261881", "url": "https://cs.wikipedia.org/wiki?curid=261881", "title": "Kefalos", "text": "Kefalos\n\nKefalos ( , ) je v řecké mytologii synem boha Herma a jeho milenky Hersé, dcery athénského krále Kekropa.\n\nKefalos byl pohledný muž a vzal si za manželku Prokris, dceru athénského krále Erechthea. Milovali se,\nmanželství bylo šťastné, ale dlouho nevydrželo. Do krásného Kefala se zamilovala bohyně ranních červánků Éós a unesla ho prý až na samý konec světa. Kefalos ale stále vzpomínal na svou ženu, bohyni odmítal a prosil ji, aby ho propustila zpět. Ta mu skutečně nakonec dala svobodu. Zároveň ale Kefala navedla, aby si vyzkoušel, jak pevná byla Prokridina věrnost. Změnila jeho podobu a on se jako cizinec vrátil do rodné země. Přemlouval Prokris, lákal ji na dary a ona mu zpočátku odolávala. Avšak netrvalo dlouho a její přísahy o věrnosti až za hrob vzaly za své, když viděla nádherné dary, kterými ji Kefalos zahrnoval. Pak už neodolala, a byla by se mu oddala. V tu chvíli však Éós vrátila Kefalovi jeho původní podobu, Prokris viděla, že chtěla podvést vlastního milovaného manžela a s hanbou utekla do hor.\n\nProkris se připojila k družině bohyně lovu Artemis. Dostala od ní vzácné dary: kopí, které nikdy neminulo svůj cíl a navíc se vždy vrátilo do rukou lovce, který je hodil. A také dostala loveckého psa jménem Lailaps, kterému žádná zvěř neunikla. Tyto dva vzácné dary dala Prokris později Kefalovi, když se opět usmířili. Byly to dary, aby jí odpustil způsobenou potupu. Jejich nové štěstí ale zase dlouho nevydrželo.\n\nProkridě někdo donesl, že Kefalos volá ženské jméno Nefelé. Nepochopila, že Nefelé je jméno bohyně oblaků a že Kefalos takto volal, aby se na obloze objevil aspoň obláček, aby bylo možno spočinout ve stínu. Prokris vše sledovala z úkrytu a když opravdu uslyšela volání na Nefelé, tiše vzlykla. Kefalos vrhl do křoví kopí, myslel, že se tam ukrývá zvěř. Kouzelné kopí smrtelně zranilo Prokris. V posledních chvílích jejího života jí Kefalos vše vysvětlil a Prokris zemřela usmířená.\n\nZa toto zabití musel poté Kefalos odejít z rodného města. Uchýlil se do Théb, osvobodil město od divoké lišky, které musel být každý měsíc obětován malý chlapec. Později vytáhl do války s králem Amfitryónem a když zvítězili, dostal od něj ostrov na západě Peloponnésu a pojmenoval jej Kefalénie.\n\nŘekové tento krásný mýtus příliš umělecky nezpracovali. Toho se dočkal až od Římana Ovidia v\nProměnách, v VII. knize\n\n"}
{"id": "261887", "url": "https://cs.wikipedia.org/wiki?curid=261887", "title": "Chrámová hora", "text": "Chrámová hora\n\nChrámová hora (hebrejsky \"Har ha-bajit\", \"Chrámová hora\", arabsky , \"al-Haram al-qudsí aš-šaríf\", \"Vznešená svatyně\"), někdy uváděná též jako hora Moria (hebrejsky ), je plošina o půdorysu nepravidelného čtyřúhelníku o rozměrech 313 m (severní strana), 470 m (východní strana), 280 m (jižní strana) a 485 m (západní strana), nacházející se v jeruzalémském Starém Městě. Část západní stěny Chrámové hory tvoří Zeď nářků, pozůstatek druhého židovského chrámu. Na vrcholu hory stojí kromě dvou největších – Skalního dómu a mešity al-Aksá – řada dalších menších staveb.\n\nChrámová hora je nejposvátnějším místem judaismu, podle sunnitských muslimů je třetím nejposvátnějším místem islámu, a náboženský význam má i pro některé křesťanské, zvláště pak protestantské kruhy. Díky tomu je jedním ze nejuctívanějších míst na světě a rovněž i jedním z nejspornějších.\n\nHora je ve správě Jeruzalémského islámského vakfu, který reguluje přístup nemuslimů na horu (přístup jen jednou, Maghrebskou branou, a jen několik hodin denně) a také jim zcela zakazuje se tam modlit.\n\nChrámová hora byl původně vrcholek, který se vypínal na severní straně pevnosti Jebús, později Jeruzaléma. Samotné město (dnes známé jako „Město Davidovo“) se rozkládalo na ostrohu nad údolími Kidron a Tyropoeon. Na severu ostroh pokračoval výšinou Ofel, která přecházela v horu Moria.\n\nV roce 996 př. n. l. zbudoval izraelský král Šalamoun na vrcholu hory Moria, kde měl Abraham obětovat Izáka, Chrám. Dnes jsou Davidovo město i Ofel mimo hradby Starého města. Během vlády Davidovců začalo prostranství kolem Chrámu získávat svůj později specifický půdorys nepravidelného čtyřúhelníku. Tato platforma se rozšiřovala spolu s Chrámem. Těžbou kamene při stavbě Chrámu byla hora Moria rozdělena na Chrámovou horu a Golgotu.\nPo zničení Chrámu babylónským králem Nebukadnesarem II. roku 586 př. n. l. byl Jeruzalém opuštěn, teprve po návratu z babylonského zajetí Židé začali budovat Chrám. Stavbě se ale kladly na překážku různé obstrukce (nejzávažnější bylo pravděpodobně odmítnutí Samařanů na výstavbě Chrámu), proto byla dokončena až roku 516 př. n. l. Nový Chrám byl mnohem skromnější a menší než původní. Koncepce Chrámové hory ale byla zachována. Radikální přestavby se Chrám dočkal za vlády Heroda Velikého. Chrámové nádvoří bylo rozšířeno a budova Chrámu byla přestavěna a zvětšena. Kromě jiného byla přímo na severní straně Chrámové hory postavena obří pevnost, kde byla umístěna římská posádka. Herodes ji na počest svého přítele Marca Antonia nazval Antonia“. Umístění hlavního sídla posádky hned vedle Chrámu mělo své opodstatnění, neboť Římané se obávali (a právem), že povstání, které by mohlo proti nim vypuknout, by mělo centrum právě v Chrámu.\n\nChrám byl zničen Titem v roce 70 a od té doby až do současnosti nebyl obnoven. Z Chrámu zůstaly pouze obvodové zdi, město bylo téměř celé zničeno, jeho hradby strženy a z jeho systému opevnění ponechány pouze tři věže, na jejichž místě dnes stojí Davidova citadela a Jaffská brána. Trosky Chrámu stály na Chrámové hoře pravděpodobně až do vlády císaře Hadriána, který se rozhodl přebudovat Jeruzalém, ležící v ruinách, na římské město Aelia Capitolina. Na Chrámové hoře měl stát chrám Jupitera Kapitolského. Tento krok vedl přímo k Bar Kochbovu povstání, po němž byly zbytky Chrámu definitivně srovnány se zemí, Chrámová hora zorána pluhem, a území bylo ponecháno ladem. Z celé stavby zůstala viditelná pouze Západní zeď, nazývaná někdy jako Zeď nářků. Obětní bohoslužba se od zničení Chrámu Titem konala na Chrámové hoře dvakrát – poprvé v letech 133 – 135 během Bar Kochbova povstání, podruhé na počátku 7. století, kdy se vlády nad městem nakrátko zmocnili Peršané. Poté, co Jeruzalém dobyla zpět byzantská armáda a Židy vyhnala, vládla nad městem pouze do roku 638, kdy ho dobyli Arabové.\n\nPro křesťany neměla Chrámová hora velký význam. Zničení Chrámu pro ně představovalo naplnění Ježíšova proroctví, pokoření synagogy znamenalo triumf církve. Centrum křesťanského života se v nově vybudovaném Jeruzalémě soustředilo kolem bývalého popraviště Golgota a tam stojícímu Chrámu Božího hrobu. Na Chrámové hoře bylo v době obsazení Jeruzaléma muslimy smetiště. Židé k Chrámové hoře směli pouze jednou do roka, v den výročí zničení Chrámu, na 9. av.\n\nKdyž chalífa Umar ibn al-Chattáb dobyl Jeruzalém, chtěl vidět, kde se nacházel Chrám, kam měl být dle muslimské tradice zanesen prorok Mohamed během své Noční cesty. Patriarcha Sofronius jej nejprve zavedl do Chrámu Božího hrobu, ale Umar se v něm odmítl modlit. Sofronius (a podle jiné verze židovský konvertita Ka'ab al-Achbar) ho zavedl na Chrámovou horu, která byla v zanedbaném stavu. Umar tehdy přísahal, že toto posvátné místo očistí, což se stalo, a tehdy byla odkryta původní skála. Chalífa Abd Al-Málik ibn Marwán nad touto skálou postavil v letech 685-691 Skalní dóm, o něco později, v letech 705 – 715, postavil jeho syn Umájad al-Wálid na jižním okraji Chrámové hory mešitu Al-Aksá. Během dalších staletí přibývaly na Chrámové hoře další stavby (viz níže). Koncepci a status Chrámové hory narušilo pouze křižácké období, kdy byl Skalní dóm přejmenován na \"Templum Domini\", a Al-Aksá na \"Templum Salomonis\", nicméně křižáci obě stavby nechali stát. Zájem o Chrámovou horu znovu oživl až na konci 19. století, a to ze dvou důvodů:\n\nAčkoli vláda nad Jeruzalémem náležela od konce 1. světové války Britům, na \"statu quo\" Chrámové hory se nic nezměnilo (byť krvavé nepokoje v Palestině v roce 1929 byly motivovány zčásti tvrzením Arabů, že Židé hodlají znesvětit islámská svatá místa a naopak). Dokonce ani po vyhlášení Státu Izrael v roce 1948, neboť jordánská Arabská legie obsadila Staré Město a dokázala ho udržet. Jediný rozdíl byl v tom, že Skalní dóm a mešita al-Aksá nepožívaly v muslimském světě takovou mediální váhu, jako ve chvíli, kdy se Chrámové hory 7. 6. 1967 zmocnili Izraelci a po devatenácti staletích obnovili židovskou suverenitu nad nejposvátnějším místem judaismu. Během let 1948 až 1967 měli Židé opět, jako v éře Hadriána a Justiniána I., zakázán ke Chrámové hoře přístup.\n\nIzrael si oficiálně nárokuje nad Chrámovou horou suverenitu a prohlásil Jeruzalém za nedělitelné hlavní město Izraele (nicméně tento krok nebyl uznán OSN) ale náboženskou správu nad Chrámovou horou předal do rukou muslimské rady Waqf, která má de facto autonomii, nicméně částečně se zodpovídá jordánskému králi. Levi Eškol se po dobytí Jeruzaléma sešel s náboženskými představiteli města a garantoval jménem Státu Izrael suverenitu všem náboženským směrům. Smlouva s Waqfem, kterému Izrael dovolil nadále spravovat Chrámovou horu, měla zaručovat všem, tedy i Židům a křesťanům, vstup a volný pohyb po Chrámové hoře. Situace se změnila po vypuknutí druhé intifády v roce 2000. Na samotné Chrámové hoře je v současnosti zakázáno nemuslimům modlit se, a to z důvodu obav před nepokoji a negativními reakcemi muslimů. Pokud nemuslim zůstane na Chrámové hoře mimo vyhrazený čas nebo se modlí, je vyveden policií. Na celý prostor také dohlížejí strážci Waqfu, kteří mohou v případě potřeby zavolat policii.\n\nKrátce po skončení šestidenní války bylo před Západní zdí vybouráno prostranství a odstraněna čtvrť Mughrabi. Toto prostranství, nyní známé jako \"\", je považováno za synagogu pod širým nebem. V okolí probíhají jak archeologické výzkumy, tak i stavební práce.\n\nChrámová hora je, jak již bylo napsáno, nejsvětějším místem judaismu. Je místem, kde se rodily jeho dějiny, je místem, ke kterému se obracejí věřící během modliteb. Skála, nad níž se nyní tyčí Skalní dóm, je rabíny nazývána – \"even ha-štija\", základní kámen celého světa.\n\nSkála na Chrámové hoře má být místem, kde Abraham chtěl obětovat Izáka a tradice ho ztotožňuje i s místem, kde nocoval Jákob, když měl svůj sen, ve kterém viděl vystupovat a sestupovat anděly. Podle dalšího komentáře měli andělé symbolizovat oběti, které byly přinášeny v Chrámu Hospodinu, a odpuštění, které Bůh sesílal na zemi.\n\nChrám byl místem, kde přebývala Boží přítomnost (\"šechina\", hebrejsky: ), kde byla uložena Archa úmluvy, Desky smlouvy, Menora, kde velekněz vcházel do Nejsvětější svatyně na Jom kipur snímat hříchy Izraele. Z náboženského hlediska je tak Chrámová hora místem, kde se Bůh setkával s člověkem, kde se nebesa setkávala se zemí. Podle Talmudu \"šechina\" nikdy neopustila Západní zeď.\n\nVšeobecně přijímanou tezí mezi židy téměř všech denominací je, že Mesiáš přijde a postaví na Chrámové hoře Třetí chrám.\n\nChrámová hora je místem, na které bylo dovoleno vstupovat pouze ve stavu úplné rituální čistoty. Jelikož k potřebné rituální očistě nejsou prostředky, většina rabínů zakazuje židům na Chrámovou horu vstoupit. Tento názor ovšem není přijímán všeobecně. Mezi ultraortodoxními, ortodoxními i neortodoxními židy se vyskytují jak názory zastávající stanovisko nevstupovat na Chrámovou horu, tak i názory, které návštěvu hory či některých jejích částí při dodržení určitých postupů povolují, nebo ji alespoň tolerují. Stejně tak neplatí vždy, že ultraortodoxní antisionističtí Židé vždy vstup na Chrámovou horu zakazují a náboženští sionisté povolují.\n\nPodle křesťanských zdrojů židé ještě v byzantské době navštěvovali trosky Chrámu, za císaře Juliana Apostaty jim bylo dokonce dovoleno Chrám znovu vybudovat, tudíž zákaz neplatil vždy. První zmínku nacházíme až v dopise od Ovadji di Bertinory roku 1488.\n\nVstup na Chrámovou horu zakazovali a zakazují např. tito rabíni:\n\nVstup na Chrámovou horu povolovali a povolují např. tito rabíni\n\nMaimonides se modlil na Chrámové hoře a údajně za jeho dnů měla na Chrámové hoře stát synagoga (podle jiných se modlil ve Skalním dómu, což ovšem halaše neodporuje, neboť není místem modloslužby). Dokonce ustanovil výročí své modlitby na Chrámové hoře (6. chešvan) jako výroční den pro sebe a svou rodinu.\n\nŠlomo Goren během svého působení v úřadu vrchního rabína Izraele vstoupil do Skalního dómu, oblečen v talitu, tfilin a se svitkem Tóry.\n\nDalší rabíni povolují vstup na Chrámovou horu pod podmínkou, že muži i ženy prodělají předtím očistnou koupel v mikvi, ženy nebudou v období menstruace, muži nebudou nosit koženou obuv. Další omezení se týkají prostoru, který mohou židé navštívit – názory se různí, někteří se domnívají, že mohou obejít pouze okraj Chrámové hory, jiní se domnívají, že nesmějí pouze vystoupit na vyvýšenou platformu kolem Skalního dómu, Šlomo Goren i jeho následovníci se domnívají, že by Židé měli vstoupit až do srdce Skalního dómu, aby dokázali svou vládu a suverenitu nad místem.\n\nTato praxe omezeného vystupování na Chrámovou horu je odvozena z původních zvyků, platných za dob Chrámu, kdy byl Chrám rozdělen na „nádvoří národů“, „nádvoří žen“, „nádvoří Izraele“, „svatyně“, a „velesvatyně“. Podle některých přísných nařízení se zákaz pro rituálně nečistého člověka vztahoval na celou Chrámovou horu, podle jiných nesměl vstoupit pouze do ženské části. Na druhou stranu bylo povoleno vstoupit do jakékoli části Chrámové hory, dokonce i do Nejsvětější svatyně, a to v rámci nutných oprav. Podle traktátu Berachot 9, 5 by „člověk neměl vstupovat na Chrámovou horu se svou holí, měl by se zout, neměl by si zkracovat přes ni cestu a plivat kolem sebe.“ Na Chrámovou horu se mohlo vcházet pouze z východní strany a odcházet pouze z pravé strany (kromě zvláštních příležitostí, \"Midot\" 2, 2).\n\nV dnešní době je diskutována i otázka přinášení obětí. Podle některých názorů je přinášení obětí zapovězeno až do vybudování Chrámu, podle jiných je možné a dokonce povinné přinést oběť (zvláště pak oběť na Pesach) na Chrámovou horu a obětovat ji na oltáři, který by byl vztyčen na místě původního.\n\nSunnitští muslimové považují Chrámovou horu za třetí nejsvětější místo islámu a místo první \"qibly\" (směru modlitby). Sunna identifikuje místo \"al-masdžid al-Aksá\" (nejvzdálenější mešitu), do které byl prorok Mohamed přenesen během své Noční cesty, jako Jeruzalém a Chrámovou horu, místo, kde svou „mešitu“ měli postavit i David a Šalamoun, které islám uznává jako Boží proroky.\n\nHebrejsky \"(urvot Šlomo)\", arabsky \"(al-musallan al-Marwání)\". Nacházejí se v jihovýchodním rohu hory. Šalamounovy stáje jsou podzemní chodby, původně to byly východy z jižní strany Chrámové hory, postavené Herodem Velikým. Tyto brány (jednoduchá, dvojitá – Chulda – a trojitá) jsou dosud patrné v jižní hradbě Chrámové hory. Tato část hory je uměle navezená, není součástí původního skalního masivu. Jejich účel byl především podpůrný – jihovýchodní stěna Chrámové hory se tyčí přímo nad srázem do údolí Kidron a je nejméně stabilní a odolná proti zemětřesení. Jako stáje je užívali křižáci během své vlády nad Jeruzalémem, odtud jejich název, který ovšem se Šalamounem nemá nic společného.\n\nDvojitá brána na východní straně Chrámové hory. Hebrejsky \"ša'ar ha-Rachamim\", arabsky \"báb ar-Rachma\" nebo \"báb at-Tauba\" (brána Milosrdenství nebo brána Pokání). Muslimové ji zazdili a na vnější straně při ní zřídili svůj hřbitov, na který je jinověrcům a bezvěrcům vstup zakázán.\n\nArabsky \"Kubbat as-silsila\", nachází se východně od Skalního dómu. Postaven možná již v osmém století Abd al-Málikem. Své jméno má pravděpodobně od stříbrných řetězů, které byly přinášeny k dómu, neboť sloužil jako pokladnice. Křižáci jej přejmenovali na kapli sv. Jakuba Menšího. Mozaiky, kterými je vyzdoben, podle některých odborníků překonávají výzdobu samotného Skalního dómu.\n\nArabsky \"Kubbat an-Nábí\", stojí východně od Skalního dómu a byl postaven r. 1538 Muhammadem Bejem, guvernérem Jeruzaléma. Obsahuje mihráb (modlitební výklenek) směřující k Mekce.\n\nArabsky \"Kubbat al-mirádž\", připomínající prorokovu cestu do nebe. Je inspirován byzantským dómem na Olivetské hoře, který označuje místo Ježíšova nanebevzetí (podle islámské tradice). Byl postaven z kamenů z křižáckých staveb. Fakt, že se svatyně nanebevzetí nachází mimo Skalní dóm, svědčí o tom,že islámská tradice nepovažovala dóm a skálu za místo, odkud se prorok vznesl do nebe.\n\nArabsky \"kubbat an-Naháwíja\" (dóm Učenců) stojí v severozápadním rohu platformy. Postaven 1207 (podle některých zdrojů 1217) emírem Hasanem ad-Dín jako škola gramatiky a literatury. Také tato stavba byla postavena z kamenů pocházejících z křižáckých budov.\n\nArabsky \"Kubbat al-Chálilí\", postaven v 19. století na paměť šajcha Muammada al-Chálilí (dosl. \"hebronský\").\n\nArabsky \"Kubbat al-Chadr\" je otevřená svatyně se šesti mramorovými sloupy nacházející se v severozápadním rohu platformy.\n\nPůvodně postavena pravděpodobně Saladinem v r. 1190 jako \"Minbar as-Saif\" (letní minbar), neboť byla a je používána jako kazatelna pod širým nebem pro letní měsíce. Pojmenována později po kazateli (\"qádí\") Burchanu ad-Dínovi z Jeruzaléma (některé zdroje jej uvádějí jako autora rekonstrukce) r. 1456. Další rekonstrukce proběhla r. 1483 pod tureckým emírem Mohamedem Rašídem. Někdy bývá uváděna jako \"Omarova kazatelna\".\n\nSeverně od mešity al-Aksá. Postavena r. 709, slouží k rituálnímu umývání modlícím se lidem. Emír Tankaz an-Nasr ji v letech 1327-28 rozšířil. Původně využívala k zásobování vodou systém, který používal Chrám, dnes je napájená z vodní sítě.\n\nStojí západně od Skalního dómu, na snížené platformě, postavena jako dar egyptského sultána Kájtbáje roku 1487.\n\nNa vrcholu každého z osmi schodišť vedoucí na nejvyšší platformu přímo ke Skalnímu dómu stojí arkády – \"qanátir\". Podle muslimské tradice jsou to váhy (\"mawázin\"), na kterých budou váženy duše na konci dní.\n\nMalá kupolovitá stavba v severovýchodním rohu platformy. Její podlahu tvoří původní skála. Její název odkazuje na Ducha Božího, který měl přebývat na tomto místě, její jiný název, Dóm desek, zase odkazuje na desky Desatera, uložené v Arše úmluvy. Ascher Kaufmann umisťuje právě na jeho místo Nejsvětější svatyni a centrum Chrámu.\n\nCelkem dvanáct bran vede přímo na Chrámovou horu, z toho jedna (Zlatá brána) je zazděná. Kromě těchto bran se ještě dochovaly tři brány v jižní stěně Chrámové hory, známé dnes jako „jednoduchá“, „dvojitá“ (Chulda) a „trojitá“. Všechny tři jsou zazděné, ale jejich obrysy jsou v jižní opěrné stěně stále dobře patrné.\n\nSoučasné brány jsou až na výjimky pouhé průchody ve stavbách kolem Chrámové hory, nejsou to brány v pravém slova smyslu, jako brány vedoucí skrze hradby do Starého města.\nJe jedinou branou, kterou v současnosti mohou přicházet nemuslimové na Chrámovou horu. Na Chrámovou horu vystupují po visuté rampě po předchozí důkladné prohlídce. Je pojmenovaná podle čtvrti, která se dříve v jejím sousedství nacházela – \"mughrabi\" (marocká nebo „západní“)\nArabsky \"Báb al-silsila\", hebrejsky \"Ša'ar ha-šalšelet\". Své jméno zdědila podle Řetězového dómu a ulici, na kterou navazuje – řetězová (arabsky \"al-silsila\", hebrejsky \"ha-šalšelet\")\nArabsky \"Báb al-matára\". Malý průchod vedoucí přímo k západnímu schodišti na esplanádu Chrámové hory. Pojmenovaná podle umýváren, které se vedle ní nacházejí.\n\nNejvýstavnější brána vedoucí na Chrámovou horu, navazuje na trh (súk) nazvaný „Trh obchodníků bavlnou“ (\"Cotton merchant market\", \"Súk al-kattáním\")\nArabsky \"Báb al-chadíd\".\nArabsky \"Báb al-nazír\".\nArabsky \"Báb al-Ghawáníma\".\nArabsky \"Báb al-atm\".\nArabsky \"Báb al-chitta\".\nArabsky \"Báb al-asbát\".\n\nJiž během války za nezávislost v r. 1948 plánovaly radikální židovské skupiny soustředěné především kolem organizace Irgun Cvaj Leumi vyhodit obě mešity do vzduchu, a to i přes nařízení Davida Ben Guriona o neničení náboženských staveb. Jejich úmysl tehdy zmařil neúspěch židovské ofenzívy proti Starému městu.\n\n20. července byl na Chrámové hoře zavražděn jordánský král Abdulláh I. poté, co dokončil modlitbu v mešitě Al-Aksá. Jeho vrah, Mustafa Šukrí Ušo, palestinec spřízněný s rodinným klanem Husejní (do nějž patřil muftí Hadž Amín al-Husejní i Jásir Arafat), ho zavraždil, neboť kolovaly pověsti, že se král chystá uzavřít separátní mír s Izraelem.\n\n7. června 1967, téměř ihned po dobytí Chrámové hory, navrhl tehdejší vrchní rabín izraelské armády a pozdější vrchní rabín Izraele Šlomo Goren, aby byly obě mešity na Chrámové hoře vyhozeny do vzduchu, eventuálně aby byly zdemolovány „v rámci válečných operací“. Šlomo Goren později prohlásil, že bylo velkou chybou nechat mešity stát a že „takovou příležitost již mít nebudeme“.\n\n21. srpna 1969 Australan Michael Dennis Rohan, člen radikální Worldwide Church of God (Světová Boží církev), založil oheň v mešitě Al-Aksá. Rohan patřil mezi fundamentální křesťany, kteří věří, že po postavení Třetího Chrámu a shromáždění Židů v Izraeli dojde k druhému příchodu Ježíše Krista. Oheň tehdy zničil vzácnou kazatelnu, věnovanou Saladinem.\n\n11. dubna 1981 vstoupil do mešity Al-Aksá Alan Goodman, čerstvý přistěhovalec do Izraele z USA, a začal pálit do přítomných lidí. Zabil dva Palestince.\n\nV roce 1981 nechala zabetonovat izraelská vláda 2000 let starý tunel u Warrenovy brány, aby předešla nepokojům, které hrozily z arabské strany.\n\nBěhem uplynulých 20 let Waqf zakázal provádět jakékoli archeologické vykopávky na Chrámové hoře.\n\nV roce 1996 Izrael otevřel tunely pod západní zdí, což vyvolalo mezi Araby nepokoje. Muslimové tvrdili, že vykopávky a archeologický výzkum jsou jen zástěrkou k narušení stability staveb na Chrámové hoře.\n\nV roce 2000 vystoupil tehdejší předseda opoziční strany Likud Ariel Šaron na Chrámovou horu i se svým doprovodem. Přítomní muslimové po něm začali házet kameny a boty. Nepokoje přerostly v několik let trvající druhou Intifádu, někdy nazývanou Intifáda Al-Aksá. Od té doby až do roku 2003 byl vstup na Chrámovou horu nemuslimům zakázán, od roku 2003 je vstup na Chrámovou horu pro nemuslimy povolen pouze ve vyhrazených hodinách.\n\n28. 12. 2001 Nejvyšší islámský výbor pro Palestinu a Al-Kuds prohlásil, že veškeré nároky židů a rabínů na Chrámovou horu jsou fikce a pro existenci Chrámu neexistuje žádný důkaz.\n\nV únoru 2004 se po zemětřesení zhroutila přístupová rampa (nazývaná „rampa Šlomo Gorena“) na Chrámovou horu vedoucí skrze Maghrebskou bránu. O tři roky později vypukly na Chrámové hoře nepokoje, které musela policie rozhánět slzným plynem a obušky, když Arabové obviňovali Israel antiquities authority, že práce na rampě mají za cíl zničit mešitu Al-Aksá.\n\nV říjnu 2006 navrhl poslanec za krajně pravicovou stranu Národní jednota Uri Ari'el stavbu synagogy na Chrámové hoře, údajně jako příležitost pro islám, aby dokázal, že je skutečně tolerantním náboženstvím. Proti plánu se ostře ohradil Waqf, zástupci izraelských a palestinských Arabů, i někteří izraelští zákonodárci. Totéž navrhl Ehud Barak, tehdy ještě ve funkci ministerského předsedy, na summitu v Camp Davidu r. 2000 (když skupina ultraortodoxních židů chtěla zbudovat Chrám a mešity zbourat nebo přesunout do Mekky).\n\nV únoru 2007 povolil Waqf stavební práce za použití těžkých strojů bez jakéhokoliv archeologického průzkumu přímo na Chrámové hoře. Oficiálním důvodem bylo položení kabelu. Israel antiquities authority protestoval několik měsíců proti ničení archeologických artefaktů. Byl založen Výbor proti ničení archeologických artefaktů na Chrámové hoře. Celá záležitost není zatím uzavřena.\n\nŠejch Raed Saláh, vůdce Islámského hnutí v Izraeli, v roce 2007 prohlásil: „Po tisící připomínáme, že celá mešita Al-Aksá, včetně všeho co je nad ní i pod ní, je pouze a jedině muslimským majetkem a nikdo nemá právo ani na jediné zrnko písku z ní.“\n\nV rozhovoru pro Makor Rišon 22. 5. 1998 prohlásil Imám mešity Al-Aksá a Muftí Jeruzaléma Akrem Cabari, že „Židé nemají žádná práva na Chrámovou horu“.\n"}
{"id": "261893", "url": "https://cs.wikipedia.org/wiki?curid=261893", "title": "Ždanov", "text": "Ždanov\n\nŽdanov může znamenat:\n"}
{"id": "261894", "url": "https://cs.wikipedia.org/wiki?curid=261894", "title": "Varlichové z Bubna", "text": "Varlichové z Bubna\n\nVarlichové z Bubna je český šlechtický rod. \n\nPředkové rytířů a svobodných pánů Varlichů z Bubna jsou tři bratří: Václav řeč. Varlich, Racek z Bubna a Držkraj řeč. Stoklasa z Hrádku, kteří r. 1415 vénovali vvolenickému kostelu roční plat 6 kop grošů. Protože Stach Buben z Hrádku ve Volenicích r. 1395 patronoval, nepochybujeme, že byl otcem jejich a praotcem Varlichů všech v záp. Čechách. Po Držkrajovi záhy zemřelém dědil spolkem bratr Václav řeč. Varlich z Frimburka r. 1437, jehož syn Racek Varlejch z Bubna byl na Frimburce dobyt od Viktorina z Poděbrad r. 1467 a od té doby seděl na Krejnicích. Odpovědným jsa nepřítelem pana Jana z Rožmberka byl od jeho purkrabí helfenburského Jana z Vlksic r. 1471 zajat a obrán, načež vstoupil do služeb krále Matiáše uher. u hejtmana jeho na Cmundě Mikuláše Španovského z Lísova r. 1485. \n\nBratři Jan a Stach V. obdrželi od krále nápad v Hartmanicích, Nezdicích, Novém Městě a Rapaticích za Sušicí r. 1493; Jan držel později hrad Vildštein na Plzeňsku v l. 1520-26 a kšaftem svým od. kázal r. 1531 bratru Václavovi dům v Plzni: sirotky jeho opatrovali vladyka Chlumčanský a Smil Nebyslovský z Drahobuze. Stach V. z [z Bubna] připomíná se r. 1517 v Lázu na Pracheňsku, žil dle tituláře ještě r. 1534 a brzo potom zemřev odpočívá v chrámě strakonickém. Václav V. z [z Bubna] prodal před r. 1544 statek Újezdec Klatovským a držel r. 1534 Radkovice u Žinkov. Janovi synové, Jan, Markvart, Jindřich za sebe i na místě Kryštofa bratra let nemajíciho pohnali poručníky někdy Jana V. z [z Bubna] r. 1535 a rozdělili se v l. 1548 a 1564 o statky své. Kryštof držel Kbel na Klatovsku, ale zemřel již před r. 1576 za poručníka dětí svých ustanoviv bratra Jana na Radkovicích, jenž Kryštofa také dlouho nepřežil, an již r. 1580 nebožtíkem byl zůstaviv syny Václava na Radkovicích a Adama na Bílucích. Václav prodav Radkovice usadil se na Zvíkovci a Hřebečníkách, byl hejtmanem kraje rakovnického, ale konfiskací oba statky své ztratil a neštěstí toho dlouho nepřečkav zemřel r. 1621; bratra jeho Adama smrť v mladém věku odňala r. 1598, kdy v Měčíně pochován jest. Po Kryštofovi kbelském zůstal syn Vilém V. z [z Bubna], jenž v l. 1597-99 v Klenovém a v l. 1631-37 ve Lhotce hořejší žil s manželkou Anéžkou Nebylovskou z Drahobuze, která držela ještě r. 1652 Velké Hoštice. Děti jejich známe dvě, a sice syna Heřmana a dceru Kateřinu, ale bližšího o nich nic nevíme. Adama V. z [z Bubna] synem byl snad Kryštof Jindřich, jenž dvůr ve vsi Výrově měl v l. 1613-20, na Petršpurce r. 1624 hejtmanil a potom na Řeřichách seděl r. 1630. Smrť jeho oplakávala manž. Eva Hrobčická z Hrobčic a tři dcery.-Z Václavových synů Heřman seděl na Zvíkovci r. 1616 a měl tři syny nezletilé: Jindřicha (později na Podmoklech), Oldřicha a Mikuláše; dcera jeho Salomena provdala se za Jiřího Václava Hrušku z Března. Druhý syn Václavův Jindřich Markvart V. z [z Bubna] byl r. 1630 hejtmanem statku Sv. Kříže na Klatovsku, r. 1635 spravoval panství hostouňské k rukám sirotkův a v l. 1639-55 byl kurátoren nezletilých bratří Jiřího Gottharda a Oldřicha Viléma Janovských z Janovic na Tedražicích a Janovicích. S manželkou svou Helenou Alžbětou z Modlíškovic, která v l. 1655-70 druhý díl Tedražic držela, měl tři syny: Viléma, Jaroslava Kunatu a Jana Ctibora. V. z [z Bubna], dcera jediná provdala se za Jana Ferd. Renspergera z Rensperku. Jaroslav Kunata (†již r. 1677) pojal za manželku Annu Zuzanu z Lipovic, s nížto měl dceru Markétu Majdalenu; Jan Ctibor seděl též na jednom díle Tedražic. ale také bratra svého Jaroslava dlouho nepřežil, poněvadž již r. 1681 byl nebožtíkem. Třetí bratr Vilém V. z [z Bubna] (1670-81) usadiv se na Pečetíně oženil se se Sibyllou Polexinou Kánickou z Čachrova a zplodil s ní pět synů: Františka Jindřicha, Jana Maximiliána,Jana Kryštofa, Adama Petra a Viléma Ctibora. Jan Maximilián měl s manželkou Markétou Terezií Plánskou ze Žeberka syna Jana Karla V. z [z Bubna], který umřel bezdětek jako druhý hejtman kraje bechyňského a v Táboře pochován jest (1742). Adam Petr byl setníkem pluku Sickinského r. 1722 a měl syna Adama Ignáce r. 1736 připomenutého; František zemřel r. 1721 v Praze ve svém domě na Novém městě; Jan Kryštof a Vilém Ctibor měli každý četné potomstvo, o kterém nyní promluvíme. Jan Kryštof pojal za manželku Kateřinu Kyšperskou ze Vřesovic a na Vlásenici u Tábora r. 1693, s níž zplodil (dle Svato-Václavského kalendáře r. 1736 vydaného) pět synů: Františka, jenž r. 1736 praporečníkem u vojště byl, Jana Václava, Maximiliána Karla, Františka a Jana Václava. Bratr Janův Kryštofův, Vilém Ctibor, byl radou purkrabského úřadu v Praze r. 1722 a oženil se s Renatou z Řičan, kteráž mu porodila šest synů: Jana Bapt. Václava, Jana Václava Františka, Jana Nep. Heřmana Viléma, Jana Michala, Jana Norberta a Jana Maximiliána. Jan Nep. Heřman Vilém zemřel v 17. roce věku svého r. 1747 a pochován jest u sv. Štěpána v Praze; Jan Václav byl farářem v Bernarticích u Tábora a zemřel r. 1803; Jan Míchal oddal se též stavu kněžskému a umřel jako děkan kapitulní v Praze r. 1804. Dle zpráv současníků byl pánem velmi učeným a národa i jazyka českého velmi milovným. Maximilián Karel byl r. 1786 plukovníkem v pluku hraběte Palfyho a měl syna Karla, lieutenanta v témž pluku. Pátý syn Vilémův Ctiborův, Jan Norbert, byl r. 1794 a 1795 krajským kommis sařem v Klatovech a v l. 1799-1804 prvním krajským kommissařem v Táboře. R. 1786 připomínají se čtyři synové Janovi Norbertovi: František, lieutenant Wurmserova pluku husarského, Antonín, Josef a Jan. Josefu V. z [z Bubna] prodal r. 1769 Filip Hněvsa Stráník z Kopidlna statek Dobrohošť na Berounsku, r. 1778 Jan Jindřich hr. z Bissingen lenní statek Slavkovice v Pracheňsku a r. 1782 Libor Losi z Losenau statek Radíč. Nemaje přirozených dědiců Josef zřídil kšaftem r. 1812 děti příbuzného svého Antonína Koce z Dobrše za dědice. Kromě těchto Varlichů z [z Bubna] byli r. 1786 ještě tři bratří ve vojště rakouském: Josef lieutenantem ve 3. pluku dělostřeleckém, Prokop lieutenantem ve pěším pluku hraběte Terziho a Jan Václav lieutenantem v pluku Belgiojosově a kromě nich Jan V. z [z Bubna] majorem dělostřelectva v l. 1795 až 1799. František V. z [z Bubna] narodiv se ve Velkých Herolticích u Opavy r. 1794 vstoupil jako patnáctiletý jinoch do císařských služeb vojenských a vyznamenav se ve všech válkách první polovice našeho věku stal se generalmajorem a obdařen jest řádem Leopoldovým r. 1850, kdy se na odpočinek odebral. Pro dlouholeté výborné služby své povýšen jest do stavu svobodných pánů 1. čce 1860 a jmenován pak poručíkem v cís. gardě harcířské, ve které důstojnosti zemřel r. 1875. Zůstavil dva syny: Josefa a Františka, ze kterých František byl c. k. kommissařem ve Kremži vl. 1877-79a přidělen byv jako okr. hejtman k praž. místodržitelství zemřel tam v mladém věku 34 let r. 1884 bez mužských potomků. Josef svob. p. V. z [z Bubna]. bratr zemřelého Františka, jest náměstken sekretáře v ministerstvě orby ve Vídni.-Z rytířů Varlichů z [z Bubna] žili r. 1870 ve vojště rak. Heřman, setník 46. uher. pěš. pluku, a Rudolf, generálmajor: v letošním pak schematismu zaznamenán Maximilián rytíř V. z [z Bubna], poručík ve 12. pluku husarském. \n\n"}
{"id": "261895", "url": "https://cs.wikipedia.org/wiki?curid=261895", "title": "Lenka Termerová", "text": "Lenka Termerová\n\nLenka Termerová (* 12. července 1947 Hradec Králové) je česká herečka.\n\nJiž v době vysokoškolských studií hostovala v Realistickém divadle Zdeňka Nejedlého a v Činoherním klubu, po absolutoriu DAMU působila v Divadle Petra Bezruče v Ostravě (1969–1976), od roku 1981 přešla do Studia Ypsilon v Praze, s jehož souborem zůstala spjata dvaadvacet let. V době svého ostravského působení pohostinsky vystupovala na jevištích Národního divadla (1974–1976) a Divadla ABC.\n\nOd počátku své profesní kariéry spolupracuje s filmem, rozhlasem a televizí, do povědomí širší veřejnosti se dostala především díky svým televizním seriálovým postavám, zejména maminky Rubešové v \"Rodinných poutech\" (2004–2006), návazných \"Velmi křehkých vztazích\" (2007–2008) a Josefky Sukové v \"Doktorech z Počátků\" (2013–2016). Pedagogicky působila na DAMU v letech 1990–1992 a 1995.\n\nManžel Moris Issa je televizní režisér, jejich dcera Martha Issová je také herečkou.\n\nZískala Českého lva za vedlejší roli matky ve filmu Michaely Pavlátové \"Děti noci\" (2008).\n\n\n"}
{"id": "261898", "url": "https://cs.wikipedia.org/wiki?curid=261898", "title": "Závrať", "text": "Závrať\n\nZávrať (dříve také \"motolice\") je pocit nevolnosti, při kterém se postiženému točí hlava. Jde o pocity lehké nejistoty, vrávorání, pocit nevolnosti nebo opilosti až po pocity točení vlastního těla vzhledem k okolí nebo okolních předmětů okolo nás.\nPravou závratí, neboli vertigem, se nazývá iluze pohybu vlastního těla nebo předmětů kolem. K podobnému jevu dochází například tehdy, když se rychle točíme na kolotoči. Jestliže však závrať vzniká bez viditelného důvodu, může to být příznakem nějakého onemocnění. \n\nOpravdová závrať je často doprovázena psychickými a neurovegetativními poruchami jako např.:\n\nLze to vysvětlit těsným spojením mezi vestibulárním aparátem a vegetativní nervovou soustavou. Jakýkoli zásah v oblasti vestibulárního aparátu okamžitě vyvolává současné vegetativní poruchy.\nBez ohledu na pocit strachu, který doprovází prakticky jakýkoliv záchvat závratě, sama o sobě závrať nepředstavuje stav nebezpečný pro život člověka. Avšak je velice důležité včas a správně určit diagnózu onemocnění, které vyvolalo závrať.\n\n"}
{"id": "261901", "url": "https://cs.wikipedia.org/wiki?curid=261901", "title": "Ptolemaios XIV. Theos Filopatór II.", "text": "Ptolemaios XIV. Theos Filopatór II.\n\nPtolemaios XIV. Theos Filopatór II. („bůh milující jeho otce“, lze též jen Ptolemaios XIV. Filopatór II. - „milující otce“ - řecky ) byl egyptský faraon z dynastie Ptolemaiovců.\n\nPtolemaios XIV. se narodil roku 59 nebo 60 př. n. l.. Jeho otcem byl král Ptolemaios XII. Neos Dionýsos a matkou jedna z členek ptolemaiovského rodu. Když 13. ledna 47 př. n. l. zemřel Ptolemaiův starší bratr Ptolemaios XIII. Theos Filopatór, byl Ptolemaios XIV. prohlášen faraonem a spoluvládcem své starší sestry, nejznámější ptolemaiovské královny Kleopatry VII. Kleopatra se za nového krále následně vdala, ale přesto pokračovala v milostném vztahu s římským diktátorem Juliem Caesarem.\n\nVláda Ptolemia XIV., který byl ještě v dětském věku, je považována pouze za vládu de iure, kdy skutečnou moc držela v rukou Kleopatra. 15. března roku 44 př. n. l. byl v Římě Caesar zavražděn, mezi jehož vrahy byl i Marcus Junius Brutus či Gaius Cassius Longinus. Ptolemaios XIV. poté Caesara brzy následoval a 26. července téhož roku zemřel. Jeho místo poté zaujal Ptolemaios XV. Kaisarion, syn Kleopatry VII. a Julia Caesara.\n\n\n\n"}
{"id": "261921", "url": "https://cs.wikipedia.org/wiki?curid=261921", "title": "Ricky Skaggs", "text": "Ricky Skaggs\n\nRicky Skaggs (* 8. července 1954, Cordell, Lawrence County, Kentucky, USA) je legendární americký bluegrassový zpěvák a multiinstrumentalista (zejména mandolinista a kytarista).\n\nOd roku 1961 žil s rodiči v Nashville v Tennessee, v roce 1982 se stal 61. členem tamní Grand Ole Opry.\n\nUž v dětství hrál na řadu nástrojů a v patnácti letech už začínal hrát s kapelou, od roku 1961 občas pohostinsky vystupoval v televizních pořadech Lestera Flatta a Earla Scruggse. V roce 1971 se stal členem legendární bluegrassové skupiny Clinch Mountains Boys (The Stanley Brothers, jejichž hudbou byl tehdy silně ovlivněn), od roku 1974 pak hrál v další legendární bluegrassové kapele Country Gentlemen. Od roku 1976 vystupoval s vlastní kapelou Boone Creek.\nV roce 1977 začal spolupracovat s kapelou zpěvačky Emmylou Harrisové, kde začal zpívat. V roce 1978 nahrál své první samostatné album \"Sweet Temptation\". V roce 1980 se opět trvale usídlil zpět v Nashville, kde spolupracoval s rodinnou kapelou Whites, ze které pocházela jeho žena zpěvačka Sharon Whiteová.\n\nNazpíval také několik písní s dalšími americkými zpěváky – například s country legendou, zpěvákem Johnym Cashem nebo s další legendou, jazzovým a rockovým zpěvákem a klavíristou Rayem Charlesem. Jako producent spolupracuje s Dolly Partonovou. Spolupracoval téměř se všemi významnými americkými muzikanty, např. Billem Monroem nebo Flattem&Scruggsem. Jednou také vystupoval v ČR - na festivalu Music in the park v pražské Stromovce roku 2007. Koncertuje s kapelou Kentucky Thunder.\n\n\n"}
{"id": "261926", "url": "https://cs.wikipedia.org/wiki?curid=261926", "title": "Krut (kníže)", "text": "Krut (kníže)\n\nKrut také Kruk či Cruco ( - 1105) byl od roku 1066 obodritský kníže, ze slovanského kmene Rujánů, syn Grima, \n\nPo zabití obodritského knížete Gotšalka, který během své vlády prosazoval na území obodritského kmenového svazu křesťanství a po vypuzení jeho syna Budivoje obodritskými pohanskými předáky, byl roku 1066 na trůn povolán Krut z kmene Rujánů (Ránů). Budivoj se sice pokoušel, od roku 1066 až do své smrti, získat knížecí trůn za pomoci Bardů a saského vévody Ordulfa, avšak bezúspěšně. Během svého posledního tažení roku 1074 či 1075 byl na hradě Ploni obležen Krutovým vojskem. Po vyjednání svého propuštění však byl obviněn jakousi ženou ze znásilnění a v odvetě za tento čin byl i s členy své družiny zabit. Po smrti Budivoje zahájil mocnou ofenzívu proti sousední Nordalbingii a přinutil Holsaty, Sturmary a Ditmarsy, kteří ji obývali, platit tribut. Po dobu více jak třiceti let se mu dařilo zachovat nezávislost obodritského státu.\n\nAž do devadesátých let 11. století žil Gotšalkův mladší syn v Dánsku, kam odešel po smrti otce z důvodu spříznění s dánskými králi. Když zestárl, začal Jindřich uvažovat o získání obodritského knížecího stolce. Obsadil Stargard a začal plenit přímoří. Krut se ho snažil usmířit obdarováním několika vesnicemi a ploňským hradem. Krutova mladá manželka Slavina navázala s Jindřichem blízký vztah a povzbuzovala ho k převzetí moci. Roku 1105 na jedné společné hostině byl Krut, zmožený pitím, na příkaz Jindřicha setnut jedním Dánem z Jindřichovy družiny. Jindřich si pak zval Slavinu za ženu a získal i knížecí stolec.\n"}
{"id": "261929", "url": "https://cs.wikipedia.org/wiki?curid=261929", "title": "Ochrnutí", "text": "Ochrnutí\n\nOchrnutí je ztráta svalových funkcí jedné nebo více svalových skupin. Ochrnutí je často spojeno se ztrátou citu v postižené oblasti. Přibližně jeden z 50 lidí trpí nějakým typem ochrnutí, přechodného nebo trvalého. Pojem pochází z řeckého παράλυσις, \"ztráta nervů \", a to pochází z παρά (para), \"vedley\" a λύσις (lysis), \"ztráta\" z λύω (luō), \"ztratit\".\n\nOchrnutí je nejčastěji způsobeno poškozením mozku nebo nervového systému, obzvláště pak míchy. Hlavní příčinou bývá mrtvice, nádorová onemocnění či další zdravotní problémy. Další příčinou ochrnutí může být otrava jedem, který narušuje nervové funkce (kurare, BMAA, botulin atp).\n\n\n"}
{"id": "261933", "url": "https://cs.wikipedia.org/wiki?curid=261933", "title": "Petřvaldští z Petřvaldu", "text": "Petřvaldští z Petřvaldu\n\nPetřvaldští z Petřvaldu jsou starý moravský rod, nejdříve vladycký později panský. Jejich prvotním sídlem byl Petřvald, manství biskupství olomouckého v bývalém přerovském kraji. Majitelé Petřvaldu ve 14. století nenáleželi k tomuto rodu.\n\nPrvními předky byli Petr, držitel Košátek a Proskovec, a Jan, držitel Petřvaldu, v roce 1437. Na Petřvaldu sídlil v letech 1441–1466 Hanuš, který měl v erbu páva. Na Košátkách se vystřídali roku 1450 Jaroš a roku 1465 Jan. V letech 1470–1492 žil na Petřvaldě Jan starší a roku 1532 jeho syn Jan.\n\nNedlouho potom se připomínají bratři Jan, Bernart a Jetřich. Bernart koupil roku 1534 manství Zábřeh, které po něm vlastnil Jetřich. Ale později se dostalo do držení potomstva sestry Kateřiny, vdané za Jeronyma Syrakovského z Pěrkova. Po Bernartovi držel Jetřich také Račice, které koupil asi roku 1576, ale ty zdědil jeho syn Jan (Hanuš), kterého Bernart zplodil s Josefou Žabkovou z Limburka, Jan se stal královským radou a získal Petřvald, v letech 1610–1614 držel i Nový Světlov a od roku 1615 Kolštejn. Účastnil se povstání českých stavů, zvolili jej direktorem za rytířský stav, zasedal také v četných komisích. Po porážce na Bílé hoře mu byl zkonfiskován veškerý majetek, který kardinál Dietrichstein daroval olomoucké kapitule. V roce 1625 bydlel ještě v hejtmanském domě v Kroměříži.\n\nZchudlému rodu pomohl Bernart Diviš, jenž roku 1630 vyženil s Kunkou ze Zástřizl Buchlov a Žeravice. Před rokem 1638 nabyl Střílky. Působil jako královský rada, zemský soudce, v letech 1638–1642 vykonával funkci nejvyššího písaře, od roku 1642 post dvorského sudího. Roku 1640 vydal výtah z Brněnského sněmu. Jeho syn Jan Zikmund koupil roku 1657 statek Roštín, také získal Horní a Dolní Moštěnici.\n\nMajestátem ze 7. dubna 1650 povýšil do panského stavu Království českého, což bylo 24. července 1658 rozšířeno na starožitné rody. Jako otec se stal královským radou, zemským soudcem, hejtmanem hradištského kraje a zemřel roku 1688. Jeho synové Milota (Amand) Ferdinand a Jan Jetřich si rozdělili roku 1692 majetky. Milota Ferdinand dostal Dolní Moštěnici, Střílky a Roštín. Jan Jetřich dostal Buchlov, Žeravice a Horní Moštěnici. Horní Moštěnici roku 1718 prodal, roku 1715 koupil Tovačov. Zemřel roku 1734. S manželkou Eleonorou Collonovou z Felsu zplodil syny Sigmunda Karla Gustava a Milotu Antonína. Milota Antonín zdědil roku 1724 po smrti strýce Miloty, jenž nezanechal dědice, všechno jeho jmění. Od otce dostal toho roku Tovačov. K tomu koupil roku 1739 Cetechovice a Dolní Moštěnici a roku 1745 přerovské panství. Zemřel roku 1762 bez potomků. Odkázal své jmění do potomstva svého bratra Sigmunda.\n\nSigmund držel Buchlov a zemřel v březnu 1751. Zanechal po sobě vdovu Gabrielu ze Schrattenbachu, která zemřela roku 1755 a s níž vychoval syna Bernarta Jana a dvě dcery. Bernart držel statky po otci i po strýci, ale zemřel již 15. května 1763. Nikdy se neoženil, a proto jím vymřel rod po meči. Tovačov a jiné statky, které někdy držel Milata, se dostaly skrze substituci do rodu hrabat z Kuenberka. Ostatní jmění se dostalo Bernartovým sestrám, Marii Terezii vdané Berchtoldové a Eleonoře, z nichž Marie Terezie se jich roku 1765 ujala a Eleonora obdržela v hotovosti peníze, byla svobodná a zemřela roku 1800, jí vyhynul rod i po přeslici.\n\nV erbu měli páva. Později nosili poloviční štít, pravé pole zlaté, levé pole modré a přes obě pole měli stříbrného páva.\n\nSpojili se s Colony z Felsu, Limburky, pány ze Zástřizl či Syrakovskými.\n\n\n"}
{"id": "261935", "url": "https://cs.wikipedia.org/wiki?curid=261935", "title": "Gábor Talmácsi", "text": "Gábor Talmácsi\n\nGábor Talmácsi \"„Talma“\" (* 28. května 1981 v Budapešti) je maďarský motocyklový závodník, účastník mistrovství světa silničních motocyklů s číslem 14.\nVe 14 letech skončil čtvrtý v maďarském mistrovství. Za dva roky dostal nabídku zúčastnit se mistrovství Evropy a další rok startoval na divokou kartu při Grand Prix ČR. V sezóně 2001 se stal prvním Maďarem na startovní listině MS po 20 letech. V sezóně 2005 přesedlal na KTM a dojel si pro první tři vítězství, pět pódií a celkově třetí místo. V roce 2006 jezdil na Hondě, ale i přesto byl k vidění ve špičce. Pro rok 2007 uzavřel smlouvu s týmem Bancaja Aspar a na továrním motocyklu Aprilia si dojel pro titul mistra světa v kategorii do 125 cm³. V roce 2008 pokračoval s týmem Bancaja Aspar a po mnoha výpadcích kvůli technickým potížím si vyjel celkové třetí místo. V roce 2009 závodil ve třídě do 250 cm³ v týmu Master MVA Aspar Team na továrním motocyklu Aprilia.\n\n"}
{"id": "261943", "url": "https://cs.wikipedia.org/wiki?curid=261943", "title": "Martin Nolan", "text": "Martin Nolan\n\nMartin Nolan (Dublin, Irsko) je irský dudák. Hlavně hraje s triem Oró - s pány Kevinem O´Connorem (housle) a Johnem Ryanem (buzuki, banjo). Také hraje se skupinou Khanda. Martin Nolan vystupuje až na výjimky po celém světě. S triem Oró byl také jednou v České republice - na říjnovém festivalu Shamrock v Českých Budějovicích v roce 2007.\n\n"}
{"id": "261949", "url": "https://cs.wikipedia.org/wiki?curid=261949", "title": "Schwyzské Alpy", "text": "Schwyzské Alpy\n\nSchwyzské Alpy jsou pohoří ležící ve Švýcarsku v kantonu Glarus. Mnohdy jsou zařazovány pod větší skupinu Glarnských Alp, prestože k nim horopisně nepatří. Horstvo zaujímá plochu 2000 km² a nejvyšším vrcholem je Bächistock (2914 m) v nejdivočejší skupině Glärnisch.\n\nNa východě masivu navazují na Appenzellské Alpy a na jihu na Glarnské Alpy. Na severu tvoří hranici pohoří dlouhé Curyšské jezero a osa měst Zürich – Zug – Luzern. Západ pohoří spadá do jezerní pánve zvané Viewaldstätersee.\n\nCelý masiv Schwyzských Alp se skládá z mnoha geologicky nejednotných celků a osamělých vrchů a je známý svou velkou osídleností.\n\nNejvyšším a nejatraktivnější skupinou v pohoří je vápencový Glärnisch (2914 m) vypínající se nad městem Glarus. Sousedním celkem je Schächentaller Windgällen (2764 m), který od Glärnische dělí dolina Bisistal. Jeho poloha je určena blízkostí silničního sedla Klausenpass (1948 m). Toto území charakterizují osamělé vápencové štíty smělých tvarů a rozsáhlé zelené pláně. Dalším vápencovým labyrintem je oblast Grosse a Kleine Mythen (1899 m) ležící nad městem Schwyz. Vyhlídkový hřeben Rigi (1798 m) patří k nejoblíbenějším výletním cílům Švýcarska a k vrcholu Rigi-Kulm míří ozubnicová dráha. Další méně významná horstva jsou Muotaler Alpen, Sihltaler, Alpthaler a hřeben Fronalpstock.\n"}
{"id": "261954", "url": "https://cs.wikipedia.org/wiki?curid=261954", "title": "Otrava cykasy", "text": "Otrava cykasy\n\nOtrava cykasy je otrava vzniklá v důsledku konzumace kterékoliv části cykasů či špatně upravených potravin připravených z cykasů - především semen, nekvalitně upraveného sága, listů ale i dalších částí. Jsou známy otravy lidí včetně smrtelných, přežvýkavců (krav a ovcí) po spasení listů a v literatuře je zmiňován i případ úmrtí psa po přežvýkání semen cykasů. Velmi debatované, a ne definitivně prokázané, je dlouhodobé působení některých látek z cykasů, která se může projevit až po řadě let.\n\nVšechny části cykasů jsou jedovaté, největší koncentrace jedovatých látek se nachází v pylu a semenech, jejichž pojídání bez úpravy může být i smrtelné. Semena v domácnostech však samovolně nevznikají a šištice s pylem jen velmi vzácně u některých menších druhů, především \"Zamia furfuracea\". Možnost otravy tedy není třeba přeceňovat. V domácnostech je však třeba rostliny odstranit z dosahu malých dětí. To však platí pro valnou část i jiných pokojových rostlin, které jsou často i silně jedovaté. Například velmi jedovatá \"Dieffenbachia\" je na rozdíl od cykasů široce rozšířenou pokojovou rostlinou i v ČR. Byla přitom využívána i pro náplň otrávených šípů a může způsobit velmi rychle i vážné problémy. \n\nCykasy jsou však již dlouhou dobu součástí lidské historie i jako potrava. Ze semen se vyrábějí \"placky\", vnitřek kmene je využíván na výrobu sága a v Japonsku se z druhu \"Cycas revoluta\" vyrábí druh saké. Druh \"Zamia integrifolia\" takřka zlikvidovala průmyslová výroba škrobu z jeho kmene v USA. Rostliny také napadá hmyz a semena cykasů pojídají i zvířata. Semena rodu \"Encephalartos\" jsou dokonce oblíbenou pochoutkou i mezi africkými paviány.\n\nVšechny vlivy jedovatých látek obsažených v cykasech nejsou dobře popsány. Projevy otrav u lidí bývají podobné jako u lépe popsaných otrav zvířat (dobytka).\n\n\nNěkteré látky v cykasech jsou karcinogenní.\n\n\nMezi nejznámější ale nikoli všechny jedy obsažené v cykasech patří: \n\n\n"}
{"id": "261958", "url": "https://cs.wikipedia.org/wiki?curid=261958", "title": "Nokia Nseries", "text": "Nokia Nseries\n\nNokia Nseries je skupina mobilních telefonů Nokia skládající se z multimediálních počítačů. Toto jsou speciálně zaměřené mobilní přístroje podporující digitální multimediální služby jako třeba přehrávání hudby, nahrávání videa, fotografování, hraní her a internetové služby. Všechny přístroje Nseries podporují vysokorychlostní bezdrátové technologie např. 3G, HSDPA, nebo WLAN.\n\n27. května 2005 Nokia představila novou řadu multimediálních přístrojů na tiskové konferenci výrobců mobilních telefonů v Amsterdamu. Nokia na konferenci představila modely N70, N90 a N91. Na podzim téhož roku, 2. listopadu 2005, došlo k představení přístrojů N71, N80 a N92 a poté na jaře, 25. května 2006, Nokia představila modely N72, N73 a N93. O pět měsíců později, 26. září 2006, následovaly přístroje N75 a N95. V létě následujícího roku, 29. srpna 2007, došlo k představení modelů N95 8GB, N81, N81 8GB. Dne 14. listopadu 2007 pak následovalo představení přístroje N82.\n\nProdukty Nokia Nseries jsou určeny pro uživatele zaměřené na co nejvíce funkcí v jednom přístroji. Čím dál lepší fotoaparáty, které bývají často k vidění na přístrojích Nseries jsou ideální pro funkce jako jsou přehrávání videa a hudby a prohlížení fotek. Obrovské schopnosti těchto přístrojů jsou pro tyto přístroje charakteristické.\n\nPrvní přístroj Nseries, N90 používal starší verzi Symbian OS 8.1, jako také N70. Následovně Nokia přešla na verzi Symbian OS 9 pro všechny pozdější přístroje NSeries (kromě N72, která byla založena na N70). Novější přístroje NSeries začleňují novější opravy Symbian OS 9, které obsahují Feature Packy.\n\nOficiální NSeries stránka (en)\n"}
{"id": "261959", "url": "https://cs.wikipedia.org/wiki?curid=261959", "title": "Smíšené zdivo", "text": "Smíšené zdivo\n\nSmíšené zdivo se používalo v dřívějších dobách. Jedná se o kombinaci zdiva cihelného a kamenného. Cihly se zpravidla používaly na vnitřní líc (byl to dobrý podklad pod omítku). Pro zajištění lepšího provázání cihel a kamene se někdy zdivo prokládalo vrstvami cihel tzv. řetězi.\n"}
{"id": "261963", "url": "https://cs.wikipedia.org/wiki?curid=261963", "title": "Želary", "text": "Želary\n\nŽelary jsou ucelený cyklus devíti povídek české spisovatelky Květy Legátové, který je navzájem propojený jednotlivými hlavními postavami. Poprvé vyšly roku 2001 v nakladatelství Paseka a o rok později obdržely Státní cenu za literaturu. \n\nDěj jednotlivých povídek popisuje osudy obyvatel fiktivní stejnojmenné zapadlé horské vesnice nacházející se na moravsko-slovenském pomezí a jejich bídu v období první republiky.\n"}
{"id": "261965", "url": "https://cs.wikipedia.org/wiki?curid=261965", "title": "Bill Jennings", "text": "Bill Jennings\n"}
{"id": "261988", "url": "https://cs.wikipedia.org/wiki?curid=261988", "title": "Konrád z Montferratu", "text": "Konrád z Montferratu\n\nKonrád z Montferratu, či také Konrád I. Jeruzalémský (piemontsky \"Conrà ëd Monfrà\", ; 1145 – 28. dubna 1192) byl italský šlechtic, přední účastník třetí křížové výpravy a sňatkem od 24. listopadu 1190 de iure jeruzalémský král. Faktickým králem byl pouze několik dní před svou smrtí.\n\nKonrád byl druhým synem markýze Viléma V. z Montferratu a jeho ženy Judity Babenberské. Byl bratrancem římsko-německého císaře Fridricha I. Barbarossy, francouzského krále Ludvíka VII. a rakouského vévody Leopolda V.\n\nKonrád se narodil v Montferratu, v oblasti Piemontu v severozápadní Itálii, avšak přesné místo i rok zůstávají neznámé. První zmínka o Konrádovi z Montferratu je ve smlouvě z roku 1160, kdy sloužil na dvoře svého strýce z matčiny strany, Konráda Babenberského, biskupa pasovského a pozdějšího arcibiskupa salcburského, a kdy mu bylo zhruba kolem patnácti let:\n\nOd svých dvaceti let byl aktivním diplomatem a stal se vyhlášeným vojenským velitelem. Bojoval po boku dalších členů rodu Montferrat v bojích s Lombardskou ligou. Své první manželství uzavřel s neznámou ženou, která však zemřela, aniž měla s Konrádem potomky.\n\nRoku 1179 rodina Montferrat uzavřela přátelské vztahy s byzantským císařem Manuelem I. a Konrád spojenectví ctil a s vojskem vytáhl proti armádě římsko-německého císaře Fridricha I. Barbarossy, kterému velel císařský kancléř, arcibiskup Kristián Mohučský. V září téhož roku Konrád Kristiána u Camerina porazil a arcibiskupa vzal jako rukojmí. Zajatce poté předal svému bratru Bonifácovi a odjel do Konstantinopole, kde byl císařem za své úspěchy odměněn. Po smrti byzantského císaře Manuela I. v roce 1180 se Konrád vrátil do Itálie.\n\nV zimě na přelomu let 1186/1187 nový byzantský císař Izák II. Angelos nabídl svou sestru Theodoru za nevěstu mladšímu Konrádovu bratrovi Bonifácovi, čímž by obnovil spojenectví mezi císařstvím a rodem Montferrat, které utrpělo díky císařově protizápadní a protilatinské politice. Bonifác však již ženatý byl, ale Konrád v nedávné době ovdověl a „chopil se kříže“ (vydal se na křížovou výpravu), čímž se připojil ke svému otci Vilémovi, který již v křižáckém Jeruzalémském království působil a s jeruzalémskou královskou rodinou byl příbuzensky spjat. Izák II. tedy svou sestru nabídl Konrádovi a ten se rozhodl přijmout a na jaře roku 1187 přijel do Konstantinopole, kde si Theodoru skutečně vzal. Díky tomuto sňatku mu byl císařem udělen titul caesar. Nicméně téměř okamžitě se Konrád musel po boku císaře zapojit proti vzpouře generála Alexia Brana. Podle Niketa Choniata Konrád přiměl slabého císaře, aby převzal iniciativu. Konrád bojoval v rozhodující bitvě s Alexiem a v bitvě byl lehce zraněný na rameni, a Alexios, který přišel i o koně byl zajat a popraven stětím hlavy svými strážci.\n\nNicméně Konrád odměnu, kterou dostával od Byzantinců za svou službu, nepovažoval za uspokojivou a navíc se mu nelíbila byzantská protizápadní politika. V červenci roku 1187 proto na janovské obchodní lodi odplul z Konstantinopole na Blízký východ, do Jeruzalémského království.\n\nKonrád se nejdříve po příjezdu do Palestiny chtěl připojit ke svému otci, který držel hrad St. Elias a nejdříve zamířil do Akkonu, který následně padl do Saladinových rukou. Konrád poté odplul do Tyru, kde se shromáždily zbytky evropské armády, které Saladinovu ofenzivu přežily. Po bitvě u Hattínu, kde Saladin porazil jeruzalémského krále Guye z Lusignanu Saladin postupoval do Palestiny od severu a postupně dobyl Akkon, Sidon a Bejrút. Hrabě z Tripolisu Raimond III. a jeho nevlastní synové, Reginald ze Sidonu a několik dalších vysokých jeruzalémských šlechticů, kteří se od Hattínu zachránili, se shromáždili v Tyru, ale většina z nich měla obavy vracet se na svá území ve vnitrozemí a pokoušet se je bránit. Raimond III. nedlouho po bitvě vážně onemocněl a krátce na to zemřel.\n\nReginald ze Sidonu byl poté zmocněn k vyjednávání se Saladinem během jeho obléhání Tyru. Když dorazil do města Konrád, shodil Saladinovy standarty na znak vzdoru do příkopů, čímž si mezi obyvateli města získal respekt. Vzestup jeho moci se vyvíjel na pozadí dramatické reality. Reginald zatím odjel z Tyru, aby znovuvybudoval opevnění svého hradu Beaufort na řece Lítání v Libanonu. S pomocí italských obyvatel města Konrád znovuvybudoval obranu Tyru a zřídil městskou komunu, podobnou té, která byla běžná v italských městských státech a proti kterým Konrád častokrát bojoval.\n\nKdyž Saladinova vojska přitáhla k Tyru, zjistila, že město je dobře zásobené a připravené na válku. Arabský kronikář Ali ibn al-Athír psal o muži, kterého se muslimové naučili bát a respektovat ho pod jménem \"al-Markis\":\n\nTyros, mimo jiné i za pomoci loďstva sicilského krále Viléma II., obléhání úspěšně vzdorovalo. Saladin později obléhání ukončil a přesunul se dále na jih, kde zaútočil na Caesareu, Jaffu a Arsuf. Konrád zatím poslal tyrského arcibiskupa Joscia do Evropy, aby sehnal podporu od evropských vládců.\n\nV listopadu roku 1187 se Saladin k Tyru vrátil a podruhé jej oblehl. Konrád z Montferratu obráncům stále velel a město bylo nyní těžce opevněné, ale také plné křesťanských osadníků, kteří před Saladinem prchli z celého Jeruzalémského království. Tehdy Saladin zvolil kombinovaný pozemní a námořní útok a nechal svou flotilou zablokovat tyrský přístav. Saladin se také pokoušel Konráda vydírat, když nechal jeho starého otce Viléma, kterého zajal u Hattínu, chodit kolem hradeb s výhrůžkou, že bude usmrcen, pokud se Konrád nevzdá. Konrád však odpověděl, že jeho otec již žil dost dlouho a je načase, aby zemřel. Saladin poznamenal na Konrádovu adresu:\n\nSaladin však svůj nápad o zabití Konrádova otce nemyslel zcela vážně a starého markýze v Tortose v roce 1188 propustil, aby se mohl vrátit ke svému synovi.\n\n30. prosince 1187 Konrádovy jednotky zaútočily na bojem unavené egyptské námořníky a zajaly mnoho egyptských lodí. Zbytek Saladinovy flotily se pokusil uprchnout do Bejrútu, ale tyroské lodě je pronásledovaly a muslimové byli donuceni přistát na pustém pobřeží a utéci před Konrádovými vojáky pěšky do vnitrozemí. Když se Saladin dozvěděl o útoku na své námořnictvo, rozhodl se zaútočit po souši na město doufaje, že většina obránců se účastní bitvy na moři. Konrád však byl přítomen ve městě a vyrazil se zbylým vojskem ven z hradeb a Saladinův útok odrazil. V této bitvě se vyznamenal jeden z Konrádových velitelů Hugo z Tiberiady. Saladin po této porážce raději podruhé ukončil obléhání, spálil obléhací stroje a raději i zbývající lodě z obavy, aby nepadly do rukou Konráda a ustoupil.\n\nV létě roku 1188 Saladin propustil ze zajetí jeruzalémského krále Guye z Lusignanu pod podmínkou, že odejde z Palestiny. Guy však ihned požádal církev, aby ho slibu daného muslimovi zprostila a ta mu bez váhání vyhověla. Následujícího roku se Guy setkal i se svým bratrem Amaurym a rozhodl se odejít s vojskem, které se mu podařilo dát dohromady do Tyru, kde na Konrádovi požadoval uznání svého královského postavení a předání města. Tohle Konrád odmítl a Guye, jeho ženu královnu Sibylu a vojáky nevpustil do města. Ti tak byli nuceni tábořit mimo městské hradby.\n\nGuy se poté rozhodl, že nebude jen tak nečinně přihlížet a zaútočil na Akkon. Obránci města, kteří Guyovi oddíly početně převyšovali, první nápor sice odrazili, ale to však krále neodradilo a rozbil tábor, aby město obléhal. Je s podivem, že obránci okamžitě nevytáhli z města, aby se s útočníky vypořádali, neboť posádka ve městě na to vojensky měla. Guyova armáda byla tak malá, že ani neobklíčila celé město. Avšak postupně se k němu připojovalo stále více oddílů křižáckých baronů a později také první oddíly z Evropy a i zbytky křížové výpravy římsko-německého císaře Fridricha I. Barbarossy, která včetně českých houfců dorazila z Anatolie. Nakonec se i Konrád nechal svým bratrancem Ludvíkem III. přesvědčit, aby se k obléhání přidal.\n\nBěhem obléhání Akkonu zemřela jeruzalémská královna Sibyla i její a Guyovy dcery Alix a Marie, čímž v očích mnohým šlechticů Lusignan ztratil nárok na trůn. Titul tedy automaticky přešel na Sibylinu mladší sestru Isabelu, která byla vdaná za Homfroie IV. z Toronu. Konrád se chopil příležitosti a za podpory Isabeliny matky Marie Komnenovny, jejího manžela a obránce Jeruzaléma Baliana z Ibelinu a Reginalda ze Sidonu zinscenoval soudní proces, kdy se mu podařilo Isabelino manželství s Homfroiem zrušit. Následně Isabelu pojal za manželku sám, navzdory tomu, že byl stále ženatý s Theodorou Angelovnou. A navíc byla Isabela díky předchozím manželstvím rodiny Montferratů s členy jeruzalémské královské rodiny Konrádovou mladší nevlastní sestrou. Vzhledem k nestabilní vojenské a politické situaci v Palestině zástupci církve v čele s papežským legátem Ubaldem Lanfranchim Konrádovi bigamii i zjevné krvesmilstvo mlčky tolerovali. Svatba se konala 24. listopadu 1190 a Konráda s Isabelou oddal biskup z Beuvais Filip z Dreux – Konrádův synovec z druhého kolene. Tímto aktem se Konrád stal titulárním Jeruzalémským králem. Guy z Lusignanu se však svého postavení vzdát nemínil.\n\nKdyž do Svaté země dorazili evropští králové, aby se účastnili boje proti nevěřícím, začali se rovněž angažovat v nástupnickém sporu. Anglický král Richard I. Lví srdce se postavil na stranu svého bývalého vazala z Evropy Guye z Lusignanu, kdežto Konráda podpořil francouzský král Filip II. August a rakouský vévoda Leopold V. Protože ani jedna strana nechtěla ze svých požadavků ustoupit, spor se proto vyřešil kompromisem: Guy zůstane králem po zbytek života a Konrád s Isabelou (a jejich potomci) se stanou jeho nástupci. Toto uspořádání na čas vztahy urovnalo a boj o Akkon mohl pokračovat.\n\n12. července 1191 se Akkon křižákům vzdal. Dva týdny na to se francouzský král Filip rozhodl vrátit domů. Richard I. ještě celý rok zůstal a hned se vydal na další tažení na jih. Konrád se k němu nepřipojil a raději zůstal s Isabelou v Tyru. Během zimy začal Konrád vyjednávat se Saladinem na vlastní pěst a bez Richardova vědomí. Obával se přitom, že Richard by ho mohl vyhnat z Tyru a dosadit na jeho místo Guye z Lusignanu. Konrádovým hlavním cílem bylo být uznán jako král v severních křižáckých státech, tedy v Tripolském hrabství a Antiochijském knížectví, zatímco Saladin sledoval záměr, aby se Konrád do Richardových vojenských akcí příliš nezapojoval.\n\nČas velkých a rozhodujících bitev třetí křížové výpravy ustal a mezi křižáky se opět začaly množit spory, mimo jiné i znovu spor o nástupnictví mezi Guyem a Konrádem. Mnoho místních šlechticů nebylo spokojeno s Guyem, coby jeruzalémským králem, který nebyl populární už před bitvou u Hattínu. Richard Lví srdce, který i nadále stranil Guyovi se problémy snažil odsouvat a znepřátelené strany konejšit, ale to nešlo napořád. Nakonec však Richard poznal, že šlechticů, kteří podporují Konráda z Montferratu je daleko více, než těch, kteří stojí na straně vládnoucího krále Guye. Richard proto rozhodl, aby si místní baroni krále zvolili sami: Konrád byl za krále zvolen drtivou většinou a Guy byl nucen uznat svou porážku.\n\nKonrád však nebyl nikdy korunován. 28. dubna se těhotná Isabela opozdila v tureckých lázních.\n\nNení zcela jasné, zda Konrád po útoku ještě nějakou dobu žil, či okamžitě zemřel, v každém případě útok byl pro něho smrtelný. Příkaz k jeho vraždě dal šejk Rašíd ad-Dín Sinan, křižáky zvaný Stařec z hor.\n\nKonrádův mladší bratr Bonifác se stal vůdcem čtvrté křížové výpravy a později založil v Řecku Soluňské království. Nejmladší bratr Renier byl nevlastním synem byzantského císaře Manuel I. a nejstarší bratr Vilém byl prvním manželem jeruzalémské princezny Sibyly a otcem krále Balduina V.\n\nPo smrti Konrádova otce Viléma V. v roce 1191 se Konrád stal také markýzem z Montferratu a hlavou rodu. Po jeho smrti Konrádovo místo zaujal mladší Bonifác. Konrádova vlastní dědička Marie z Montferratu, která se po Isabelině smrti roku 1205 stala jeruzalémskou královnou, se narodila jako pohrobek. Konrádova bývalá žena Theodora, která v polovině devadesátých let 12. století byla ještě naživu, získala klášter, ze kterého si udělala vlastní rezidenci.\n\n\n\n"}
{"id": "261991", "url": "https://cs.wikipedia.org/wiki?curid=261991", "title": "Muhammad Alí Radžáí", "text": "Muhammad Alí Radžáí\n\nMuhammad Alí Radžáí (persky ; 15. června 1933 Kazvín – 30. srpna 1981 Teherán) byl od 3. srpna do 30. srpna 1981 prezidentem Íránu. V letech 1980–1981 byl íránským předsedou vlády.\n\nMuhammad Alí Radžáí, který již ve čtyřech letech ztratil otce, vyrůstal spolu s matkou a bratrem v severoíránském Kazvíně, centru stejnojmenné provincie. Ve věku 13 let byl nucen odejít do Teheránu, aby pomohl rodině s obživou, a o čtyři roky později nastoupil do kurzu pro poddůstojníky íránského letectva. Tam se poprvé střetl s protivníky režimu šáha Muhammada Rezy Pahlavího, jejichž názory jej silně ovlivnily. Současně začal sledovat projevy charismatického Mahmúda Tálegháního, předního šíitského duchovního, který později sehrál důležitou úlohu při islámské revoluci. Poddůstojnickou školu Radžáí nedokončil, živil se poté jako učitel a přitom studoval přírodní vědy na univerzitě. Různé politické aktivity proti režimu mu vynesly čtyři roky vězení.\n\nPo šáhově pádu byl Radžáí v září 1979 jmenován nejprve ministrem školství a o rok později jej parlament na návrh prezidenta Baního Sadra zvolil 11. srpna 1980 předsedou vlády. Když tentýž parlament Baního Sadra v létě 1981 odvolal z funkce, byl Radžáí při všelidových volbách 88 % hlasů zvolen 24. července prezidentem Íránu. Dne 3. srpna se ujal úřadu, 30. srpna byl však spolu s předsedou vlády Bahonárem zabit při pumovém atentátu.\n\nBahmán Nírúmand popisuje Radžáího jako muže \"naivního\", \"nevzdělaného\", \"prostého\" a zcela závislého na Rúholláhu Chomejním, skutečném vládci země. Mezi obyvatelstvem prý koloval vtip, že kdyby Radžáího otec věděl, že se jeho syn jednou stane prezidentem, „nejspíš by ho poslal aspoň do základní školy“.\n\n\n"}
{"id": "261994", "url": "https://cs.wikipedia.org/wiki?curid=261994", "title": "Haplotyp", "text": "Haplotyp\n\nHaplotyp (z řeckého \"haploos\" = jednoduchý) je kombinace alel odkazujících na různá místa sekvence DNA. Celá kombinace je přitom přenášena společně. \"Haplotyp\" může představovat sadu dvou a více míst (až po kompletní chromozóm) v závislosti na počtu rekombinací, které se vyskytly v rámci dané sady. Výraz \"haplotyp\" vznikl zkrácením tvaru \"haploidní genotyp\".\n\nV jiném významu se haplotypem myslí jednonukleotidové polymorfismy (SNP) na jediné chromatidě, které jsou statisticky sdruženy. Toto sdružení několika alel může jednoznačně identifikovat všechny ostatní polymorfní části v dané oblasti. Takové informace mohou pomáhat např. při studiu dědičných chorob, protože není nutné znát kompletní sekvenci daného úseku DNA, ale pouze zjistit genotyp minimálního počtu, tzv. tagSNP (značkovacích SNP), což snižuje technickou a finanční náročnost studií čítajících velké množství subjektů.\n\nAnalýza haplotypických dat je možná v rámci prostředí R za pomoci balíku pegas.\n\nChromozóm Y se na rozdíl od jiných chromozómů nevyskytuje v páru. Každý muž má jeho jedinou kopii. Díky tomu odpadá nejistota, která kopie se bude přenášet na potomstvo, zároveň nehrozí riziko jinak běžných rekombinací mezi těmito kopiemi. Z těchto důvodů zůstává haplotyp na chromozómu Y značně homogenní a při přenosu z otce na syna je až na velmi ojedinělé výjimky prakticky totožný. Této vlastnosti se využívá v genealogii pro zjišťování otcovské linie (test Y-DNA).\n\nUrčit haplotyp z DNA na chromozómu Y lze dvěma způsoby. Buď pomocí jednonukleotidových polymorfismů (SNP) nebo STR (z anglického short tandem repeats = krátké tandemové repetice) markerů (často označovaných jako DYS).\n\nPrvní způsob je založen na předpokladu, že daná mutace mohla proběhnout pouze jedenkrát v celé lidské historii. Takové testy lze využít přímo pro stanovení příslušné haploskupiny a její následné zařazení do pomyslného vývojového stromu lidské populace. Haploskupiny lze také do jisté míry geograficky lokalizovat, což umožňuje stopovat dávné migrace přímých předků.\n\nMetodou volby se v dnešní době staly různé formy DNA čipů (microarray). Poslední varianty většiny hlavních producentů umožňují naráz stanovit okolo jednoho milionu SNP, v některých případech ještě navíc několik set tisíc nepolymorfních sekvencí využívaných ke stanovení variant v počtu kopií (copy number variation).\n\nJiným typem výsledku je Y-STR haplotyp, tj. sada hodnot Y-STR markerů. Při tomto testu se využívá část DNA, která podléhá mutaci relativně často. Toho lze využít pro sledování změn DNA v průběhu nepříliš vzdálené minulosti. To však zároveň znamená, že namísto toho, aby celé potomstvo přenášelo od jisté genetické události tuto změnu stejným způsobem, dochází v daných místech k rozptylu, čímž vznikají jakési shluky více či méně podobných dat. Pomyslný střed takového shluku představuje modální haplotyp, tedy předpokládaný originál haplotypu v okamžiku poslední genetické události. Rozptyl shluku pak vypovídá o diverzitě haplotypu. Čím hlouběji v minulosti daná událost proběhla, čím větší byl následný nárůst populace, tím vyšší je u příslušného potomstva diverzita haplotypu. Pokud je však diverzita mezi danými jedinci nízká, může to naznačovat, že jejich společný předek žil celkem nedávno, případně že zde došlo v nedávné historii k rychlé populační expanzi.\n\nZa zmínku stojí, že na rozdíl od SNP nelze u této metody zaručit, že dvě osoby s podobným Y-STR haplotypem mají společné předky. Zmíněné genetické události totiž nejsou unikátní. Naopak, shluky Y-STR haplotypů jsou výsledkem různých událostí s rozdílným vývojem, takže se mohou v konečném důsledku překrývat.\n\nY-STR haplotyp může občas naznačovat příslušnost k určité Y-DNA haploskupině. Ve většině případů se však vychází ze stavu, který nastal dlouho po události vedoucí k utvoření nové haploskupiny. Shluk Y-STR haplotypu, zahrnující potomstvo od dané události, má tudíž větší rozptyl a tak výrazně překrývá obdobně rozptýlené shluky Y-STR haplotypů jiných haploskupin. To znesnadňuje odhady, ke které Y-DNA haploskupině daný Y-STR haplotyp patří. Bez testu SNP lze z hodnot Y-STR získat pouze hodnoty pravděpodobností, nikoliv jistotu.\n\nObdobná situace je u příjmení. Shluk Y-STR haplotypů osob se stejným příjmením může naznačovat společného předka (jemu patří modální haplotyp), avšak jen pokud je shluk dostatečně vzdálen od jiných, lze předpokládat, že dané příjmení bylo přijato nezávisle od jiných.\n\nPočet běžně testovaných markerů se pohybuje zpravidla v počtu několika málo desítek. Horní hranice se však neustále zvyšuje.\n\n"}
{"id": "261997", "url": "https://cs.wikipedia.org/wiki?curid=261997", "title": "Tělní buňka", "text": "Tělní buňka\n\nTělní buňka (somatická buňka) je termín pro všechny buňky v organismu vyjma pohlavních buněk. U savců se tedy tělní buňkou z definice rozumí všechny buňky těla vyjma spermií a vajíček. \n\n"}
{"id": "262000", "url": "https://cs.wikipedia.org/wiki?curid=262000", "title": "Ladislav Škorpil", "text": "Ladislav Škorpil\n\nLadislav Škorpil (* 6. června 1945 v Hradci Králové) je bývalý československý fotbalista, bývalý trenér Liberce a komunální politik za HDK. Roku 2008 získal Cenu Václava Jíry.\n\nV minulosti trénoval československou juniorskou fotbalovou reprezentaci a českou reprezentaci do 21 let. V sezóně 2001/02 společně s Josefem Csaplárem vyhrál se Slovanem Liberec český titul.\n\n\n\n"}
{"id": "262002", "url": "https://cs.wikipedia.org/wiki?curid=262002", "title": "Batizovská dolina", "text": "Batizovská dolina\n\nBatizovská dolina je údolí ve Vysokých Tatrách na Slovensku. Nachází se v katastrálním území Starý Smokovec města Vysoké Tatry v okrese Poprad v Prešovském kraji. Je přibližně 5 km dlouhé a má rozlohu 5,7 km², čímž se řadí mezi menší údolí.\n\nJe otevřené směrem na jih. Na východě ho od Gerlachovského kotle odděluje rameno Kotlového štítu, tzv. Urbanove veže zakončené Dromedárovým hrbem. Severozápadně od Kotlového štítu je od Velické doliny oddělena masívem Gerlachovského štítu, jež je zakončen vrcholem Zadného Gerlachu. Na severu sousedí s Kačací dolinou, od které ji odděluje hlavní hřeben Vysokých Tater. V něm jsou od východu postupně Batizovský štít, Kačací štít a Popradský ľadový štít. Na západě probíhá jižně od něj hranice s údolím Zlomiská, které tvoří hřeben Končisté s vrcholy Malá Končistá a Štôlska veža. Jižně od vrcholu Končisté je jeho ramenem oddělen od Štôlské doliny.\n\nV dolní části je údolí zalesněné. Horní část nad hranicí lesa je terasovitá, a oddělená od zbytku skalním prahem. V horní části je údolí rozděleno na dvě části hřebenem, který je zakončen skalní věží – Kostolíkem.\n\nNad hlavním skalním prahem se v nadmořské výšce 1884 m nachází Batizovské pleso, z něhož odtéká Batizovský potok. Ten nad hranicí kosodřeviny vytváří Batizovské vodopády. V údolí se také nachází několik menších jezer. Jsou to v horní části Malé Batizovské pleso, Pliesko pod Kostolíkom a tři nevelká Batizovské oká. V dolní části se nachází Čierne pleso.\n\nPod Batizovským plesem prochází červená turistická značka, která je východní částí Tatranské magistrály. Na západ směřuje k Popradskému plesu a na východ do Velické doliny. Jihovýchodně od Batizovského plesa z ní odbočuje žlutá turistická značka z Vyšných Hágů. Horním patrem doliny vede sestupová cesta z Gerlachovského štítu, která je přístupná jen s horským vůdcem.\n\nCelá dolina severně od silnice 2. třídy II/537 tvoří stejnojmennou národní přírodní rezervaci. Jižně od této silnice se ještě na území národního parku a na rozhraní s Velickou dolinou nachází národní přírodní rezervace Mraznica.\n\n"}
{"id": "262003", "url": "https://cs.wikipedia.org/wiki?curid=262003", "title": "Vítězslav Kyšer", "text": "Vítězslav Kyšer\n\nVítězslav Kyšer (11. února 1898 Přistoupim – 16. června 1943 Berlín, věznice Plötzensee) byl prvorepublikový průmyslník a odbojář – spolupracovník odbojové skupiny Obrana národa.\nV některých dokumentech je uváděn i jako Kischer (rodné jméno) či Kišer.\n\nPocházel z rozvětvené židovské rodiny žijící v Přistoupimi u Českého Brodu. Během první světové války sloužil na italské frontě, kde upadl dne 17. června 1918 do zajetí. Stalo se tak u města Zenson na řece Piavě. Ze zajetí se dostal vstupem do Čs. legií v Itálii, ve kterých sloužil u 31. čs. střeleckého pluku. Službu v legiích zakončil k 31. prosinci 1919.\n\nBěhem roku 1925 koupil společně s Josefem Frybou od Ing. J. V. Myslíka-Hyršovského firmu \"Radiozávody Přelouč – J. V. Myslík-Hyršovský a spol.\" zabývající se výrobou telefonních a telegrafních přístrojů pro armádu a civilní sektor. Firma, kterou přejmenovali na \"Radio Zenit Přelouč\" se stala významným výrobcem radiopřijímačů. V roce 1928 ji prodali německé firmě \"SIEMENS-HALSKE\". Po válce se z této továrny stala \"TESLA Přelouč\".\n\nV roce 1936 založil v moravské obci Bojkovice zbrojovku s názvem \"Kyšer a spol. chemické a zbrojní závody Praha-Bojkovice\" (dnes \"ZEVETA Bojkovice\"). Továrnu vlastnil až do německé okupace, kdy mu byla zkonfiskována. Do rukou rodiny se nedostala ani po válce, neboť byla znárodněna.\n\nMezi jeho další podnikatelské aktivity patřila i firma \"V. Kyšer velkoobchod stroji a kovy\", kterou v Praze provozoval s bratrem Arnoštem.\n\nBěhem okupace pracoval v odbojové skupině generála JUDr. Viktora Spěváčka, člena Obrany národa, která mimo jiné převážela peníze na podporu vdov a sirotků po zatčených a popravených gestapem. Za tuto činnost ho gestapo 13. března 1940 zatklo u poslance Josefa Adámka (poslanec za Čsl. stranu lidovou 1920–1935), kde se skrýval. Přes věznění v Praze na Pankráci, v Petschkově paláci, Terezíně a Bayreuthu se dostal až do berlínských věznic Alt-Moabit a Plötzensee, kde byl po sedmi měsících strávených v okovech v cele smrti dne 16. června 1943 v 19 hodin a 6 minut popraven.\n\n\n"}
{"id": "262005", "url": "https://cs.wikipedia.org/wiki?curid=262005", "title": "Klamath Falls", "text": "Klamath Falls\n\nKlamath Falls je město v jižním Oregonu ve Spojených státech. Je sídlem okresu Klamath County.\n\nMěsto se nachází na jihovýchodním pobřeží jezera Upper Klamath Lake zhruba 40 kilometrů od hranice mezi Oregonem a Kalifornií. V roce 2010 mělo 20 840 obyvatel. Založil ho roku 1867 George Nurse pod názvem Linkville. Bylo pojmenováno podle řeky Link, u níž vzniklo. Na Klamath Falls bylo město přejmenováno v roce 1893.\n\n"}
{"id": "262006", "url": "https://cs.wikipedia.org/wiki?curid=262006", "title": "Medford (Oregon)", "text": "Medford (Oregon)\n\nMedford je město na jihu Oregonu v okrese Jackson County s 73 960 obyvateli.\n\nMěsto vzniklo roku 1884 jako zastávka na železniční trati Oregon and California Railroad a dostalo název podle Medfordu v Massachusetts, od roku 1927 je sídlem okresní správy. Leží v oblasti Rogue Valley, známé teplým a suchým podnebím, umožňujícím produkci ovoce a vína. Sídlí zde firma Lithia Motors, věnující se prodeji automobilů. Místní dominantou je hora Roxy Ann Peak, okolní lesy jsou využívány k těžbě dřeva i k rekreaci. S vysokým počtem lidí, kteří sem přicházejí trávit stáří, souvisí existence dvou nemocnic, Rogue Regional Medical Center a Providence Medford Medical Center. Ve městě vychází deník \"Mail Tribune\".\n\nZ Medfordu pochází Jackson, postava z filmu \"Pojistka smrti\". Do školy zde chodil olympijský vítěz ve skoku vysokém Dick Fosbury.\n\n\n"}
{"id": "262007", "url": "https://cs.wikipedia.org/wiki?curid=262007", "title": "Genealogický test DNA", "text": "Genealogický test DNA\n\nGenealogický test DNA je základním nástrojem genetické genealogie spočívajícím v analýze DNA zkoumaného člověka (STR-markery či SNP-markery). Účelem takovýchto testů je získat hodnoty markerů poskytující informace o rodové linii testovaného, využitelné v rámci genealogického bádání. Výsledky těchto testů tedy nejsou primárně určeny k použití pro lékařskou diagnózu ani pro zjištění vrozených dispozic k některým genetickým poruchám. Zobecněním většího množství výsledků genealogických testů DNA lze prohlubovat znalosti původu současné populace a historického vývoje různých etnik (např. studiem haploskupin).\n\nVzorkem pro genealogický test DNA jsou zpravidla stěry z ústní dutiny, které se po bezbolestném odběru zasílají do genetické laboratoře. Kromě vzorků odebraných na standardní tampony je možné k analýze použít i nestandardní vzorek, jako je zubní kartáček, nedopalek cigarety, věc osobní potřeby či použitá sklenička. Genealogický test DNA je možné provést i z archeologických nálezů kostí. V řadě laboratoří lze při splnění podmínek uložených zákonem na ochranu osobních údajů dohodnout uložení vzorků pro případné další testy.\n\nK nejžádanějším testům patří analýza chromozómu Y (Y-DNA) – otcovská linie – a dále test mitochondriální DNA (mtDNA) – mateřská linie. K určení kombinovaného původu všech linií předků v nedávné minulosti (několik málo generací) či ověření poměrně blízké příbuznosti lze s výhodou využít test autozomální DNA (atDNA).\nOtcovskou linii daného muže lze stopovat prostřednictvím DNA obsažené v jeho chromozómu Y (Y-DNA). Protože většina evropských příjmení přechází z otce na syna, může taková analýza přispět k poznání toho, zda mají různí nositelé stejného příjmení společného předka. Pro zjištění otcovské linie v případě žen je nutné použít vzorek otce, bratra, strýce z otcovy strany, děda, bratrance, tedy kohokoliv, kdo sdílí stejnou otcovskou linii.\n\nTest Y-DNA spočívá v analýze segmentů DNA chromozómu Y (přítomném pouze u mužů), zvaných krátká tandemová repetice (STR z anglického \"Short Tandem Repeat\"). Testované segmenty jsou označovány jako markery a nacházejí se v nekódující části DNA.\n\nSTR vyjadřují změnu počtu opakování daného segmentu DNA. Opakující se sady nukleotidů se nazývají genetické markery a jsou evidovány ve tvaru \"DYS číslo\". DYS je anglickou zkratkou z DNA Y-chromosome Segment number, tedy číslo segmentu DNA na chromozómu Y.\nSNP markery jsou odchylky individuálních nukleotidů v sekvenci DNA. Mutace takových míst probíhají velmi pomalu. Tím jsou předurčeny k mapování historie člověka a sestavení jeho genetického stromu. Označení SNP markeru sestává z písmena a čísla. Písmeno představuje laboratoř nebo výzkumný tým, který daný marker objevil. Číslo je pak pořadí objevu v rámci příslušného týmu.\n\nTest Y-DNA spočívá zpravidla v analýze 10-67 STR markerů chromozómu Y, i když dostupných je jich více než 100. Výsledkem testů je osobní haplotyp. Hodnoty SNP markerů naproti tomu odhalují příslušnou haploskupinu.\n\nY-DNA haplotyp je číselná reprezentace genealogického testu Y-DNA. Každá z hodnot má charakteristické zastoupení v rámci populace. Hodnoty markeru DYS 455 se pohybují např. v rozmezí 8-12. Nejběžnější hodnotou je pak 11.\n\nShody hodnot u různých osob mohou být známkou příbuzenského vztahu. Odhad období, kdy žil jejich společný předek, vychází ze statistiky. Pokud bylo u obou osob dosaženo shody ve 37 markerech, je 50% pravděpodobnost, že jejich společného předka lze nalézt v minulých pěti generacích. S pravděpodobností 90 % žil jejich předek v některé z posledních sedmnácti generací.\n\nU testů hraje velkou roli počet analyzovaných markerů. Přestože se běžně určuje 12-17 markerů (dle použité diagnostické soupravy), je pro detailnější analýzy doporučeno markerů minimálně 25. Čím více testovaných markerů, tím přesnějších a konkrétnějších lze dosáhnout výsledků.\n\nVýsledná kombinace hodnot STR markerů může signalizovat příslušnost k některé haploskupině. Jistotu lze získat však jedině pomocí specializovaného testu s využitím SNP markerů.\n\nHaploskupiny jsou velké skupiny haplotypů, které lze využít k charakterizaci populace. Často je lze geograficky lokalizovat.\n\nY-DNA haploskupiny jsou určovány pomocí testů SNP. SNP jsou místa DNA, kde došlo k mutaci nukleotidu, popř. k záměně jednoho nukleotidu za jiný. Aby mohlo být takové místo považováno za významné pro další sledování, musí být taková mutace zastoupena alespoň mezi 1 % populace.\n\nHaploskupinu lze s jistou nepřesností odhadnout i z příslušného haplotypu. K tomu slouží např. on-line kalkulátor nevgen.org.\n\nMateřskou linii předků lze stopovat pomocí mitochondriální DNA (mtDNA). Tato DNA je přenášena z matky na potomstvo beze změn.\n\nDle současných konvencí je mtDNA rozdělena do tří oblastí. Těmi jsou kódující oblast a dvě hypervariabilní oblasti (HVR1 a HVR2). Veškeré výsledky se srovnávají s daty Evropana, patřícího do haploskupiny H. Tento vzorek je známý jako Cambridžská referenční sekvence (CRS).\n\nZjištěné odchylky se porovnají s daty jiné osoby. Při nalezení shody je snahou určit hrubý časový rámec, kdy mohl žít jejich společný předek, což ale může zkreslit mj. i efekt hrdla lahve. Nejběžnějším testem je analýza oblasti HVR1, případně kombinace HVR1 spolu s HVR2. Někteří lidé si dokonce nechávají analyzovat kompletní mtDNA.\n\nZákladním testem je analýza oblasti HVR1. Pořadová čísla nukleotidů jsou zde v rozsahu 16001-16569. První dvě číslice se někdy v protokolech neuvádějí, tzn. namísto 16519C je ve výsledku 519C.\n\nPodrobnější testy analyzují také hypervariabilní oblast 2 (HVR2). Nukleotidy v této oblasti jsou číslovány v rozsahu 073-577.\n\nVětšina výsledků zahrnuje odhad haploskupiny mtDNA.\n\nLiší-li se výsledná haploskupina dostatečně od CRS, lze považovat odhad za uspokojivý. Pro velké skupiny jako je haploskupina H jsou k dispozici dodatečné testy, které pomáhají rozlišit případné podskupiny.\nTesty DNA na nepohlavních chromozómech slouží ke stanovení procentuálního zastoupení určitých etnik mezi předky testované osoby, případně k hledání společných znaků mezi více testovanými osobami, jejichž nalezením lze odhalit existenci společného předka v několika posledních generacích. U tohoto typu testování se využívá SNP-markerů, což jsou pozice DNA, na kterých došlo k záměně nukleotidů. Tento typ testů je populární zejména u nových populací, jako jsou obyvatelé USA, protože jim umožňuje získat představu o geografickém původu jejich předků v posledních pár staletích. Vyvozování závěrů o etnickém původu z naměřených hodnot je založeno na vzorkování současných populací a zkušenostech z výsledků předchozích testování, takže kvalita výsledků může růst až s velikostí databáze otestovaných vzorků. Určení blízké příbuznosti dvou jedinců je tedy sice poměrně jednoznačné, ale stanovení procentuálního geografického původu předků je z uvedených důvodů v mnoha případech dosud poměrně kontroverzní a jeho výsledky dosud nebyly podrobeny náležité a nezávislé studii.\n\nNa základě provádění genealogických testů jsou sestavovány databáze, s jejichž pomocí mohou geneaologové vyhledávat osoby se shodným nebo podobným genetickým profilem, případně se vzájemně kontaktovat. V ČR je největší databází Česká národní genografická databáze spravovaná společností Genomac, která v současné době obsahuje více než 5000 záznamů vycházejících především z testů provedených ve společnosti Genomac. Databáze je otevřena pro přístup i zájemcům, kteří si svůj genetický test nechali provést u jiné laboratoře. Většina záznamů je tvořena základní sadou 12 STR. Analýza struktury databáze byla publikována jako elektronický suplement ve vědeckém časopise Forensic Science International: Genetics.\n\nDalší databází je Česká Y-DNA databáze, která k 20. 1. 2017 obsahovala 1500 záznamů. Tato databáze je navíc primárním úložištěm haplotypů z projektu Genetika a příjmení.\n\nNejvětší světovou volně přístupnou databází byla YSEARCH, která k 25. 3. 2017 obsahovala 189786 záznamů a byla primárním zdrojem dat.\n\nŘádově větší databáze genetickogenealogických výsledků však mají k dispozici zahraniční (převážně americké) testovací společnosti, které také nabízejí ve srovnání s českými poskytovateli mnohem rozsáhlejší a pokročilejší způsoby testování, a to často i za lepších nebo srovnatelných podmínek. Podle odhadů bylo k září 2018 v pěti největších databázích mezinárodních databázích (Ancestry DNA, Family Tree DNA a GEDmatch, MyHeritage a 23andMe) uloženo celkem přes 25 milionů výsledků genetických testů.\n\nGenealogické testy DNA jsou populární pro snadný odběr vzorků a zajímavé výsledky, které pomáhají v dalším genealogickém výzkumu. Testy umožňují určit, zda jsou dvě osoby příbuzné či nikoliv. Pokud ano, lze zároveň určit časový rámec, kdy žil jejich společný předek. DNA testy jsou objektivní, průkazné a navíc relativně rychlé.\n\nY-DNA se dědí z otce na syna. Tato linie je přerušena, jakmile se v ní vyskytne nemanželský syn. Genealogický test založený na vyšetření Y-chromozómu otce a syna tak spolehlivě odhalí non-paternitu, tedy biologickou nepříbuznost, avšak pouze u synů daného otce.\n\nMitochondriální DNA se dědí z matky na všechny její potomky, ovšem pouze dcery předávají tuto informaci dále. Genealogický test založený na vyšetření mitochondriální DNA matky a její dcery nebo syna tak spolehlivě odhalí non-maternitu, tedy biologickou nepříbuznost matky s kterýmkoli z jejich dětí.\n\nMitochondriální DNA otce se nepřenáší na žádného jeho potomka.\n\nPřestože primárním výstupem genealogických testů DNA nejsou žádné zdravotnické informace nebo zjišťování dědičných chorob, byla nalezena korelace mezi nízkou hodnotou markeru DYS 464 a neplodností, a dále mezi haploskupinou H a odolností vůči sepsi. Některé haploskupiny jsou spojovány s dlouhověkostí.\n\nTestování Y-DNA a mtDNA za účelem stanovení haploskupiny a predikce geografického původu předků je v České republice částečně ošetřeno zákonem o Ochraně osobních údajů č. 101/2000 Sb. V České republice byla vzhledem k dominantnímu postavení na trhu jako první Úřadem na ochranu osobních údajů prověřována společnost Genomac. V průběhu šetření byly zjištěny nedostatky ve formulacích informovaných souhlasů, které společnost používala při získávání vzorků od zadavatelů DNA testů. Dodávané informované souhlasy nesplňovaly požadavky výše zmíněného zákona 101/2000 Sb, společnost též uchovávala vzorky DNA po dobu delší, než jí tento zákon umožňuje. Vzhledem k tomu byla společnosti následně udělena bezprecedentní pokuta ve výši 90 tis. Kč.\n\nNapříklad ve Francii, Polsku a Izraeli jsou genealogické testy na objednávku zákazníků zakázány. Některé z nich totiž umožňují učinit stejné závěry jako paternitní test, tedy potvrdit nebo vyloučit otcovství dítěte, což je v těchto zemích zákonem zakázáno.\n\n\n"}
{"id": "262008", "url": "https://cs.wikipedia.org/wiki?curid=262008", "title": "The Dalles", "text": "The Dalles\n\nThe Dalles je město na řece Columbia v severním Oregonu v okrese Wasco. Žije zde obyvatel.\n\n"}
{"id": "262011", "url": "https://cs.wikipedia.org/wiki?curid=262011", "title": "Trolejbusová doprava v Rustavi", "text": "Trolejbusová doprava v Rustavi\n\nRustavi, jedno z největších gruzínských měst, provozovalo vlastní trolejbusovou dopravu.\n\nTrolejbusy začaly v Rustavi jezdit 16. února 1971. Největšího rozmachu dosáhla trolejbusová doprava v roce 1985, kdy zde bylo v provozu na 8 linkách 49 vozidel. Od té doby ale doprava uvadala, v roce 2006 zde jezdilo na čtyřech linkách 16 trolejbusů. Roku 2009 zde byly v provozu poslední dvě linky se čtyřmi vozidly. Provoz byl ukončen 14. listopadu 2009.\n\nUvnitř místního metalurgického závodu existoval od ledna 1993 ještě druhý oddělený a neveřejný trolejbusový provoz o délce 1,7 km. Pro ten bylo zakoupeno z Moskvy osm kloubových vozů Ikarus 280 T. Po uzavření továrny a zániku tohoto provozu v roce 2000 jezdil jeden z Ikarusů i v městské síti. Na přelomu 20. a 21. století mu byl odpojen zadní článek, zadní čelo bylo zaslepeno a z kloubového vozu se tak stal vůz dvounápravový. Vyřazen byl zřejmě v roce 2004.\n\nTaké do Rustavi byly dodávány trolejbusy československé výroby. Byly to především vozy Škoda 9Tr, kterých bylo zakoupeno celkem 30. V první polovině 80. let je následoval ještě jeden trolejbus 14Tr, další vozy tohoto typu byly zakoupeny v roce 2006 jako ojeté z Tbilisi. Roku 2006 bylo v provozu celkem 16 trolejbusů, jeden typu 14Tr, ostatní vozidla byla ruské výroby typu ZiU-9 (tři zakoupeny jako ojeté z Athén).\n\n"}
{"id": "262012", "url": "https://cs.wikipedia.org/wiki?curid=262012", "title": "Eugene (Oregon)", "text": "Eugene (Oregon)\n\nEugene je univerzitní město ve středním Oregonu v okrese Lane County s 156 185 obyvateli.\n\n\n"}
{"id": "262013", "url": "https://cs.wikipedia.org/wiki?curid=262013", "title": "Bend (Oregon)", "text": "Bend (Oregon)\n\nBend je město ve středním Oregonu v okrese Deschutes County s 75 290 obyvateli. Je největším městem Středního Oregonu, v roce 2000 počet obyvatel činil 52 029, o deset let později zde žilo 76 693 osob. Nachází se na východním okraji Kaskádového pohoří podél řeky Deschutes River. Největší podíl na zdejší ekonomice zaujímá turistika, zejména outdoorové sporty. Sídlí zde Central Oregon Community College a kampus Oregon State University.\n\n"}
{"id": "262014", "url": "https://cs.wikipedia.org/wiki?curid=262014", "title": "Hood River (Oregon)", "text": "Hood River (Oregon)\n\nHood River je město na stejnojmenné řece, která se zde vlévá do řeky Columbia v severním Oregonu v okrese Hood River County, asi 125 kilometrů východně od Portlandu. V roce 2006 tu žilo 6580 obyvatel. Město leží v Kaskádovém pohoří. Oficiálně bylo založeno 1856.\n\n\n"}
{"id": "262015", "url": "https://cs.wikipedia.org/wiki?curid=262015", "title": "Hillsboro (Oregon)", "text": "Hillsboro (Oregon)\n\nHillsboro je město v okrese Washington County v severním Oregonu ve Spojených státech amerických. Žije zde 84 445 obyvatel. Hillsboro se nachází asi 25 km západně od největšího oregonského města Portlandu.\n\n"}
{"id": "262017", "url": "https://cs.wikipedia.org/wiki?curid=262017", "title": "Beaverton (Oregon)", "text": "Beaverton (Oregon)\n\nBeaverton je město v USA. Leží v údolí řeky Tualatin v okrese Washington County v severním Oregonu, jen pár kilometrů západně od Portlandu. Podle sčítání z roku 2010 v Beavertonu žilo 89803 obyvatel, což z něj činilo druhé největší město okresu a šesté největší v Oregonu.\n\nBeaverton je jedním z ekonomických center okresu Washington: sídlí zde mj. Reser's Fine Foods a Nike. V roce 2010 jej časopis Money zařadil do žebříčku „100 nejlepších míst k životu“.\n\nTa část údolí Tualatin, kde leží dnešní Beaverton, byla původně domovem indiánského kmene \"Atfalati\", jehož jméno bylo osadníky zkomoleno na \"Tualatin\". Jejich počty však v 18. století výrazně poklesly a dříve prosperující kmen tak již nebyl v 19. století, kdy dorazili první osadníci, v této oblasti dominantní.\n\nJméno města pak podle \"Oregon Geographic Names\" odkazuje na množství bobřích hrází, jež se v okolí nacházely.\n\n\n"}
{"id": "262019", "url": "https://cs.wikipedia.org/wiki?curid=262019", "title": "Oregon City", "text": "Oregon City\n\nOregon City je město v severním Oregonu v okresu Clackamas County s 29 540 obyvateli.\n\n"}
{"id": "262021", "url": "https://cs.wikipedia.org/wiki?curid=262021", "title": "McMinnville (Oregon)", "text": "McMinnville (Oregon)\n\nMcMinnville je město v severozápadním Oregonu v okrese Yamhill County s 30 125 obyvateli. Město je pojmenované po domovském městě svého zakladatele Williama T. Newbyho (1820–1884), McMinnville. Nachází se na soutoku severní a jižní větve Yamhill River v údolí Willamette Valley. Nachází se 56 km jihozápadně od Portlandu. Sídlí zde Linfield College a letecké muzeum Evergreen Aviation Museum, kde vystavují například prototyp Hughes H-4 Hercules.\n\n"}
{"id": "262022", "url": "https://cs.wikipedia.org/wiki?curid=262022", "title": "Wobler", "text": "Wobler\n\nWobler (někdy též wobbler, z anglického \"\" – kolébat se, houpat se) je druh umělé nástrahy pro lov dravých ryb přívlačí. Vyrábějí se z nejrůznějších materiálů (dřevo, balsa, různé plasty, a poslední dobou také polyuretanová pěna) a svým tvarem a barvou často velmi věrně napodobují druhy rybek, které dravcům slouží jako potrava. Některé woblery obsahují zvukovou ampuli s jednou nebo více kuličkami. Nástraha pak při pohybu ve vodě chrastí. Typickým znakem této nástrahy je tzv. „lopatka“ v přední části, díky níž se při vedení vodou kolébá ze strany na stranu (odtud pochází i její název) a která také určuje, nakolik se bude zanořovat do vody. Woblery s malou lopatkou se obecně zanořují mělce (zhruba 0,5–1,5 metru), woblery s dlouhou, téměř vodorovnou lopatkou i 6–10 metrů. \n\nWoblery se obecně dělí na:\n\nU některých novějších typů (\"poppery\", \"jerky\") lopatka chybí a jejich pohyb pak ovlivňuje výhradně rybář způsobem jejich vedení vodou.\n\nMezi nejznámější světové výrobce woblerů patří finská společnost Rapala, jejíž název se často používá i místo samotného označení \"wobler\". Evropskou velmocí výroby woblerů je bezpochyby Polsko, vyrábí se tu woblery značek Salmo, Bonito, Hegemon, Gloog, Krakusek, Dorado, Taps, Hunter, Jaxon a další. Velká část produkce polských woblerů pochází z malých dílen, kde výrobci kvůli omezeným prostředkům na reklamu kladou důraz na osobní vnosy jako zkušenosti rybáře a kvalita zpracování.\n\nWoblery se velmi dobře hodí na lov štik, sumců, hlavatek, pstruhů, ale i okounů nebo candátů. \n\nWobler při vedení vodou pracuje jako živá rybička, a to díky její lopatce, ta určuje agresivitu pohybu, hloubku ponoru a často i frekvenci vibrací. Čím větší lopatka tím agresivnější. Na candáty, boleny a pstruhy volíme woblery štíhlejší připomínající nejčastěji ouklej. Na štiku používáme woblery o délce 10-25cm, které často připomínají plotice a okouny. Okouni milují menší 4-5cm zavalitější woblery s ponorem do 2-3 metrů nebo hladinové poppery. Na sumce většinou volíme velké, často dělené woblery nebo naopak woblery zavalitější, které ve vodě vytvářejí hodně hydroakustických vln, které umožňují sumci najít nástahu i ve tmě nebo v kalné vodě. Kde je povolena hlubinná přívlač, je velmi oblíbený trolling, tedy tažení wobleru za lodí. Právě Poláci vyvinuli množství sumčích woblerů speciálně na trolling jako například Bonito Sumec, Bonito Szczupak, Dorado Invader, Dorado Alaska.\n\n"}
{"id": "262024", "url": "https://cs.wikipedia.org/wiki?curid=262024", "title": "Pendleton (Oregon)", "text": "Pendleton (Oregon)\n\nPendleton je město v severovýchodním Oregonu v okrese Umatilla County s 16 612 obyvateli. Rozkládá se podle řeky Umatilla River. V roce 1868 byl pojmenován podle George H. Pendletona, který v roce 1864 kandidoval za Demokraty na viceprezidenta. Město je sídlem okresu Umatilla County. Funguje zde Pendleton Woolen Mills a nemocnice St. Anthony Hospital.\n\nMěsto je známo také konáním Pedletonského výročního srazu, tj. rodea, které popisuje ve své knize Poslední kolo, Opravdový western, Ken Babbs a Ken Kesey.\n\n"}
{"id": "262027", "url": "https://cs.wikipedia.org/wiki?curid=262027", "title": "Ashland (Oregon)", "text": "Ashland (Oregon)\n\nAshland je město v jižním Oregonu v okrese Jackson County s 21 430 obyvateli. Jeho rozloha je 16,83 km². Leží nedaleko hranic s Kalifornií. Je známé shakespearovským festivalem \"Ashland Shakespeare Festival\".\n\n"}
{"id": "262028", "url": "https://cs.wikipedia.org/wiki?curid=262028", "title": "Cannon Beach", "text": "Cannon Beach\n\nCannon Beach je město ve Spojených státech amerických. Leží v severozápadním Oregonu na pobřeží Tichého oceánu v okrese Clatsop County. V roce 2010 zde žilo 1 690 obyvatel.\n\nPoprvé místo dnešního Cannon Beach zdokumentovala Lewisova a Clarkova expedice v roce 1805. Ta zde na pláži našla vyvrženou velrybu a na památku této události pojmenovala místní řeku Ecola Creek, podle \"Ehkoli\", činukského výrazu pro velrybu. První osadníci řeku přejmenovali na Elk Creek a okolo jejího ústí založili stejnojmennou osada.\n\nV roce 1846 vyplavilo moře jen několik mil od osídlení karonádu z amerického škuneru Shark, který ztroskotal na mělčinách. Tento kanón, znovuobjevený v roce 1898, byl příčinou změnu názvu města na Cannon Beach v roce 1922. Během této změny byla přejmenována i řeka Elk Creek, na památku Clarkova původního názvu zpět na Ecola Creek.\n\n"}
{"id": "262029", "url": "https://cs.wikipedia.org/wiki?curid=262029", "title": "Šuddhódana", "text": "Šuddhódana\n\nKrál Šuddhódana byl otec buddhy Šákjamuniho. Byl panovníkem rodu Šákjů, jejichž území se nacházelo ve starověké Indii v dnešním jižním Nepálu. Šuddhódana měl dvě manželky, sestry Májádéví a Pradžápatí.\n\nPodle tradice bylo Šuddhódanu synu předurčeno, aby se stal buď světovládcem (čakravartin) nebo velkým učencem. Šuddhódana chtěl, aby se jeho syn stal velkým panovníkem. Proto když se malý princ narodil (dostal jméno Siddhártha), ho zahrnul přepychem a snažil se ho „uchránit“ před strastmi světa. Princ však později prohlédl, odešel do bezdomoví a později se stal buddhou.\n"}
{"id": "262030", "url": "https://cs.wikipedia.org/wiki?curid=262030", "title": "Stefan Bellof", "text": "Stefan Bellof\n\nStefan Bellof zahájil svou kariéru na motokárách v roce 1973, v roce 1976 získal titul mezinárodního mistra Lucemburska a v roce 1980 se prosadil i v domácím šampionátu a získal titul německého šampióna. V tom samém roce získal titul německého šampióna ve formuli Ford, hned ve své premiérové sezoně. Následující rok ve stejné kategorii získal titul mezinárodního mistra Německa a startoval ve formuli super VW, navíc získal místo ve formuli 3, kde zazářil třemi vítězstvími a třetím místem v konečném umístění šampionátu.\nDo formule 2 v roce 1982, vstoupil famózním způsobem, když zvítězil v prvních dvou závodech a v celém šampionátu dokončil na čtvrtém místě. V roce 1983 již tak úspěšný nebyl a z dvanácti závodů pouze ve dvou bodoval. Šéf týmu Maurer, kde jezdil, Willy Maurer, se stal jeho manažerem. Současně startoval i v mistrovství světa značek s vozem Porsche 956, zvítězil v Silverstone, Mount Fuji a Kyalami, když jeho spolujezdcem byl Derek Bell. V závodě na 1000 km Nürburgringu byl neuvěřitelně rychlý, překonal rekord jak v kvalifikaci tak v závodě a zapsal se tak do listiny rekordmanů na Nordschleife, jako nejrychlejší jezdec ve všech třídách. Už v roce 1983 se na pozvání McLarenu poprvé svezl s formulí 1. Testu se společně s ním účastnil i Ayrton Senna a Martin Brundle. Všichni tři byli rychlejší než pilot McLarenu, veterán John Watson, ale když se ze své smlouvy uvolnil Alain Prost a nastoupil do Wokingu, nezbylo místo pro žádného z nich.\n\nV roce 1984 ho angažoval tým Tyrrell pro závody formule 1, zároveň však směl startovat v závodech sportovních vozů. Jeho kolegou se stal právě Martin Brundle. Oba tyrelly tehdy jezdily v rozlišných barvách, Brundleovo auto bylo modré, Bellofovo černé. První závod nedokončil, ale už při své druhé Grand Prix bodoval, dojel šestý po startu z jednadvacáté pozice. V dalším závodě v Imole si ještě o místo polepšil, když opět vyjížděl z chvostu pole. Jeho hvězdná chvíle přišla v Monaku. Po startu z posledního místa předjížděl v dešti jednoho soupeře za druhým, až dojel vedoucí dvojici Prost-Senna. Závod byl předčasně ukončen a dodnes jsou mnozí přesvědčeni, že Bellof mohl prestižní Grand Prix vyhrát. Stefanova jízda nadchla Enza Ferrariho, který chtěl mladého Němce okamžitě angažovat, ale Bellofův manažer Maurer nedokázal vyřešit smluvní záležitosti. Slibně rozjetá sezona nakonec skončila obrovskou ostudou a následnou diskvalifikací celého týmu. Při Grand Prix Detroitu byly oba vozy podrobeny prohlídce komisařů FIA, kteří odhalili v palivových nádržích nepovolenou zátěž olověnými kuličkami. Bellof si vše vynahradil v mistrovství světa sportovních vozů, kde získal titul mezi jezdci (zvítězil v Monze, Nurburgringu, Spa, Imole, Mount Fuji, Sandown Parku) a týmu Porsche výrazně pomohl k titulu mezi značkami.\n\nZačátkem sezóny 1985 Tyrrell používal stále motory Cosworth V8 nepřeplňované a v době, kdy světu formule 1 vládly turba, neměl Stefan Bellof možnost rozvinout svůj talent. Přesto dokázal dvakrát bodovat, v deštivé velké ceně Portugalska dojel šestý a v Detroitu skončil čtvrtý až poté, co mu začalo docházet palivo. I těchto úspěchů dosáhl po startu ze zadních pozic. Ve druhém jmenovaném závodě navíc získal poslední body pro motor Ford Cosworth DFV/DFY. Tyrrell nasadil nový model 014 s turbo motorem Renault až při Grand Prix Německa, což bylo až za polovinou sezóny. Stefan Bellof se s tímto vozem svezl pouze ve třech závodech. V srpnu podepsal smlouvu se Scuderií Ferrari pro sezónu 1986. Prvního září se Stefan postavil na start závodu na 1000 km Spa v soukromém voze Porsche 956 týmu Brun Motorsport. V nájezdu do zatáčky Eau Rouge zavadil Bellof o vůz Jacky Ickxe, narazil ve vysoké rychlosti čelně do zdi a jeho vůz začal hořet. Závod byl přerušen, a i když byl oheň rychle uhašen, zcela zdemolovaná přední část vozu nedávala šanci na přežití. Stefan Bellof zemřel hodinu po vyproštění z vozu. Pro stáj Porsche to byla v krátké době druhá smrtelná nehoda od smrti Manfreda Winkelhocka 12. srpna téhož roku.\n\nStefan Bellof byl proslulý velmi odvážným až riskantním jezdeckým stylem. Nepřipouštěl si žádné riziko a velmi často předjížděl na neuvěřitelných místech, kde to většina ostatních považovala za příliš riskantní. S autem jezdil na doraz, ať už to byl vytrvalostní prototyp nebo monopost F1. Díky tomu v roce 1983 vytvořil při závodě na Severní smyčce rychlostní rekord s vozem Porsche 956 neuvěřitelným průměrem 194, 287 km/h, třebaže se ho tým snažil přesvědčit, ať zpomalí. Přestože se stal mistrem světa sportovních vozů, nebyl ideálním vytrvalcem. Ve formuli 1 díky své bojovnosti několikrát dojel v první šestce, protože jeho nejlepším místem v kvalifikaci bylo až šestnácté místo. Bellof byl veselý člověk, který se neustále smál a tento přístup přenášel i do závodění. Svými nevídanými manévry se snažil pobavit diváky i sebe. Derek Bell, jeho nejčastější spolujezdec u Porsche, o něm řekl: \"Potřeboval někoho, kdo by ho usměrnil. Měl neuvěřitelný talent, ale překvapivě se Ken Tyrell ani lidé od Porsche nesnažili na něj trochu zapůsobit. Snad věřili, že právě v té divokosti je tajemství jeho rychlosti.\"\n\ntučně vyznačené závody znamenají zisk pole position\n\n"}
{"id": "262032", "url": "https://cs.wikipedia.org/wiki?curid=262032", "title": "Victor Adler", "text": "Victor Adler\n\nVictor Adler (psáno i \"Viktor\"; 24. června 1852 Praha – 11. listopadu 1918 Vídeň) byl rakousko-uherský, respektive rakouský sociálně demokratický politik německé národnosti a židovského původu, na konci 80. let 19. století znovu založil Rakouskou sociálně demokratickou stranu a byl jejím předsedou až do roku 1918. Zasedal v Říšské radě a podílel se na programovém vývoji dělnického hnutí.\n\nNarodil se v Praze v rodině zámožného židovského obchodníka, studoval medicínu na Vídeňské univerzitě. Po několikaleté lékařské praxi ve Vídni se stal žurnalistou a politikem.\n\nBěhem vysokoškolských studií byl členem burschenschaftu \"Arminia\". V politice byl nejdříve blízký německým nacionalistům kolem Georga von Schönerera, spolu s ním dokonce roku 1882 formuloval takzvaný Linecký program, programový manifest rakouskoněmeckých národovců. Již roku 1881 však se začlenil do sociálně demokratického hnutí. V roce 1883 podnikl studijní cestu do Německa, Švýcarska a Německa a navázal kontakty s Friedrichem Engelsem a Augustem Bebelem. Roku 1886 založil ve Vídni list \"Gleichheit\", od roku 1889 vydávaný coby \"Arbeiter-Zeitung\".\n\nZa svou politickou činnost byl opakovaně vězněn. Mezi roky 1887 a 1889 byl celkem sedmnáctkrát zatčen a strávil 18 měsíců ve vězení. Na konci 80. let 19. století se podílel na sjednocení různých rakouských marxistických skupin. Integračním jádrem těchto snah byl jeho list Gleichheit. Výsledkem techto snah byl takzvaný vídeňský kompromis (dohoda radikálů a umírněných, přechod strany na aktivní práci v rámci ústavního systému monarchie a distanc od anarchistických výstřelků). Tím znovu založil Rakouskou sociálně demokratickou stranu (tehdy pod názvem \"Sozialdemokratische Arbeiterpartei\"). Na přelomu prosince 1888 a ledna 1889 dovršil organizační výstavbu strany Hainfeldský sjezd. Adler a Karl Kautsky sepsali program strany. Adler se stal jejím prvním předsedou a v čele strany setrval až do své smrti roku 1918.\n\nV roce 1893 Adler a sociální demokracie krátce váhala ohledně možnosti, že by podpořila návrh volební reformy, kterou předložila vláda Eduarda Taaffeho (reforma podstatně rozšiřovala volební právo a byla tak v souladu se zájmy sociálních demokratů), ale Adler pak konstatoval, že dělnické hnutí nebude „\"tahat za hraběte Taaffeho horké kaštany z ohně\".“ Ostatně za konzervativní Taaffeho vlády čelili sociální demokraté v 80. letech represím. Reforma nakonec přijata nebyla, Taaffeho kabinet padl a rozšíření volebního práva přinesla až Badeniho volební reforma o několik let později. V ideologických otázkách se rakouská sociální demokracie mezitím postupně smiřovala s ústavním rámcem Předlitavska, jak ukázala nová verze jejího programu přijatá na VII. sjezdu konaném ve Vídni v listopadu 1901.\n\n28. listopadu 1905 se Adler stal poslancem Říšské radě (celostátní zákonodárný sbor). Nastoupil sem poté, co rezignoval poslanec Josef Hannich. Zastupoval všeobecnou kurii, obvod Liberec. Ve volbách do Říšské rady roku 1907, konaných již podle rovného volebního práva, bez kurií, získal mandát za volební obvod Dolní Rakousy 20. Mandát obhájil za stejný obvod ve volbách do Říšské rady roku 1911 a ve vídeňském parlamentu setrval do konce monarchie. Od roku 1905 rovněž zasedal na Dolnorakouském zemském sněmu.\n\nV roce 1906 se uvádí jako jeden z 10 členů poslaneckého klubu Sociálně demokratický svaz (\"Sozialdemokratischer Verband\"), který sdružoval sociálně demokratické poslance všech národností. Po volbách roku 1907 usedl do poslanecké frakce Klub německých sociálních demokratů.\n\nZasazoval se za federalizaci Rakousko-Uherska. Sociálně demokratická strana Rakouska si udržovala supraetnický charakter a nebyla jako ostatní politické proudy rozštěpena na jednotlivá národnostní hnutí. Čeští sociální demokraté ovšem od roku 1911 vystupovali jako fakticky samostatný subjekt. Po vypuknutí první světové války Adler podporoval vládu, protože byl přesvědčen, že válka je ze strany Rakouska obranná.\n\nV roce 1916 spáchal jeho syn Friedrich Adler atentát na ministerského předsedu Karla von Stürgkha.\n\nPo pádu monarchie se již těžce nemocný Victor Adler stal poslancem Provizorního národního shromáždění Německého Rakouska a 30. října 1918 i rakouským ministrem zahraničních věcí v provizorní vládě Karla Rennera, kde zastával politiku připojení Rakouska k Německu, brzy na to však zemřel.\n\n"}
{"id": "262033", "url": "https://cs.wikipedia.org/wiki?curid=262033", "title": "Coos Bay", "text": "Coos Bay\n\nCoos Bay je přístavní město ve Spojených státech amerických. Leží na pobřeží Tichého oceánu v jihozápadním Oregonu v okrese Coos County. Založeno bylo v roce 1874. V roce 2010 zde žilo asi 16 tisíc obyvatel.\n\nCoos Bay těsně sousedí s městem North Bend, někdy jsou tak brány jako dvojměstí Coos Bay-North Bend nebo Bay Area. Město leží u dálnice U.S. Route 101.\n\nPoliticky je Coos Bay tradičně pevností Demokratické strany. Ve Sněmovně jej od roku 1987 reprezentuje poslanec Peter DeFazio.\n\n"}
{"id": "262037", "url": "https://cs.wikipedia.org/wiki?curid=262037", "title": "Seznam mostů na oregonském pobřeží", "text": "Seznam mostů na oregonském pobřeží\n\nToto je Seznam mostů na oregonském pobřeží. Mosty jsou řazeny od severu k jihu.\n\n"}
{"id": "262046", "url": "https://cs.wikipedia.org/wiki?curid=262046", "title": "Congkhapa", "text": "Congkhapa\n\nCongkhapa (tibetsky: ཙོང་ཁ་པ་; Wylie \"Tsong-kha-pa\") (1357–1419), též Dže Congkhapa či Dže Rinpočhe, byl jeden z nejvýznamnějších učitelů tibetského buddhismu. Byl silně ovlivněn učením různých buddhistických škol, zejména však učením kadampy. Z jeho působení a učení vzešla škola gelugpa, jedna z nejvýznamnějších tibetských buddhistických škol, z níž pochází linie dalajlamů.\n\nCongkhapa se narodil do nomádské rodiny v tibetské provincii Amdo. Již v raném dětství vstoupil do kláštera, kde byl vysvěcen 4. karmapou Rolpou Dordžem a dostal jméno Kunga Ňingpo. Když ve svých sedmi letech složil přísahu novice u svého učitele Čöje Dhondupa Rinčena a obdržel jméno Lobsang Drakpa. Již v této době byl schopen recitovat mnohé sútry jako \"Maňdžušrí náma samgíti\". Krom toho byl dobrým znalcem vinaji, později i Šesti nauk Narópy, kálačakra tantry a mahámudry. Ve svých dvaceti čtyřech letech se stal plnohodnotným mnichem (pá. \"bhikkhu\") v tradici sakjapa.\n\nPo opuštění kláštera mnoho cestoval a seznámil se s učeními dalších škol, mimo jiné kagjüpy, sakjapy a především kadampy. Učení kadampy mělo na Congkhapu rozhodující vliv. Nespokojen s nedodržováním mnišských pravidel později založil vlastní klášter s přísnou sebekázní mnichů. On sám sebe chápal spíše jako reformátora, než jako zakladatele nového buddhistického směru. Jeho učení se dokonce říkalo „Nová kadampa“. Až po jeho smrti jeho následovníci založili samostatnou školu, která je dnes známa jako gelugpa („škola žlutých čepic“), známou především díky instituci dalajlámů.\n\n\n"}
{"id": "262049", "url": "https://cs.wikipedia.org/wiki?curid=262049", "title": "Cykas Rumpfův", "text": "Cykas Rumpfův\n\nCykas Rumpfův (\"Cycas rumphii\") je rostlina z čeledi cykasovitých (\"Cycadaceae\") ve třídě cykasy (\"Cycadopsida\"). Je pojmenován po nizozemském botanikovi Georgovi Eberhardovi Rumpfovi.\n\nJedná se o velký cykas dorůstající až 10 m výšky. Vzhledově je velmi podobný druhu \"Cycas circinalis\" od kterého se odlišuje semeny s plovací vrstvou, která jim umožňuje přežít přemísťování v mořské vodě. \"Cycas circinalis\" je vnitrozemská rostlina, jeho semena neplavou a ve sbírkách je méně častý.\n\nCykas Rumpfův roste na Fidži a Indonésii (Irian Jaya, Jawa, Maluku, Sulawesi).\n\nJeden z nejčastějších cykasů v českých sbírkách (Botanická zahrada Liberec, Teplice, Fata Morgana), je občas dostupný i v maloobchodním prodeji. V Itálii je běžně v prodeji i v pouličních stáncích s květinami.\n\nJedná se o chráněnou rostlinu jejíž přežití je v přírodě ohroženo. Druh \"Cycas rumphii\" je zapsán na seznamu CITES II, který kontroluje obchod s ohroženými druhy.\n"}
{"id": "262063", "url": "https://cs.wikipedia.org/wiki?curid=262063", "title": "Řestoky", "text": "Řestoky\n\nObec Řestoky se nalézá cca 8 km východně od Chrudimi, cca 3 km jižně od Hrochova Týnce a cca 2 km severozápadně od Chrasti u Chrudimi. Žije zde  obyvatel.\n\nŘestoky jsou vesnicí postupně narostlou podél ulicové návsi. V současnosti je zde evidováno 165 domů.\n\nPrvní písemná zmínka pochází z roku 1115. Podle dokumentace to tak je třetí nejstarší obec na Chrudimsku, hned po Chrudimi a Vrbatově Kostelci. Roku 1350 byla v Řestokách zřízena samostatná farnost. Fara však za husitských válek zanikla. Roku 1604 byl zřízen mlýn. Název obce pochází ze staroslovanského „Žestoci“, což znamená „divocí“ nebo „drsní“.\n\nPo Bílé hoře nebyla fara obnovena, ale roku 1664 byly Řestoky oficiálně přičleněny k farnosti Chrast a řestocký kostel se stal kostelem filiálním. Roku 1821 byl položen základní kámen nové školy, která byla roku 1842 ještě rozšířena.\n\n\n\n"}
{"id": "262066", "url": "https://cs.wikipedia.org/wiki?curid=262066", "title": "Heroes of Might and Magic V: Tribes of the East", "text": "Heroes of Might and Magic V: Tribes of the East\n\nHeroes of Might and Magic V: Tribes of the East je druhý datadisk pro tahovou strategii \"Heroes of Might and Magic V\". Je to samostatný produkt, takže k jeho hraní není potřeba původní hra.\n\n\nOrkové jsou nová rasa, která nemůže používat magii, ale namísto ní má k dispozici válečné pokřiky, které podporují vlastní jednotky nebo oslabují a zraňují nepřátelské. Jednotky orků mají schopnost bojového vzteku (blood rage), díky které jsou schopni způsobovat nepříteli bonusová zranění. Když však body této schopnosti klesnou, způsobuje jednotka nižší poškození. Blood rage se jednotkám zvyšuje při vítězné bitvě, zabití spolubojovníka nebo nepřítele, naopak klesá když je zraněna nebo vynechá tah. Hradem orků je tvrz.\n\nSkřetí chán Qurog, chce osvobodit skřetí otroky, které sedláci v Havraním vévodství používají na práci. Rychle osvobodí kentaury, gobliny, zabijáky a kyklopy. S nimi dobyje hlavní město havraního vévodství Havraní vrch a zcela ho zničí. Alaric, biskup královny Isabely, skřetí povstání potlačí a většinu skřetů pozabíjí.\n\nGiovanni, pán upírů, dá za úkol Ornelle, vůdkyni Býčího vévodství a své učednici na nekromantku, aby dobyla Iluma-nadin. Po bitvě se Ornella seznámí s Arantirem, vládcem Hereshe, a je poslána do Nar-Ankaru, kde je zkoušena zkouškami Pavoučí bohyně. Arantir vpadá do Stříbrných měst, aby se zde dozvěděl informace o sílícím kultu démonů na Ashanu. Ornella mezitím po zkouškách se setkává s Arantirem v Býčím vévodství a postupně očišťují Býčí a Vlčí vévodství od démonické nákazy. Při výpravě se také setkává Arantir s Kudžin. Nakonec dobyjí Arantir a Ornella město Flammerschrein, kde sídlí církev svaté Isabely, kterou vedl Alaric. Zde také pošle Arantir Isabelinu duši do jejího těla. Tady také nachází informace o Temném mesiášovi a lebce stínů, kterou musí získat dříve než démoni.\n\nGotai, když se dozvídá o smrti svého otce, chce ho pomstít a zabít Alarica. Kudžin na něho však naléhá, aby se nejprve stal chánem skřetů. To Gotai také provede a stane se novým skřetím chánem. Gotai dobývá gryfí města na Východě a poté napadá Stříbrná města a dobývá Shahidbiu, město kde je Kunyakův hrob a rodiště skřetů. Kudžin mezitím navštěvuje skřetí kmeny po celém Ranaaru, aby se přidali ke Gotaiovi. To se jí podaří a táhne s vojskem za Gotaiem do Stříbrných měst. Gotai uctívá Kunyakův hrob a pomstí svého otce tím, že zabije Alatica i s jeho vojskem. Po jeho smrti se ihned setkává s Kudžin a jdou do Gryfí říše zaútočit na Talonguard.\n\nGotai s Kudžin se v Shahidbyi setkávají se Zehirem, arcimágem Stříbrných měst. Vyjednají s ním spojenectví a společný útok na Talonguard. Zehir se vydává do Ygg-Challu, kde dohodne pomoc s Ylayou. Pokračuje do Gryfí říše, kde provede s kněžími rituál, který odhalí démony a poté dohodne spojenectví také s Freydou a Duncanem, kteří vedou rebely. Poslední cesta vede do Grinheimu, země trpaslíků, kde se setkává s Wulfstanem a Hangvulem. Chce se sejít s Arkathem, bohem kovářů a patronem trpaslíků. v tom mu chce zabránit Wulfstanův bratr Rolf. Zehir Rolfa porazí a setkává se s Arkathem, který Wulfstana určí novým králem. Spojenecká vojska už jsolu na cestě a Zehir míří k Talonguardu, aby zde zabil Biaru, falešnou královnu, a dosadil na trůn pravou Isabelu. Spojenci dobyjí démonická města v podzemí a srovnají je se zemí. Temní elfové, skřeti, trpaslíci, rebelové a mágové stanou před hradbami Talonguardu, kde sídlí Biara, který za velkých ztrát dobyjí a Biaru nakonec Isabela zabije. Isabela abdikuje a na trůn dosadí Freydu s Duncanem. Tímto končí Gryfí říše a začíná Říše jednorožců.\n\n\n\n\"Vylepšení pro azyl jsou totožná s jednotkami, které se objevily v datadisku jako Odpadlíci azylu.\"\n\n\n\n\n\n\n"}
{"id": "262068", "url": "https://cs.wikipedia.org/wiki?curid=262068", "title": "Přírodní divadlo Divoká Šárka", "text": "Přírodní divadlo Divoká Šárka\n\nPřírodní divadlo v Divoké Šárce byl rozsáhlý přírodní amfiteátr o kapacitě až 10 000 diváků v Divoké Šárce v Praze. Od roku 2005 jsou zde jednou ročně konána operní představení.\n\nAmfiteátr vznikl před první světovou válkou, a to zejména zásluhou pěvce Emila Pollerta. Letní scéna Národního divadla byla založena v roce 1913 (16.5.1913 první představení) a prakticky se zde hrálo s výjimkou válečného omezení v letech 1914–1918 až do roku 1922 (6.6.1922 poslední), kdy z ekonomických důvodů byl projekt zastaven. Souborem Národního divadla zde byla provozována divadelní představení, mj. opera \"Prodaná nevěsta\". Roku 1924 divadlo zaniklo.\n\nLetní scéna Národního divadla v Šárce měla výbornou akustiku díky tehdy nezalesněným svahům údolí, některé kulisy byly zděné, údajně v Prodané nevěstě hrálo i 600 komparsistů a také ovce a kozy místních chovatelů. Tento projekt byl inspirací pro letní divadla na dalších místech v Čechách, Moravě a na Slovensku. Například v Praze v Krči, v Brně, Plzni, Piešťanech atd.\n\nPozději, v rámci protipovodňových opatření v Šárce, zde byly vysázeny lesní porosty, přímo v hledišti byl založen ovocný sad. Přestože tento sad je z větší části soukromý (cca 1/6 je vlastnictvím hlavního města Prahy) s ohledem na kulturní památku magistrát zajišťuje jeho postupné vyčištění a obnovu (práce realizuje Hnutí Brontosaurus), kdy jsou zde ponechávány usychající dřeviny jako významný biotop vzácného hmyzu (krasci apod.).\n\nV roce 2005 a 2006 byla bývalá existence divadla připomenuta opětovným provedením opery \"Prodaná nevěsta\". Od té doby zde jednou ročně, první neděli v září, probíhá představení některé klasické české opery. Zatím to byla Prodaná nevěsta (2005 a 2006) a Rusalka (2007 a 2008). Roku 2009 byla uvedena opera Jakobín. Počet návštěvníků byl odhadován na rekordních 14 000 lidí. O rok později 2010 byla uvedena opera Libuše, kde hlavní roli ztvárnila Eva Urbanová. Následujícího roku (2011) mohli diváci zhlédnout Dalibora a o rok později (2012) i Hubičku. V roce 2013 byla opět provedena Prodaná nevěsta (100 výročí letní scény) za rekordní návštěvnosti odhadované na 17.000 diváků; v roce 2014 byla provedena opera A. Dvořáka Čert a Káča (odhadnuta návštěvnost přes 17.000 diváků); v roce 2015 byla opět provedena Dvořákova Rusalka; v roce 2016 Smetanova opera Dvě Vdovy; v roce 2017 Dvořákův Jakobínů pro rok 2018 je plánováno opětné provedení Smetanovy Prodané Nevěsty.\n\nVstupy na operu jsou bezplatné, diváci sedí na přinesených dekách. I přesto (nebo možná právě proto) je zájem veliký. Letní opery v Divoké Šárce zajišťují nadšenci z Národního divadla a z Originálního hudebního divadla Praha za podpory městské části Praha 6 a dalších významných institucí a podnikatelského sektoru. Letní divadlo nebude obnoveno do původní podoby. Jednak z ekonomických důvodů a také proto, že jeho provoz by významně poškodil dnes výjimečné přírodní prostředí Divoké Šárky, narušil její rekreační hodnoty a hrubě narušil nejen v Praze ojedinělý biotop přírodní rezervace Divoká Šárka.\n\n"}
{"id": "262071", "url": "https://cs.wikipedia.org/wiki?curid=262071", "title": "Paličník", "text": "Paličník\n\nPaličník je vrcholové skalisko nacházející se v severních Čechách v pohoří Jizerské hory. Nadmořská výška hory je 944 metrů. Vrchol je zpřístupněn kamennými schody a vyhlídkovou plošinou zabezpečenou zábradlím. Od dřevěného kříže rozsáhlý výhled do údolí Smědé, a nejvýznamnější vrcholy Jizerských hor např. na protější Jizeru, sousední vrchol Tišina a skalnaté vrcholy Frýdlantského cimbuří a Ořešníku.\n\nV některých mapách je názvem Paličník označován celý Klínový vrch, jehož vrchol (972 m n. m.) se nachází asi tři čtvrtě kilometru východněji (Paličník stojí na západním výběžku jeho hřebene).\n\n\n"}
{"id": "262079", "url": "https://cs.wikipedia.org/wiki?curid=262079", "title": "Pelikán bílý", "text": "Pelikán bílý\n\nPelikán bílý (\"Pelecanus onocrotalus\") je velký vodní pták z čeledi pelikánovitých.\n\nDorůstá velikosti labutě, je asi 148–175 cm velký s rozpětím křídel 226–300 cm a hmotností mezi 5–15 kg. Má mohutné tělo s krátkými končetinami, krátkým ocasem, silným zobákem a charakteristickým hrdelním vakem. Je skoro celý bílý, jen konce letek má černohnědé, vak žlutý a nohy růžové. Stejně jako všichni veslonozí má všechny prsty na nohou spojené plovací blánou.\n\nObě pohlaví se zbarvením nijak viditelně neliší, samice je o něco menší než samec a na rozdíl od něho má kratší a rovnější zobák. Mladé jedince snadno poznáme díky šedému opeření. Na rozdíl od podobného pelikána kadeřavého (\"Pelecanus crispus\") je menší, má světlé končetiny, tmavé letky, žlutý vak a holou kůži kolem očí.\n\nPelikán bílý hnízdí v Africe a v rozmezí od jihozápadní Evropy po střední Asii. Je částečně tažný, na zimu odlétá do severozápadní Afriky, odkud se začíná navracet již na přelomu února a března. Globální populace je stále poměrně početná – čítá zhruba 270 000–290 000 jedinců, kteří žijí na ploše velké 100 000 – 1 000 000 km². Během celého léta zaletuje i na území střední Evropy, jednotliví ptáci byli zaznamenáni také na území České republiky. Největší hrozbu pro pelikány stále představuje ztráta přirozeného biotopu, uvíznutí v rybářských sítích, otrava pesticidy a pronásledování ze strany porybných, kteří pelikánům přisuzují velký úbytek ryb na chovných rybnících.\n\nStejně jako ostatní pelikáni se živí téměř výhradně rybami, které chytá do svého hrdelního vaku. Svou kořist loví většinou při plavání na hladině, často však i ve skupinách, kdy ryby společně nahání na mělčinu, kde jsou snadnou kořistí. Za potravou se vydává především brzy ráno a na večer a denně spořádá až 1,5 kg ryb. Létá mocnými plochými rázy křídel, velmi často plachtí a krk má přitom vždy položený na hřbet.\n\nHnízdí ve skupinách většinou v blízkosti mělkých jezer nebo v bažinách. Hnízdo v podobě velké hromady větví a rostlinné vegetace si staví na zemi a klade do něj většinou 2 bílá vejce. Již několikrát byly zaznamenány také případy, kdy hnízdil ve společnosti již výše uvedeného pelikána kadeřavého. Inkubační doba vajec trvá asi 29–36 dnů. Mláďata nejprve požírají již rozmělněnou potravu z hrdelního vaku svých rodičů, poté, co opustí hnízdo (tedy asi po 14 dnech) si již potravu hledají sami. Pohlavně dospívají ve 3. až 4. roce života.\n\nPelikán bílý je častým a oblíbeným chovancem zoologických zahrad po celém světě. V Evropě je chován přibližně ve dvou stech zoo.\n\nV Česku chová tento druh osm zoo v rámci Unie českých a slovenských zoologických zahrad a další dvě zoo mimo tuto odbornou asociaci. Jedná se o následující zoo:\n\n\nDříve byl pelikán bílý chován také v Zoo Olomouc a Zoo Ústí nad Labem.\n\nNa Slovensku je k vidění ve třech zoo: Zoo Bojnice, Zoo Bratislava a Zoo Košice.\n\nPrvní pelikán bílý dorazil do Zoo Praha v roce 1933, tedy již dva roky po otevření zoo. Nepřetržitý chov je datován od roku 1966. K úspěšnému odchovu však dlouhou dobu nedošlo. Až roku 1990 bylo docíleno prvního umělého odchovu. První přirozený odchov byl zaznamenán o sedm let později. Velmi úspěšný byl například rok 2000 s jedenácti odchovy. Do roku 2014 se podařilo odchovat 129 mláďat. Poté následovala delší pauza, další odchovy totiž následovaly až v roce 2019, kdy na svět přišla čtyři mláďata. Celkem tak bylo odchováno 133 mláďat.\n\nKe konci roku 2017 bylo chováno sedm jedinců.\n\nPelikáni bílí jsou k vidění v dolní části zoo, a to v rámci expozičního celku Ptačí mokřady. \n\n"}
{"id": "262082", "url": "https://cs.wikipedia.org/wiki?curid=262082", "title": "Mostek (okres Trutnov)", "text": "Mostek (okres Trutnov)\n\nObec Mostek (německy \"Mastig\") se nachází v okrese Trutnov, kraj Královéhradecký. Žije zde  obyvatel. Mostkem protéká Borecký potok.\n\nPrvní písemná zmínka o obci pochází z roku 1545. Do roku 1848 byla součástí panství Hostinné-Nové Zámky. Roku 1858 byla do Mostku zavedena železnice na trati Pardubice – Liberec. Od konce 19. stol. se zde začal rozvíjet textilní průmysl. Do druhé světové války v obci žilo převážně německy mluvící obyvatelstvo, během let 1938-1945 byl Mostek jakožto součást Sudet připojen k Německé říši. Po válce byla naprostá většina Němců odsunuta.\n\nV Mostku se narodil horolezec Josef Rakoncaj. Zpěvačka Naďa Urbánková v Mostku chodila do devítileté, později osmileté střední školy v letech 1950–1953. Bydlela přitom v sousední obci Borovnička.\n\n\n\n"}
{"id": "262085", "url": "https://cs.wikipedia.org/wiki?curid=262085", "title": "Excitovaný stav", "text": "Excitovaný stav\n\nExcitovaný stav je fyzikální jev, kdy elektrony v elektronovém obalu atomu jsou přeneseny do vyšších energetických hladin než je normální stav. Příkladem je fotoelektrický jev, vyvolaný dopadem fotonu. Excitovaný stav je důsledkem excitace. Je to stav s větším obsahem energie než stav základní. Vzniká přijetím energie v okolí. Elektron přechází na zlomek sekundy na vyšší energetickou hodnotu, poté se vrátí do základního stavu a uvolní energii ve formě elektromagnetického záření. V excitovaném stavu se může nacházet obecně jakákoli složená částice, například i atomové jádro.\n"}
{"id": "262088", "url": "https://cs.wikipedia.org/wiki?curid=262088", "title": "SCSI", "text": "SCSI\n\nSCSI (Small Computer System Interface) je standardní rozhraní a sada příkazů pro výměnu dat mezi externími nebo interními počítačovými zařízeními a počítačovou sběrnicí. SCSI se vyslovuje „\"skazi\"“.\n\nSCSI se obvykle používalo pro připojení pevných disků nebo magnetopáskových jednotek. Pomocí SCSI šlo připojit i jiná zařízení např. skenery, jednotky CD-ROM nebo DVD.\n\nSCSI se nejčastěji používalo u výkonných pracovních stanic nebo serverů. Servery využívající RAID měly téměř vždy disky připojené pomocí SCSI. Osobní počítače nebo notebooky používaly SCSI pouze výjimečně (dlouhou dobu používala společnost Apple); používaly především ATA/IDE nebo novější SATA. V poslední době se externí zařízení připojují nejčastěji pomocí rozhraní USB.\n\nVýhodou SCSI byla možnost připojení většího počtu pevných disků (nebo jiných periférií) než u rozhraní ATA/IDE, sběrnice SCSI měla zpravidla i větší přenosovou rychlost a reálný výkon i díky protokolu přenosu. SCSI disky měly zpravidla větší otáčky ploten, kratší přístupovou dobu a díky zaměření i větší životnost.\n\nSCSI-1 bylo odvozeno od SCSI a v roce 1986 formálně přijato organizací ANSI. Charakteristickým rysem byla osmibitová paralelní sběrnice (s paritou), asynchronním přenosem rychlostí 3,5 MB/s nebo synchronním přenosem 5 MB/s, a maximální délkou datového kabelu 6 metrů. Variantou na tento standard byla vysokonapěťová (HVD) implementace umožňující prodloužit délku kabelu až na 25 metrů.\n\nTento standard byl uveden v roce 1989 a z něj vzniklo Fast SCSI a Wide SCSI. Fast SCSI poskytovalo dvojnásobnou přenosovou rychlost (10 MB/s) a Wide SCSI rozšířilo sběrnici na 16 bitů při maximální rychlost 20 MB/s. Daní za tato vylepšení bylo snížení maximální délky datového kabelu na 3 metry. SCSI-2 dále specifikovalo 32 bitovou verzi Wide SCSI, používající dvě 16 bitové sběrnice; toto bylo výrobci SCSI zařízení ignorováno,poněvadž to bylo zbytečné a drahé.\n\nS prvním paralelním zařízením, které překonalo specifikace SCSI-2, bylo navrženo SCSI-3. Tato zařízení, známá také jako Ultra SCSI nebo jako Fast 20 SCSI, byla představena v roce 1992. Rychlost přenosu byla 20 MB/s pro standardní (narrow-8 bitový subsystém) nebo 40 MB/s pro rozšířený (wide). Maximální délka přenosového kabelu byla 3 metry. Ultra SCSI bylo velmi citlivé na délku kabelu a jeho kvalitu (nejčastějšími zdroji problému byly nekvalitní konektory a terminátory).\n\nRychlost 320 MB/s\n\nRychlost 640 MB/s\n\nPro SCSI existuje několik druhů rozhraní. Prvním z nich, nejčastěji používané, je paralelní SCSI (označované jako SPI). Jeho sběrnice je navržena jako paralelní. Z paralelní sběrnice se později vyvinulo SAS (Serial Attached SCSI) používající sériovou sběrnici. Používá point-to-point design, nicméně dodržuje ostatní aspekty SCSI. iSCSI posléze zcela opustilo fyzickou vrstvu a pro transportní vrstvu používá protokol TCP/IP.\n\nSCSI rozhraní bylo tradičně dostupné na počítačích rozličných výrobců pro prostředí systémů Windows, Mac a Linux. Nicméně s rozšiřováním SAS a SATA jednotek přestali výrobci základních desek přidávat podporu pro SCSI.\n\nInterní SCSI kabely jsou obvykle ploché kabely s několika 68 pinovými nebo 50 pinovými konektory. Externí kabely mají navíc stínění a na koncích jen jeden konektor.\n\nZ paralelního SCSI se odštěpily tři větve sériového SCSI: SCSI—SSA, FC-AL, a Serial Attached SCSI (SAS). Hlavní odlišností je, že komunikace a přenos dat probíhá sériovým protokolem. Sériové SCSI má oproti paralelnímu několik výhod, především vyšší přenosové rychlosti, hot swapping (ačkoliv některé implementace paralelního SCSI je také podporují) a vylepšenou odolnost proti selhání. Hlavní důvod pro posun k sériovému rozhraní byly problémy se synchronizovaným časováním u vyšších rychlostí paralelního SCSI a s tím spojené požadavky na kvalitu kabeláže a terminátorů.\n"}
{"id": "262090", "url": "https://cs.wikipedia.org/wiki?curid=262090", "title": "Šehechejanu", "text": "Šehechejanu\n\nŠehechejanu (: , doslova \"„jenž nás nechal dožít“\") je židovské požehnání, které se pronáší při následujících příležitostech:\n\n\nModlitba pochází z Talmudu (Brachot 54a, Pesachim 7b, Suka 46a, atp.), pravděpodobně se říkala již dříve, byť v různých variacích. Stala se vyjádřením díků Židů za důležité a podstatné okamžiky.\n\nExistuje řada tradičních melodií i uměleckých hudebních zpracování této modlitby. V chazanské tradici se dochovaly zejména verze pro vysoké svátky (před troubením na šofar a na začátku svátku Jom kipur) a pro chanuku, kdy se požehnání pronáší před shromážděnou obcí. Toto je příklad tradiční aškenázské melodie šehechejanu pro zapalování prvního chanukového světla:\n<score>\n\\relative c' {\n\\addlyrics {\n</score>\n\n\"Baruch ata Adonaj, elohejnu, melech ha-olam, še-hechejanu ve-kijmanu ve-higi'anu la-zman ha-ze.\"\n\n\nJiné překlady zohledňují, že v hebrejském textu jsou použita slovesa ve tvaru třetí osoby (\"nistar\"):\n\nDeklarace nezávislosti Státu Izrael byla veřejně přečtena ve čtyři hodiny odpoledne 14. května 1948 v Tel Avivu, před vypršením Britského mandátu. Poté co David Ben Gurion přečetl deklaraci nezávislosti, rabín Fishman pronesl modlitbu Šehechejanu a deklarace byla podepsána. Slavnostní ceremonie byla zakončena zpěvem Hatikvy (izraelské hymny).\n\n"}
{"id": "262092", "url": "https://cs.wikipedia.org/wiki?curid=262092", "title": "Dalovice (okres Karlovy Vary)", "text": "Dalovice (okres Karlovy Vary)\n\nObec Dalovice () se nachází v těsném sousedství lázeňského města Karlovy Vary, zhruba tři kilometry od jeho centra. Obec má tři části: Dalovice, Všeborovice a Vysoká, ve kterých žije obyvatel.\n\nObec Dalovice (v minulosti názvy \"Dallovicz, Dallwicz, Dallwitz, Dalvice\") je poprvé uváděna v zemských knihách roku 1498, od toho se odvozuje založení obce. Archeologické vykopávky v průběhu 20. století prokázaly, že v okolí místa dnes nazývaném Tvrziště žili lidé již v pozdní době bronzové (cca 1200–700 let př. n. l.).\n\nDalovická tvrz byla značně poškozena vojskem hraběte Šlika v roce 1502, a přestože byla částečně opravena, k bydlení již nevyhovovala. Ještě během 16. století si majitelé postavili vedle tvrze novou obytnou budovu, později nazývanou Starý zámek. Majitelé dalovického panství se často měnili, protože i když rozloha panství byla velká, příjmy z nich vysoké nebyly. Jeden z majitelů – rytíř Johann Wenzel Ferdinand ze Schönau – založil v obci v roce 1804 kameninovou výrobnu (pak roku 1830 porcelánku, později nazývanou Epiag), aby příjmy panství zvýšil.\n\nNejvýrazněji se do historie obce zapsal baron Friedrich Riedl von Riedenstein, který v roce 1871 koupil panství včetně porcelánky. V letech 1874–1875 nechal baron postavit Nový zámek (dnes sídlo SOŠ logistické). Roku 1889 prodal porcelánku baronu Springerovi, majiteli loketské porcelánky. Starý zámek, který sloužil nadále jako ubytovna pro zaměstnance porcelánky, roku 1898 vyhořel. V následujících letech nechal Friedrich Riedl von Riedenstein na místě Starého zámku postavit novou zámeckou budovu, které zůstal název Starý zámek (dnes sídlo SZeŠ).\n\nPo smrti barona roku 1905 zdědil panství jeho syn Eduard, který výrazně rozšířil zámeckou knihovnu o rozsáhlé sbírky německé, anglické a francouzské literatury. Rodina Riedl von Riedenstein vlastnila panství až do roku 1945, kdy je přebral do svého vlastnictví československý stát.\n\nPo druhé světové válce byly k Dalovicím připojeny obce Všeborovice a Vysoká. Samy Dalovice se však v letech 1975–1990 staly součástí města Karlovy Vary.\n\nObcí protéká Vitický potok, který se v dolních Všeborovicích vlévá do řeky Ohře.\n\nObcí prochází čtyřproudová silnice I/13, která vede z Karlových Varů směrem na Ostrov, Jáchymov a Boží Dar.\n\nPřes Dalovice (cca 1 km od centra obce) vede železniční trať č. 140 (Chomutov–Karlovy Vary-Cheb) a trať 141 (Karlovy Vary-Merklín)\n\n\n"}
{"id": "262094", "url": "https://cs.wikipedia.org/wiki?curid=262094", "title": "De Havilland Dove", "text": "De Havilland Dove\n\nDe Havilland DH.104 Dove byl britský dvoumotorový jednoplošný dopravní letoun pro krátké tratě vyráběný společností de Havilland. Byl nástupcem dvouplošného typu de Havilland Dragon Rapide a zároveň jednou z nejúspěšnějších britských poválečných civilních konstrukcí. Letoun vznikl jako odpověď na výzvu ze zprávy Brabazonova výboru, která požadovala konstrukci dopravního letounu pro krátké, méně frekventované tratě.\n\nPrvní let de Havilland Dove (imatrikulace G-AGPJ) se uskutečnil 25. září 1945 a výroba trvala až do roku 1964.\n\nCelkem bylo vyrobeno 388 kusů civilní verze Dove, 127 kusů vojenské verze Devon C.2 a 13 kusů Sea Devon.\n\n\n\"Data podle:\" Jane's\n\n\n"}
{"id": "262101", "url": "https://cs.wikipedia.org/wiki?curid=262101", "title": "Televizní práva", "text": "Televizní práva\n\nTelevizní práva zaručují zpravidla za úplatu televizní stanici přístup k vysílání určité, zvláště sportovní události. Exkluzivní televizní práva zároveň částečně nebo zcela omezují práva k vysílání jiným televizním stanicím. Veškeré náležitosti spojené s vysíláním určité události obsahuje licenční smlouva. Obě strany se musí zaručit, že podmínky stanovené smlouvou bezpodmínečně dodrží. \nU televizních práv často rozhoduje fakt, jestli je vysílací organizace, která o práva žádá, členem veřejnoprávní Evropské vysílací unie (EBU). Pokud televizní organizace spadá pod EBU, šance na uvedení pořadu, který právě EBU nabízí, bude vyšší. V opačném případě má TV stanice možnost požadovat od majitele práv, který je ćlenem EBU, možnost vysílání v tzv. sublicenci (musí se uzavřít sublicenční smlouva mezi oběma stranami - vždy by ale o tomto obchodě měl vědět primární majitel vysílacích práv). \nPrávo na vysílání události neznamená pouze možnost prvního vysílání, ale po dohodě i opakovanou prezentaci v televizi. U sportovních i jiných přenosů často televizní stanice práva kupující požaduje použití nasmlouvaného materiálu pro zpravodajské relace (sestřih nejvýznamnějších momentů), respektive opětovné uvedení ve svém programovém schématu. \n\nZa televizní práva se někdy označuje i možnost vysílat nějaké dílo, např. televizní seriál či film. K televizním právům z akcí existují i obdobná, ale podstatně levnější práva rozhlasová, případně práva pro internetové vysílání.\n\nCena televizních práv stále roste. Tabulka uvádí ceny televizních práv k olympijským hrám, uvedené v milionech dolarů:\n\nSmlouvy o olympijském vysílání se uzavírají mezi Mezinárodním olympijským výborem (MOV), organizačním výborem her, a Evropskou vysílací unií ( EBU). Rozhodující slovo v oblasti olympijských práv má v poslední době americká stanice NBC. Ta, stejně jako celá řada dalších společností, si určuje, jak bude uchopena celková koncepce olympijského vysílání( často ovlivňuje i časový rozpis olympijských soutěží.)\nI cena práv za národní soutěže se zvyšuje. Fotbalová německá Bundesliga stála televize v roce 1965 v přepočtu 320 tisíc €, na sezónu 2001-02 více než tisíckrát tolik.\n\nNejsledovanější sportovní akce se prodávají za nejvyšší ceny, na čele žebříčku tak stojí olympijské hry, mistrovství světa ve fotbale nebo mistrovství světa v ragby.\n\nNávratnost ceny televizních práv závisí na možnosti prodat související reklamní čas. Televizní práva na některé akce zakupují televizní stanice se záměrem vysílat je na placeném kódovaném programu.\n\nNejvýznamnější normou, která nastavila omezení exkluzivity televizních práv a sloužila jako vzor pro ostatní země, se stal britský předpis Nezávislé televizní komise (ITC) o sportovních a dalších vyjmenovaných událostech (\"ITC Code on Sports and Other Listed Events\"). Ten určil, že některé sportovní události musejí být vysílány na nekódovaných programech. Události rozdělil do dvou kategorií – v kategorii A jsou nejvýznamnější události, které se musejí pro všechny vysílat živě, v kategorii B méně významné akce, které se mohou vysílat v přímém přenosu kódovaně, ale volně přístupné musejí být jejich sestřihy nebo záznamy.O exkluzivitě práv se mluví také v licenční smlouvě mezi organizací, která práva žádá, a mezi společností, která práva poskytuje. \n\nV seznamu kategorie A jsou zařazeny:\n\n\nRada Evropy ve směrnici Televize bez hranic dovoluje jednotlivým členským zemím upravit si omezení exkluzivity televizních práv ve vlastním právu.\n\nV České republice je exkluzivita držitele práv omezena v tzv. Televizním zákonu, který v § 33 specifikuje povinnosti televizní stanice při vysílání \"událostí značného společenského významu\". Tyto události nelze vysílat v přímém přenosu kódovaně či se zvláštním poplatkem. Události značného společenského významu určuje Ministerstvo kultury, anebo jsou to události, které takto označí a vyhlásí členská země Evropské unie či Rada Evropy.\nNa seznamu Ministerstva kultury jsou tyto události značného společenského významu:\n\nPro události na českém území je navíc následujícím § 34 Televizního zákona omezena exkluzivita na zpravodajství, i televize, která nevlastní práva k určité události, smí zveřejnit stručné informace v rozsahu maximálně tří minut denně.\n"}
{"id": "262107", "url": "https://cs.wikipedia.org/wiki?curid=262107", "title": "Ordinace", "text": "Ordinace\n\nSlovo ordinace může označovat:\n\n\n\n"}
{"id": "262112", "url": "https://cs.wikipedia.org/wiki?curid=262112", "title": "Hashim Thaçi", "text": "Hashim Thaçi\n\nHashim Thaçi (* 24. května 1968) je od 7. dubna 2016 prezidentem Kosovské republiky. Kosovskoalbánský politik byl od 9. ledna 2008 do 9. prosince 2014 premiérem Kosova a jeho prvním premiérem po vyhlášení nezávislosti, které proběhlo dne 17. února 2008. V letech 1999 až 2016 byl členem Demokratické strany Kosova. Během Kosovské války v letech 1998 až 1999 byl velitelem organizace Kosovská osvobozenecká armáda (UÇK). Je obviňován z terorismu a ze zodpovědnosti za páchání válečných zločinů.\n\nHashim Thaçi studoval filozofii a historii na univerzitě v Prištině. Po studiích emigroval do Švýcarska, kde se seznámil s představiteli albánské komunity. Byl jedním ze zakladatelů albánského hnutí odporu, napojeného na albánskou mafii. Jeho ideologie navazovala na albánský nacionalismus a ideu Velké Albánie. V roce 1991 se Thaci stal vůdčím studentským aktivistou Nezávislé studentské asociace a otevřeným zastáncem marxisticko-leninské organizace „Národní kosovské hnutí“. V letech 1992 a 1993 dokončil společně se skupinou Adema Jashariho tajný vojenský výcvik v severní Albánii, připravuje se na ozbrojené zásahy v Kosovu a Metohii. V roce 1993 opustil Thaci Švýcarsko a odjel do Albánie. Stal se členem vnitřního vedení UÇK, zodpovědným za financování, školení a vyzbrojování. V Albánii organizoval výcvik UÇK, s jeho bojovníky poté přešel do Kosova.\n\nThaci je podezírán z účasti na teroristických akcích uskutečněných v květnu roku 1993 v blízkosti města Glovac, kde údajně společně s dalšími čtyřmi spolupachateli přepadl a zabil dva a těžce zranil pět dalších členů policejní hlídky, která se skládala ze Srbů a Albánců. Druhá teroristická akce připisovaná Thaciho skupině byla provedena na silnici vedoucí z města Mitrovica směr Pec, kde byl jeden policejní důstojník zabit a druhý byl ze zálohy zraněn. Roku 1997 byl v Srbsku odsouzen na 10 let vězení. V březnu se stal Hashim Thaçi politickým velitelem Kosovské osvobozenecké armády, kde dostal přezdívku \"Gjarpëri\" („Had“). V roce 1998 zahájil tajná jednání s americkými vyjednavači, v kontaktu byl s tehdejší ministryní zahraniční věcí USA Madeleine Albrightovou. Díky těmto kontaktům si vysloužil označení „miláček Albrightové“. V roce 1999 se účastnil vyjednávání v Rambouillet jako představitel kosovské delegace.\n\nPod jeho velením údajně docházelo k páchání válečných zločinů, proto na něj byla podána žaloba a vydán zatykač Interpolu. Thaci je spojován s vytvořením tábora Lapusnik, kde zahynulo mnoho Srbů a Albánců, dále je podezříván ze zapojení do vraždy Ahmeta Krasniciho, který býval ministrem obrany vlády Ibrahima Rugovy v „Kosovské republice“. Autor Chris Hedges ve svém článku v New York Times z 25. června 1999, který nesl název \"Kosovští rebelové podezřelí ze vzájemné likvidace\", napsal, že Thaci zorganizoval likvidaci svých politických a vojenských soupeřů. Ministerstvo spravedlnosti Srbské republiky postoupilo Mezinárodnímu soudnímu dvoru pro bývalou Jugoslávii obsáhlou sbírku důkazů a místopřísežné prohlášení týkající se zločinů spáchaných na příkaz nebo s vědomím Thaciho. Byl sice zatčen, ale zanedlouho propuštěn. Díky svým kontaktům a laxnosti mezinárodního společenství v potírání válečných zločinů spáchaných kosovskými Albánci se Thaci před mezinárodní soud v Haagu nedostal. V roce 2008 byl obviněn bývalou žalobkyní Mezinárodního tribunálu v Haagu pro zločiny spáchané v bývalé Jugoslávii Carlou del Ponte, že v roce 1999 osobně organizoval únos až tří stovek kosovských Srbů, kteří byli převezeni do Albánie a tam jim byly lékaři odebírány tělesné orgány, které pak byly prodávány zájemcům v Evropě. Srbské oběti pak byly zavražděny a pohřbeny.\n\nJako představitel Demokratické strany Kosova (PDK) se Hashim Thaçi v listopadových volbách roku 2007 stal premiérem kosovsko-albánského státu, předchůdce Republiky Kosovo, vyhlášené 17. února 2008.\n\n"}
{"id": "262119", "url": "https://cs.wikipedia.org/wiki?curid=262119", "title": "Špička", "text": "Špička\n\nŠpička může označovat:\n\n\n\n\n\n\n"}
{"id": "262121", "url": "https://cs.wikipedia.org/wiki?curid=262121", "title": "Já, legenda", "text": "Já, legenda\n\nJá, legenda v originále (I Am Legend) je hororový sci-fi film natočený v USA v roce 2007. V USA měl film premiéru 14. prosince 2007, v Česku 10. ledna 2008. Film natočil Francis Lawrence podle scénáře Marka Protosevicha a Akivy Goldsman, hlavní roli obsadil Will Smith. O projektu se jednalo od roku 1994.\n\nJde o už třetí adaptaci novely Richarda Mathesona \"Jsem legenda\" (v originále rovněž \"I Am Legend\"). První byla natočena v roce 1964 pod názvem \"The Last Man on Earth\" (\"Poslední člověk na Zemi\"), další pod názvem \"The Omega Man\" v roce 1971.\n\nJedna ze scén natáčená v New Yorku stála 5 milionů dolarů, což je dosud největší částka, jakou stálo zfilmování scény ve městě, celkově film stál 150 milionů dolarů.\n\nHlavní hrdina filmu, doktor Robert Nevill, je, jak se původně domnívá, jediný člověk, který přežil katastrofální epidemii, způsobenou zmutovaným geneticky modifikovaným virem spalniček, který se měl stát lékem na rakovinu. Většina lidstva zahynula a zbytek se proměnil v zombie. Nevill se snaží vyvinout látku, která by mohla nemoc potřít. On sám je vůči nákaze vzduchem i kontaktem imunní. Cestuje městem se svým psem, fenkou německého ovčáka Sam, která je jediným pojítkem s jeho rodinou, která zahynula při evakuaci New Yorku. Když se i Sam, poté co je zraněna, začne proměňovat v zombie a Nevill ji musí zabít, ztratí chuť k životu. Tu mu navrátí nové setkání s pobožnou Annou a jejím synem – Robert v těžké chvíli uzří poselství Boha, díky němuž se rozhodne k radikálnímu činu a zachrání tak pro lidstvo lék, který právě objevil.\n\n\n"}
{"id": "262136", "url": "https://cs.wikipedia.org/wiki?curid=262136", "title": "Častolovice (zámek)", "text": "Častolovice (zámek)\n\nZámek Častolovice se nachází v městysu Častolovice v okresu Rychnov nad Kněžnou.\n\nPočátky šlechtického sídla v místech dnešního zámku sahají do období kolem poloviny 13. století, kdy nejspíše Častolov, pocházející z rodu Ronovců založil tvrz, vystavěnou pravděpodobně v místech dnešního kostela sv. Víta v lokalitě Na Skalce, která nesla právě jeho jméno. S jistotou je jako majitel Častolovic doložen k roku 1342 \"Půta\" nejstarší z rozrodu Drslaviců, který používal predikátu z Častolovic. Jeho sídlo se již nacházelo v místech dnešního zámku. Půtovská tvrz byla postavena v močálech na dřevěných pilotech. Tehdy na jeho žádost Jan Lucemburský udělil vsi Častolovice privilegia městečka. Na tvrzi se později vystřídali Půtovi potomci. Pánové z Častolovic zastávali významné funkce u dvora českých králů z rodu Lucemburků. Půta nejstarší (+ 1397) působil ve funkci hejtmana braniborského, lucemburského a lužického. Jeho syn Půta mladší příseděl u zemského soudu a poslední majitel Častolovic z tohoto rodu Půta III. nejmladší se účastnil čáslavského sněmu a sloužil králi Zikmundovi. Po Půtově smrti v roce 1435 spravovala jeho statky v době nezletilosti Půtových dcer jeho matka Anna Osvětimská, která Častolovice v roce 1440 prodala Hynku Krušinovi z Lichtenburka. Ten je v roce 1454 prodal zemskému správci Jiřímu z Poděbrad a Kunštátu. Tak se Častolovice stávají součástí litického panství. Po Jiřího smrti byly Častolovice v držení jeho syna Jindřicha, knížete Minsterberského, který panství v roce 1495 prodal za 25000 kop grošů mocnému Vilému z Pernštejna, nejvyššímu hofmistru království českého. Tak byly Častolovice přičleněny k pernštejnskému panství Potštejn. Po Vilémovi byli jeho držiteli jeho synové Vojtěch a Jan a posléze Janův syn Jaroslav. Ten pro svoje finanční problémy Častolovice prodal v roce 1556 rýnskému kurfiřtovi Arnoštovi. Ten v rámci postupného rozprodávání svého majetku Častolovice zapsal za dluh 4796 kop grošů Jindřichu z Regeru. Ten zřejmě provedl částečnou úpravu za pánů z Kunštátu a Pernštejnů zpustlé tvrze. V roce 1570 ale Častolovice pro dluh 6100 kop grošů postupuje královskému prokurátorovi Albrechtu Bryknarovi z Brukštejna. Ani v jeho držení, ale nezůstávají příliš dlouho, jelikož již o pět let později je Albrecht prodává císaři Maxmiliánovi II., díky opoždění zápisu do desk zemských jsou Častolovice opět pro dluh 18500 kop grošů postoupeny roku 1577 Rudolfu II. Na krátký čas se tak stávají komorním panstvím. Ale téhož roku je od komory kupují bratři Jan, Jiří a Vilém z Oppersdorfu za 11500 kop grošů. Postupně se podíly dostávají do rukou syna Jiřího z Oppersdorfu Friedricha (Bedřicha), který se po smrti posledního z výše jmenovaných bratří, Viléma roku 1588 stává jediným majitelem Častolovic.\n\nJelikož toto dědictví jistě nesplňovalo standardy bydlení pozdně renesančního šlechtice, zahájil Friedrich z Oppersdorfu stavbu renesančního zámku. Jednalo se o čtyřkřídlou stavbu kolem téměř čtvercového nádvoří s patrovým panským křídlem a protějším přízemním hospodářským zázemím. Po smrti Oty z Oppersdorfu (syna Friedricha z Oppersdrofu a Magdalény z Donína, jejichž erby jsou na zámku umístěny nad průchodem do zámeckého parku) roku 1646 se stal do roku 1658 poručníkem jeho nezletilých dětí na Častolovicích František Karel Libštejnský z Kolowrat. Po dosažení zletilosti a bratrově smrti se Častolovic ujal Otův syn Jan Václav, po jehož smrti v roce 1676 byla poručnicí nad panstvím za nezletilé syny určena jeho žena Anna Eleonora rozená z Kolowrat. V roce 1682 si její synové Jan Václav, Jan Josef a Jan Eusebius Rudolf statky po otci rozdělili. Častolovice připadly toho času ještě nezletilému Janu Rudolfovi. O dva roky později padlo rozhodnutí statky prodat. Tak byly Častolovice Janem Václavem a Janem Josefem v zastoupení jejich nezletilého bratra v roce 1684 prodány Tomáši Černínovi z Chudenic. Od něj po deseti letech panství kupuje nejvyšší purkrabí pražský Oldřich Adolf Vratislav, říšský hrabě ze Šternberka. Od roku 1694 již Častolovice z držení toho starého českého panského rodu nevyšly. Roku 1701 vytvořil Adolf Vratislav ze svých panství Zásmuky a Častolovice tzv. fideikomis (tedy nedělitelné, nezcizitelné rodinné panství). V roce 1942, poté co se Leopold Sternberg přihlásil společně s dalšími představiteli české šlechty otevřeně k české národnosti, byl zámek zabrán Němci. Po válce se sem rodina Šternberků vrátila, manželka Leopolda Sternberga Cecilie Reventlow - Criminil zde provedla některé úpravy a opravy, po únorovém převratu roku 1948 se rodina rozhodla emigrovat do USA a na Jamajku. Zámek se stal majetkem státu, v jehož držení zůstal až do roku 1992, kdy byl v rámci restitucí navrácen původním majitelům, tedy rodině Sternbergů. V současnosti je zámek v majetku Franzisky Diany Sternbergové - Phipps.\n\nJak již bylo řečeno výše, zámek je dnes uzavřenou stavbou kolem téměř čtvercového nádvoří, v jehož středu stojí barokní kašna s rodovými emblémy rodu Šternberků a plastikami ryb. Dnes se jedná o stavbu o dvou patrech v levém a třech patrech v pravém křídle. Během vlády Šternberku prodělal zámek několik úprav. V polovině 19. století nechal Jaroslav ze Šternberka budovu kompletně přestavět v tehdy oblíbeném neogotickém slohu. Po roce 1910 za Leopolda Alberta však proběhla další přestavba, jejímž cílem bylo zámku vrátit původní renesanční podobu. V tomto období byla také nad vchod do zámku přistavěna polygonální dvoustupňová věž, ve které se nacházela nádoba na dešťovou vodu, která byla rozváděna po zámku. Také východní (tedy ze strany vstupu pravé) křídlo bylo zvýšeno o jedno patro. Západní křídlo zámku bylo do nádvoří otevřeno arkádou, která však byla za Jaroslava ze Šternberka zasklena, aby bylo docíleno většího pohodlí v klimaticky nepříznivějším prostředí pod Orlickými horami. Na vnitřní stěně křídla vybíhajícího nalevo od hlavního vstupu do zámku se nachází několik fresek, které zobrazují jednak výjevy antické (šest římských císařů) a také rodovou legendu Šternberků, představující vybájeného člena rodu Jaroslava ze Šternberka v boji proti Tatarům u Olomouce v roce 1241.\nV interiérech zámku se nacházejí cenná umělecká díla renesance, baroka, rokoka, empíru a biedermaieru. Nejvýznamnější a nejhodnotnější součástí interiéru jsou zachovalé pozdně renesanční kazetové stropy, datované kolem roku 1600, které se nacházejí ve čtyřech místnostech západního křídla. V tzv. Tobiášce, jinak zámecké jídelně jsou to výjevy ze života žida Tobiáše, v tzv. rytířském (správněji spíše velkém či hlavním) sále je to potom 24 výjevů ze starého zákona. Ve dvou menších pokojích, které přiléhají k velkému sálu je k vidění 12 desek, zobrazujících Ovidiovy proměny. Dále se zde nacházejí obrazy povětšinou barokních mistrů Johanna Heinricha Schönfelda, Lucase Van Valckenborcha a dalších, dále kopie obrazů Petra Paula Rubense \"Salomé s hlavou sv. Jana Křtitele\" a \"Hlava meduzy\" a jeden z nejhodnotnějších obrazů šternberských uměleckých sbírek, Škrétův \"Mladý lovec\", zobrazující některého člena šternberského rodu, nejspíše mladého Jana Adama ze Šternberka (Škréta pro Šternberky vytvořil několik děl, dále například portrét Marie Maximilány ze Šternberka - v současnosti na Bechyni, v jeho dílně pak také vznikly obrazy sester Barbory Eufrosie a Marie Eleonory Klary Šternberkových, rovněž umístěné na zámku v Častolovicích). V již zmíněné zámecké jídelně Tobiášce je umístěn fragment sbírky obrazů českých králů, který se do Častolovic dostal jako věno Anny Lucie roz. Slavatové, která si v roce 1654 vzala Adolfa Vratislava ze Šternberka. Ve velkém sále, který je rozlohou přes 300 m jedním z největších renesančních prostor v České republice se nachází rodová galerie Šternberků, v přilehlé kapli Božího těla je nejvzácnějším kusem vyřezávaný tyrolský oltář z roku 1601, stejně jako obrazy příbuzenstva Ježíšova a Zvěstovaní panně Marii. Na kachlích v kapli jsou částečně dochovány symboly císařských orlic a otištěné tlapky zámeckých psů. Velký sál byl vytápěn pomocí dvou mohutných krbů, renesanční krb je zdoben aliančním erbem Šternberků a Slavatů, barokní potom reliéfem \"Narození Páně\". Zcela samostatným a v jistém smyslů výjimečným prostorem je arkádová chodba, která v dnešní podobě vznikla zasklením oblouků arkád v 19. století. V současnosti se v západním křídle nachází veřejnosti přístupná expozice, východní křídlo je vyhrazeno soukromým potřebám majitelky zámku.\n\nPark má rozlohu 42 ha. Stará lipová alej k Synkovu. V parku žijí bílí daňci a jeleni Dubowského. U zámku leží minizvěřinec pro děti. V roce 2010 byl v zámeckém parku otevřen gloriet, sloužící k odpočinku návštěvníků parku.\n\nV současnosti je zhruba v 15 místnostech západního křídla zřízena expozice, která seznamuje se způsobem života šlechty v období od renesance (konec 16. a 17. století) přes baroko, rokoko a empír (18. století a počátek 19. stol.) až po biedermaier z let 1815 - 1848. V přízemí zámku se nachází také prodejní obrazová galerie, kde se v sezóně konají měsíční výstavy většinou místních umělců, a také zámecká restaurace. Diana Sternbergová umožňuje pronájem prostor zámku pro svatební obřady (v přízemí zámku je zřízena obřadní síň, pro velké svatební obřady může sloužit rytířský sál, církevní sňatek je možné uzavřít v zámecké kapli) a jiné akce. Velký důraz je ze strany majitelky kladen na květinovou výzdobu a to jak na nádvoří tak v interiérech. Jelikož původní povolání současné majitelky zámku je bytový design, byly jí některé pokoje citlivě upraveny. Zámek je díky instalované plošině na hlavním schodišti přístupný i vozíčkářům.\n\nNedaleko Častolovic se nachází několik dalších hradů a zámků, cca 1 km východně leží empírový Nový zámek v Kostelci nad Orlicí, patřící rodu Kinských, cca 7 km východně je to renesanční zámek Doudleby nad Orlicí, asi 12 km stejným směrem potom zřícenina hradu Potštejn a zámek Potštejn, na severovýchod od Častolovic (cca 7 km) se nachází město Rychnov nad Kněžnou s barokním zámkem Kolovratů. Západním směrem leží město Třebechovice pod Orebem, známé svojí betlemářskou tradicí.\n\n\n\n"}
{"id": "262137", "url": "https://cs.wikipedia.org/wiki?curid=262137", "title": "Kaloň dlouhonosý", "text": "Kaloň dlouhonosý\n\nKaloň dlouhonosý (\"Eonycteris major\") je jeden z nejmenších druhů kaloňů žijící v pralesních oblastech severní Austrálie, v Bruneji, Indonésii, Malajsii a na Filipínách. Měří pouze okolo 5 cm, v rozpětí 15 až 20 cm.\n\nKaloň dlouhonosý žije velmi skrytě, osaměle nebo v malých skupinách, často v korunách stromů. Živí se především květním nektarem, pylem a někdy také měkkými tropickými plody. K tomu má dobře přizpůsobenou morfologii - vystouplou čelistní část lebky kuželovitého tvaru, drobné zuby a velmi dlouhý vysunovací jazyk opatřený zvláštními papilami. Podobně jako kolibříci má schopnost vznášet se na místě třepotavým letem; při získávání potravy současně opyluje květy. Na kaloních závisí opylování asi tří tisíců druhů - např. divoké banánovníky, agave, mangovníky a řada stromů kvetoucích na koncových větvích jejichž výrazně vonící květy se otvírají pouze v noci.\n"}
{"id": "262139", "url": "https://cs.wikipedia.org/wiki?curid=262139", "title": "Kaloň trubkonosý", "text": "Kaloň trubkonosý\n\nKaloň trubkonosý (\"Nyctimene robinsoni\") je drobný druh kaloně žijící na Nové Guineji, sousedních ostrovech a v severovýchodní Austrálii.\n\nKaloň trubkonosý dosahuje délky asi 10 cm, v rozpětí měří necelých 30 cm. Jeho jméno je odvozeno od zvláštního trubicovitého vyústění nozder vybočeného do stran. Jeho účel je nejasný - domněle slouží při vyhledávání potravy, snad i k hlasovým projevům. Zvuky které kaloni vydávají mohou sloužit jak k dorozumívání tak k orientaci pomocí echolokace.\n\nKaloň trubkonosý obývá temné jeskyně, žije osaměle nebo v malých koloniích. Živí se šťávou tropických plodů, příležitostně i hmyzem; žije poměrně skrytě, proto je způsob jeho života dosud jen málo znám.\n"}
{"id": "262142", "url": "https://cs.wikipedia.org/wiki?curid=262142", "title": "Hradiště (Brdská vrchovina)", "text": "Hradiště (Brdská vrchovina)\n\nHradiště je pátá nejvyšší hora v Brdské vrchovině v okrsku Třemošenské vrchoviny.\n\nLeží na hlavním hřebeni Brd mezi vrchy Brdce (839 m) na severovýchodě a Malý Tok (844 m) na jihu. Uzavírá Lázské údolí, kde v jeho svazích pramení ve výši 765 m řeka Litavka, západní svahy se poměrně prudce sklánějí do Třítrubeckého údolí.\n\nTěsně pod vrcholem se rozkládá nevelké, ale romantické \"balvanové moře\", které je někdy mylně pokládáno za zbytky prehistorického osídlení (hradiště). Patrně se však jedná o naprosto přirozenou soliflukční plošinu (naopak nedaleká Zavírka podle všeho byla v prehistorické době přinejmenším krátkodobě osídlena).\n\nExponovaná poloha vrchu je důvodem jedněch z nejdrsnějších klimatických podmínek v Brdech. Vrch sám není příliš výrazný. Nejjednodušší přístup je od obce Láz přes Skelnou Huť, případně z tzv. \"Borského sedla\". Nedaleko vrcholu se nachází tzv. \"Bouda U břízy\" - stavba určená k ochraně lesního personálu před pytláky.\n\nVzhledem k neexistenci turistického značení patří vrch Hradiště k nejméně navštěvovaným horám Brd. Přestože nabízí velmi zajímavé scenérie, nelze odtud počítat s výhledy do okolní krajiny.\n"}
{"id": "262145", "url": "https://cs.wikipedia.org/wiki?curid=262145", "title": "Réseau Sentinelles", "text": "Réseau Sentinelles\n\nRéseau Sentinelles (volně česky \"Síť hlídek\"), je síť 1260 praktických lékařů (2 % z celkového počtu praktických lékařů v evropské části Francie), dobrovolníků, z celé Francie. Členové se nazývají „médecins sentinelles“. Síť byla založena v roce 1984 profesorem Alain-Jacquesem Valleronem a je řízena národním výzkumným ústavem zdraví - INSERM („Unité mixte de recherche en Santé“) při Univerzitě Pierre a Marie Curie Paris VI. Hlavním cílem této organizace je pozorování 14 zdravotních příznaků.\n\nPozorování praktických lékařů umožňuje sesbírání, analyzování a rozmnožení epidemiologických dat v reálném čase. Patří do sestavy pozorování zavedeného Institutem pro zdravotnický monitoring (Institut de Veille Sanitaire – InVS), jež získalo doporučení od Národní komise pro informatiku a svobodu – CNIL.\n\nPozorované choroby, z toho infekční:\na nepřenosné:\nCo se týče chřipky, gastroenteritidy a spalniček, dohled umožňuje vysledovat, včas upozornit a předvídat vypuknutí státní či regionální epidemie.\n\nÚdaje od anonymních pacientů jsou posílány lékaři do Geografický informační systém (GIS). Týdeník \"Sentiweb-Hebdo\" je aktualizovaný každé úterý na portálu Sítě Sentinelles a rozesílaný elektronickou poštou více než 4000 předplatitelů a také velkým národním médiím. Kromě toho je vydávána „výroční bilance“ s veškerými údaji a uložena na internetu v sekci „dokumentace/výroční zprávy“.\n\nSíť lékařů spolupracuje s centrem Světová zdravotnická organizace (WHO) pro elektronický dohled nad infekčními chorobami.\n\nÚdaje získané ze Sítě Sentinelles umožňují vytvářet:\n\n\nEpidemiologické dotazníky jsou pravidelně zasílány lékařům sentinelům. Jsou vytvářeny s ohledem na etické chování v epidemiologii vydané Asociací frankofonních epidemiologů, respektive „Association des épidémiologistes de langue française“ (\"ADELF\"). Všechny dotazníky mají pořadové číslo podle psaného protokolu a jsou předmětem konečné studie. Procházejí vnitřním auditem, který zajišťuje jejich kvalitu a také musejí být odsouhlaseny Národní komisí pro informatiku a svobodu (\"Commission nationale de l'informatique et des libertés-CNIL\"). Výsledky jsou umístěny na internetové stránce Sítě Sentinelles v sekci „dokumentace/pravidelné dotazníky“ .\n\n"}
{"id": "262148", "url": "https://cs.wikipedia.org/wiki?curid=262148", "title": "Seweryna Szmaglewska", "text": "Seweryna Szmaglewska\n\nSeweryna Szmaglewska (11. února 1916, Przygłów u Piotrkowa Trybunalského – 7. července 1992, Varšava) byla polská spisovatelka, bývalá vězeňkyně koncentračního tábora Auschwitz - Birkenau.\n\nNarodila se 11. února 1916 v obci Przygłów nedaleko města Piotrków Trybunalski. Její otec Antoni pracoval jako obecní písař, matka Pelagie (rozená Bystrońska) se starala o domácnost. Do roku 1930 žila budoucí spisovatelka ve vsi Woźniki a následně v Piotrkowě, kde navštěvovala Państwowy Seminarium Nauczycielski. Po smrti obou rodičů se jí ujala rodina učitelky polštiny Aleksandry Matusiak. Studium na střední škole zakončila maturitou v roce 1936 a o rok později začala studovat pedagogiku na soukromé vysoké škole ve Varšavě (Wolna Wszechnica Polska). Až do začátku druhé světové války učila, spolupracovala s rozhlasem (dětské relace) a dále studovala.\n\nPo zahájení války pracovala Szmaglewska jako dobrovolnice ve vojenské nemocnici v Piotrkowě, vyučovala na tajných školách a působila v různých odbojových organizacích. 18. července 1942 byla zatčena gestapem, prošla vězeními v Piotrkowě a Čenstochové a 6. října téhož roku byla poslána do KL Auschwitz, kde ji zaregistrovali pod číslem 22090. Nejprve pracovala při polních pracích (\"Landwirtschaftkommando\" ), později při třídění a opravě hospodářských předmětů (\"Unterkunft\"). V KL Auschwitz byla vězněna až do počátku roku 1945, kdy se jí podařilo uprchnout z pochodu smrti během evakuace tábora.\n\nPo osvobození žila nejprve v Lodži a studovala sociální vědy na univerzitách v Krakově a Lodži. V roce 1946 si vzala architekta Witolda Wiśniewského, rovněž bývalého vězně nacistických koncentračních táborů, s nímž měla dvě děti. V roce 1957 se odstěhovala do Varšavy.\n\nKromě literární tvorby se spisovatelka účastnila také nejrůznějších projektů sociální pomoci – např. se snažila získat finanční prostředky na výstavbu dětské nemocnice v Lodži (\"Szpital Zdrowia Dziecka i Matki\"). Byla rovněž členkou mnoha organizací (\"Związek Literatów Polskich\", \"PEN Club\", \"Rada Ochrony Pomników Walki i Męczeństwa\", \"Związek Bojowników o Wolność i Demokrację\").\n\nZemřela 7. července 1992 ve Varšavě.\n\nJako spisovatelka debutovala v roce 1933 povídkou v piotrkowských novinách \"Głos Trybunalski\". Největší slávu jí však přineslo dílo, na němž začala pracovat okamžitě po útěku z evakuačního transportu – autentický dokument o životě v KL Auschwitz – Dymy nad Birkenau. Kniha, již dokončila v červenci 1945, vyšla ještě před koncem téhož roku. Krátce poté, v únoru 1946, byla kniha zařazena Mezinárodním vojenským soudním tribunálem v Norimberku mezi materiály obviňující nacistické zločince. Szmaglewská byla k tribunálu předvolána jako svědek a vypovídala zde především o osudu dětí. Své zážitky z procesu vyjádřila později v románu Niewinni w Norymberdze (1972).\n\nLágrová tematika se postupně objevovala i v dalších dílech Szmaglewské, mezi něž např. patřily knihy Łączy nas gniew (1955), Chłeb i nadzieja (1958), Zapowiada się piękny dzień (1960), Puste miejsce przy stole (1963), Krzyk wiatru (1965) nebo Odcinie miłości (1969). Ve své tvorbě se rovněž dokázala oprostit od témat spojených s válkou – např. v románu z meziválečného období Prosta droga Łukasza (1955) nebo v populárních románech pro mládež o příhodách dětí během prázdnin na skautském táboře Czarne Stopy (1960, do roku 1997, sedmnáct vydání) a Nowy ślad Czarnych Stóp (1973).\n\n\n\nDivadelní hry:\n\nScénáře:\n\n\n"}
{"id": "262150", "url": "https://cs.wikipedia.org/wiki?curid=262150", "title": "Motolice thajská", "text": "Motolice thajská\n\nMotolice thajská (Opisthorchis viverrini, Stiles et Hassal, 1896; anglicky Southeast Asian liver fluke) je parazit ze třídy motolic, který se lokalizuje v játrech a žlučových cestách člověka, psa a kočky, případně dalších rybožravých savců. Parazit se vyskytuje v Thajsku, Laosu a Kambodži. Vývojový cyklus motolice je složitý a zahrnuje 2 mezihostitele. Prvním mezihostitelem jsou plži rodu \"Bithynia\", druhým jsou ryby z čeledi kaprovitých.\n\n\nV roce 1911 Leips našel při pitvě dvou vězňů v severním Thajsku motolice, které identifikoval jako \"O. viverrini\". O šest let později však Kerr (1916) uvádí, že 17% vězňů ze stejné lokality je infikováno druhem \"O. felineus\". Teprve Sadun (1955) v padesátých létech porovnával všechny nálezy motolic z jater lidí ze severních oblastí Thajska a potvrdil, že se jedná o motolici thajskou. Dnes se již ví, že \"O. viverrini\" je hlavním původcem jaterní motoličnatosti u lidí nejen v Thajsku, ale i Laosu a Kambodži.\n"}
{"id": "262154", "url": "https://cs.wikipedia.org/wiki?curid=262154", "title": "Krkavec", "text": "Krkavec\n\nKrkavec má více významů:\n\n"}
{"id": "262156", "url": "https://cs.wikipedia.org/wiki?curid=262156", "title": "Tutončana", "text": "Tutončana\n\nTutončana, Ždanicha ( , ) je řeka v Krasnojarském kraji v Rusku. Je 459 km dlouhá. Povodí má rozlohu 16 800 km².\n\nPramení na Středosibiřské vysočině a protéká přes ní v široké a hluboké dolině. Ústí zprava do Dolní Tunguzky (povodí Jeniseje).\n\nZdroj vody je sněhový a dešťový. Zamrzá v říjnu a rozmrzá na konci března až na začátku června.\n\nV ústí leží město Tutončany.\n"}
{"id": "262158", "url": "https://cs.wikipedia.org/wiki?curid=262158", "title": "Falafel", "text": "Falafel\n\nFalafel je fritovaná kulička nebo placka z bobů, z cizrny, nebo z obojího. Pochází z Egypta. Falafel je tradičním pokrmem na Blízkém východě. \n\nServíruje se obvykle na talíři nebo v pita chlebu, s jogurtovou omáčkou, sezamovou pastou (tahina), zeleninou apod. Je bohatý na proteiny.\n\n"}
{"id": "262161", "url": "https://cs.wikipedia.org/wiki?curid=262161", "title": "LittleBigPlanet", "text": "LittleBigPlanet\n\nHra LittleBigPlanet je projektem Marka Healeyho, tvůrce hry Rag Doll Kung Fu. Hru vytváří ve svém novém studiu Media Molecule exkluzivně pro herní konzoli PlayStation 3. Hra byla poprvé ohlášena na Game Developers Conference v San Francisku v roce 2007. Existuje také její verze na Hand-held PlayStation Portable . V roce 2010 bylo také oznámeno její pokračování nesoucí jméno LittleBigPlanet 2 .\n\nLittleBigPlanet představuje mix plošinovky a budovatelské hry. Hráči dostávají do rukou tvůrčí nástroje s jejichž pomocí lze za běhu měnit herní úrovně, a to dokonce ve spolupráci s ostatními hráči. Jejich avatarem v herním světě je malá postavička zvaná Sackboy, která dokáže uchopovat předměty nebo jiné postavičky. Svého avatara můžete upravit k obrazu svému, jeho zevnějšek i obličej.\n\nV jednotlivých úrovních se mohou nacházet nepřátelé a také speciální objekty, které lze sbírat, a tak si zvyšovat skóre. Vytvořené úrovně, nebo i jen části úrovní (předměty, objekty, textury) lze sdílet s ostatními hráči skrze online službu herní konzole PlayStation 3. Cílem vývojářů je vytvořit velkou komunitu hráčů, kteří sobě pro radost i pro radost ostatních hráčů budou vytvářet nové zajímavé úrovně a předměty, které pak například budou moci další hráči využít při tvorbě vlastních úrovní.\n\nO hře LittleBigPlanet si můžete přečíst na českých herních serverech:\n\nOdkazy na stránky, věnující se této hře:\n"}
{"id": "262169", "url": "https://cs.wikipedia.org/wiki?curid=262169", "title": "Audio Video Interleave", "text": "Audio Video Interleave\n\nAudio Video Interleave, známější pod zkratkou AVI, je formát multimediálního kontejneru, uvedený firmou Microsoft v listopadu roku 1992 jako součást multimediální technologie Video for Windows. Soubory typu AVI mohou obsahovat zvukovou i video stopu, což umožňuje synchronní přehrávání videa a zvuku.\n\nFormát AVI specifikuje multimediální kontejner, který obsahuje jednu nebo více datových stop. Každá stopa ukládá jeden typ dat: zvuk, video, efekty či text (pro zobrazení titulků). Každá stopa také obsahuje digitálně zakódovaný mediální tok (zakódován pomocí specifického kodeku).\n\nMnohými je považován za zastaralý formát. Když je používán s populárními MPEG-4 kodeky (např. DivX nebo Xvid), má značné nedostatky, které zvětšují velikost souboru víc, než je nezbytné. Nemá také nativní podporu pro moderní vlastnosti jako např. B-snímky.\n\nAVI je zvláštní případ formátu RIFF (Resource Interchange File Format), který rozděluje data souboru do bloků. Každý blok je identifikován pomocí značky FourCC.\n\nNavzdory limitujícím faktorům a dostupnosti nových, modernějších formátů multimediálních kontejnerů (Matroska, MP4, QuickTime, Ogg, …) zůstává AVI populární mezi komunitou sdílející data díky vysoké kompatibilitě s existujícími programy pro přehrávání videa a jeho editaci (jako je například Windows Media Player a VirtualDub).\n\nFormát AVI a MPEG využívá většina digitálních fotoaparátů. Jedním z důvodů je podpora formátu operačními systémy Windows u osobních počítačů a následná snadná editace.\n\n"}
{"id": "262177", "url": "https://cs.wikipedia.org/wiki?curid=262177", "title": "Sabor trubača", "text": "Sabor trubača\n\nSabor trubača je festival dechové hudby který se koná každoročně v srbském horském městečku Guča. Festival probíhá na začátku srpna, oficiální datum bývá známo v květnu. \n\nHistorie dechovky sahá do 19. století, kdy princ Miloš Obrenović založil první vojenskou dechovou hudbu. Armáda ostatně spojuje všechny odrůdy tzv. balkánské dechovky. Nástrojové obsazení je většinou 3–4 křídlovky , 3–4 eufonia (barytonové zpěvorohy) či baskřídlovky a tuba nebo většinou heligon, který je mnohem vhodnější k přenášení a hře vstoje. Bicí bývají zastoupeny virblem a velkým bubnem (který má nahoře malý činel). Všechny kapely jsou mobilní – jak se na vojenské dechovky sluší a patří. Na festivalu však můžete vidět a slyšet kapely se saxofony, trombony, klarinety, suzafony a jinými nástroji.\n\nBalkánská dechovka je velmi rytmická a posluchači většinou tančí. K nejčastěji hraným a neoblíbenějším rytmům patří dvoudobý tanec \"kolo\", kdy se lidé vezmou za ruce a tančí dokola, a \"čoček\". Mimo rychlé tance jsou oblíbené národní teskné písně, na které lze ovšem také tančit. Srbové nejsou ve vztahu ke svému folkloru příliš konzervativní, a proto lze některé písně slyšet v různých vydáních od zádumčivých pomalých rytmů, přes čoček až po techno.\n\nMezi oblíbené písně patří srbské národní písně jako Vidovdan (o bitvě na Kosově poli), Mesečina (měsíční svit) a další kola, či rovněž písně, které proslavil Goran Bregović ve filmech Emira Kusturici: Kalašnikov, Čupčik, Ševa apod.\n\nMalé městečko se na několik dní zcela věnuje jen dechovce – návštěvníků jsou statisíce, v roce 2005 jich bylo údajně na půl milionu. Do Guči každoročně přijíždí nejen oficiální soutěžící a hosté, ale také mnoho lepších či horších dechovek, které si chtějí hraním po ulicích a hospůdkách přivydělat.\n\nProgram je pokaždé velmi podobný: ve čtvrtek večer bývá koncert některé srbské hvězdy, např. Bobana Markoviće či Beljany Krstić. V pátek večer je koncert, kde se představí hosté. V sobotu dopoledne bývá rekonstrukce tradiční dragačevské svatby. Sobotní večer patří soutěžícím kapelám a nedělní odpoledne probíhá soutěž. Hosté bývají francouzské, německé či americké kapely složené ze srbských emigrantů, evropské kapely, kterým učarovala balkánská dechovka, a také folklórní soubory z Severní Makedonie, Slovinska, Rumunska a jiných zemí.\n\n"}
{"id": "262183", "url": "https://cs.wikipedia.org/wiki?curid=262183", "title": "Jelení stráň", "text": "Jelení stráň\n\nJelení stráň (též Věžní skály) (německy \"Törmelfelsen\") je vrchol (1018 m n. m.) v Jizerských horách, 2 km severně od osady Jizerka. Je nejvyšším bodem \"Středního jizerského hřebene\". Na vrcholové plošině se nacházejí žulové skály. Poblíž vrcholu u skal zvaných Vlčí doupě se nalézá jeden z nejznámějších jizerskohorských viklanů. Z Jelení stráně je pěkný výhled na Jizerku, Pytlácké kameny, či Jizeru.\n\nJelení stráň je zalesněná mladými smrčinami a přechodovými lesokřovinami, v nichž se vyskytují břízy a jeřáby.\n\nNa vrchol vede z Jizerky zeleně značená turistická stezka zvaná Lasičí cesta, kterou v mělkém sedle opouští vrcholová stezka, která se vine smrkovým porostem. V závěru přichází výstup na vlastní vrcholové skalisko.\n\nV roce 1956 byla v lesích nad Jizerkou, po úbočí Věžních skal budována lesní železnice, jež sloužila ke svážení spadlých kmenů, jež byly součástí masivních polomů. K její likvidaci došlo v roce 1969.\n\n"}
{"id": "262184", "url": "https://cs.wikipedia.org/wiki?curid=262184", "title": "Lvíček zlatý", "text": "Lvíček zlatý\n\nLvíček zlatý či lvíček malý (\"Leontopithecus rosalia\") je malá opice z čeledi kosmanovitých (\"Callithrichidae\"), která obývá jen malé území jihovýchodní Brazílie (Mata Atlântica). Tento malý primát odolával již celá desetiletí průběžnému a tvrdému pronásledování, lovu, ale hlavně vybíjení jeho přirozeného životního prostředí, které není ani dnes ustáleno. To je důležitý důvod pro zapsání tohoto druhu do tzv. Červeného seznamu IUCN do kategorie „ohrožených druhů“. I přesto se v některých knižních zdrojích udává jako „kriticky ohrožený druh“, jelikož se odhaduje, že ve volné přírodě žije už přibližně jen 1000 a v zajetí 500 jedinců.\n\nLvíček zlatý má ještě tři pokrevní příbuzné (lvíček zlatohlavý, lvíček černý, lvíček černolící), ale právě lvíček zlatý je patrně nejznámější druh.\n\n\nPro lvíčka zlatého je nejtypičtější jeho zlatá a zlatohnědá srst, podle které dostala tato opička i svůj název. Jeho chlupy na tvářích jsou delší a tmavší a tvoří hřívu na vrcholu hlavy, lících a hrdle, což se stává pro lvíčka zlatého dalším charakteristickým znamením. V této husté srsti se ztrácejí i ušní boltce. I přesto, že má štíhlé nohy, má i dlouhé drápy, které jsou schopny zdatně škrábnout, a které se stávají nedocenitelnou pomůckou při jeho stromovém životě. Ačkoli je jeho ocas poměrně dlouhý, není chápavý. Výjimku ve zbarvení představují jenom konce jeho tlapek, obličej a občas i ocas, které mají barvu černou.\n\nJeho tělo měří na délku circa 335 milimetrů (13,2 cm, ale obvyklejší je 19-22 cm) a jeho ocas dorůstá 400 milimetrů (může dosáhnout i 36 cm, ale obvyklejší je 26-34 cm). Samci dosahují hmotnosti jen kolem 700 gramů v přírodě, ačkoli v zajetí dosahují i vyšší váhy. Těhotná samice může vážit nad 790 g, ale u netěhotné samice se hmotnost obvykleji pohybuje kolem 550 g.\n\nVětšina divokých populací žije na území biologické rezervace Poço das Antas, v chráněné oblasti v bažinatých lesích ve městě Rio de Janeiro. To je důležité území určené pro lvíčky zlaté, jen 2 % tohoto území představuje původní území rozšíření lvíčků. Mimoto, jeho existující lokalita má zničené životní podmínky a zemědělství; to má postupně za následek izolaci populací a plemenění zvířat mezi sebou, což postupně vede pravděpodobně k vyhynutí.\n\nPočetnost lvíčků zlatých poskytuje i baldachýn a nemálo ji komplikuje i narůstající početnost už tak četných predátorů. Jeho hlavními predátory jsou dravci, velké kočky a hadi. Baldachýn také poskytuje důležitý zdroj o potravě lvíčka; malý lvíček spoléhá na dešťovou vodu a na dostatek hmyzu u vodních nádrží, na různé plody a jiná menší zvířata obývající kůru na stromech.\n\nLvíček zlatý je velice mrštné zvíře, které se dokáže až neuvěřitelnou rychlostí pohybovat po stromech, kde hledá především masnou potravu jako hmyz, ještěrky, malé ptáky a jejich vejce, ale také různé ovoce. Aktivní je jak ve dne, tak v noci. Nikdy nežije samotářsky, vždy minimálně v párech, ale nejčastěji v malých skupinkách, které vydávají bohatou škálu nejrůznějších zvuků. Jsou to velice inteligentní zvířata, která dokáží před nebezpečím velice rychle uprchnout. Ačkoli žijí ve skupinách, může být jedna skupina rozprostřena i na několik desítek metrů a pokud se objeví nebezpečí a strážní opice vydá poplašný zvuk, lvíčci zmizí hluboko v korunách stromů.\n\nSamice rodí nejčastěji jedno nebo dvě, velice vzácně i tři mláďata po 123 až 132 dnech březosti. Matce pomáhá i samec, kterému je samice jen občas půjčuje a to pod přísným dohledem. Nejprve je několik týdnů kojí, poté jim začne pomalu dávat i pevnou potravu (nejčastěji hmyz), kterou pečlivě rozmačká ve svých prstech.\n\nV České republice se lvíček zlatý chová v těchto zoologických zahradách:\n\n\n"}
{"id": "262187", "url": "https://cs.wikipedia.org/wiki?curid=262187", "title": "Zámky (Jizerské hory)", "text": "Zámky (Jizerské hory)\n\nZámky jsou hora v Jizerských horách ležící 3 km jižně od osady Jizerka a vypínájící se nad vodní nádrží Souš. Jsou nejnižší a nejjižnější tisícovkou v Jizerských horách. Sousedními vrcholy jsou o něco nižší Hruškové skály (997 m n. m.) a Bílé kameny (993 m n. m.). Celý tento hřeben je východní rozsochou Vlašského hřebene. Vrchol je pokryt mladými smrčinami.\n\nNa vrchol odbočuje pěšina z Knížecí cesty, vedoucí jižními svahy Zámků. Kdysi byla značená žlutou turistickou značkou, ale dnes už je prořídlé značení špatně vidět a i pěšina postupně zarůstá. Samotný vrchol pokrývá vzrostlý les, bránící výhledům na okolní hory.\n\n\n"}
{"id": "262199", "url": "https://cs.wikipedia.org/wiki?curid=262199", "title": "Edvard Jan Brynych", "text": "Edvard Jan Brynych\n\nProf. Edvard Jan Nepomuk Brynych, pokřtěn jako Eduard Josef (4. května 1846, Vlásenice-Drbohlavy – 20. listopadu 1902 Chrast) či jen Eduard Brynych se na přelomu let 1892 a 1893 stal 14. sídelním biskupem královéhradeckým. Jeho zásluhou se na přelomu století projevil obrodný proces. Byl organizátorem katolického spolkového, politického a náboženského života. V roce 1897 svolal do Hradce Králové diecézní sjezd, se zaměřením na spolupráci skupin katolíků. Zasloužil se o vybudování spolkového a tiskového domu – Adalbertina. Podporoval vznik sportovní organizace Orla. Orel Královéhradeckého kraje nesl název Brynychova župa.\n\nKonec 19. století byl poznamenán růstem sociálního tlaku a nacionalismu. Například v Trutnově, ležícím na území královehradecké diecéze, tvořili na přelomu 19.–20. století Češi pouze pětinu obyvatel. Již předchůdce Edvarda Brynycha biskup Hais chtěl napomoci v Trutnově české menšině zavedením českých bohoslužeb roku 1886, avšak pro odpor německých nacionalistů se mu nepodařilo prosadit výstavbu českého kostela. V péči o české menšiny pokračoval Edvard Brynych, který zavedl v Trutnově, Žirči a Dubenci české bohoslužby. Odpor nacionalistů proti biskupovi a menšinám zesílil po odmítnutí německého kandidáta na farní úřad v Dolním Lánově. Němečtí nacionalisté zamezili přístupu Čechů na jejich bohoslužby. V Trutnově pak situaci řešili zřízením vlastní bohoslužebné místnosti v soukromém domě.\n\nZápas o pozice vyústil v požadavku Němců k zřízení vlastních biskupství v rámci pražské církevní provincie a to v Chebu a Kutné Hoře. Papež vyslyšel přání biskupa Brynycha a českého duchovenstva a plán na rozdělení diecéze odmítl. Kolem roku 1905 podobný plán znovu rovněž odmítl.\n\nEduard Brynych se krátce po nástupu do úřadu biskupa královéhradeckého musel vyjádřit k událostem, které měly probíhat zhruba od druhé poloviny (10. srpna) roku 1892 v Suchém Dole na Náchodsku celé tři roky. Tehdy čtrnáctiletá dívka Kristina Ringlová zde měla prožívat zjevení Panny Marie a místo se stalo cílem procesí věřících. Jeho postoje byly k těmto událostem negativní a taktéž i v pozdějších letech je katolická církev nikdy zcela neuznala (obnovený kostelík z roku 1897 po požáru v roce 2010 vysvětil 8. července 2012 pan kardinál Dominik Duka za přítomnosti krajského hejtmana a několika stovek věřících).\n\n\n"}
{"id": "262200", "url": "https://cs.wikipedia.org/wiki?curid=262200", "title": "John Walker", "text": "John Walker\n\nJohn Walker (29. května 1781 Stockton-on-Tees, Hrabství Durham - 1. května 1859, tamtéž) byl anglický chemik, který v roce 1827 vynalezl zápalky.\n\nV polovině 19. století vynalezl zápalky s obsahem síry, které na krátkou dobu překonaly zápalky z bílého fosforu. Na konci 19. století zápalky s obsahem síry znovu předčily zápalky s příměsí bílého fosforu.\n"}
{"id": "262203", "url": "https://cs.wikipedia.org/wiki?curid=262203", "title": "Tkáňový mok", "text": "Tkáňový mok\n\nTkáňový mok, také intersticiální tekutina, je mezibuněčná tekutina v těle mnohobuněčných živočichů. Představuje hlavní složku mimobuněčné tekutiny, do níž se také řadí krevní plazma a míza (lymfa), která se z moku tvoří. Tím, že intersticiální tekutina vyplňuje mezibuněčné prostory, umožňuje mezi buňkami a jejich okolím výměnu dýchacích plynů (kyslíku a oxidu uhličitého) a látek (přívod živin a odvod metabolitů). \n\nLidské tělo obsahuje přibližně jedenáct litrů tkáňového moku. \n\nNa vzniku tkáňového moku se podílí difuze, filtrace a reabsorbce – fyzikálně-chemické mikrocirkulační mechanizmy probíhající mezi intersticiem a kapilárami. Dominantní roli ve výměně kyslíku, oxidu uhličitého, vody a dalších látek hraje difuze, která umožňuje oboustranný transport po celé délce vlásečnic. Tímto mechanizmem se přes endotelovou vrstvu vymění asi padesátkrát větší objem, než filtrací a reabsorbcí. Endotel kapilár má v jednotlivých orgánech různou propustnost (permeabilitu). Například v játrech je vysoká (albuminy procházejí stěnou), v kosterním svalstvu menší. Minimální je – v důsledku hematoencefalické bariéry – v centrálním nervovém systému.\n\nPřesto právě druhý mechanizmus – filtrace a reabsorbce – je klíčový pro výsledný směr pohybu výměny látek a umožňuje vlastní tvorbu tkáňového moku. Za fyziologických podmínek jsou filtrace, která se uskutečňuje na tepenném konci kapiláry, a reabsorbce (zpětné vstřebávání) na jejím žilním konci v dynamické rovnováze. \n\nSměr pohybu tekutiny je závislý především na poměru mezi hydrostatickým tlakem ve vlásečnicích a onkotickým tlakem bílkovin v krevní plazmě. K tomu se v menší míře přidávají tlaky intersticiální tekutiny, respektive onkotický tlak v ní. Tyto čtyři hybné síly byly nazvány podle jejich objevitele jako \"Starlingovy síly\": \n\nPři příchodu krve do tepenného konce vlásečnice probíhá díky tlakovému gradientu filtrace směrem z kapiláry do mezibuněčného prostoru. Tlak krve zde činí 30–35 mm Hg. Po ztrátě tekutiny v kapiláře vzroste onkotický tlak bílkovin a naopak tekutina v intersticiu způsobí zvýšení hydrostatického tlaku vně žilního konce kapiláry, což má za následek reabsorbci, zpětné vstřebávání směrem do vlásečnice. Tlak krve na žilním konci má hodnotu 15–20 mm Hg. Výsledný celkový úhrn výměny vyznívá ve prospěch extracelulárního filtrovaného objemu. Tento přebytek pak musí být z intersticia odveden lymfatickým systémem zpět do krevního řečiště. Z tkáňového moku přitom vzniká míza.\n\nZa jeden den přejde z vlásečnic do mezibuněčného prostoru okolo dvaceti litrů tekutiny (ultrafiltrátu), zpětně je vstřebáno osmnáct litrů. Dva litry, které zůstávají v intersticiu, jsou odvedeny lymfatickým systémem.\n\nSložení tkáňového moku je v důsledku propustného endotelu vlásečnic až na jednu výjimku téměř shodné se složením krevní plazmy. Endotel umožňuje transport vody, plynů a malých molekul látek. Naopak nepřipouští přestup vysokomolekulárních látek, konkrétně bílkovin krevní plazmy, které tak v intesticiu za fyziologických podmínek chybí. Z elektrolytů je nejvíce zastoupeným kationtem sodný ion (Na) a z aniontů pak chloridové (Cl) a hydrogenuhličitanové (HCO) ionty. Zejména tyto tři prvky stojí za vznikem osmolarity mimobuněčné tekutiny, jejíž hodnota činí 290 mosm/l. \n\nDruhé prostředí, se kterým tkáňový mok komunikuje, je intracelulární tekutina (cytoplazma). Oba kompartmenty jsou odděleny málo permeabilní buněčnou membránou. Intracelulární tekutina na rozdíl od intersticia obsahuje velmi nízkou hladinu sodných kationtů a naopak vysokou koncentraci draslíkových iontů. \n\nV intersticiální tekutině se nacházejí aminokyseliny, cukry, mastné kyseliny, koenzymy, hormony, neurotransmitery, soli a dále produkty látkové výměny (metabolity). Jednotlivé látky jsou reabsorbovány do kapilár. Vysokomolekulární látky, které neprojdou stěnou kapilár (především bílkoviny), odvádí lymfa (míza) vznikající tak z tkáňového moku. Hladina bílkovin v míze činí přibližně 20 g/l. Její složení je závislé také na orgánu, v němž dochází k její produkci.\n\n\n"}
{"id": "262204", "url": "https://cs.wikipedia.org/wiki?curid=262204", "title": "Bitva o Gagru", "text": "Bitva o Gagru\n\nBitva o Gagru se odehrála 1. až 6. října 1992 během války v Abcházii mezi abchazskými separatisty (jimž pomáhali bojovníci militanti z Konfederace kavkazských národů) a gruzínskou armádou krátce poté, co ztroskotala mírová jednání v Moskvě. Malé město Gagra na pobřeží západní Abcházie bylo pod kontrolou gruzínské armády, jejíž posádka nebyla příliš početná, ale měla lepší vojenské vybavení než Abchazové, avšak bitva skončila vítězstvím separatistů. Bitva o Gagru je považována za nejkrvavější bitvu celé války.\n\nGagra byla už v srpnu 1992 obsazena gruzínskou armádou, která se zde vylodila za účelem opětovného získání města a zbytku okresu pod gruzínskou kontrolu a obklíčení abchazských separatistů v okrese Gudauta, v jehož metropoli bylo středisko abchazského odporu, které se sem přestěhovalo ze Suchumi. Kromě toho v Gudautě sídlila 643. sovětská, nyní ruská protiletadlová základna a také podpůrná jednotka, jejíž zdroje posloužily abchazským separatistům, kteří naléhali na Ruskou federaci, aby jim pomohla. Od 16. do 20. srpna bylo z této turistické oblasti Abcházie evakuováno ruskými jednotkami z Černomořské flotily zhruba 10 tisíc turistů, kteří zde trávili dovolenou, a civilistů do Soči.\n\nAbchazům se podařilo vyjednat podporu Konfederace kavkazských národů, v které byli členem, a ta reagovala koncem srpna 1992 při svém zasedání v Grozném vyhlášením války Gruzii a vojenskou pomocí stovek dobrovolníků do Abcházie. Rusové se k situaci postavili opatrně a vláda Ruska uspořádala v Moskvě 3. září mírová jednání, jejichž výsledkem bylo příměří, které ponechalo většinu Abcházie v gruzínských rukou, ale Gruzie byla povinna stáhnout z okresu Gagra veškerou těžkou techniku a snížit zde svou vojenskou přítomnost, aby mohla pokračovat vyjednávání o statutu Abcházie v územně celistvé Gruzii. Ruská strana již 26. srpna navíc prosadila, aby se z Abcházie stáhly veškeré neabchazské dobrovolnické skupiny z Konfederace kavkazských národů, proti nimž ruská prokuratura zahájila trestní řízení,a o dva dny později bylo v Gudautě zatčeno kolem stovky převážně čečenských militantů.\n\nToto příměří však nevydrželo nadlouho. Abchazská strana vydala prohlášení, že Gruzie nesplnila bod dohody o stažení vojsk z okresu Gagra. Nicméně podle svědectví tehdejšího velitele Zakavkazského vojenského okruhu, ruského generálporučíka Sufiana Bepajeva, Gruzínci tento bod splnili a stáhli z okresu Gagra do 30. září 1200 vojáků i odpovídající množství těžké techniky. Rusko však přesto také nebylo spokojeno s tím, jak gruzínská strana plní závazky, a ještě do konce září přijal Nejvyšší sovět Ruska usnesení odsuzující gruzínské kroky a jejich chování vůči příslušníkům abchazského národa, a také vyzval k vyslání ruských mírových sil do Abcházie.\n\n30. září se vydaly abchazské jednotky jejich národní gardy, bránící řeku Bzyb, spolu se svými severokavkazskými spojenci, v počtu 3 až 4 tisíc na pochod na severozápad do Gagry, přičemž stříleli puškami a minomety po domech a zařízeních podél hlavní silnice dle libosti nehledě na fakt, že se pod palbou ocitalo i civilní obyvatelstvo, a s sebou měli krom těchto lehkých zbraní i několik tanků T-72 i jiných typů dělostřelecké techniky jako např. BM-21 Grad, které před tím Abchazové vůbec neměli. Postup byl dle očitých \"rychlejší, než si mysleli, že vůbec může být.\" Těmto abchazským jednotkám velel tehdy ještě neznámý čečenský militant Šamil Basajev, kterého vedení abchazské separatistické vlády jmenovalo náměstkem ministra obrany pro bzybskou frontu, a který působil v oblasti na přímý rozkaz vůdce Konfederace kavkazských národů Jusufa Soslambekova. Proti nim se 1. října postavila gruzínská jednotka v Gagře pod velením mladého důstojníka Giorgiho Karkarašviliho, jež byla abchazskými útočníky jednoznačně přečíslena, ale Gruzínci měli mnohem více těžké techniky a zbraní. Ty však byly proti militantům, kteří se rozprchli do okolních horských lesů, prakticky k ničemu. Přesto přítomnost těžké techniky na straně Abchazů podnítilo u Gruzínců podezření, že Rusko v konfliktu straní Abchazům a dodává jim zbraně i leteckou podporu, a ruská pohraniční stráž se ani nesnaží zabránit průnikům kavkazských militantů na území Abcházie. Navíc Gruzínci obvinili ruského náměstka ministra obrany G. Kolesnikova z přímé pomoci separatistům a Ruskou federaci z toho, že vydáním rozkazu černomořské flotile zahájit blokádu abchazského pobřeží též asistovali separatistům.\nV prvním dnu bitvy dokázali abchazští separatisté zničit po překvapivém útoku velké množství gruzínské těžké vojenské techniky ještě na parkovištích, ovšem zdejší 13. jednotka Šavnabada se dokázala opevnit u pobřeží a na jihozápadě města, odkud měla gruzínská děla dobrý výhled na město a okolí. Abchazové a Severokavkazané však přesto vtrhli do města a rychle obsadili jeho centrum ve snaze využít své početní převahy. Gruzínci však palbou z děl i ručních zbraní dokázali usmrtit velké množství útočníků, takže se Abchazové museli stáhnout z centra. Jednotka Šavnabada a členové speciálních jednotek následně zahájili protiútok, čímž rozprášili Abchazy a Severokavkazany do lesů na severovýchod od města, čímž dokázali srazit bojovou morálku Abchazů tak, že se začala jejich jednotka útočníků rozpadat. Nicméně Abchazové a Severokavkazané se dokázali přeskupit a zahájit útok znovu, jakmile se dalo dohromady dostatek lidí. Gruzínská jednotka však už během jejich prvního útoku přišla o značnou část výbavy a začalo docházet i střelivo, takže velitel uvažoval, že se na druhý den bojů stáhne z města.\n\nVelitel speciálních jednotek Goča Karkarašvili, jenž byl mladším bratrem velitele jednotky Šavnabada, však trval na tom zůstat ve městě a bojovat, dokud nedorazí posily, ačkoliv pro Tbilisi v tu chvíli bylo prakticky nemožné nějaké poslat. Karkarašvili ml. a jeho lidé ze speciálních jednotek spolu s několika vojáky a civilisty, kteří s sebou měli zbraně, se proto zabarikádovali na nádraží a na policejní stanicí. Proti útočícím Abchazům a Severokavkazanům byli schopni držet se na těchto místech dlouho, ale nakonec byli přečísleni. Abchazové zabili celkem 11 příslušníků speciálních jednotek Gruzie, včetně jejich velitele Gočeho Karkarašviliho a zbylé gruzínské ozbrojence vzali do zajetí. Jednotka Šavnabada a zbytky speciálních jednotek se následně daly na ústup, jakmile se do města z okolních kopců dostala druhá vlna abchazských bojovníků, kteří by je dostali rovněž do obklíčení. Spolu s gruzínskými vojáky začali v noci z 2. na 3. říjen Gagru opouštět i gruzínští civilisté, kteří hromadně prchali na severozápad do příhraničních vesnic Leselidze a Gantiadi (tedy podobně, jako když z oblasti prchali Abchazové před gruzínskými vojáky v srpnu). 3. října, kdy Gagra padla, však Abchazové dobyli i tyto vesnice, zatímco se gruzínské civilní obyvatelstvo pokoušelo uprchnout do Ruska, k čemuž byli ruští pohraničníci svolní, a pouštěli také gruzínský vojenský personál pod podmínkou, že se ihned přesunou zpět do Gruzie. Během noci 3. října docházelo vůči Gruzínům k závažným případům porušování lidských práv ze strany abchazských bojovníků, kteří sami však mnohdy byli oběťmi porušování lidských práv ze strany Gruzínů během srpnových událostí. Dle svědectví uprchlíků bylo zřejmé, že jim šlo o pomstu za skutky spáchané Gruzíny. Gagra také zažila vlnu rabování v opuštěných domech po Gruzínech, které si mezi sebou rozdělili Abchazové, kteří byli v dřívějších událostech vyháněni z tohoto i jiných sídel. Samotní Abchazové se ale snažili vlnu rabování zastavit tím, že vykonali popravu jednoho z pachatelů, kterou odvysílala abchazská televize pro výstrahu ostatním. Jaký byl ale skutečný efekt, není známo. Boje v Gagře a okolí pokračovaly až do 6. října, kdy Abchazové obsadili celý okres.\n\nSituace však byla pro Gruzíny, kteří zůstali po hlavních bojích v pasti, ať už v Gagře nebo v okolních vsích, velmi zlá. Okolo stovky zajatých Gruzínců bylo nahnáno čečenskými militanty na fotbalový stadión v Gagře a popraveno stětím hlavy. Tyto hlavy následně Čečenci použili jako fotbalové míče. V Gagře byl dopaden i vlivný gruzínský politik Michail Džinčaradze, místopředseda Nejvyšší rady Abcházie, jehož Abchazové nakonec zabili poslední ranou z milosti.\n\nPředseda gruzínského parlamentu Eduard Ševardnadze a de-facto prezident Gruzie reagoval na bitvu o Gagru a zejména na údajnou podporu, kterou Rusko poskytlo separatistům včetně podpory vojenské, pozastavením vyjednávání o statutu Abcházie, které řídila ruská strana, a nazval to vměšováním Ruska do vnitřních záležitostí Gruzie. Tyto události též vedly k prudkému zhoršení rusko-gruzínských vztahů.\n"}
{"id": "262206", "url": "https://cs.wikipedia.org/wiki?curid=262206", "title": "Řasa", "text": "Řasa\n\nSlovo řasa má několik významů.\n\n"}
{"id": "262232", "url": "https://cs.wikipedia.org/wiki?curid=262232", "title": "Soňa Norisová", "text": "Soňa Norisová\n\nSoňa Norisová (* 27. srpna 1973 Malacky) je slovenská herečka, sestra herečky a zpěvačky Zuzany Norisové. Věnuje se také dabingu. Je členkou hudební skupiny Fragile.\n\n\n\n\n"}
{"id": "262233", "url": "https://cs.wikipedia.org/wiki?curid=262233", "title": "Zuzana Norisová", "text": "Zuzana Norisová\n\nZuzana Norisová (* 24. ledna 1979 Malacky) je slovenská herečka a zpěvačka, sestra herečky a zpěvačky Soni Norisové. \n\nDo povědomí diváků se dostala díky hlavní roli Terezy ve filmu \"Rebelové\". Stala se známou i díky rolím v několika muzikálech (\"Pomáda\", \"Rebelové\", \"Kleopatra\", \"Tři mušketýři\", \"Angelika\") a seriálech (\"Strážce duší\", \"Letiště\", \"Soukromé pasti,\" \"Přešlapy\", \"Dokonalý svět, Vinaři II\", Milenky). \n\n22. února 2013 se jí v Brně narodila dcera Júlia, jejímž otcem je Ondrej Kovaľ.\n\n\n\n\n"}
{"id": "262237", "url": "https://cs.wikipedia.org/wiki?curid=262237", "title": "Balilla", "text": "Balilla\n\nBalilla (celým názvem Opera Nazionale Balilla, ONB) byla italská organizace pro mládež podporující fašismus, existující v letech 1926 až 1937. Návrh na její založení předložil Benito Mussolini, podle jeho představy měla pečovat o fyzickou výchovu mladých Italů (příprava budoucích vojáků) a propagaci fašismu. Mussolini představoval balillu jako \"italský skauting\". Zakladatel skautigu Robert Baden Powell ale organizaci při své návštěvě Itálie veřejně odsoudil., Mussolini se pak snažil tuto informaci utajit, což vedlo až k zániku organizace, která byla pohlcena mládežnickou organizací Národní fašistické strany.\n"}
{"id": "262241", "url": "https://cs.wikipedia.org/wiki?curid=262241", "title": "Astrometrie", "text": "Astrometrie\n\nAstrometrie je odvětví astronomie, které se zabývá přesnými měřeními a vysvětlováním pozice a pohybů hvězd a ostatních nebeských těles. Kvůli omezené přesnosti přístrojů se až do konce 19. století zdálo, že astrometrie bude stát na okraji vědeckého zájmu. Se zlepšujícími se přístroji a nástupem automatizace se informace získávané astrometrií staly velmi důležité při studiu a výzkumu pohybu a fyzikálního původu naší sluneční soustavy a naší galaxie Mléčná dráha.\n\nJednou z možností využití astrometrie je hledání exoplanet. Je to v tomto oboru nejstarší metoda, používána asi 50 let.\n\nZjišťujeme-li dlouhodobě a precizně polohu určité hvězdy, bude se po obloze pohybovat ne po přímce, ale po vlnovce s periodou jednoho roku, což souvisí s oběhem Země okolo Slunce. Odhlédneme-li od tohoto pohybu, bude se zkoumaná hvězda pohybovat po přímce. Pokud ovšem obíhá okolo hvězdy jinak neviditelná planeta, bude hvězdu svou gravitaci ovlivňovat a její pohyb se nebude jevit přímý, ale opět po vlnovce s periodou oběžné doby planety a s amplitudou úměrnou poměru hmotností hvězdy a planety.\n\nV hledání exoplanet za použití astrometrie byl nejznámější astronom Peter van de Kamp svými \"objevy\" dvou objektů u Barnardovy hvězdy. Domnělé objevy byly ve skutečnosti výsledkem chyby přístrojů.\n\n\n\n"}
{"id": "262247", "url": "https://cs.wikipedia.org/wiki?curid=262247", "title": "Lovci orchidejí", "text": "Lovci orchidejí\n\nLovci orchidejí (1920-1922) je dobrodružná románová trilogie českého spisovatele Františka Flose napsaná podle zážitků Jana Satrapy, zámeckého zahradníka v Červených Pečkách.\n\nJednotlivé díly trilogie mají tyto názvy:\n\n\n\n\n\n\nDěj začíná roku 1890, kdy se František Doležal s Václavem Veverkou vydávají do Střední Ameriky na výpravu za orchidejemi, po nichž byla v Evropě koncem 19. století velká poptávka. Na loď s nimi tajně nastoupí také Jeník, který utekl z domova, aby se mohl také zúčastnit expedice. Z mexického poloostrova Yucatánu cestují přes pralesy Guatemaly, Belize a Kostariky, kde je pan Doležal těžce zraněn v přestřelce s bandity.\nPříběh sleduje Jeníkovo dospívání. Chlapec se, i přes strýčkovo varování, těšil na zábavný výlet. V Mexiku však brzy však zjistí, že vydat se pro orchideje, neznamená jen je nasbírat, ale že jde v pravém slova smyslu o „lov“. Další postavou je indiánský sirotek Diego, kterého pan Doležal adoptuje.\n\nDruhý díl trilogie se odehrává po osmi letech na území Kolumbie a Ekvádoru. Na počátku knihy strýc František s Diegem a Janem pomohou záhadnému muži, z něhož se vyklube místní revolucionář. Tak se nechtěně zapletou do revoluce a co nejrychleji se snaží dostat pralesem na území Ekvádoru. kde se setkají s indiány Arawaky a Chívary, ale i s bandity. Postaví si zde dům a mohou se naplno věnovat sběru orchidejí. Před odjezdem do Evropy zachrání indiánskou dívenku Li-lu, kterou jim na konci knihy svěří umírající náčelník. Po návratu do Kolumbie se dozví, že zde proběhla revoluce a jejich známý Carlos se stal ministerským předsedou. V této knize už nevystupuje Václav Veverka, objevuje se zde však nová postava - Mistr Loupáček. Tento bývalý herec a cirkusový klaun trpasličího vzrůstu skvěle rozumí zvířatům a vtipně komentuje každou situaci. Osvědčí se jako kuchař, zálesák a léčitel. Ochočí si dvě mláďata mývalů a vodního ptáka čáju, které později přiveze do Evropy.\n\nDěj třetího dílu se odehrává po dalších třech letech na Borneu, kam byl strýc František pozván svým přítelem, anglickým plantážníkem Samem Smithem. Po příjezdu vyjde najevo, že plantážník byl i se svou rodinou unesen divokými Dajáky. Mistr Loupáček si opět ochočí různá zvířata, například kančila, mládě medvěda malajského a binturonga. S pomocí plantážníkova sluhy Boniho, rovněž Dajáka, se hrdinům podaří proniknout mezi domorodce. Zde vyjde najevo, že Angličana a jeho rodinu unesl krutý náčelník horských Dajaků Besar Penghantar. Posléze do jeho zajetí upadne i strýc František a ostatní hrdinové. Mají být popraveni, ale mistr Loupáček svým eskamotérským uměním Dajaky přesvědčí, že jsou pod ochranou duchů. Dojde k bitvě mezi dajackými kmeny, Besar Penghantar je zabit a zajatci osvobozeni.\n\nPřestože František Flos nikdy nebyl za hranicemi své vlasti, dokázal na základě vyprávění a s pomocí odborné literatury vytvořit ve svém díle věrohodný obraz zámořských zemí, který spojil s barvitým a dramatickým dějem obsahujícím kromě napětí i mnoho faktů a informací. Autor zde seznamuje mladé čtenáře, jimž je trilogie určena, s přírodou i kulturou obyvatel tropických oblastí.\n\nNa rozdíl od mnoha jiných dobrodružných románů není v Lovcích orchidejí příliš zdůrazňována výchovná stránka. Hrdinové jsou čeští, touží po poznání, pomáhají domorodcům, ale působí celkově realisticky. Přízeň čtenářů si jistě získá hlavně roztomilý a zábavný mistr Loupáček.\n"}
{"id": "262249", "url": "https://cs.wikipedia.org/wiki?curid=262249", "title": "Seznam čeledí brouků", "text": "Seznam čeledí brouků\n\nSeznam čeledí brouků klasifikuje řád Coleoptera (brouci) do úrovně čeledí.\n\nŘád Coleoptera (brouci)\n\n"}
{"id": "262251", "url": "https://cs.wikipedia.org/wiki?curid=262251", "title": "Trojí zodpovědnost", "text": "Trojí zodpovědnost\n\nTrojí zodpovědnost (anglicky \"triple bottom line\") je princip, podle kterého by činnost firmy měla stát na třech pilířích: ekonomické prosperitě (profit), kvalitě životního prostředí (planet) a společenském kapitálu (people). Pojetí trojí zodpovědnosti vyžaduje, aby byla firma zodpovědná spíše subjektům, které mohou být, ať již přímo či nepřímo, její činností ovlivněny, než vlastním podílníkům. Podle stakeholderské teorie by podnikatelský subjekt měl sloužit jako nástroj koordinace zájmů stakeholderů, místo maximalizace zisku podílníků (majitelů).\n"}
{"id": "262254", "url": "https://cs.wikipedia.org/wiki?curid=262254", "title": "Maurice Béjart", "text": "Maurice Béjart\n\nMaurice Béjart (původním jménem Maurice-Jean Berger, 1. ledna 1927, Marseille – 21. listopadu 2007, Lausanne) byl významný francouzský choreograf.\n\nJako tanečník začínal v rodné Marseilli, jako čtrnáctiletý debutoval v baletu pařížské Opery (vedle Rolanda Petita), pak tančil v Mezinárodním baletu v Londýně a ve Švédském královském baletu, kde poprvé vyzkoušel choreografii (balet \"L’inconnu\"). Více začal tvořit v Paříži ve vlastním souboru Ballets de l’Etoile, později přejmenovaný na Ballet-théâtre de Paris.\n\nJeho úspěchy v šedesátých letech odstartovala premiéra \"Svěcení jara\" v roce 1959. O rok později založil v Bruselu Ballet XXe Siécle a s ním uvedl další slavné choreografie jako \"Bolero\", \"Pták Ohnivák\", \"Carmen\", a také díla inspirovaná neevropskými tanečními a divadelními slohy (japonské kabuki, indické \"Bhakti\" ad.) V jeho choreografii bylo také v roce 1961 v Benátkách uvedeno dílo Salvadora Dalího \"Galin balet\". \n\nV roce 1987 po sporu s ředitelem souboru v průběhu turné do Leningradu se rozhodl už do Belgie nevrátit. Přeměnil soubor do nové podoby, tentokrát ve švýcarském Lausanne, vznikl tak Béjart Ballet Lausanne, pro který vytvořil choreografie \"Ring um den Ring\", \"Podivuhodný mandarín\", \"A propos de Shéhérazade\", \"Tokio Gesture\" a další. Soubor vedl až do své smrti; posledním dílem, na kterém pracoval, bylo nastudování pocty Giannimu Versacemu \"Grazie Gianni con amore\" na scéně milánské La Scaly v roce 2007.\n\nObdržel řadu ocenění, státní vyznamenání v Belgii, Japonsku, Velké Británii i Cenu Nadace míru od papeže Jana Pavla II. Z mnoha baletních ocenění lze jmenovat Cenu Benois de la Danse za celoživotní mistrovství.\n\nZaložil rovněž několik baletních škol (školu Mudra v Bruselu a Dakaru, ateliér Rudra v Lausanne).\n\n\n"}
{"id": "262255", "url": "https://cs.wikipedia.org/wiki?curid=262255", "title": "Viliam Pauliny-Tóth", "text": "Viliam Pauliny-Tóth\n\nViliam Pauliny-Tóth (pseudonymy Amaranth, Boleslav, Budišovský, Marek Rozmarín, Lysický, Miloslavín, M. I. H., Mína, Mydloslav, Mydloslav Vechťovič, Podolský, Rozmarín, V. Miloslavín, V. Podolský) (3. června 1826, Senica, Uhersko – 6. května 1877, Martin) byl slovenský politik, spisovatel-beletrista, básník, publicista a překladatel, významný představitel skupiny štúrovců.\n\nPocházel z rodiny evangelického faráře, ale jako sirotek vyrůstal u příbuzných v Zemianském Podhradí. Vzdělání získal v Novém Městě nad Váhem, Senici, Komárně, Modře a nakonec na lyceu v Bratislavě. Pobyt v Bratislavě a studium zcela pod vlivem Ľudovíta Štúra ovlivnily celou jeho literární činnost i smýšlení. Pracoval jako vychovatel ve šlechtické rodině, což mu umožnilo setkat se s J. Rotaridesem a Janko Kráľem. Později se stal profesorem na lyceu v Kremnici.\n\nKrátce působil v košútovské armádě, ze které brzo dezertoval a v roce 1849 se stal důstojníkem slovenského povstaleckého vojska. Po revoluci pracoval jako úředník na vícero místech. Po svatbě získal adoptováním šlechtický titul a ke svému jménu si začal připojovat i jméno manželčino. Žil v Budíně, Skalici a po smrti K. Kuzmányho se přestěhoval do Martina, kde se stal úřadujícím místopředsedou Matice slovenské a vedoucí osobností slovenského politického života. Zasloužil se o vznik martinského gymnázia, Knihtiskařského spoluúčastnického spolku. V letech 1871–1874 byl zodpovědným redaktorem Národních novin, ve kterých také publikoval svoje práce. Po uzavření Matice slovenské se spolu s J. M. Hurbanem snažil intervenovat v její prospěch ve Vídni.\n\nSvojí tvorbou je řazen do tzv. memorandově-matičního období. V Budíně vydával časopis \"Černokňažník\" a \"Sokol\", později ve vydávaní pokračoval ve Skalici. Kromě toho pracoval jako redaktor v Matici slovenské a redigoval její časopis \"Letopis\". Ve svých dílech se věnoval propagaci ideálů a bojoval jimi za národní a sociální práva. Víceré z jeho revolučních básní časem zlidověly (\"Falošná milovnica, Slovenčina\"). V oblasti prózy se věnoval psaní novel, povídek a dalších krátkých literárních útvarů, které se vyznačují svým dokumentárním pohledem na společnost a politické dění. Některá díla také doplňují i události z jeho vlastního života, anebo jde o díla, ve kterých podává obraz o životě svých souputníků (např. Ľudovít Štúr). Kromě vlastní tvorby se věnoval i překladům literatury z ruštiny (Ivan Sergejevič Turgeněv, Alexander Sergejevič Puškin), němčiny, francouzštiny či maďarštiny. Kromě překladů uveřejnil i několik adaptaci divadelních her zahraničních autorů (Szigligeti, Benedix, Fredro a jiných). Kromě poezie a krátkých próz také publikoval množství článků a novinových seriálů.\n\n"}
{"id": "262256", "url": "https://cs.wikipedia.org/wiki?curid=262256", "title": "Stakeholder", "text": "Stakeholder\n\nTermín stakeholder v angličtině tradičně označoval dočasného držitele peněz či jiného majetku. V českém jazyce se stakeholder překládá jako \"zainteresovaná strana\", ve starší marketingové terminologii se využívá pojem \"zúčastněnec\".\n\nV současné době se pojem stakeholder používá v managementu a marketingu a má úzký vztah s etikou. Od klasického pojmu shareholder, který znamená akcionář, se liší tím, že zahrnuje všechny osoby a instituce, které mají s organizací cokoli do činění. V marketingové komunikaci a PR se jako stakeholder označuje libovolný subjekt, se kterým je navázaný vztah libovolného charakteru. Udržováním, posilováním, řízením a vytěžováním těchto vztahů se věnuje PR disciplína \"stakeholder management\".\n\nPojem stakeholder zahrnuje:\n\n\n"}
{"id": "262265", "url": "https://cs.wikipedia.org/wiki?curid=262265", "title": "Prekambrium", "text": "Prekambrium\n\nPrekambrium (\"Kryptozoikum\") je období ve vývoji Země, které se datuje od jejího vzniku (4600 Ma) do doby rozvoje prvních mnohobuněčných organizmů (542 Ma). Délka období představuje asi 8/9 z celkové doby vývoje Země. Následoval eon Fanerozoikum, který trvá dodnes.\n\nZahrnuje tři nejstarší eony:\n\nV tomto období vznikla zemská kůra, Měsíc, oceány, atmosféra a primitivní život, který existoval pouze ve vodě. Pevninu tehdy tvořily tzv. štíty, na kterých dnes nacházejí nejstarší horniny. Největšími jsou Kanadský štít a Baltský štít. Země se postupně ochlazovala. To vyvrcholilo v cryogénu (epocha proterozoika; 630 až 850 Ma), kdy Zemi zcela pokryl led. Vžil se proto pojem \"Země jako sněhová koule\". Poté došlo opět k oteplování, což umožnilo vývoj vyšších organizmů.\n"}
{"id": "262269", "url": "https://cs.wikipedia.org/wiki?curid=262269", "title": "Onager", "text": "Onager\n\nPojem onager má v různých oblastech různé významy. Původní je označení osla.\n"}
{"id": "262272", "url": "https://cs.wikipedia.org/wiki?curid=262272", "title": "Ehrenfestovy teorémy", "text": "Ehrenfestovy teorémy\n\nEhrenfestovy teorémy (též Ehrenfestovy rovnice) určují vztah mezi časovou derivací střední hodnoty kvantově-mechanického operátoru a komutátorem tohoto operátoru s hamiltoniánem daného systému. Obecné vyjádření má tvar\nkde formula_2 je nějaký kvantově-mechanický operátor a formula_3 je jeho střední hodnota. Tvrzení je pojmenováno po Paulu Ehrenfestovi.\n\nEhrenfetovy teorémy mají úzký vztah k Liouvillově větě v Hamiltonovské formulaci mechaniky, kde se místo komutátoru vyskytuje Poissonova závorka.\n\nUvažujme systém, který se nachází v kvantovém stavu formula_4. Pro časovou derivaci střední hodnoty operátoru formula_2 platí\npřičemž se integruje přes celý prostor. V mnoha případech (ale ne vždy) je operátor formula_2 časově nezávislý, takže jeho derivace je nulová. V takovém případě je možné zanedbat člen formula_9.\n\nPomocí Schrödingerovy rovnice lze zjistit, že\na také\nVzhledem k tomu, že hamiltonián je hermiteovský operátor, bude platit formula_12. Dosazením do předchozí rovnice dostaneme\n\nPro hmotnou částici v potenciálním poli lze hamiltonián zapsat jako\nkde \"x\" je poloha částice. Předpokládejme, že chceme znát okamžitou změnu hybnosti \"p\". Z Ehrenfestova teorému dostaneme\nkde bylo využito toho, že \"p\" komutuje samo se sebou a v souřadnicové reprezentaci lze operátor hybnosti vyjádřit jako formula_16, z čehož plyne formula_17. Tedy\nPomocí pravidla o derivaci součinu dostaneme\nTento výraz má tvar druhého Newtonova zákona. Operátor formula_20 lze pak chápat jako \"operátor síly\".\n\nJedná se o příklad principu korespondence.\n\nJiným příkladem je vztah mezi změnou polohy a hybností, který lze vyjádřit jako\nkde formula_22 je hmotnost částice.\n\n"}
{"id": "262281", "url": "https://cs.wikipedia.org/wiki?curid=262281", "title": "Kosman zakrslý", "text": "Kosman zakrslý\n\nKosman zakrslý (\"Callithrix pygmaea\") je nejmenší zástupce čeledi kosmanovitých (\"Callithrichidae\"), který obývá tropické lesy západní Brazílie, jihovýchodní Kolumbie, východního Ekvádoru a východního Peru. Je to jeden z nejmenších primátů vůbec a nejmenší opice.\n\nKosman zakrslý byl objeven německým cestovatelem Baptistem von Spix v roce 1823 a byl považován za mládě kosmana bělovousého, za samostatný druh byl uznán až o několik desetiletí později. Byl objeven v oblasti horní Amazonky nedaleko míst, kde se stýkají hranice Peru, Brazílie a Kolumbie.\n\nKosman zakrslý má hebkou žlutohnědou srst a ocas lemovaný černými kroužky, který je o několik centimetrů větší, než celé tělo. Břicho bývá světlejší. Po většinou mají hustou srst a jeho zbarvení mu velmi pomáhá ve splynutí s prostředím, ve kterém žije. Jeho drápy jsou speciálně přizpůsobeny ke šplhání po stromech, které je pro tento druh charakteristické. Jeho tělo dorůstá sotva 14-16 cm a jeho delší ocas od 15 do 20 cm. Hmotnost samců nepřesahuje 140 g a hmotnost samic 120 g.\n\nKosmani zakrslí se pro svou drobnou velikost stávají častým terčem dravců a hadů, což utvrzuje i jejich prudká aktivita, ale většinou se snaží pohybovat spíše výjimečně a když už, tak se střídavým obdobím nehybné strnulosti. Jeho neobvyklou mrštnost dokazuje i fakt, že dokáže doskočit až do vzdálenosti 5 m. Má dobrý sluch, horší zrak, ale skvělý hmat. Většinu svého života tráví na stromech a na zem slézá jen velice zřídka, buď za potravou, nebo s cílem přemístit se na jiný strom. Je aktivní hlavně přes den, v poledne a na večer často odpočívá. Noci tráví ve stromových dutinách a za potravou vyráží nejčastěji odpoledne. Loví nejrůznější hmyz, malé ptáky a jejich vejce, ale nepohrdne ani různými plody. Je to tvor společenský, který žije buď jen v párech, ale častěji v malých skupinkách čítajících 5 až 10 členů, kde je dominantní samice. Bohužel jeho malá velikost a roztomilý vzhled způsobily jeho tvrdé pronásledování lidmi, které kosmany zakrslé vážně ohrožuje.\n\nSamice rodí asi po 120-140 denní březosti nejčastěji dvě, zřídka tři mláďata, která váží 14-27 gramů. Pečuje o ně samec a samici je předává pouze z důvodu krmení. Dospívají až ve svých 24 měsících. V zajetí se může kosman zakrslý dožít i 11 let.\n\nRozeznáváme u něj dva poddruhy:\n\n\nKosman zakrslý se v České republice chová celkem v devíti zoologických zahradách:\n\n\nNa Slovensku je chován v Zoo Bratislava a Zoo Bojnice.\n\nVe světě je poměrně rozšířený a oblíbený též chov kosmana jako domácího mazlíčka.\n\n"}
{"id": "262283", "url": "https://cs.wikipedia.org/wiki?curid=262283", "title": "Slepý pokus", "text": "Slepý pokus\n\nSlepý pokus (též slepý vzorek, slepý test nebo slepý experiment) je typ vědeckého experimentu, který se snaží minimalizovat subjektivní či nepřesně identifikovatelný vliv intervenujících proměnných. Někteří z experimentátorů při něm proto záměrně postrádají informace, které by mohly ovlivnit jejich posuzování faktů. Tento typ testů se používá tam, kde je třeba odfiltrovat subjektivní faktor, typickým příkladem je posuzování účinnosti léků, u něhož je třeba odlišit působení placebo efektu. V tomto případě se často používá silnější varianta, dvojitě slepý test.\n\nV analytické chemii metoda, jíž se zjišťuje vliv neznámých nebo nepatrně působících činitelů (např. nečistoty v použitých chemikáliích) na výsledek prováděného pokusu. \n\nPři slepé titraci se titruje roztok identický s roztokem titrovaného vzorku, ale bez stanovované složky, který je označovaný jako \"slepý vzorek\" nebo \"blank\". Objem odměrného roztoku spotřebovaného na slepý pokus se poté odečte od objemu spotřeby při titraci roztoku vzorku.\n\nSlepý vzorek se dále používá pro zlepšení přesnosti měření např. při spektrofotometrii.\n\nSlepý pokus je metoda výzkumu, která snižuje subjektivní vliv zúčastněných osob na pozorování prostřednictvím maskování či zaslepení. Tento jev, kdy jsou zjištěná data ovlivněna subjektivním očekáváním, bývá označován jako sebenaplňující se proroctví.\n\nNutnou podmínkou fungování slepého pokusu je tzv. homogenita okolností intervence – tedy to, že se jednotlivé měřené skupiny výrazně neliší v jiných vlastnostech, než ve zkoumaném znaku, a není tedy možné jednoduše skupiny rozlišit.\n"}
{"id": "262284", "url": "https://cs.wikipedia.org/wiki?curid=262284", "title": "Pavol Országh Hviezdoslav", "text": "Pavol Országh Hviezdoslav\n\nPavol Országh Hviezdoslav (vlastním jménem Pavol Országh, pseudonymy Hviezdoslav, Jozef Zbranský, Syn ľudu, Hviezďo a jiné) (2. února 1849, Vyšný Kubín, Uhersko – 8. listopadu 1921, Dolný Kubín, Československo) byl slovenský básník, spisovatel-prozaik, dramatik a překladatel, jedna z vedoucích osobností slovenské literatury a slovenské kultury vůbec.\n\nNarodil se na Oravě na severním Slovensku jako třetí dítě chudého zemana. Základní vzdělání nabyl ve svém rodišti, v Jasenové a v Leštinách. Jako žák měl velmi dobré studijní výsledky a v roce 1862 se dostal na gymnázium v maďarském Miškovci. Zde bydlel u svého strýčka – krejčovského mistra. Na prázdniny nejezdil domů, ale zůstával v Miškovci, kde prostudoval celou strýčkovu knihovnu. Tak si oblíbil poezii a díla maďarských básníků. Po strýčkově smrti v roce 1865 se vrátil domů na Slovensko a nastoupil na evangelické gymnázium v Kežmarku. Po ukončení gymnaziálních studií se přestěhoval do Prešova, kde studoval na Právnické akademii. V době studií pracoval jako editor studentského almanachu \"Napred\". Studium ukončil v roce 1872 a začal působit jako advokátní koncipient ve slovenských městech Dolný Kubín, Martin nebo Senica. V roce 1875 v Budapešti složil advokátské zkoušky a otevřel si v Námestově (1875 – 1899) samostatnou advokátní praxi. Všechna svá tvůrčí léta tak prožil na Oravě, kde působil také jako člen soudu nebo vedoucí filiálky Tatrabanky. V roce 1876 odjel do Dolného Kubína, kde se stal přísedícím soudcem, v květnu se oženil s Ilonou Novákovou, dcerou místního evangelického seniora. Jejich manželství bylo bezdětné, ale když v roce 1887 zemřela jeho matka, v roce 1888 jeho otec a o rok později i jeho bratr Mikuláš, rozhodl se s manželkou, že adoptují obě Mikulášovy děti, synovce Jaroslava a neteř Sidónii.\n\nV květnu roku 1918 vedl slovenskou delegaci na oslavách 50. výročí vzniku Národního divadla v Praze. Do svého projevu vložil náznak možného blízkého spolužití Slováků a Čechů. Proto koncem téhož roku nadšeně přivítal vznik Československa a s ním i vytvoření reálných perspektiv pro svobodný rozvoj slovenského národního života. V letech 1919-1920 zasedal v Revolučním národním shromáždění. Krátce na to se v  roce 1921 začal rapidně zhoršovat jeho zdravotní stav, a po léčení v Praze a Luhačovicích nakonec zemřel v Dolném Kubíně, kde je i pochován.\n\nJeho literární začátky nebyly nijak jednoduché. Ještě v době studií začal psát první básně v maďarštině a němčině, které měly úspěch u jeho učitelů a také s nimi získával i různé ceny. První pokusy o vydání vlastního díla sahají do 60. let 19. století, kdy oravští národovci vydali vlastním nákladem jeho prvotinu \"Básnické prviesenky\", kterou vydal pod pseudonymem \"Jozef Zbranský\". V roce 1871 zredigoval spolu s Kolomanem Banšellem almanach \"Napred\", ale tento sborník vyvolal u starší generaci (např. Jozef Miloslav Hurban, Andrej Sytniansky a jiní) tak silný odpor, že tomuto mladému básníkovi nebylo umožněno uveřejňovat svá díla v jediném slovenském literárním měsíčníku \"Orol\". Tato situace se změnila až po odchode Andreje Sytnianského z redakce časopisu. Kromě tohoto časopisu uveřejňoval svoje díla též v časopisu \"Slovenské pohľady\".\n\nJednoslovný pseudonym Hviezdoslav použil poprvé v roce 1877 v básnickém nekrologu za zesnulým Viliamem Pauliny-Tóthem, a důrazně ho používal při podepisování svých děl až do konce svého života. Toto rozhodnutí nebylo náhodné. Jménem Hviezdoslav si splnil svůj dětský sen, kdy ho fascinoval pohled na nekonečné prostory noční oblohy, poseté nespočetným množstvím hvězd a souhvězdí.\n\nVe své tvorbě navázal na tvorbu slovenských romantických básníků, zejména na tvorbu Andreje Sládkoviče. Postupně se zformoval na typ tvůrce vědomě usilujícího dosáhnout vysokou míru univerzálnosti svého díla jakožto celku. Svoji tvorbu rozvíjel po linii lyrické (reflexivní lyrika a přírodní lyrika) a epické, které realizoval veršem. V oblasti dramatické se pokoušel kombinovat verše s prozaickou větou. Na jeho dramatickou tvorbu měla vliv díla Williama Shakespeara nebo Friedricha Schillera. Díla však vyznívala pseudoromanticky a nebyla technicky zvládnuta. Samostatný okruh v jeho díle tvoří tzv. biblická epika, společensky a filosoficky aktualizující biblické náměty. Po roce 1900 dominují v jeho tvorbě kratší útvary – balady, historická epika a básně s milostnou tematikou. Pro lyriku jako celek je charakteristické, že projevy intimního života i projevy občanského postoje se v ní prolínají a tvoří jednotný celek, který je zdrojem jeho básnické velikosti.\n\nP. O. Hviezdoslav zaujal aktivní formovatelností – kritický vztah k národní realitě. Jeho vztah ke skutečnosti se projevil skrze záměrné úsilí sjednocovat osobní a společenské momenty na základě dramatické konfrontace zkušenosti a ideálu. Lyrika je klíčem k ideové interpretaci celého jeho díla a je stále přítomna v každé etapě jeho tvorby. Trvalým znakem Hviezdoslavovy lyriky je rozpětí od intimních a rodinných motivů k problémům národním a světovým, přičemž se toto rozpětí prohlubovalo o sociální vztahy uvnitř vlastního národa.\n\nVýznamnou součást Hviezdoslavovy tvorby tvoří jeho překladatelská činnost, kde v širokém rozsahu uplatnil svoji poetiku, ale obsah a smysl překládané poezie a dramat tlumočil věrně a v duchu originálu. Překládal díla ruských básníků (Alexandr Sergejevič Puškin – \"Cikáni, Boris Godunov, Kavkazský zajatec\" a jiná, Michail Jurijevič Lermontov – \"Démon\"), německých básníků (Johann Wolfgang Goethe – \"Faust\" a Friedrich Schiller – \"Píseň o zvonu\"), ale též překládal díla z polštiny (Adam Mickiewicz, Juliusz Slowacki). Překládal i divadelní hry z angličtiny (William Shakespeare – \"Hamlet\", \"Macbeth\", \"Sen noci svatojánské\"), z maďarštiny přeložil verše Sándora Petőfiho a hru Imreho Madácha \"Tragédie člověka\".\n\nJazyk díla Pavla Országha Hviezdoslava čeká na plné zapojení do slovenského filosofického diskursu. Soustavu Hviezdoslavových filosofických (explicitních a implicitních) významových útvarů by bylo možno označit jako transrealismus – jazyk, kterým je napsáno Hviezdoslavovo dílo, umožňuje \"„poňať i pomenovať všetky veci i všetky polohy ľudského ducha - od vesmírnych galaxií po najdrobnejšiu rastlinu na zemi, od dejinnej filozofickej reflexie po jednoduchý prejav ľudového myslenia, od najabstraktnejších pojmov vo sfére intelektu po konkrétny inštrumentár roľníkovej práce.“\"\n\nTento jazyk umožňuje pochopit i vyslovit tragiku i idylu života, vyjádřit pokoru i revoltu, procítit a prožít zoufalství i naději. \"„Slovo tohto jazyka \"dopadá celou plochou presne ta, kam bolo mierené, (…) je to reč, ktorá si práve pri tomto všadeprenikaní buduje pevný vnútorný poriadok, umelecky opretý o významovú presnosť prehovoru a konštrukčne vyváženú líniu verša.“\"\n\n\n\n\n\n\n"}
{"id": "262288", "url": "https://cs.wikipedia.org/wiki?curid=262288", "title": "Gruzínsko-abchazský konflikt", "text": "Gruzínsko-abchazský konflikt\n\nGruzínsko-abchazský konflikt je občanský ozbrojený konflikt mezi gruzínskými a abchazskými etnickými skupinami, který má své počátky ve 30. letech 20. stol.\n\nKonflikt se odehrál v separatistické Abcházii, která de-iure náleží Gruzii, ale po devatenácti letech konfliktu se roce 2008 fakticky stala ruským protektorátem zcela závislým na ruské vojenské, hospodářské a finanční pomoci, a která je kvůli vojenské přítomnosti Ruska často označována za Ruskem okupované území.\n\nTento konflikt patří k nejkrvavějším z těch, které se udály v zemích bývalého Sovětského svazu, který je dodnes nevyřešen. Svou roli zde zaujímá především dlouhodobá vzájemná nevraživost mezi těmito dvěma národy, často zbytečně vyhrocená různými nacionalistickými skupinami. Celý tento konflikt se týkal především snahy Abchazů vytvořit vlastní stát, zatímco Gruzínci chtěli národní stát, ve kterém by národnostní menšiny měly velmi omezenou samosprávu. Gruzie ale pak ve snaze zabránit konfliktu Abchazům nabízela ústupky ve formě příslibu široké autonomie oblasti, ale abchazská vláda i opozice vždy odmítala jakoukoliv formu jednoty s Gruzií. Abchazové považují samostatnost za své právo a za výsledek války proti Gruzii, kterou vyhráli, a často obviňovali vládu Eduarda Ševardnadzeho z nesmyslného nepřátelství a špatného vedení.\n\nAbcházie bývala v období starověku a středověku střídavě samostatným královstvím a součástí jiného mocnějšího státu, takže Abchazové poznali mnoho kultur a sami postupně z původního pohanství přestoupili na křesťanství a pak na islám. V roce 1810 se Abcházie stala ruským protektorátem a do Abcházie Rusové přinesli pravoslaví. V roce 1917 se Abcházie stala součástí Zakavkazské federativní demokratické republiky, která se brzy rozpadla a některé muslimské národy na Kavkazu vytvořili tzv. „Horskou republiku severního Kavkazu“. Po roce 1921 se Abcházie stala součástí Sovětského svazu a v Suchumi byla vyhlášena Abchazská sovětská socialistická republika, která ale byla po několika měsících začleněna do Gruzínské SSR, což bylo stvrzeno abchazskou ústavou v roce 1925, podle níž měly mít oba národy rovnoprávné postavení.\n\nJenže v roce 1931 se do vedení Komunistické strany v Gruzii dostalo silně nacionalistické křídlo v čele s Lavrentijem Berijou, které s požehnáním Stalina začalo přetvářet Gruzii v unitární stát. Byla proto potlačována práva národnostních menšin tak, aby došlo k jejich asimilaci s obyvatelstvem gruzínské národnosti. Konkrétně v Abcházii to nemuselo hned vypadat tak zle, protože byla ustavena Abchazská autonomní republika pod nadvládou Gruzínské SSR. Jenže docházelo k řízené imigraci gruzínského a ruského obyvatelstva na území Abcházie tak, že se Abchazové stali menšinou ve vlastní zemi (podle sčítání lidu z počátku 90. let tvořili Abchazové jen 17,8% obyvatel Abcházie). Správa nad územím pak přešla do gruzínských a ruských rukou a ti začali „gruzifikovat“ abchazské obyvatelstvo. Když se proti tomu Abchazové v době Vlastenecké války začali bouřit, byly násilně zavřeny abchazské školy a používání abchazštiny na veřejnosti bylo zakázáno. Dokonce bylo změněno i písmo abchazštiny tak, aby se více podobalo gruzínštině. Došlo i k potlačování náboženských svobod. Gruzifikace v té době dosáhla svého vrcholu a pravděpodobně právě kvůli tomu se pak v 90. letech celý abchazsko-gruzínský konflikt rozhořel.\n\nPo smrti Stalina a Beriji nastal obrat a abchazské školy byly znovu otevřeny. Byly stanoveny etnické kvóty na podíl moci v oblasti spočítané poměrem počtu obyvatel menšiny na celkový počet obyvatel, takže se Abchazové zase mohli podílet na správě země a výměnou za loajálnost vůči režimu došlo i v omezené míře k obrození abchazské kultury a literatury. Takovéto rozdělení moci a provomoci, které bylo běžné ve všech autonomních oblastech SSSR, bylo Abchazci považováno za diskriminační a nespravedlivé, protože si kvůli imigraci Gruzínců do Abcházie podrželi největší vliv právě etničtí Gruzínci. To vedlo jen k ještě větší nenávisti vůči nim.\n\nAbchazská politická reprezentace se ale několikrát pokusila v rámci svých možností o nápravu tak, že v letech 1957, 1967 a 1978 předložila Moskvě žádost o přechod Abchazské ASSR z Gruzínské pod Ruskou SFSR. Později byla přepracovaná na žádost o navrácení statusu svazové republiky, jaký měla Abcházie v roce 1921. Po velkých protestech proti gruzínské nadvládě v roce 1978, když abchazská strana obvinila Gruzii z kulturní a politické diskriminace, zasáhl do sporu moskevský ústřední výbor KSSS. Ten zajistil ústupky vůči abchazskému obyvatelstvu a velké dotace na podporu místního školství a kultury.\n\nV 80. letech Abchazové, cítící pozvolný rozklad Sovětského svazu, opět chtěli přejít přímo pod ruskou nadvládu, protože vytušili, že ve svobodné Gruzii by přišli úplně o svou autonomii a práva. V roce 1988 zaslalo do Moskvy 58 abchazských komunistů stížnost na gruzínskou vládu, požadovali uznání práva na sebeurčení, správu vlastních záležitostí a větší pravomoc v rozhodování v gruzínské politice. V březnu následujícího roku byla sepsána petice požadující úplnou nezávislost Abcházie na Gruzii, kterou podepsalo 30 000 respondentů. Věci pak začaly mít rychlý spád vzhledem k událostem v Sovětském svazu, které následovaly.\n\nDne 16. červenci 1989 vypukly v abchazském hlavním městě Suchumi nepokoje, které se zvrhly v tvrdý ozbrojený boj, když bylo zabito 16 gruzínských studentů při zápisu na univerzitu. Po několika dnech do města vtrhla vojska Sovětské armády a nastolila pořádek zavedením stanného práva. Vojáci pak obvinili extrémisty z obou táborů konfliktu ze vzájemné provokace. Tento incident bývá považován za počátek celého gruzínsko-abchazského konfliktu.\n\nV srpnu 1990 schválil gruzínský parlament zákon, který znemožňoval účast v parlamentních volbách menším politickým stranám, většinou zastupující zájmy národnostních menšin, aby byl omezen vliv menších národů na dění v politice. Na to reagovali Abchazové tím, že dne 25. října 1990 Nejvyšší sovět autonomní republiky Abcházie pod vedením Vladislava Ardzinby přijal Deklaraci o státní suverenitě Abchazské sovětské socialistické republiky, čímž vlastně Abcházie oficiálně vystoupila ze svazku s Gruzií.\n\nV dubnu 1991 byla vyhlášena samostatnost Gruzie a jejím prezidentem se stal nacionalista Zviad Gamsachurdia. Abcházie měla podle jeho plánu v nově vzniklém státě přijít o svou autonomii a stát se pouze regionem, proto bylo také referendum o vyhlášení nezávislosti Gruzie bojkotováno národnostními menšinami. V prosinci 1991 byla Gruzie v zájmu stability regionu uznána OSN, a to i její svrchovanost nad území Abchazské republiky. Proběhlo několik neúspěšných jednání mezi Gruzínci a Abchazci o vyjasnění vzájemných vztahů.\n\nPrezident Gamsachurdia v jednom projevu k abchazskému národu označil Vladislava Ardzinbu za zrádce a agenta Moskvy, čímž vyvolal další vlnu protigruzínských protestů. Gamsachurdia se však rychle snažil svůj nešťastný výrok napravit tím, že při volbách do abchazského parlamentu přenastavil národnostní kvóty a Abchazové získali 28 křesel z 65, Gruzínci 26 mandátů a 11 ostatní národy. Takovéto rozdělení parlamentu na dvě dominantní frakce ale spíše ještě více prohloubilo národnostní spory v zemi. Vladislav Ardzinba proto vytvořil Abchazskou Národní gardu složenou jen z rodilých Abchazů a započal personální změny na důležitých místech správy země tak, aby je zastávali také jen rodilí Abchazové. Mezitím v Gruzii byla přijata ústava z roku 1921, která považovala Gruzii za unitární stát, ve kterém se nepočítalo s existencí autonomních oblastí, proto 23. července 1992 Abcházie vyhlásila úplnou nezávislost na Gruzii a obnovila abchazskou ústavu z roku 1925. Do 26. 8. 2008 (poté Ruská federace uznala nezávislost Abchazie) nebyla nikdy uznána žádným státem z mezinárodního společenství, takže je Abcházie nadále považována za součást Gruzie. Vztahy mezi Tbilisi a Abcházií se dostaly na bod varu a začala opravdová válka.\n\nV lednu 1992 došlo v Gruzii k zhroucení režimu Zviada Gamsachurdii a jeho nahrazení režimem Ševardnadzeovým. Gamsachurdiovi příznivci \"(Zviadovci)\" se stáhli z hlavního města a byli novou vládou Gruzie obviněni z únosu ministra vnitra a dalších politiků na západ Gruzie. Šéf gruzínské obrany Tengiz Kitovani tam vyslal svou tankovou jednotku o počtu zhruba 3000 vojáků, aby našli a vysvobodili zajaté politiky. Po splnění tohoto úkolu se Kitovani patrně bez konzultace se Ševardnadzem rozhodl pokračovat v tažení až na Suchumi. Rozkaz byl obsadit budovu abchazského parlamentu a nastolit pořádek v Suchumi, dokud byla pozice Abchazů nepevná. Abchazové se ale proti vpádu gruzínské armády bránili a v Suchumi a okolí se rozhořely urputné boje, jejichž výsledkem bylo obsazení většiny území Abchazie gruzínskou armádou a mnoha mrtvými na obou stranách. Podle názoru některých politiků k válce došlo i proto, že se gruzínská vláda začala obávat toho, že by Abcházie přece jenom dosáhla mezinárodního uznání, zejména Ruska.\n\nTéto bitvy se zúčastnily i skupiny extrémistů a dobrovolníků z ostatních Kavkazských regionů a po ní se do konfliktu vložila také Konfederace kavkazských národů ze severního Kavkazu, která se 19. září sešla v Grozném a otevřeně vyhlásila pomoc Abcházii a nepřátelství vůči Gruzii. Zároveň po prohře v bitvě v Suchumi nařídil Abchazský nejvyšší sovět v čele s Vladislavem Ardzinbou všeobecnou mobilizaci a přestěhování hlavního města do Gudauty, kde sídlila ruská letecká základna. Tento krok se později ukázal jako klíčový. V Gudautě totiž Abcházové oficiálně požádali o pomoc Rusko. Ruská armáda reagovala prohlášením odsuzující gruzínskou agresi, zatímco prezident Boris Jelcin se k žádosti postavil neutrálně a koncem září uspořádal v Moskvě setkání mezi Ševardnadzem a Ardzinbou, aby se vyjednala mírová smlouva, podle které se měla gruzínská vojska stáhnout a Abchazové měli zařídit stažení severokavkazských dobrovolníků. Nebyl ale dojednán ten nejdůležitější bod smlouvy, který měl definitivně upravit vztah Gruzie k Abchazům. To vedlo k obnovením bojů, do kterého již plně zasáhli i ti severokavkazští bojovníci, podporovaní kozáckými oddíly z oblasti Kubáně. Nejpočetnější dobrovolnickou armádou byli Čečenci, v jejichž řadách bojoval i tehdy ještě neznámý bojovník Šamil Basajev.\n\nBitva o Gagru se odehrála 1. až 6. října 1992 krátce poté, co ztroskotala mírová jednání v Moskvě. Malé město na pobřeží západní Abcházie bylo v tu dobu obsazeno Gruzínskou armádou, která se zde v době bojů o Suchumi vylodila. Zdejší posádka sice nebyla příliš početná, ale byla dobře vyzbrojená. Vojska aliance abchazské gardy, Konfederace kavkazských národů a Kozáků pod velením Šamila Basajeva ale nakonec dokázala vyhnat gruzínská vojska z této oblasti. Ševardnadze před bitvou obvinil Rusko z pomoci povstalcům, napomáhání odtržení Abcházie od Gruzie a narušování společné hranice. Rusko přitom ale podle svých slov jen evakuovalo 12 000 svých civilistů z oblasti bojů. Na toto obvinění Rusové reagovali prohlášením, že ofenzíva Gruzínců směrem ke Gudautě a překročení řeky Gumisty bude považováno za nepřátelský akt, proto zůstala posádka gruzínské armády v Gagře v boji osamocena a bez posil. Do konce roku 1992 se Abchazům povedlo obsadit zpět většinu abchazského území na západ od Suchumi.\n\nV prosinci 1992 došlo ze strany Gruzínců k incidentu v Tkvarčeli, když byl sestřelen vrtulník ruské armády evakuující uprchlíky. Ruská armáda provedla odvetný letecký útok na Suchumi a snažila se to zamést pod koberec, ale na jaře 1993 Gruzínci sestřelili jedno ruské letadlo s ruským pilotem na palubě provádějící nálet. Moc rozruchu to ale nevyvolalo, protože v březnu 1993 začali Abcházové svoji neúspěšnou ofenzívu proti Suchumi, které bylo stále plně pod kontrolou gruzínské armády. V té době se do konfliktu vložila OSN, když od Rusů převzala úlohu vyjednávání o míru. Vyslancem generálního tajemníka OSN se stal Eduard Brunner. V květnu 1993 byla ruským diplomatem Borisem Pastuchovem vyjednána dohoda o klidu zbraní, která zahrnovala i závazek k účasti na mírové konferenci pod dohledem OSN. Abchazská strana se však jednání nezúčastnila a dohodu podepsal jen Jelcin s Ševardnadzem. Abchazové ale vyjednaný klid zbraní považovali za akt dobré vůle, nicméně po měsíci se znovu rozhořely boje v okolí Suchumi.\n\nBěhem jara 1993 se začala zhoršovat bezpečnostní situace v celé Gruzii. Na západě země se totiž probudily progamsachurdiovské síly \"(Zviadovci)\", když se do Gruzie tajně vrátil exprezident Gamsachurdia. Navíc v Tbilisi a jiných gruzínských městech různé zločinecké organizace vyplenily vojenské sklady a se získanými zbraněmi pak destabilizovali celou zemi, která se ocitla na pokraji státního bankrotu. Prezident Ševardnadze proto musel zasednout k jednacímu stolu přímo s povstalci v ruském Soči, kde byla podepsána 27. července 1993 dohoda o stažení gruzínských vojsk a kavkazských jednotek z Abcházie s tím, že se tak mělo stát do 15 dnů. Dále mělo být obnoveno hlavní město Abcházie Suchumi a na celý region měly dohlížet mírové jednotky s mandátem OSN podle rezoluce č. 858 z 24. 8. 1993.\n\nAbchazové i přes podpis smlouvy nadále zbrojili a 16. září 1993 zahájili další mohutnou ofenzívu proti nepřipraveným Gruzíncům v Suchumi. Abchazové oficiálně argumentovali neplněním dohod ze Soči ze strany Gruzie, ale ve skutečnosti vycítili jedinečnou příležitost, jak se Gruzínců zbavit, protože gruzínská armáda byla již dost oslabená a v Rusku vypukla vleklá politická krize, která umožnila ruské armádě provádět na Kavkazu, co chce, takže mohla pomoci Abchazům v boji s Gruzínci. Po deseti dnech tuhých bojů bylo Suchumi 27. září dobyto a gruzínská armáda byla zatlačena až za řeku Inguri. Zároveň začal Zviad Gamsachurdia svůj ozbrojený odboj vůči Ševardnadzemu v kraji Samegrelo na západě Gruzie a jeho příznivci obsadili přístav Poti a klíčový železniční uzel v Samtredii, takže Tbilisi zůstalo odříznuté od moře. Gruzínské jednotky v Abcházii se musely vzdát a odevzdat zbraně Gamsachurdiovi.\n\nJakmile v Suchumi převzali vládu opět Abchazové, začal tzv. Masakr v Suchumi, který trval dva týdny. Severokavkazské jednotky spolu s abchazskými začaly pod dojmem vítězství ničit gruzínské části města a vyvražďovat obyvatelstvo gruzínského původu po celé Abcházii. Jenom v Suchumi bylo zavražděno v rámci těchto etnických čistek až 30 000 lidí a 250 000 dalších lidí, převážně Gruzínců, opustilo Suchumi a uprchlo přes Kodorskou soutěsku do Mingrelie, Tbilisi nebo Ruska. Během této doby bylo v Suchumi Abchazskou armádou zajato několik abchazských politiků loajálních Gruzíncům jak abchazské, tak gruzínské národnosti. Všichni byli pravděpodobně mučeni a následně popraveni, včetně Žiuliho Šartavy, hlavy Abchazské autonomní republiky. Tyto všechny události vedly k přijmutí Rezoluce Rady bezpečnosti OSN č. 876 ze dne 19. října 1993 odsuzující porušení mírové dohody ze Soči a velmi ostře odsuzující etnické čistky, které prováděla Abchazská armáda. Kvůli tomu se několikrát sešla i Organizace pro bezpečnost a spolupráci v Evropě (OSCE) v Budapešti, Lisabonu a Istanbulu. Rusko přistoupilo k totální blokádě Abcházie a přerušení dodávek elektřiny.\n\nZvláštní vyslanec OSN Eduard Brunner svolal jednání o míru do Ženevy, kde měly proběhnout gruzínsko-abchazské rozhovory. Dospělo se k dohodě, podle které obě strany souhlasily s umístěním ruských jednotek na hranicích Abcházie s Gruzií podél řeky Inguri pod přísným dohledem OSN a na základě mandátu SNS. Tím byla válka z let 1992–1993 ukončena. Abcházie tuto smlouvu považovala za uhájení své nezávislosti a vítězství. V květnu 1994 byla uzavřena další dohoda upřesňující podmínky pobytu ruských vojsk u řeky Inguri. 4. prosince byla přijatá společná gruzínsko-abchazská \"Deklarace o opatřeních k politickému urovnání gruzínsko-abcházského konfliktu\", která vyjadřovala přání obou stran nastolit pořádek a obnovit zemi. Abchazská strana se konečně ze strany Gruzie dočkala uznání práva na existenci autonomní republiky, vlastní ústavy a státnosti. Abchazové se zase museli vzdát myšlenky úplné nezávislosti a do společné kompetence zařadit zahraniční politiku, energetiku, dopravu, ekologii, občanská a lidská práva a práva národnostních menšin. Součástí deklarace byl i závazek Abchazů, že umožní bezpečný návrat domů všem válečným uprchlíkům. Do Abcházie se ale po válce vrátilo už jen málo Gruzínců. Tuto deklaraci podepsali představitelé obou znepřátelených stran, Ruska, OSN a OBSE.\n\nŠestidenní válka vypukla v roce 1998, když se v abchazském okrese Gali vzbouřila skupina Gruzínců. Boje sice ve skutečnosti trvaly déle než šest dnů, ale těch 6 dní trvala jen reakce abchazské armády ve dnech 20.–26. května. Jinak k útokům ze strany Gruzínců docházelo mnohem dříve.\n\nPo občanské válce se v roce 1994 do okresu Gali vrátilo na 40–60 tisíc Gruzínců, kteří uprchli před etnickými čistkami ze září 1993. Někteří z nich byli natolik frustrovaní abchazskou nadvládou, že se chopili zbraní a vytvořili tzv. \"\"Bílou legii\"\" a \"\"Bratrstvo lesa\".\" V Suchumi odhadli jejich počet na 300 a jejich činnost označili za záškodnickou. Údajně měli tito povstalci přesvědčovat gruzínské obyvatelstvo, hlavně ženy s dětmi, aby rychle opustili zemi, protože se blíží další válka. Na jaře 1998 se situace začala zhoršovat a tyto dvě skupiny a pár dobrovolníků na vlastní pěst začaly útočit na cíle abchazské armády, která nakonec ztratila kontrolu nad okresem Gali. K nejhoršímu útoku na Abchaze došlo 18. května, když povstalci obsadili vojenskou posádku ve vesnici Repi.\n\nReakce Abchazů na sebe nenechala dlouho čekat a 20. května byl zahájen protiútok na Gali, kterého se účastnilo 1500 vojáků s těžkou technikou a dělostřelectvem. Povstalci byli vyzbrojeni jen ručními zbraněmi a granátomety, se kterými vedli proti Abchazům zákopovou válku. Tato šestidenní válka skončila 26. května, když abchazská armáda obnovila kontrolu nad celým okresem. Již o den dříve ale začalo odzbrojování povstaleckých skupin, na které dohlížely Spojené národy a několik mezinárodních organizací.\n\nPoté začalo sčítání škod a ztrát. Na gruzínské straně 17 povstalců padlo, 6 bylo pohřešovaných, 24 zraněných a 1695 domů bylo srovnáno se zemí. Na abchazské straně bylo mrtvých až 300 a další velké množství bylo raněných. Ze svých domů uteklo na 30 až 40 tisíc Gruzínců, ale po krátké době se zase vrátili. Ještě během konfliktu se spekulovalo o tom, kdo za tímto povstáním stojí a Abchazové začali podezřívat centrální vládu v Tbilisi. 22. května se sešli zástupci obou národů, aby se dojednal okamžitě mír. Eduard Ševardnadze pak ujistil Abcházii, že on ani jeho vláda s povstalci nemá nic společného.\n\nKodorská krize vznikla v říjnu roku 2001, když se v Abcházii v Kodorské soutěsce, která zůstala pod kontrolou Gruzínců jako jediná část Abcházie, objevili čečenští bojovníci, kteří zaútočili na zdejší vojenskou hlídku. 4. října tito Čečenci zaútočili na vesnici Giorgievskoje a 8. října sestřelili vrtulník mezinárodních pozorovatelů. 18. října byla podniknuta protiakce a než vojenské jednotky dorazily na místo, byli již Čečenci pryč ze země.\n\nAbcházie zahájila vojenské akce proti Gruzii ve sporné soutěsce Kodori v srpnu 2008, když de facto otevřela druhou frontu bojů proti gruzínské vládě během konfliktu v Jižní Osetií Podle gruzínských zdrojů došlo v oblasti Abcházie v přístavu Ošamšira k vylodění ruské černomořské flotily o síle až čtyř tisíc mužů. Asistent generálního tajemníka OSN Pan Ki-muna oznámil, že abcházké úřady požádaly o odchod vojenských pozorovatelů OSN (UNOMIG) z údolí Horní Kodori.\n\nPodle gruzínského ministerstva vnitra začalo na Kodorskou soutěsku 10. srpna útok i Rusko a podle agentury AFP soutěsku bombardovalo ruské letectvo. Abcházie vyhlásila mobilizaci vojenských záloh, parlament schválil výnos o vyhlášení válečného stavu a prezident Abcházie Sergej Bagapš potvrdil vyslání tisíce bojovníků do soutěsky i žádost Rusku o posílení vojenské přítomnosti na gruzínsko-abchazské hranici. \n\nAsistent generálního tajemníka OSN Pan Ki-muna oznámil, že abchazské úřady požádaly o odchod vojenských pozorovatelů OSN (UNOMIG) z údolí Horní Kodori.\n\nPo skončení gruzínsko-ruské války byla Abcházie uznána 26. 8. 2008 nejprve Ruskem, poté i Nikaraguou. V roce 2009 uznala Abchazíí Venezuela a Nauru. Dne 23. května 2011 Abcházii uznalo Vanuatu, 18. září 2011 ji uznalo také Tuvalu.\n\n\n\"Šestidenní válka\":\n"}
{"id": "262292", "url": "https://cs.wikipedia.org/wiki?curid=262292", "title": "Michal Malacka", "text": "Michal Malacka\n\nMichal Malacka (* 8. června 1973 Kroměříž) je český právník a vysokoškolský učitel. Bývalý děkan Právnické fakulty Univerzity Palackého v Olomouci. Od 1. září 2008 do 31. prosince 2014 byl prorektor pro záležitosti vnějších vztahů univerzity. Od 1. ledna 2014 do 30. dubna 2015 byl ředitelem Krajského úřadu Olomouckého kraje.\n\nV roce 1992 ukončil studium na gymnáziu v Kroměříži, v témže roce složil státní zkoušku z německého jazyka. Studoval Právnickou fakultu Univerzity Palackého v Olomouci, kterou absolvoval v roce 1998. V témže roce absolvoval na Karl-Franzens-Universität v Grazu program \"Grundkurs des EU-Rechts\" a nastoupil na svou alma mater jako asistent. V roce 1999 absolvoval ve Washingtonu \"Public Policy Leadership Institut\" a stal se proděkanem pro zahraniční styky Právnické fakulty UP v Olomouci. V roce 2000 se stal mediátorem při Švýcarské obchodní komoře v Curychu a získal na právnické fakultě Masarykovy univerzity v Brně titul JUDr. V roce 2001 získal na KFU v Grazu titul Mag. iur. a stal se odborným asistentem na Právnické fakultě UP v Olomouci. Po absolvování doktorandského studia na Filozofické fakultě UP získal v roce 2002 titul Ph.D. V roce 2008 titul MBA na PIBS v Praze.\n\nOd roku 2007 působí též jako rozhodce u Rozhodčího soudu při Hospodářské komoře ČR a Agrární komoře ČR v Praze.\n\nJe spoluautorem monografie \"Fenomén mezinárodního terorismu\" (2005) a editorem několika sborníků.\n\nV roce 2001 byl jmenován do funkce děkana právnické fakulty, již jako 28letý. Funkci zastával dvě funkční období do 31. října 2007.\n\nV srpnu 2008 jej rektor Univerzity Palackého v Olomouci prof. Lubomír Dvořák jmenoval do funkce prorektora pro záležitosti vnějších vztahů.\n\n"}
{"id": "262297", "url": "https://cs.wikipedia.org/wiki?curid=262297", "title": "Imre Madách", "text": "Imre Madách\n\nImre Madách (20. ledna 1823, Dolná Strehová, Uhersko – 5. října 1864, Dolná Strehová) byl maďarský spisovatel.\n\nVystudoval filosofii a právo. Začínal již za mlada s dramaty (romantickými a historickými).\n\nByl deprimován neúspěchem Maďarské revoluce 1848-1849, co ho vedlo k napsání hlavního díla, dramatické básně \"„Tragédie člověka“\", ve které na pozadí dějin Evropy „dokazuje“ jak je nakonec jakýkoliv morální pokrok, či boj o svobodu, odsouzen k neúspěchu.\n\n\n"}
{"id": "262300", "url": "https://cs.wikipedia.org/wiki?curid=262300", "title": "Martin Ťapák", "text": "Martin Ťapák\n\nMartin Ťapák (13. října 1926, Liesek, Československo – 1. února 2015, Bratislava, Slovensko) byl slovenský filmový režisér, herec, tanečník a choreograf, otec herce Marka Ťapáka.\n\nVystudoval bratislavskou konzervatoř, v roce 1956 absolvoval choreografii na VŠMU. V letech 1945 až 1950 působil jako herec a asistent režie činohry ve Slovenském národním divadle, poté od roku 1950 až do roku 1958 jako choreograf a režisér ve SĽUKu (Slovenský ľudový umelecký kolektív), 1959 až 1961 v Laterně magice v Praze. Od roku 1961 byl režisérem Slovenského filmu v Bratislavě. Samostatně začal režírovat v televizi krátké folklórně laděné filmy. V centru jeho pozornosti stály lidové tradice.\n\n\n\n"}
{"id": "262302", "url": "https://cs.wikipedia.org/wiki?curid=262302", "title": "Ginger Fish", "text": "Ginger Fish\n\nGinger Fish (* 28. září 1966 ve Framinghamu v Massachusetts, USA), vlastním jménem Kenneth Robert Wilson, je americký bubeník působící v letech 1995-2011 v hudební Marilyn Manson. S kapelou poprvé zahrál na albu Smells Like Children a poté hrál na všech dalších albech skupiny. Po odchodu roku 2011 se přidal k solové skupině zpěváka Roba Zombieho, kde je s ním další bývalý člen skupiny Marilyn Manson, kytarista John 5. Roku 2005 také založil se zpěvákem Davem Scottem projekt Martyr Plot, po několika měsících byl však ukončen.\n\nSvé umělecké jméno si zvolil podle zpěvačky a herečky Ginger Rogersové a podle kanibalistického masového vraha Alberta Fishe.\n"}
{"id": "262303", "url": "https://cs.wikipedia.org/wiki?curid=262303", "title": "Trolejbusová doprava v Gori", "text": "Trolejbusová doprava v Gori\n\nV gruzínském městě Gori byla v provozu trolejbusová síť.\n\nPrvní trolejbusy vyjely v Gori na pravidelnou linku 30. dubna 1972. Ještě v listopadu téhož roku byla zprovozněna linka č. 2, k zahájení provozu na lince 3 došlo v roce 1979, kdy byůa také otevřena nová vozovna na kraji města s manipulační tratí (do té doby byla využívána pouze odstavná plocha). Vrcholem trolejbusové dopravy v Gori byl rok 1981, kdy byly v provozu čtyři linky. V roce 2006 byly v provozu již pouze linky dvě, které navíc nebyly nijak propojeny. Začátkem roku 2010 jezdily trolejbusy jen na lince č. 2, která byla obsluhována 5–6 vozidly. Kvůli nedostatku finančních prostředků a špatnému stavu trolejbusů byl provoz 29. března 2010 zastaven.\n\nVozový park tvořily v minulosti především trolejbusy československé výroby typu Škoda 9Tr (v třídveřovém i ve dvoudveřovém provedení), kterých bylo do Gori dodáno celkem 22. V 80. letech 20. století je následovaly ještě tři vozy Škoda 14Tr. V 90. letech byly zakoupeny dva ruské trolejbusy ZiU-9, roku 2006 byl vozový park doplněn o tři vozy ZiU-682 (modernizovaná verze ZiU-9), které byly původně v provozu v Athénách. V roce 2006 bylo v provozu 12 vozidel.\n\n"}
{"id": "262312", "url": "https://cs.wikipedia.org/wiki?curid=262312", "title": "Ivan Rynda", "text": "Ivan Rynda\n\nIvan Rynda (* 6. února 1953 Praha) je český sociální a kulturní ekolog, vysokoškolský pedagog, vedoucí Katedry sociální a kulturní ekologie na FHS UK. Po sametové revoluci politik a československý poslanec Sněmovny lidu Federálního shromáždění za Občanské fórum, později za Občanské hnutí, později neúspěšný kandidát Strany zelených do senátu. Od února 2014 do června 2017 působil jako místopředseda Liberálně ekologické strany.\n\nAbsolvoval Gymnázium Na Zatlance a na pražské Univerzitě Karlově vystudoval český jazyk a filozofii, v roce 1985 získal titul PhDr. Po několika manuálních zaměstnáních v letech 1975–1977 pracoval do roku 1989 jako programátor a systémový analytik v oblasti výpočetní techniky.\n\nV letech roce 1992 až 1994 byl poradcem ministra zemědělství. V letech 1992 až 1996 byl zástupcem ředitele Centra Univerzity Karlovy pro otázky životního prostředí. Od roku 2001 působí jako vedoucí Katedry sociální a kulturní ekologie na Fakultě humanitních studií UK v Praze, přednáší však také na řadě jiných vysokých škol. Účastnil se taktéž obou \"Summitů Země\" v Riu de Janeiro (1992) a Johannesburgu (2002). Spoluzaložil Radu vlády ČR pro udržitelný rozvoj a od roku 2003 je jejím členem.\n\nZabývá se zejména udržitelným rozvojem, ekonomikou a právem životního prostředí, globálními civilizačními problémy či vztahem médií a ekologie. Je zakládajícím členem \"Společnosti pro trvale udržitelný život\" (STUŽ). V 90. letech se stal členem mnoha akademických, státních a neziskových institucí a organizací. Publikuji hojně v mnoha médiích, včetně pravidelného pořadu v Českém rozhlasu v letech 2000 až 2004.\n\nV roce 2002 získal Cenu Josefa Vavrouška vyhlašovanou Nadací Charty 77.\n\nVe volbách roku 1990 zasedl do Sněmovny lidu (volební obvod Západočeský kraj) za Občanské fórum. Po rozkladu Občanského fóra v roce 1991 přešel do poslaneckého klubu Občanského hnutí. Ve Federálním shromáždění setrval do voleb roku 1992. Byl předsedou výboru pro životní prostředí Sněmovny lidu.\n\nV 90. letech byl členem následnických subjektů Občanského hnutí, tedy Svobodných demokratů a Svobodných demokratů – Liberální strany národně sociální (do roku 1997).\n\nV září 2007 při živě vysílaném rozhovoru pro pořad \"Interview ČT24\" na televizní stanici ČT24 zkolaboval v důsledku konzumace alkoholu a prášků. Rozhovor musel být předčasně ukončen. Rynda se pak televizi i divákům omluvil a své selhání vysvětlil kombinací pracovního vytížení, komplikovaného dohadování s televizí, pár deci vína, utišujících prášků a začínající horečky.\n\nV senátních volbách v roce 2006 kandidoval jako nestraník za Stranu zelených ve volebním obvodu Praha 2 (zahrnuje zejména Žižkov a Vinohrady). V prvním kole skončil šestý se ziskem 5,64% hlasů.\n\nV polovině února 2014 byl na ustavujícím sněmu Liberálně ekologické strany zvolen jejím místopředsedou. Funkci zastával do června 2017. Ve volbách do Evropského parlamentu v roce 2014 kandidoval na 4. místě kandidátky Liberálně ekologické strany, ale neuspěl.\n\n\n"}
{"id": "262316", "url": "https://cs.wikipedia.org/wiki?curid=262316", "title": "Akant", "text": "Akant\n\nSlovem akant (latinsky \"Akanthus\", řecky \"ὁ ἄκανθος\" – \"paznehtník\")\nje v archeologii a dějinách umění tradičně nazýváno stylizované ornamentální zobrazení jednotlivých listů či celé rostliny z druhu paznehtník měkký či paznehtník ostnitý. Tento ornament se objevuje od 5. století př. n. l. jako charakteristický znak hlavice sloupu korintského řádu. Řada akantových listů vedle sebe se nazývá \"akantový vlys\". Akantové listy uspořádané symetricky do kruhu tvoří \"akantovou rozetu\".\n\nAkant byl používán také ve středověkém ornamentu, například v bordurách iluminovaných rukopisů či v nástěnné malbě. Uplatňuje se i v renesančním ornamentu a velmi výrazně také v barokním.\n\nV českých zemích se jeho použití v baroku kryje s obdobím vrcholného baroka (cca 1700-1720), přičemž ve druhém desetiletí 18. století je akant obohacen ještě širokou propletenou vrapovanou stuhou - tzv. pentlí.\n\nUplatnění akantu je pro toto období tak charakteristické a masivní, že je používáno jako pomůcka k datování jednotlivých obrazů či staveb, na nichž se v řezbách, štukovém dekoru či kovaných mřížích atp. Časté je užití akantu především na rámech obrazů a na oltářních nástavcích.\n\nOrnamenty z obvykle spirálovitě stáčených úponků rostlin spojených s akantovými listy a někdy i květy nazýváme rozviliny. Často mívají podobu pásových ornamentů, jež bývají obvykle plošnější a prořezávané.\n\n"}
{"id": "262319", "url": "https://cs.wikipedia.org/wiki?curid=262319", "title": "Archivolta", "text": "Archivolta\n\nArchivolta (ital. \"Archivolte\" z latinského lat.: \"Arcus volutus\" – \"zvlněný oblouk\") je označení plasticky zvýrazněného čela oblouku v architektuře. U románských a gotických ústupkových portálů má podobu\nsouboru zmenšujících se a do hloubky ustupujících oblouků zpravidla dekorativně zdobených.\n\nPůvodně byly archivolty členěny prostými pravoúhlými ústupky v podstatě tak, že byla klenba tvořena několika vrstvami klenáků, přičemž každá vrstva byla o část svého objemu vysunuta. Celý ústupkový portál se proto nálevkovitě zužuje. Archivolta může být bohatě profilována a osazena figurální výzdobou.\n\nArchivolty románských portálů byly zdobeny pomocí profilace, zpravidla oblounů korespondujících se sloupky vloženými do svislé část portálu. Často se zde objevuje také ornamentální vlys. U pozdně románských archivolt může mít i figurální podobu (například \"Zlatá brána\" Freiberského dómu) V gotickém slohu jsou archivolty pravidelně osazovány bohatou figurální výzdobou, zpravidla korespondující s ikonografickým programem tympanonu. Často jsou v archivoltách umístěny například sochy andělů, představujících andělský chór. Sochy jsou velmi často doplněny baldachýny, (\"viz fotografii archivolty portálu Štrasburské katedrály\")\n\n\n"}
{"id": "262322", "url": "https://cs.wikipedia.org/wiki?curid=262322", "title": "Atika (architektura)", "text": "Atika (architektura)\n\nAtika (zkráceně z franc. \"étage attique\" = atické patro, z řec. \"attikos\" = attický, athénský) je dekorativní architektonický prvek, který prodlužuje fasádu budovy nad hlavní (korunní) římsu tak, že opticky zvyšuje budovu a při pohledu z ulice částečně zakrývá střechu.\n\nAtika může mít formu celého patra (tzv. falešné nebo atikové patro), členěného slepými okny či okny prolomenými do krovu, anebo formu nízké ozdobné zídky (viz obrázek). Tvoří pokračování obvodových stěn budovy nad korunní římsou a má především dekorativní význam. V době, kdy se stavby pokrývaly krytinou ze spalitelných materiálů (došek, šindel), měla také protipožární funkci, protože mohla při požáru zabránit přelétání jisker ze sousedních hořících domů.\n\nAtika může probíhat po celé délce fasády nebo být uplatněna pouze na části budovy a zdůrazňovat tak např. osový či nárožní rizalit. Je vždy vodorovně ukončena, ovšem může na ní být ještě nasazený štít či řada štítů a může být osazena ozdobnými vázami, sochami či dalšími dekorativními prvky. Může být též tvořena balustrádou, zdobena ornamentálním vlysem atp.\n\nAtiky se vyskytovaly už u římských veřejných staveb, byly velmi oblíbené v renesanci a v baroku, v Česku často jako atiková patra, v klasicismu a novoklasicismu a občas se používají i v moderní architektuře.\n\n"}
{"id": "262328", "url": "https://cs.wikipedia.org/wiki?curid=262328", "title": "Atrium", "text": "Atrium\n\nAtrium je centrální prostor obytného domu rozšířený především v období řeckého helénismu a římské antiky. V novověké architektuře se pojmem atrium rozumí zpravidla dvůr zastřešený prosklenou střechou, někdy takovýto zastřešený prostor označujeme slovem dvorana.\n\nAtrium je pravoúhlý prostor ve střední části domu. V podstatě jde o architektonizovaný, částečně zastřešený dvůr. Zastřešená část funguje jako ochoz. Ve střední nezastřešené části bývá, zpravidla ozdobně provedená nádrž na dešťovou vodu – \"impluvium\". Všechny místnosti přiléhající k atriu, jsou z něj přístupné, slouží také k odpočinku rodiny. Světlo do atria proniká jeho střední, nezastřešenou částí. Sekundárně, jsou z něj osvětlovány i přilehlé místnosti.\n\nVitruvius rozlišuje \"Atrium tuscanicum\" (Etruské atrium), v němž je konstrukce střechy nesena dvěma masivními dřevěnými průvlaky položenými souběžně s kratšími stěnami atria, na nichž kolmo leží další dva slabší trámy. Ve střední části atria je nezastřešený prostor – \"compluvium\". Střecha je skloněna směrem do tohoto prostoru a mimo dřevěných trámů už není nesena dalšími sloupy či pilíři.\n\nAtrium pouze se čtyřmi sloupy nazývá Vitruvius \"Atrium tetrastylicum\" (Čtyřsloupové atrium). Atrium s velkým počtem sloupů (například 16) pak nazývá \"Atrium corinthicum\" (Korintské atrium). Atria úplně překrytá – \"Atrium testudinatum\" jsou dle Vitruvia budována tam, kde to příliš nezatíží konstrukci a kde jsou v horních podlažích prostorné místnosti.\n\nPojem Atrium pochází pravděpodobně z latinského \"ater\", což znamená \"začouzený\". Z toho lze vyvodit, že se zde původně nalézal také krb nebo spíše otevřené ohniště, jehož kouř odcházel otvorem v nezastřešené části atria.\n\nBěžné atrium se střechou skloněnou doprostřed atria nazývá Vitruvius \"Atrium impluviatum\" (Okapové atrium). Zároveň oceňuje výhody opačného řešení, kdy se střecha směrem ke \"compluviu\" naopak zvedá. Nazývá jej \"Atrium displuviatum\" (Bezokapové atrium). Výhodou je lepší osvětlení místností (konkrétně jídelny) v zimním období, nevýhodou pak problémy v případě, kdy se ucpou roury odvádějící vodu.\n\nStřecha skloněná do středu atria sloužila též k jímání dešťové vody do pravoúhlé nádrže. Při použití střechy, která se směrem ke středu zvedá byla voda jímána dřevěným potrubím do cistery, která mohla být umístěna vně objektu.\n\nV raněkřesťanském období je pojem atrium používán ve smyslu peristyl pro označení nádvoří před průčelím křesťanských bazilik.\n\nOd devatenáctého století, kdy se jako stavební materiály rozšířily kov a sklo je pojem \"atrium\" často užíván pro označení dvora krytého skleněnou střechou, může přitom jít o původně nezastřešený dvůr či nádvoří To je časté především u veřejných budov, hotelů, obchodních center atp.\n\nV původní podobě, tj. jako ústřední prostora obytného domu, se atrium objevuje i v moderní architektuře. Často jde o částečně otevřený či prosklený prostor, může v něm být nádrž na vodu, osamělý strom, sochařský objekt atp. Takový prostor slouží k rekreaci a je koncipován tak, aby působil útulným, uklidňujícím dojmem.\n"}
{"id": "262341", "url": "https://cs.wikipedia.org/wiki?curid=262341", "title": "Věra Muchinová", "text": "Věra Muchinová\n\nVěra Ignaťjevna Muchina (; 1. července 1889, Riga – 6. října 1953, Moskva) byla prominentní sovětská sochařka tvořící ve stylu socialistického realismu. Jejím nejslavnějším dílem je monumentální sousoší \"Dělník a kolchoznice\" (1937) vytvořené pro mezinárodní výstavu v Paříži, nyní instalované v Moskvě.\n"}
{"id": "262343", "url": "https://cs.wikipedia.org/wiki?curid=262343", "title": "Friedrich von Wieser", "text": "Friedrich von Wieser\n\nFriedrich von Wieser (10. července, 1851 Vídeň – 22. července, 1926 Vídeň) byl ekonom a raný představitel tzv. Rakouské školy.\n\nNarodil se ve Vídni jako syn vysokého úředníka na Ministerstvu války. Studoval sociologii a právo. Byl švagrem dalšího prominentního představitele Rakouské školy Eugena von Böhm-Bawerka. Wieser zastával posty na universitách ve Vídni a v Praze než nahradil zakladatele Rakouské školy Carla Mengera ve Vídni v roce 1903, kde spolu s Böhm-Bawerkem formovali další generaci stoupenců Rakouské školy, mezi ně na přelomu 19. a 20. století patřili Ludwig von Mises, Friedrich August von Hayek a Joseph Schumpeter. Stal se rakouským ministrem financí v roce 1917.\n\nWieser se stal proslulý díky jeho dvěma hlavním dílům, \"Natural Value\" (1889), kde pečlivě popsal náklady obětované příležitosti a teorii imputace, a \"Social Economics\" (1914), kde se pokusil toto aplikovat v reálném světě.\n\nEkonomická diskuse o kalkulaci začala s jeho názorem o rozhodujícím vlivu přesné kalkulace na ekonomickou efektivitu. Na rozdíl od pozdějších ekonomů rakouské školy, Ludwiga von Misese a Friedricha Augusta von Hayeka, stejně jako jejich pokračovatelů, považoval kalkulaci bez cenového systému za možnou. Proto se de facto stavěl na stranu socialismu. Z tohoto důvodu není příliš v oblibě ekonomů současné rakouské školy. \n\nRovněž zdůrazňoval důležitost podnikatelů k ekonomické změně, kterou viděl jako vyvolanou “heroickým úsilím jedinců, kteří se objeví jako vůdci k novým ekonomickým břehům”. Na tuto ideu vůdcovství bylo později navázáno Josephem Schumpeterem v jeho pojednání o ekonomické inovaci.\n\nNa rozdíl od většiny ekonomů Rakouské školy odmítal klasický liberalismus, protože „svoboda musí být nahrazena systémem řádu“.\n\n"}
{"id": "262345", "url": "https://cs.wikipedia.org/wiki?curid=262345", "title": "Trakhios", "text": "Trakhios\n\nTrakhios je jeden ze čtyř mladších kyklópů, kteří se objevují hlavně u řeckého básníka Nonna v jeho epické legendě zvané \"Dionysiaca\". V řečtině je jeho název Tραχιoς, ve významu \"divoký\" (\"trakhus\").\n\nPodle pověstí se Kyklópové podíleli na výstavbě některých starořeckých měst. Město Tíryns obehnali hradbami z obrovských balvanů. Byli k tomu povoláni jeho zakladatelem Proitem z Malé Asie. Stavbu provádělo sedm Kyklópů, kteří byli nazýváni \"Gasterokheirai\" (\"gaster\" = žaludek, \"kheirai\" = ruce), protože své jídlo získávali pomocí práce rukou. A zřejmě i jeskyně poblíž města Nauplia (v Argolidě) a práce v nich byly pojmenovány po nich. Dalšími údajnými pracemi kyklópů byly městské zdi v Mykénách včetně brány se lvy a také hlava Medúzy ve svatyni Kephisos.\n\nKyklópové se podle Nonna účastnili Dionýsiovy vojenské výpravy proti indickému národu. Spolu s Trakhiem jsou jako účastníci války ze strany kyklópů jmenováni Brontés, Steropés, Euryalos, Argés, Elatreus a Halimedes. Házením skal se jim dařilo drtit indické vojsko a málem se jim podařilo i zabít indického krále, kterého v poslední chvíli zachránil říční bůh Hydaspes, jeho otec.\n\n\nVýtahy z originálních řeckých pramenů (v angličtině)\n"}
{"id": "262351", "url": "https://cs.wikipedia.org/wiki?curid=262351", "title": "Supranacionalismus", "text": "Supranacionalismus\n\nSupranacionalismus je způsob rozhodovacího procesu na mezinárodní úrovni, v jehož rámci je určitá část politických pravomocí delegována na nezávislé nadnárodní těleso. Charakteristickým rysem je rozhodování prostřednictvím většinového systému, nikoliv jednomyslného (konsenzuálního); může se tedy stát že jednotlivé země budou přehlasovány. Navzdory federálním entitám si státy udržují svou suverenitu a účastní se rozhodovacího procesu.\n\nAlternativní metodou rozhodování na mezinárodní úrovni je rozhodování mezivládní neboli intergovernmentalismus.\n\n"}
{"id": "262353", "url": "https://cs.wikipedia.org/wiki?curid=262353", "title": "Křesťanský komunismus", "text": "Křesťanský komunismus\n\nJako křesťanský komunismus se někdy označují křesťanská hnutí, zastávající myšlenku společného majetku a v tomto smyslu komunismu, a to i když se tato hnutí sama označovala jinak. \n\nJežíšovo kázání opakovaně varuje před nebezpečím bohatství a lpění na majetku, pro něž někdy užívá hebrejský pojem mamon (např. . V Horském kázání vyzvedá chudobu a v Lukášově verzi dokonce hrozí bohatým . V rozhovorech i podobenstvích radí rozdat majetek chudým . \n\nSkutky apoštolů líčí ideál sdílení majetku v rané církvi ( a násl.), nicméně i Nový zákon samozřejmě uznává Desatero přikázání včetně zákazu krádeže () (srv. například . V příběhu ze Skutků se předpokládá brzký příchod soudu, kdy majetek stejně pomine a nebude k ničemu. Ananiáš a Safira jsou potrestání za to, že lhali Bohu, ne za to, že si část majetku ponechali: pole \"bylo tvé a mohl sis je ponechat; a když jsi je prodal, mohl jsi s penězi naložit podle svého\" (). Ani zde se tedy vlastnění nepopírá.\n\nO ideál společného vlastnění nezbytných potřeb se snažily mnišské řády, jejichž členové skládají slib dobrovolné chudoby. Přesto si kláštery časem získaly velký, i když společný majetek. Proti tomu se opakovaně stavěly reformy mnišství, nejdůsledněji tzv. žebravé řády a František z Assisi. O radikální uskutečnění společného majetku se pokusila první husitská komunita na Táboře, také v situaci radikální eschatologie, očekávání brzkého konce, kdy majetek ztrácí smysl. \n\nNěkteré proudy teologie osvobození se snaží spojit tyto biblické impulsy s marxistickou teorií. Zásadní rozdíl však spočívá v tom, že křesťanský ideál společného majetku je vždy založen na dobrovolném vzdání se vlastnictví, kdežto revoluční teorie chtějí majetek násilně vyvlastnit.\n\nPozice křesťanského komunismu je tak odmítána jak hlavním proudem marxismu, který je již od dob Karla Marxe vyhraněně ateistický, tak i většinou křesťanských církví včetně římskokatolické, které nedobrovolné vyvlastnění pokládají za krádež.\n"}
{"id": "262355", "url": "https://cs.wikipedia.org/wiki?curid=262355", "title": "Klášter Meira", "text": "Klášter Meira\n\nKlášter Meira je španělský cisterciácký klášter v Galicii, v Provincii Lugo. Byl založen roku 1143 jako dceřiný klášter francouzského kláštera Clairvaux, odkud pocházel prvotní mnišský konvent.\n\n"}
{"id": "262357", "url": "https://cs.wikipedia.org/wiki?curid=262357", "title": "Michail Kalinin", "text": "Michail Kalinin\n\nMichail Ivanovič Kalinin (, –3. června 1946) byl sovětský komunistický politik. V letech 1919 až 1946 byl titulární hlavou sovětského státu. Jeho jméno dostala mimo jiné města Tver (Kalinin, do roku 1990) a Královec.\n\nPocházel z rolnické rodiny. Absolvoval základní 4letou školu a od roku 1896 pracoval jako dělník v Putivlské továrně v Petrohradě. Aktivně působil v dělnickém socialistickém hnutí. V letech 1905-1907 se zúčastnil první ruské revoluce.\n\nV roce 1906 se oženil s Estonkou Jekatěrinou Lorbergovou (1882-1960).\n\nV roce 1912 byl zvolen členem ústředního výboru Ruské sociálně demokratické strany pracujících. Podílel se na zakládání novin Pravda. Během únorové revoluce v roce 1917 byl jedním z hlavních vůdců vzbouřených dělníků a vojáků v Petrohradě. Během občanské války se věnoval akvizičně-propagandistické činnosti. Od roku 1919 předseda Všeruského Ústředního výkonného výboru, od prosince 1922 předseda Centrálního výkonného výboru SSSR. Od ledna 1938 předseda prezídia Nejvyššího sovětu SSSR.\n\nVe 30. a 40. letech patřil mezi Stalinovy nejbližší spolupracovníky. Na postu formální hlavy Sovětského státu však neměl velké pravomoci.\nByl jediný ze Stalinových spolupracovníků, který pocházel z chudé rolnické rodiny, a tento fakt strana využívala i k propagandistickým účelům k získání sympatii obyvatel venkova. Podílel se na několika represích vůči vedoucím příslušníkům komunistické strany, státu, armády, vědy a kultury i běžným občanům země. Kalinin si zřejmě byl vědom okolností čistek a ve více případech se snažil obviněným pomoci. Zachránil např. pozdějšího maršála Leonida Govorova, svého přítele revolucionáře Avela Jenukidzeho však již před zastřelením nezachránil. Podle některých názorů byl Kalinin v pozdějším období pouze pasivní postavou podepisující vládní dokumenty. Dokonce i v případech, kdy byl jmenován do rozhodovacích funkcí různých komisí, prý jeho názor ostatní politici nebrali na vědomí.\n\nV roce 1938 NKVD zatklo jeho ženu Jekatěrinu, která byla držena ve vazbě až do roku 1946. Propuštěna byla krátce před manželovou smrtí.\n\nNa postu předsedy prezídia Nejvyššího sovětu SSSR se během druhé světové války podílel na přípravě několika důležitých zákonů. Jeho podpis se spolu s podpisy dalších sovětských představitelů nachází i na rozkazu na likvidaci polských důstojníků zajištěných po obsazení východního Polska (tzv. Katyňský masakr).\n\n19. března 1946 byl zbaven funkce předsedy prezídia Nejvyššího sovětu SSSR pro pokračující zdravotní problémy. Zemřel 3. června 1946 v důsledku rakoviny žaludku.\n\n\n"}
{"id": "262360", "url": "https://cs.wikipedia.org/wiki?curid=262360", "title": "Duma", "text": "Duma\n\nDuma (rusky \"дума\") je název různých druhů zastupitelstev v ruské historii i v moderní Ruské federaci. \n\nStátní duma Ruského impéria, podobně jako Státní duma Ruské federace odpovídá dolní komoře parlamentu. Tento systém byl vytvořen za vlády posledního cara Mikuláše II. Duma je také název poradního sboru bývalých ruských vládců, kdy se jí říkalo Duma bojarů.\n\n"}
{"id": "262361", "url": "https://cs.wikipedia.org/wiki?curid=262361", "title": "John Bok", "text": "John Bok\n\nJohn Bok (* 24. října 1945 Pardubice) je český politický aktivista, signatář Charty 77 a spoluzakladatel Spolku Šalamoun, angažujícího se v případech podezření na chybné vyšetřování a rozhodování soudní moci.\n\nNarodil se v rodině československého válečného pilota ve Velké Británii Bedřicha Boka a Angličanky Florence Mary Spence, jež za války působila u britského letectva. Křestní jméno dostal po anglickém dědečkovi. Podepsal Chartu 77. V 70. a 80. letech jej sledovala a perzekvovala Státní bezpečnost kvůli jeho politickým názorům, musel pracovat v dělnických profesích. V listopadu a prosinci 1989 vedl ochranku Václava Havla. Po sametové revoluci pracoval tři roky v kontrarozvědném Úřadu pro ochranu ústavy a demokracie.\n\nJe předsedou Spolku Šalamoun, který spoluzaložil roku 1994 se spisovatelkou Lenkou Procházkovou a jenž se angažuje v případech podezření na chybné vyšetřování nebo rozhodování soudní moci. Byl též neplaceným členem Výboru proti mučení a jinému nelidskému zacházení při Radě vlády pro lidská práva a neplaceným členem poradního sboru generálního ředitele Vězeňské služby ČR generála Kuly.\n\nPrezident republiky Václav Klaus jej několikrát navrhl jako kandidáta na úřad veřejného ochránce práv.\n\nPoprvé byl nominován v roce 2006, ale do této funkce byl hned v prvním kole volby na 6 let znovu zvolen Otakar Motejl. Pro Boka hlasovalo v tajné volbě 35 poslanců a byl tak druhý ze čtyř kandidátů.\n\nPodruhé jej prezident nominoval 24. června 2010. Šest poslanců pro něj hlasovalo 9. července 2010, čímž vypadl v prvním kole volby (ani v druhém kole však nebyl nikdo zvolen). Volbu označil za neregulérní kvůli účasti Ivy Brožové (získala rovněž hlasy 6 poslanců), která se podle něj (a též například podle strany Věci veřejné) jako soudkyně a předsedkyně Nejvyššího soudu o funkci nemohla ucházet.\n\nTřetí nominaci podal prezident 24. srpna 2010.\n\nV květnu 2009 v rozhovoru pro magazín \"Žena-in\" na dotaz, jak by se mu tato pozice líbila, odpověděl: \"„Líbila, nelíbila, co na to říct? Určitě bych byl lepším ombudsmanem než Otakar Motejl.“\" V červnu 2010 pro iDnes zdůraznil, že by se nevyhýbal záležitostem trestně právním a že by nezpochybňoval trest ani vinu, ale zasáhl by, kdyby došlo k právním pochybením, a více by využíval práva podávat kárné návrhy na soudce a státní zástupce.\n\nNovým ombudsmanem se 7. září 2010 stal Pavel Varvařovský.\n\nV roce 2002 kandidoval do zastupitelstva městské části Praha 8 na kandidátce Nezávislí vedené Václavem Musílkem na 5. místě kandidátky v jednom ze tří volebních obvodů. Získal 7,50 % hlasů.\n\nV městské části Praha 8 působil jako zastupitel.\n\nV roce 1998 ho ODS pro volby do poslanecké sněmovny zařadila ve volebním kraji Praha na poslední, 36. místo své kandidátky; 1,05 % z voličů této kandidátky mu dalo preferenční hlas, což sice nezměnilo oficiální výsledné pořadí, nicméně v počtu preferenčních hlasů byl na 10. místě. V roce 1996 kandidoval jako nestraník za Pravý blok do senátu v obvodě 24 (Praha 9); ziskem 1,39 % hlasů se umístil 8. z 11 kandidátů. Roku 2004 kandidoval do senátu jako nestraník na kandidátce Balbínovy poetické strany v obvodě 22 (Praha 10); získal 1,48 % hlasů a skončil tak 8. z 10 kandidátů. V roce 2006 kandidoval do Senátu ve volebním obvodu 26 (Praha 2), ziskem 1,59 % hlasů byl osmým nejúspěšnějším z 12 kandidátů v tomto obvodu. V komunálních volbách v roce 2006 kandidoval do zastupitelstva městské částí Praha 8 za Nezávislé pro Prahu – volební stranu Václava Musílka, na 2. místě z 15 kandidátů; získal 9,10 % hlasů, mandát získal pouze lídr kandidátky. Současně za tutéž stranu kandidoval i do městského zastupitelstva na 11. místě ze 70 kandidátů; získal 2,33 % hlasů, strana nezískala žádný mandát. V roce 2008 kandidoval do senátu popáté, a to za KDU-ČSL ve volebním obvodě 21 (Praha 5); ziskem 4,57 % hlasů se dostal na 6. místo z 12 kandidátů.\n\nŽije v Praze-Karlíně v manželství s malířkou a sochařkou Jitkou Bokovou. Společně se stali rodiči hereček Kristýny (* 1981) a Jenovéfy Bokových (* 1992). Z předchozích vztahů má tři děti včetně ekologického aktivisty Jana Rovenského. Kromě toho je nevlastním otcem Kryštofa Rímského, bratra Prokopa Rímského.\n\n"}
{"id": "262363", "url": "https://cs.wikipedia.org/wiki?curid=262363", "title": "Le Lais", "text": "Le Lais\n\nLe Lais je původní název francouzské básnické skladby, jejímž autorem je François Villon. Dochovala se v pěti rukopisech z konce 15. století pod různými názvy (většinou jako „Závěť“ – sám autor byl ovšem proti tomuto názvu). Pojmenování Malá závěť nebo Malý Testament se v češtině používá proto, že pod tímto názvem byla Villonova prvotina chybně přeložena do češtiny a název se již vžil. Tato básnická skladba obsahuje 40 osmiveršových slok, čili 320 veršů. Vznikla jako dílo jeho „ztřeštěného mládí“ v zimě roku 1456, pravděpodobně krátce před vyloupením teologické fakulty, na němž se Villon podílel.\n\nDílo představuje satirické rozloučení se světem. Autor zde vyjadřuje komická přání a odkazy přátelům a nepřátelům.\n\n"}
{"id": "262364", "url": "https://cs.wikipedia.org/wiki?curid=262364", "title": "Torpédový bombardér", "text": "Torpédový bombardér\n\nTorpédový bombardér byl typ bombardovacího letadla určeného speciálně k útokům na lodě pomocí torpéd. První torpédové bombardéry byly vyvinuty již během první světové války, v meziválečném období byla propracována taktika jejich nasazení a období své největší slávy zažily v námořních bitvách druhé světové války. Po ní byly velice rychle nahrazeny novými, účinnějšími zbraňovými systémy (hlavně protilodními střelami), které mohly nosit konvenční bombardéry.\n"}
{"id": "262369", "url": "https://cs.wikipedia.org/wiki?curid=262369", "title": "Nataša Tanská", "text": "Nataša Tanská\n\nNataša Tanská (30. listopadu 1929 Praha, Československo – 17. července 2014 Praha, Česko) byla česká spisovatelka a novinářka, dramaturgyně, scenáristka a herečka, působící i na Slovensku.\n\nNataša Tanská se narodila v Praze, její otec byl Estonec, matka potomek ruských emigrantů. Dětství prožila ve Zlíně, kde ji jedenáctiletou pro film objevil na koupališti ředitel Lucernafilmu Vilém Brož a doporučil režiséru Františku Čápovi. Barunka ve filmu \"Babička\" byla její první filmová role. (Dráhu filmové herečky ukončila ze zdravotních důvodů v roce 1952.)\n\nZa okupace se s rodiči přestěhovala do Trenčína. Vystudovala VŠMU v Bratislavě, kde po studiích i pracovala. Nataša Tanská byla vdaná dvakrát, poprvé za JUDr. Bedřicha Rádla, podruhé za Jana Válka. Byla redaktorkou \"Kultúrneho života\", dramaturgyní na Kolibě. Pracovala i v časopisu Roháč. Byla dramaturgyní hraného filmu v Bratislavě a redaktorkou pražského nakladatelství Albatros. Svoje knihy vydávala na Slovensku. Výrazně se zapsala do dějin československé vzájemnosti. Od roku 1969 žila v Praze kromě období 1990 až 1997, kdy žila v Londýně se svým druhým manželem Janem Válkem, který tu pracoval jako český konzul.\n\nAčkoliv 30. března 1945 otiskly Lidové noviny zprávu, že Nataša Tánská zahynula během jednoho z náletů na Prahu, ve skutečnosti zemřela až 17. července 2014 ve věku 84 let v domově pro seniory \"Sue Ryder\" v Praze, kde strávila svoje poslední roky.\n\n\n\n\n\n\n\n"}
{"id": "262371", "url": "https://cs.wikipedia.org/wiki?curid=262371", "title": "Miroslav Válek", "text": "Miroslav Válek\n\nMiroslav Válek (17. července 1927 Trnava – 27. ledna 1991 Bratislava) byl slovenský básník, publicista, překladatel, spisovatel, autor literatury pro děti a mládež, československý politik Komunistické strany Slovenska, poslanec Sněmovny národů Federálního shromáždění a Slovenské národní rady a dlouholetý ministr kultury Slovenské socialistické republiky za normalizace.\n\nPocházel z úřednické rodiny a své vzdělání získal v Trnavě a v letech 1947-1949 v Bratislavě na Vysoké škole obchodní, kterou ale nedokončil. V letech 1949-1963 pracoval jako redaktor ve vícero časopisech (Slovenský roľník, Týždeň, Družstevný obzor) a nakonec se stal šéfredaktorem časopisu Mladá tvorba. V roce 1962 vstoupil do Komunistické strany Československa. V letech 1966-1967 vedl časopis Romboid a zároveň zastával funkci tajemníka Svazu slovenských spisovatelů, později v letech 1967-1968 byl jeho předsedou.\n\nV červnu 1967 se zúčastnil 4. sjezdu Svazu československých spisovatelů, na kterém převládaly výrazně kritické referáty ohledně kulturní a politické situace v Československu. Válek ale spolu s některými dalšími umělci podepsal prohlášení, které pak přednesl sjezdu, ve kterém vyzval, aby se na sjezdu neřešily politické záležitosti. 20. dubna 1968 opustil Válek a Vojtech Mihálik redakci listu Kultúrny život se zdůvodněním, že časopis jednostranně prezentuje arabsko-izraelskou šestidenní válku ve prospěch Izraele. Historik Jan Rychlík ale za rezignací spatřuje spíše pocit izolovanosti, které oba čelili pro svůj nesouhlas se začínajícím reformním hnutím pražského jara.\n\nAktivně se angažoval i v politice. V letech 1968-1989 se uvádí jako účastník zasedání Ústředního výboru Komunistické strany Slovenska. Od roku 1969 byl členem ÚV i předsednictva ÚV KSS. Zastával i posty v celostátní komunistické straně. XIV. sjezd KSČ ho zvolil za člena Ústředního výboru Komunistické strany Československa. Ve funkci ho potvrdil XV. sjezd KSČ, XVI. sjezd KSČ a XVII. sjezd KSČ. V listopadu 1969 byl i členem předsednictva ÚV KSČ.\n\nDlouhodobě zastával i vládní post. V letech 1969-1989 působil jako ministr kultury Slovenské socialistické republiky ve vládě Štefana Sádovského a Petera Colotky, první vládě Petera Colotky, druhé vládě Petera Colotky, třetí vládě Petera Colotky a vládě Colotky, Ivana Knotka a Pavola Hrivnáka. Tento ministerský post zastával až do prosince 1988, kdy rezignoval. Po odchodu z ministerské pozice zastával krátce do konce roku 1989 funkci předsedy Svazu československých spisovatelů v Praze.\n\nTrvale zasedal také v zákonodárných sborech. Ve volbách roku 1971 zasedl do slovenské části Sněmovny národů (volební obvod č. 129 - Žilina, Středoslovenský kraj). Ve Federálním shromáždění setrval do konce funkčního období, tedy do voleb roku 1976. Ve volbách roku 1976 se potom stal poslancem Slovenské národní rady. Mandát získal i ve volbách roku 1981 a volbách roku 1986. Na funkci poslance rezignoval v lednu 1990 v důsledku procesu kooptace nových poslanců po sametové revoluci.\n\nVe funkci ministra se snažil zmírnit dopad normalizace na slovenskou kulturu. Na rozdíl od českých zemí nedošlo na Slovensku k masivnímu a totálnímu vyloučení reformistických literátů. Jako ministr kultury Slovenské socialistické republiky ovšem osobně dozoroval zásah totalitních policejních složek proti shromáždění na „bratislavský velký pátek“ (tzv. Sviečková manifestácia) 25. března 1988. Miroslav Válek nesouhlasil se zásahem bezpečnostních složek proti demonstraci a rozhodl se rezignovat na svou funkci, k čemuž došlo na podzim 1988.\n\nSvoje první literární pokusy začal uveřejňovat v letech 1946-1948 v trnavském čtrnáctideníku \"Plamen\", uveřejnil řadu lyrických básní, prozrazujících jeho nesporný literární talent. V březnu 1948 uveřejnil prozaickou práci \"Obyčejná příhoda\", která byla odměněna IV. cenou novelistické soutěže Plamene 1947. Při této příležitosti napsal v \"Plameni\" o sobě mimo jiné toto: \"„Začínal som v Plameni, ale nechcel by som tam skončiť. Táto rozprávka, to bol môj prozaický debut. Ak ste si všimli, viete, že väčšinou sa pokúšam písať básne.“\"\n(česky : \"Začínal jsem v Palmeni, ale nechtěl bych tam skončit. Tato pohádka, to byl můj prozaický debut. Pokud jste si všimli, pokouším se psát básně\").\n\nVe své tvorbě se věnoval psaní milostných básní, ve kterých vyjadřuje hravou ironii i sebeironii, využívá motivy zklamání a zrady, ale jeho hlavním zájmem vždy zůstává člověk jako jednotlivec a jeho pocity. I když ve své poezii píše svůj životopis jeho poezie nikdy není subjektivistická, ale má širokou nadosobní platnost. Zůstává na míle vzdálen od jakékoliv sentimentality, či banálního komentování událostí, neboť se vědomě stranil naivních, povrchních a jednoznačných analýz. Přirozeným prostředím jeho básní je prostor mezi tušeným a skutečným. Také svérázně navazuje na tradice slovenské literární moderny (poetismus, nadrealismus). Vliv na jeho tvorbu měla jak díla Ivana Kraska, Laca Novomeského, tak i díla Jiřího Wolkera, Sergeja Alexandroviča Jesenina, Guillauma Apollinaira a dalších básníků slovenské a světové literatury.\n\nJeho tvorba se dostala po nějakou dobu do útlumu, a to až do doby dokud mu jako dvaatřicetiletému básníkovi nevyšla v roce 1959 jeho první sbírka básní \"Dotyky\" a po ní další čtyři, ale potom nastalo další období útlumu zapříčiněné jak vývojem doby tak i jeho velkým politickým vytížením. Vydal poému \"Slovo\" a začal se věnovat také literatuře pro děti a mládež. Jeho básně určené dětským čtenářům jsou plné uvolněné hravosti, dětského vnímání, neotřelého osobitého humoru, který místy přechází do jemné ironie. Proto i při svém nevelkém rozsahu patří tato část jeho tvorby k uměleckým vrcholům moderní slovenské poezie pro děti a spolu s Milanem Rúfusem významně přispěl k překonání schematismu v slovenské literatuře.\n\nKromě vlastní tvorby se věnoval též překládání světové poezie z francouzštiny (Paul Verlaine), němčiny (Rainer Maria Rilke), polštiny (Julian Tuwim), češtiny (Vítězslav Nezval) či ruštiny (Andrej Vozněsenskij). Jeho díla a výběry z jeho děl vyšly přeložené do mnoha cizích jazyků (ruština, čeština, polština, bulharština, ukrajinština, moldavština, kazaština, makedonština, běloruština, španělština, řečtina, maďarština, italština, finština, němčina) a byla publikována v zahraničních časopisech a antologiích. Jeho knihy pro děti vyšly ve Velké Británii, Spojených státech amerických, Bulharsku, Německu, Finsku, Řecku, Maďarsku, Polsku, Rusku a na Ukrajině.\n\n\n\n\n\n\n\n\n\n\n"}
{"id": "262374", "url": "https://cs.wikipedia.org/wiki?curid=262374", "title": "Jan Tiray", "text": "Jan Tiray\n\nJan Tiray (23. října 1858 Velká Bíteš – 25. července 1925 Zbraslav) byl učitel, hudebník a autor spisů z oboru historie, zeměpisu, vlastivědy a pedagogiky.\n\nPo studiu reálného gymnázia absolvoval Učitelský ústav v Brně, kde byl jedním z jeho pedagogů i Leoš Janáček. Jako začátečník učil ve Velké Bíteši na škole při Učitelském ústavu v Brně. Od roku 1889 učil na dívčí měšťanské škole v Telči a roku 1891 zde byl ředitelem. V letech 1902-1919 působil jako kustod telčského městského muzea. Za 42 let své učitelské kariéry zavedl mnoho novinek, pořádal přednášky pro učitele a vylepšoval výuku. Mimo jiné se stal průkopníkem výchovných koncertů pro mládež.\n\nBohatá byla také jeho publikační činnost. Napsal více než dvě desítky knih, z nichž nejvýznamnější je metodická publikace \"Vyučování zeměpisu na školách národních\". Mezi jeho ostatní pedagogicky zaměřené práce patří: \"Žákovská knihovna\", \"Duch vyučování\", \"Vyučuj zajímavě\" atd. Také se zaměřil na psaní rozsáhlých článků s historickou tematikou, které byly publikovány v řadě časopisů. Pro region Vysočina jsou významná hlavně díla jako \"Telecký okres\" (1913), \"Pojmenování náměstí a ulic v Telči\" (1898). Napsal i stať \"Telč\" do Ottova slovníku naučného.\nTiray se také hodně věnoval hudbě. V Telči vedl chrámový sbor. Napsal trojdílný \"Zpěvník pro žactvo škol středních\". Byl autorem písní, koled a klavírních skladeb. Prosadil se také jako muzejník, když pro telčské muzeum vypracoval první evidenční systém sbírek. Za svou pedagogickou a muzejní činnost byl vyznamenáván už za svého života.\n\nJan Tiray zemřel 25. července roku 1925 v Praze a pohřben byl do rodinné hrobky ve Velké Bíteši.\n\n\n \n"}
{"id": "262375", "url": "https://cs.wikipedia.org/wiki?curid=262375", "title": "Seznam současných umělců Reprise Records", "text": "Seznam současných umělců Reprise Records\n\nToto je seznam umělců, kteří nahrávají pro Reprise Records nebo spřízněné značky.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "262378", "url": "https://cs.wikipedia.org/wiki?curid=262378", "title": "Seznam bývalých umělců Reprise Records", "text": "Seznam bývalých umělců Reprise Records\n\nToto je seznam umělců, kteří nahrávali pro Reprise Records nebo spřízněné značky.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "262380", "url": "https://cs.wikipedia.org/wiki?curid=262380", "title": "Reprise Records", "text": "Reprise Records\n\nReprise Records je americká hudební značka, vlastněná společností Warner Music Group a řízená Warner Bros. Records.\n\nReprise byla založena 1958 Frankem Sinatrou, který chtěl mít více umělecké svobody pro své nahrávky. Když opustil Capitol/EMI a zkoušel bez úspěchu koupit známku Verve Records Normana Granze, rozhodl se založit svou vlastní. Prvním albem Franka Sinatray nanové značce bylo \"Ring-A-Ding-Ding\". Členové Rat Pack, Dean Martin a Sammy Davis Jr. přešli k jeho značce též. Značka dosud vydává Sinatrovy nahrávky, které pro ni nahrál a po jeho smrti v roce 1998, měli velký úspěch s výběrem jeho hitů.\n\nZnačka Reprise byla prodána společnosti Warner Bros. Records začátkem roku 1963. Od té doby Warner Bros. často používali Reprise jako svou druhou mateřskou značku, jako další podřízené značky Straight a Kinetic, které své nahrávky vydávaly ve spojitosti s Reprise.\n\nKoncem 70. let, kdy Joni Mitchell a Captain Beefheart opustili značku, Sinatra vyjádřil přání být jediným umělcem na Reprise, ale Neil Young odmítl odejít. Joni Mitchell se ke značce vrátila koncem 80. let po úsporných opatřeních u Geffen Records, ale v současné době nahrává u Hear Music. Young zůstal u Reprise dodnes, ačkoliv v 80. letech nahrával též pro Geffen Records.\n\nDnes vedle Younga, je Reprise domovskou značkou pro umělce jako Green Day, The Smashing Pumpkins, Avenged Sevenfold, The Used, Mastodon, Eric Clapton, Fleetwood Mac, Josh Groban a My Chemical Romance. Dříve zde působili Jimi Hendrix a Barenaked Ladies.\n\n\n\n"}
{"id": "262383", "url": "https://cs.wikipedia.org/wiki?curid=262383", "title": "Outloňovití", "text": "Outloňovití\n\nOutloňovití (Lorisidae či Loridae) je čeleď tvořena pěti rody zvláštních primátů žijících v Africe, jižní Asii a na přilehlých ostrovech.\n\nČeleď outloňovití zahrnuje rody lorie, outloně a poty, kteří mají ocas krátký nebo jim chybí a pohybují se charakteristickým pomalým a váhavým pohybem. Většina z nich (zvláště lori) má dlouhé končetiny, které jsou skvěle přizpůsobeny ke šplhání na stromech. Přes den členové této čeledě odpočívají a aktivní jsou v noci, kdy také loví hmyz. Jsou to všežravci, potravu si však opatřují jen v korunách stromů, na zem téměř neslézají. Některé rody nemají svá vyhraněná teritoria a mimo reprodukční období žijí samotářsky, jiné zase žijí trvale v malých skupinkách. Samice mají jedno až dvě mláďata která bývají po 3 měsících už samostatná, pohlavní dospělost nastává mezi 1 až 2 roky.\n\nOutloňovití jsou ze svých území vytlačování devastaci přírodních podmínek, kdy dochází k odlesňování z důvodů rozšiřování zemědělských ploch vyvolané nárůstem populace místních obyvatel a stále stoupající výnosnou těžbou vzácného dřeva. Jsou také, přes přísné zákazy, loveni pytláky.\n\nPodle IUCN jsou považováni:\n\nProhlubováním a zpřesňováním poznatků dochází ke změnám v taxonomii, postupně se vyvíjí zařazování skupin zvířat do rodů, druhů nebo podruhů. Obdobná situace je i při zatřiďování do vyšších taxonů.\n\n"}
{"id": "262387", "url": "https://cs.wikipedia.org/wiki?curid=262387", "title": "Salámová metoda", "text": "Salámová metoda\n\nSalámová metoda je označení pro praxi či taktiku, kdy se kontroverzní či obtížné cíle, řešení a požadavky, které by se celkově prosazovaly jen těžko, nebo by byly zcela neprůchodné, rozdělí na malé dílčí krůčky a prosazují se postupně. Pojem se používá pro popis postupů v širokém spektru oblastí počínaje vojenstvím a pokračuje přes zákonodárné snahy až po prosazování tras dálnic.\n\nV České republice je toto pojmenování běžně používáno zejména environmentalisty pro označení metody, kterou podle nich zadavatelé, investoři a stavitelé dálnic používají k prosazení dálnic vedoucích po naprosto nepřijatelných trasách z hlediska ochránců přírody.\n\nMetoda je praktikována tak, že dálnice není předložena ke schválení jako jedna stavba, ale jako několik staveb, přičemž nejdříve jsou dány ke schválení neproblematické trasy. Poté, co jsou schváleny (a často i postaveny), je vznesen požadavek na postavení posledních úseků – za situace, kdy už nezbývá prakticky žádná volba alternativ. Metoda byla zdárně použita například u dálnice D8, u níž se tak prosadila trasa vedoucí přes CHKO České středohoří.\n\nZnámým příkladem je také výstavba kanálu Dunaj-Odra-Labe. Podle odpůrců kanálu se jeho stoupenci snaží prosadit jeho dílčí části, např. úsek Dunaj-Břeclav, jezy u Děčína nebo obtokový kanál u Přelouče salámovou metodou.\n\n\n"}
{"id": "262390", "url": "https://cs.wikipedia.org/wiki?curid=262390", "title": "Wikidruhy", "text": "Wikidruhy\n\nWikidruhy (anglicky ) je on-line projekt založený na principu wiki a podporovaný prostřednictvím Nadace Wikimedia. Jeho cílem je vytvoření souhrnného volně přístupného katalogu všech přírodních druhů tj. živočichů, rostlin, hub, bakterií a jednobuněčných organismů. Projekt též obsahuje tematická hesla o taxonomických autoritách a jejich díle.\n\nProjekt je zaměřen především na odborníky a nikoliv na laickou veřejnost. Emeritní předseda Nadace Wikimedia Jimmy Wales prohlásil, že přispěvatelé nejsou povinni zasílat faxem svoje akademické diplomy, že však příspěvky musí vyhovovat odborným standardům.\n\nProjekt byl zahájen v roce 2004 a přizval k účasti biology po celém světě. Od té doby se rozrostl do rozsahu pokrývajícího taxonomický systém podle C. Linného; od dubna 2005 obsahuje také odkazy na hesla Wikipedie; v roce 2015 se dokončuje obsáhlejší propojení článků s Wikidaty.\n\nV prosinci 2019 počet hesel překročil hranici 700 000 (statistika projektu). Projekt Wikidruhy je přístupný za podmínek Creative Commons Uveďte autora – Zachovejte licenci.\n\n\n"}
{"id": "262391", "url": "https://cs.wikipedia.org/wiki?curid=262391", "title": "Bangladéšská taka", "text": "Bangladéšská taka\n\nBangladéšská taka ( \"টাকা\") je zákonným platidlem asijského státu Bangladéš od roku 1972. ISO 4217 kód taky je BDT. Jedna setina taky se nazývá \"poisa\" (\"paisa, poiša\"). Zkratka pro taku je \"৳, ৲\".\n\n\n"}
{"id": "262394", "url": "https://cs.wikipedia.org/wiki?curid=262394", "title": "Potenciometrie", "text": "Potenciometrie\n\nPotenciometrie je elektrochemická analytická metoda založená na měření rovnovážného napětí (elektromotorického napětí) článku, který je složen z měrné (indikační) a srovnávací (referentní) elektrody.\n\nElektrický potenciál měrné elektrody závisí na koncentraci stanovované látky, potenciál srovnávací elektrody je konstantní. Rovnovážné napětí, které je rozdílem těchto dvou potenciálů, je mírou koncentrace sledované látky.\nElektrody se v potenciometrii rozdělují podle dvou hledisek:\nPřímou potenciometrií lze stanovit koncentraci daných iontů pomocí odpovídající selektivní elektrody. Jako měrná elektroda se většinou používá skleněná, jako referentní argentochloridová. Ze změřeného napětí článku se přímo určí obsah stanovované složky.\n\nK měření se používají potenciometry, jejichž poddruhem je i pH metr.\n\nPomocí potenciometrické titrace se hledá bod ekvivalence. Měří se při ní rovnovážné napětí článku po každém přídavku odměrného roztoku a z naměřených hodnot se poté sestavuje titrační křivka. Potenciometrická titrace je použitelná pro všechny typy titrací.\n\nReferentní elektroda článku bývá nejčastěji merkurosulfátová, typ měrné elektrody závisí na druhu titrace:\n\nTitrace se většinou provádí ručně, avšak existují i automatické titrátory, které po titraci i samy sestrojí titrační křivku.\n\n"}
{"id": "262397", "url": "https://cs.wikipedia.org/wiki?curid=262397", "title": "Hans Küng", "text": "Hans Küng\n\nHans Küng (* 19. března 1928 Sursee, Kanton Luzern) je původem švýcarský teolog, autor mnoha knih, katolický kněz a průkopník mezináboženského dialogu. Byl významným teologem Druhého vatikánského koncilu, patří mezi nejvýznamnější a nejkontroverznější představitele liberálního katolicismu, od 70. let je pak známý především jako ostrý kritik vládnoucích katolických církevních kruhů a tradicionalismu.\n\nV letech 1948–1955 studoval filosofii a teologii na Papežské univerzitě v Římě. V roce 1954 byl vysvěcen na kněze a mezi lety 1957–1959 působil jako kněz v Hofkirche v Lucernu. Mezi lety 1960–1996 pak zastával post řádného profesora na Eberhard Karls Universität Tübingen. Z jeho popudu přišel v roce 1966 na tuto univerzitu působit i Joseph Ratzinger, s nímž se později názorově rozešel.\n\nV roce 1980 mu německá biskupská konference na základě výnosu Kongregace pro nauku víry schváleného papežem Janem Pavlem II. odebrala kanonickou misi (\"misio canonica\" - povolení vyučovat katolickou teologii) pro rozpory mezi jeho učením a katolickou věroukou (šlo zejména o Küngovo odmítnutí papežské neomylnosti). Poté začal vyučovat ekumenickou teologii.\n\nV roce 1970 v knize \"Unfehlbar? Eine Anfrage\" kritizoval dogma o papežské neomylnosti. Napsal obsáhlou trilogii o křesťanství, judaismu a islámu. Zkrácenou verzí knihy o křesťanství jsou \"Malé dějiny katolické církve\", který vyšly i v českém překladu. Küng se hlásí k myšlence světového étosu a mezináboženské tolerance.\n\nKüng zdůrazňuje rozdíl mezi nutným centrem církve (Petrovým úřadem) a kritizovaným papalismem (ve středověku zbudovaným středověkým papežským absolutismem). Tvrdí, že papežský právní a teologický primát je zčásti postaven na falzifikátech, t. j. smyšlené legendě o papeži Silvestrovi, zfalšovaném obsahu Konstantinovy donace, spisech falešného Pavlova žáka Dionýsia Areopagity, na symmachovských falzifikátech a Pseudoisidorských dekretáliích. Vinu za Velké schizma stejně jako za reformační rozštěpení církve vidí Küng především na římské straně. Za příčinu moderního úpadku katolické církve považuje její obranářství a uzavřenost a neschopnost konstruktivně reagovat na nové společenské fenomény a myšlenkové proudy. Naději představoval pro Künga Druhý vatikánský koncil, avšak jeho závěry považuje Küng za rozmělněné předčasnou smrtí Jana XXIII. Jana Pavla II. přímo obvinil z toho, že se svými činy pokoušel koncilní závěry zvrátit a že koncilní myšlenky zradil. Ostře kritizoval také Benedikta XVI., jehož vstřícné kroky vůči lefebvristům i vůči odpůrcům moderních tendencí z řad anglikánské církve a starokatolických církví hodnotil slovy: „Rybář lidí se vydává na lov do vod krajní náboženské pravice“, a obvinil papeže Benedikta, že opustil principy skutečného ekumenismu a usiloval o obnovu římského impéria namísto o společenství církví. Papeže Františka naproti tomu označil za muže, ve kterém „je naděje\", a vyslovil mínění, že bude postupovat v souladu s progresivní interpretací Druhého vatikánského koncilu a nebude pokračovat v „linii dvou papežů z Polska a Německa“.\n\nKüng tvrdí, že jeho posláním není být kritikem papeže a papežství a že je přívržencem reformy, nikoliv revolucionář, a nesnáší, aby byl označován za církevního buřiče. Stav katolické církve popisuje jako rozštěpení na horní a dolní církev, přičemž za horní církev označuje autoritářské držitele moci v církvi a za představitele dolní církve považuje sebe. Přiznává svůj pramalý úspěch ve snaze změnit „horní“ církev, avšak je přesvědčen, že současná vatikánská politika musí skončit fiaskem.\n\n\n\n"}
{"id": "262398", "url": "https://cs.wikipedia.org/wiki?curid=262398", "title": "Will Smith", "text": "Will Smith\n\nWillard Christopher „Will“ Smith, Jr. (* 25. září 1968) je americký herec, producent a rapper. Jako rapper používal pseudonym The Fresh Prince v duu DJ Jazzy Jeff & The Fresh Prince, na sólové dráze používal jméno Will Smith. Celkem prodal okolo 20 milionů kusů alb a nahrál dva \"number-one\" hity. Je několikanásobným držitelem ceny Grammy. V současnosti je jedním z nejvýdělečnějších hollywoodských herců.\n\nNarodil se jako druhé dítě ze čtyř manželům Caroline a Willardovi Smithovým, majitelovi chladírenské společnosti. Vyrůstal v západní Filadelfii, kde dostal přezdívku „Princ“, protože využíval svůj přirozený šarm, aby se dostal z problémů. Jako nadaný začínající umělec se na jedné party setkal s Jeffem Townesem a zanedlouho začali spolupracovat jako „Princ“. Jako populární duo si vydělali i hodně peněz, za které si Smith koupil dům, auta a klenoty. Smith chtěl ale začít něco nového a to se mu podařilo, když potkal Bennyho Medinu, který přišel s myšlenkou nového seriálu založeném na Smithově životě. Smithovi se tato myšlenka líbila a v roce 1990 se z ní stal seriál. Zápletka byla jednoduchá – Will hrál sám sebe – chlapec se přestěhoval do Beverly Hills. Seriál trval 6 sezón, během nich hrál i ve filmech – kritika si ho všimla především ve filmu (\"Six Degrees of Separation\"). Úspěch přišel v roce 1995 s filmem (\"Bad Boys\"). Tím začaly jeho hvězdné roky. Po tomhle komerčním úspěchu přišla role ve filmu \"Den nezávislosti\" (1996). Ten se stal jedním ze nejúspěšnějších filmů v historii a Will se ocitl v hollywoodské smetánce. Následovaly další úspěšné filmy jako - \"Men in Black\", \"Enemy of the State\", \"Bad Boys II\", \"I, Robot\" nebo \"I Am Legend\".\n\nJe ženatý, od roku 1997 je jeho manželkou Jada Pinkett Smith. Je herečkou a producentkou. Mají spolu dvě děti, syn se jmenuje Jaden Christopher Syre Smith (* 1998) a dcera Willow Camille Reign Smith (* 2001). Will má z předchozího manželství jednoho syna, Willarda \"Treye\" Christophera Smitha III (* 1992).\n\n\n\n"}
{"id": "262399", "url": "https://cs.wikipedia.org/wiki?curid=262399", "title": "Aharon Cizling", "text": "Aharon Cizling\n\nAharon Cizling (: אהרון ציזלינג; narozen 26. února 1901 – 16. ledna 1964) byl izraelský politik, ministr zemědělství a signatář Izraelské deklarace nezávislosti.\n\nCizling emigroval do Palestiny v roce 1914. Byl mezi zakladateli Alije mládeže a člen vedení Hagany a účastnil se založení Palmach; byl zakladatel části Liberální strany a Židovské agentury, delegát OSN a člen výkonné rady sionistické organizace.\n\nKoncem 30. let 20. století patřil k iniciátorům zavedení daně kofer ha-jišuv, kterou na sebe od roku 1938 uvalili Židé v mandátní Palestině za účelem získání rychlých finančních zdrojů pro budování židovských vojenských jednotek během arabským povstáním v Palestině.\n\nPo Izraelské deklaraci nezávislosti v roce 1948, byl jmenován ministrem zemědělství prozatímní vlády Davida Ben Guriona. Poté se Liberální strana přetváří v Mapaj (Izraelská dělnická strana).\n\nCizling patřil mezi známé kritiky Ben Gurionovy politiky k palestinským Arabům; 17. listopadu 1948 řekl Prozatímní státní radě (předchůdkyni Knesetu): „Celou noc nemohu spát. Cítím, že věci které děláme zraňují moji duši, duši mé rodiny a všech nás zde (…) Nyní se Židé chovají příliš jako nacisté a celá má bytost se otřásá.“\n\nV roce 1949 byl zvolen mezi první poslance Knesetu, ale Mapaj nebyl zahrnut do Ben Gurionovy koalice a Cizling tratil své místo ve vládě. Byl znovu zvolen v roce 1951, byl částí frakce, která se oddělila od Mapaj k obnovení Liberální strany. Ztratil své místo po volbách v roce 1955 a poté se již nikdy nevrátil do Knesetu.\n\n"}
{"id": "262402", "url": "https://cs.wikipedia.org/wiki?curid=262402", "title": "Nernstova rovnice", "text": "Nernstova rovnice\n\nNernstova rovnice, někdy také Nernstova-Petersova rovnice, je rovnice definující vztah mezi potenciálem kovové elektrody a aktivitou jejích iontů v roztoku u jejího povrchu. Byla odvozena W. H. Nernstem a Kurtem Petersem z úvahy o ustavení dynamické rovnováhy v elektrodovém ději.\nPro elektrodový děj ox + \"n\"e ⇔ red platí rovnice v následujícím tvaru:\n\nformula_1\n\n\nPozn. Někdy se rovnice uvádí ve zjednodušené podobě a s dekadickým logaritmem (platí pro 25 °C):\n\nformula_2 \n\nU zředěných roztoků se místo aktivity používá molární koncentrace.\n\n"}
{"id": "262404", "url": "https://cs.wikipedia.org/wiki?curid=262404", "title": "Trolejbusová doprava v Čiatuře", "text": "Trolejbusová doprava v Čiatuře\n\nV malém gruzínském městě Čiatura byla v provozu trolejbusová síť. Jednalo se o meziměstský provoz, protože jediná trať spojovala Čiaturu s městem Sačchere.\n\nProvoz trolejbusů v Čiatuře byl zahájen k 50. výročí VŘSR 7. listopadu 1967. Jednalo se o městský úsek mezi kulturním domem a trolejbusovou vozovnou o délce 9 km. Provoz byl zpočátku zajišťován těžebním podnikem Čiaturmanganec, v roce 1969 byl z něj vyčleněn samostatný dopravní podnik. Meziměstská trať do Sačchere byla zprovozněna 6. ledna 1969. Maximálního rozsahu dosáhla trolejbusová síť v roce 1972, kdy byla v provozu jedna linka o celkové délce 29 km. V roce 1999 již jezdily trolejbusy na pouze po trati o délce 14 km ve 30minutovém intervalu. Roku 2007 byl trolejbusový provoz často zastavován kvůli přerušovaným dodávkám elektřiny, definitivní zánik přišel v listopadu toho roku. V roce 2008 bylo trolejové vedení částečně demontováno a z trolejbusů zbyly pouze zbytky ve vozovně.\n\nPro zahájení provozu byly dodány trolejbusy ruské výroby MTB-82. Během 70. a 80. let 20. století bylo zakoupeno celkem 25 vozů Škoda 9Tr. Roku 1999 bylo v provozu šest vozů 9Tr a v roce 2006 pouze tři „devítky“. Toho roku byly zakoupeny dva ojeté starší vozy typu Škoda 14Tr z Tbilisi.\n\n"}
{"id": "262423", "url": "https://cs.wikipedia.org/wiki?curid=262423", "title": "Aleš Opatrný", "text": "Aleš Opatrný\n\nExistuje více významných lidí se jménem Aleš Opatrný: \n\n"}
{"id": "262424", "url": "https://cs.wikipedia.org/wiki?curid=262424", "title": "Halina Birenbaum", "text": "Halina Birenbaum\n\nHalina Birenbaum (* 15. září 1929, Varšava) je polská spisovatelka a překladatelka, bývalá vězeňkyně nacistických koncentračních táborů Majdanek, Auschwitz - Birkenau, Ravensbrück a Neustadt-Glewe.\n\nNarodila se v židovské rodině Grynsztejnů ve Varšavě 15. září 1929. Její otec pracoval jako obchodní zástupce, matka byla v domácnosti. Po vypuknutí války v září 1939 byla nucena ukončit školní docházku. Během bombardování Varšavy přišla její rodina o dům a musela si najít náhradní bydlení. Postupně začali pociťovat zostřující se německé restrikce vůči Židům. Když v létě 1942 začaly masové deportace do Treblinky, byla malá Halina s celou svojí rodinou během jednoho ze zátahů odvedena na varšavský Umschlagplatz, z něhož byly vypravovány deportační vlaky. \n\nOtce nacisté odvezli, zbytku rodiny se podařilo vrátit zpátky do ghetta. V různých úkrytech přečkali všechny německé selekce a zátahy až do vypuknutí povstání ve varšavském ghettu. Během něj se ukrývali v bunkru, který byl však nakonec zradou odhalen. Byli vyvezeni do koncentračního tábora Majdanek v Lublinu, v němž se Halině jako třináctileté podařilo projít selekcí (matka zahynula v plynové komoře). Na Majdanku Halina Birenbaum strávila dva měsíce, poté byla převezena do KL Auschwitz a zaregistrována pod číslem 48693. \n\nPo počátečním období stráveném v karanténě pracovala nejprve v prádelně (\"Lagerwäscherei\"), později jako švadlena (\"Schneiderei und Strickerei\"). Při snižování počtu švadlen byla přeřazena na tvrdou práci ve vnějších pracovních oddílech (\"Aussenkommando\"), podařilo se jí však dostat se do tzv. vyklizovacího oddílu „Kanada“ (\"Aufrämungskommando\"). Po jeho zrušení pracovala při zpracovávání brambor a zeleniny (\"Kartoffelkommando\"). Na Nový rok 1945 byla postřelena jedním ze strážících esesmanů, když se pokoušela hovořit přes dráty se svou známou z vedlejšího tábora a dobu do evakuace tábora (19. ledna 1945) strávila v nemocnici. Evakuována byla do KL Ravensbrück a později převezena do pobočného tábora v Neustadtu-Glewe, kde se dočkala osvobození.\n\nPo válce se jako patnáctiletá vrátila se skupinou bývalých vězeňkyň do Varšavy, kde se shledala se svým bratrem Markem, jenž, kromě ní, jediný z rodiny přežil. Nastěhovala se k němu a začala znovu chodit do školy. Mezi Židy v Polsku však panoval strach a pociťovali nevraživost polského obyvatelstva vůči nim. Scházeli se proto ve speciálních komunách – tzv. kibucech, ve kterých se lidé dělili o majetek a připravovali se na odjezd (ve většině případů nelegální) do Palestiny. \n\nS jednou z těchto komunit se Halina vydala na cestu v červnu 1946. Přes Československo a Rakousko se dostala do tábora pro uprchlíky v Eschweige nedaleko Kasselu v Německu. Pracovali tam v zemědělství a čekali na možnost cestovat dále. V létě 1947 Halina odjela ke známé svého bratra do Paříže, aby zde pokračovala ve studiu s cílem co nejdříve složit maturitní zkoušku. Když se na podzim téhož roku dozvěděla, že její kibuc čeká v Marseille na loď do Palestiny, opustila Paříž a s ostatními odjela. Po dvoutýdenní plavbě na malé rybářské lodi se jim 5. prosince 1947 podařilo nelegálně dostat do Palestiny. \n\nZačátky v Palestině nebyly snadné. Místní opovrhovali Židy z Evropy a vyčítali jim, že se během války nebránili. Nepřáli si, aby o svých zážitcích z období holocaustu byť jen mluvili, protože se obávali, že by to mohlo mít špatný vliv na mladé Izraelce. Po vzniku samostatného židovského státu začaly navíc války s okolními arabskými státy.\n\nPo prvním nevydařeném manželství s Adamem Balinem si Halina vzala v roce 1950 Henryka Birenbauma, s nímž žije dodnes. Narodili se jí dva synové – Yakov (hudební režisér a autor mnoha známých písní) a Beni.\n\nLiterární kariéru začala Halina Birenbaum už v jedenácti letech, kdy sepisovala své dojmy ze života ve varšavském ghettu. V této činnosti ji podporoval bratr Marek, který její zápisky sbíral a ukrýval (bohužel zmizely spolu se zánikem ghetta).\n\nK literární činnosti se vrátila teprve v šedesátých letech. Tehdy vznikla její první kniha Nadzieja umiera ostatnia, v níž popsala své životní osudy z období druhé světové války a holocaustu. V Polsku kniha vyšla v roce 1967 a od té doby byla přeložena do několika cizích jazyků (v Izraeli byla vydána v hebrejštině teprve v roce 1983). Dodnes je to nejprodávanější a nejúspěšnější autorčina kniha.\n\nNa vzpomínky z války navázala Halina Birenbaum knihou Powrót do ziemi praojców (1991), v níž vylíčila svoji svízelnou poválečnou cestu do Palestiny a první nesnadná léta v Izraeli. Autentické dojmy ze psaní vzpomínek v šedesátých a sedmdesátých letech a z četných setkání s mládeží a čtenáři v letech osmdesátých a devadesátých zachytila formou deníku v publikaci Każdy odzyskany dzień (1998).\n\nHalina Birenbaum se však nezabývala pouze osobními zážitky z období holocaustu. Shromažďovala a zpracovávala rovněž příběhy svých nejbližších, přátel, i lidí, které dříve neznala a teprve později se seznámila s jejich válečnými osudy. Tyto krátké povídky vycházely nejprve časopisecky, souborně vyšly ve sbírce Wolanie o pamięć (1999).\n\nSilně ovlivněné válečnými útrapami jsou i verše Haliny Birenbaum, které vyšly ve třech sbírkách – Nawet gdy się śmieje (1990), Nie o kwiatach (1993), Jak można w słowach (1995).\n\nV prózách využívá chronologickou kompozici. Platí to jak pro knihy autobiografického charakteru (Nadzieja umiera ostatnia a Powrót do ziemi praojców), tak pro povídky (Wolanie o pamięć). Psychologií jiných postav se příliš nezabývá, nespekuluje o tom, co ostatní cítí, zaměřuje se především na vlastní pocity, jitřené zejména postupnou ztrátou všech členů rodiny. \nTematiku holocaustu opustila Halina Birenbaum pouze v knize Życie każdemu drogie (2005), již věnovala psům a kočkám, kteří se objevili v jejím životě. Šestačtyřicet povídek a básní o jejích domácích mazlíčcích doplňují snímky slavného fotografa Adama Bujaka.\n\nHalina Birenbaum také příležitostně překládá z polštiny do hebrejštiny (mj. básně Władysława Szlengela), píše filmové recenze (Korczak A. Wajdy, Shoah C. Lanzmanna), články o židovských zvycích a o dění v Izraeli, vyjadřuje se k nejrůznějším problémům, které se týkají holocaustu (např. způsobu informování o holocaustu), účastní se setkání s mládeží po celém světě.\n\nDo češtiny již byla přeložena její kniha Naděje umírá poslední, kde popisuje svůj život za nacistického vyhlazování v koncentračních táborech, kterými prošla.\n\n\n\n\n\n\n"}
{"id": "262425", "url": "https://cs.wikipedia.org/wiki?curid=262425", "title": "Tilmun", "text": "Tilmun\n\nTilmun je sumerské označení pro tajemnou zemi, kde se mohl člověk setkat s bohy. Někteří vědci znaky překládají jako Dil-Mun, což znamená „město života“. Většina oficiálních summerologů předpokládá, že ležela na východ od Sumeru. Tuto teorii zakládají na tom, že staří Sumerové tvrdili, že „Tilmun je tam, kde slunce vychází“.\n"}
{"id": "262426", "url": "https://cs.wikipedia.org/wiki?curid=262426", "title": "Bilineární interpolace", "text": "Bilineární interpolace\n\nV matematice je bilineární interpolace rozšíření lineární interpolace pro interpolaci funkce dvou proměnných na pravidelnou prostorovou mřížku. Klíčová myšlenka je provést lineární interpolaci nejprve v jednom směru a pak i ve druhém směru.\n\nPředpokládejme, že chceme najít hodnotu neznámé funkce \"f\" v bodě \"P\" = (\"x\", \"y\"). Předpokladem je, že známe hodnotu \"f\" ve čtyřech bodech \"Q\" = (\"x\", \"y\"), \"Q\" = (\"x\", \"y\"), \"Q\" = (\"x\", \"y\"), a \"Q\" = (\"x\", \"y\"). \n\nNejprve provedeme lineární interpolaci v \"x\"-ovém směru. To znamená:\n\nA teď budeme pokračovat v \"y\"-ovém směru. \n\nNyní máme požadovaný odhad \"f\"(\"x\", \"y\").\nPokud si vybereme souřadící systém se čtyřmi body, kde funkce \"f\" je zadána body (0, 0), (0, 1), (1, 0), a (1, 1), pak se vzorec zjednoduší: \nNebo ekvivalentně, maticovými operacemi:\nOproti tomu, co říká název, interpolace \"není\" lineární. Místo toho je její vzorec\n\ntakže je součinem dvou lineárních funkcí. Stejně tak lze interpolaci zapsat jako\nkde \n\nV obou případech počet konstant (čtyři) odpovídá počtu daných bodů, které funkce \"f\" udává. Interpolace je lineární podle přímky, která je rovnoběžná buď se směrem formula_13 nebo formula_14, ekvivalentně je-li formula_13 nebo formula_14 nastaveno konstantně. Rovnoběžně s další přímkou je interpolace kvadratická.\n\nVýsledek bilineární interpolace je nezávislý na pořadí interpolací. Kdybychom nejprve provedli lineární interpolaci na ose \"y\" a pak v \"x\"-ovém směru, výsledná aproximace bude stejná.\n\nZřejmým rozšířením bilineární interpolace je třírozměrná interpolace - třílineární interpolace.\n\n"}
{"id": "262427", "url": "https://cs.wikipedia.org/wiki?curid=262427", "title": "Tolšma", "text": "Tolšma\n\nTolšma ( ) je řeka v Kostromské a ve Vologdské oblasti v Rusku. Je 157 km dlouhá. Povodí má rozlohu 1540 km².\n\nPramení na Galičské vysočině. Ústí zprava do Suchony (povodí Severní Dviny).\n\nZdroj vody je smíšený s převahou sněhového. Zamrzá na začátku listopadu a rozmrzá na konci dubna až na začátku května.\n\nJe splavná pro vodáky.\n"}
{"id": "262431", "url": "https://cs.wikipedia.org/wiki?curid=262431", "title": "Aleš Opatrný (teolog)", "text": "Aleš Opatrný (teolog)\n\nAleš Opatrný (* 3. března 1944 Praha) je český římskokatolický kněz, teolog a autor duchovní literatury. Byl vedoucím Pastoračního střediska pražské arcidiecéze (1991–2004), je mimo jiné spoluzakladatelem a členem Společnosti pro studium sekt a nových náboženských směrů a vyučujícím pastorálních oborů na KTF UK. Dne 8. září 2011 jej papež Benedikt XVI. jmenoval čestným prelátem Jeho Svatosti, od 1. července 2009 se stal kanovníkem Vyšehradské kapituly, dne 23. ledna 2015 byl zvolen jejím proboštem.\n\nJe stoupencem hnutí katolické charismatické obnovy.\n\nKrom následujícího výčtu knih a přednášek je autorem stovek odborných článků ve sbornících a odborných časopisech a studijních textů Pastoračního střediska pražské arcidiecéze.\n\n"}
{"id": "262436", "url": "https://cs.wikipedia.org/wiki?curid=262436", "title": "Milan Rúfus", "text": "Milan Rúfus\n\nMilan Rúfus (10. prosince 1928, Závažná Poruba, Československo – 11. ledna 2009, Bratislava, Slovensko) byl slovenský básník, literární historik, překladatel a esejista.\nNarodil se v rodině zedníka a vzdělání získal v lidové škole ve svém rodišti, na gymnáziu v Liptovském Mikuláši, kde v roce 1948 úspěšně maturoval. V letech 1948-1952 studoval slovenštinu a dějiny na Filozofické fakultě Univerzity Komenského v Bratislavě. Po ukončení vysokoškolských studií zůstal na Filozofické fakultě\nUniverzity Komenského jako pedagog. Přednášel zde dějiny slovenské a české literatury. V školním roce 1971-1972 působil na univerzitě Instituto Universitario v Neapoli, kde přednášel slovenský jazyk a literaturu.\n\nPrvní básně publikoval v časopisech Prameň, Nový rod, Mladá tvorba a Borba. Debutoval básnickou sbírkou \"Až dozrieme\", která znamenala výrazný posun dobového chápání poezie. Jeho tvorbu ovlivnil symbolismus, měl silné sociální cítění a nechal se inspirovat i dílem fotografa M. Martinčeka. Inspiroval se slovenskou lidovou slovesností a díly vícero slovenských malířů. Kromě tvorby pro dospělé se věnoval také psaní knih pro děti a mládež. Svojí tvorbou patří k nejvýraznějším básnickým zjevům. Představil se jako básník s autonomním pohledem na životní a morální hodnoty lidského jednání, na lásku, pravdu, krásu, utrpení i tragiku člověka i světa druhé poloviny 20. století. Velmi vnímavě a citlivě hledá smysl a podstatu lidského života. Hluboko nazřel do jeho starostí, bolestí, nejistot, radosti, štěstí i vzdoru. Je to poezie vysokých ideových, morálních a estetických hodnot zakotvená v mnohorozměrném prostoru lidského světa.\n\nKromě vlastní tvorby též přebásnil Dobšinského prostonárodní pověsti a věnoval se překladům z norštiny, španělštiny, ruštiny a češtiny. Jeho díla vyšla v angličtině, bulharštině, češtině, francouzštině,\nmaďarštině, němčině, norštině, polštině,\nruštině, italštině a dalších jazycích.\n\n\n\nOd roku 2002 vychází ve vydavatelství \"MilaniuM\" Souborné dílo Milana Rúfuse\n(dosud vyšlo: Dielo I., Dielo II., Dielo III., Dielo IV., Dielo VI., Dielo VII., Dielo VIII, Dielo IX, Dielo XIV).\n\n\n\n\n"}
{"id": "262437", "url": "https://cs.wikipedia.org/wiki?curid=262437", "title": "Lori štíhlý", "text": "Lori štíhlý\n\nLori štíhlý (\"Loris tardigradus\") je malý primát z čeledi outloňovitých (Lorisidae) a nejznámější zástupce rodu lori (\"Loris\"), který obývá deštné, světlé a lužní lesy na Srí Lance (Cejlonu) a v jižní Indii. Jeho první název lori pochází z nizozemského slova \"loeris\", což znamená klaun. Lori tento název získal díky svému komickému vzhledu.\n\nLori je malá poloopice, která má na hřbetě a hlavě šedou, rezavou nebo hnědou a na břiše světlejší srst. Nejnápadnější jsou jeho obrovské oranžové oči, kolem kterých má černé zvýraznění a které mu napomáhají vidět ve tmě. Nápadné jsou i jeho dlouhé končetiny na kterých má palec postavený proti ostatním prstům, což mu skvěle pomáhá se pevně držet na větvích stromů. Jeho tělo měří 18–26 cm a ocas mu chybí, je zakrnělý. Hmotnost se pohybuje circa od 85 do 350 g. Lori je velmi starobylý druh a patří k jedné ze sedmi čeledi poloopic, od nichž odvozujeme dnešní opice.\n\nPodrobnosti o životě loriho štíhlého se získávají velice těžce, jelikož je to typicky noční živočich a pohybuje se vysoko v korunách stromů, kde tráví i většinu svého života. Přes den spí smotaný v klubíčku a pevně se drží větve, což dokazuje i fakt, že strhnout spícího a držící ho se loriho ze stromu je velice složité a namáhavé. K tomu, že se může neustále několik hodin pevně držet větví ve spánku mu umožňuje jeho rozvinuté svalstvo, které vydrží až neuvěřitelné vypětí. Velkou a známou charakteristikou loriho štíhlého je i jeho pomalý a váhavý pohyb, který se stal spolehlivou charakteristikou všech členů čeledi outloňovitých. Jeho pomalý pohyb mu představuje obrovskou výhodu, jelikož je pro dravce méně viditelným, ale zároveň se tak stává snadnou kořistí hadů a jiných predátorů, kteří se pohybují po zemi.\n\nK zorientování ve velké tmě, ve které se pohybuje, má své velké oči, které ve tmě svítí. Důležitým faktorem je však i jeho stopa, pach, který za sebou zanechává a který mu pomáhá za svítání najít znovu cestu ke svému stromu, kde přečkával minulou noc. Tento pach slouží také k dorozumívání mezi jednotlivci. Jeho způsob lovu potravy je prostý. Velice pomalu a neslyšně se přiblíží ke své oběti, nejčastěji k hmyzu – zvláště sarančí – ale i ještěrek, malých ptáků, jejich vajec, a pokud se dostane do odpovídající vzdálenosti, rychle oběť chytí pevně do svých rukou a sežere ji. Jeho potrava je však i rostlinná, např. výhonky, nejrůznějšími plody nebo listy.\n\nLoriové mají skvělý sluch a dokáží postřehnout i ty nejjemnější šelesty. Žijí obyčejně v párech nebo v malých skupinách, samostatně jen velice zřídka. V Indii se lori štíhlý rozmnožuje dvakrát ročně, většina porodů v květnu a v prosinci. Samice rodí nejčastěji 2–3 mláďata, která se ihned po narození chytí matky za srst na břiše a ihned hledají struky. Samice svá mláďata při spánku pečlivě skryje v klubíčku. Zavěšené na matce zůstávají mláďata celý rok, poté se osamostatňují a matku následně opouštějí.\n\nU loriho štíhlého rozeznáváme dva poddruhy:\n\n\nLori štíhlý je chován v sedmi evropských zoo a aktuálně jej v Česku nechová žádná zoo. V nedávné minulosti jej chovala Zoo Plzeň a také Zoo Praha, která tento druh představovala v pavilonu Indonéská džungle.\n\n\n"}
{"id": "262441", "url": "https://cs.wikipedia.org/wiki?curid=262441", "title": "Tim Skold", "text": "Tim Skold\n\nTim Skold (14. prosince 1966 Skövde, Västergötland, Švédsko) je švédský kytarista, baskytarista a skladatel. Dále je známým re-mixerem a producentem. Od roku 2002 hrál nejprve na baskytaru, poté na kytaru v kapele Marilyna Mansona. Na albu \"The Golden Age of Grotesque\" (2003) spolupracoval jako koproducent, v kapele zaujmul místo baskytaristy uvolněné Twiggym Ramirezem, který odešel na vlastní žádost a připojil se k Nine Inch Nails. Pro turné \"Rape of the World 2007\" zaujmul v kapele místo kytaristy. Na albu \"Eat me, drink me\" (2007) hrál na kytaru a baskytaru. 9.1. 2008 Skold opouští skupinu Marilyn Manson a je nahrazen opět Twiggym Ramirezem.\n\nZačínal v několika coverových skupinách a jeho první plnohodnotná skupina byla skupina Kingpin, kde hrál na baskytaru. Se skupinou vydal v roce 1987 album Welcome to bop city, které se nedočkalo velkého úspěchu. V roce 1988 se přestěhoval s kytaristou Harry Codym do Los Angeles a zakládají skupinu Shotgun messiah, se kterou vydají tři alba a jedno ep. Skold se ve skupině věnuje baskytaře a od druhého alba také vokálům. Skupina se v roce 1993 rozpadá a SKOLD zakládá svůj doposud aktivní sólový projekt, se kterým v roce 1996 vydává první album. V roce 1997 napsal a nazpíval píseň Anarchy, která vyšla na albu symbols od KMFDM. Píseň byla klubový trhák a Skold se stal permanentním členem KMFDM až do jejich rozpadu v roce 1999. O rok později zakládá se Sashou Konietzkem skupinu MDFMK se kterou vydají jen jedno album. Roku 2002 byla znovuobnovena skupina KMFDM a činnost MDFMK končí.\n\nRoku 2002 se Skold stává členem skupiny Marilyn Manson poté, co jim dělal produkci singlu tainted love. Se skupinou skold vydá dvě studiová a jedno kompilační album. Roku 2008 odchází a do skupiny se vrací bývalí baskytarista Twiggy Ramirez.\n\nRoku 2009 vydá se Sashou Konietzkem album pod názvem Skold vs kmfdm. V tomtéž roce se přidává jako baskytarista do superskupiny Doctor Midnight & The Mercy Cult se kterou vydá jedno album. Činnost kapely poté končí. V roce 2012 dělal mixing, back vokály a produkci pěti písní, které pro album napsal na albu Infamous skupiny motionless in White. V roce 2014 se objevil na featu v písni Final Dictvm na albu reincarnate skupiny Motionless in White. Píseň byla původně napsána pro skoldovo třetí sólové album The Undoing. V roce 2018 se objevil na featu v písni Rostov na albu Imperator skupiny Killus. V tomtéž roce vydal cover na píseň White as chalk od skupiny Leæther Strip, kterou vydal na kompilačním albu Heært Combine skupiny Leæther Strip. Které bylo uděláno za cílem vybraní peněz na léčbu rakoviny přítele frontmana skupiny Leæther Strip.\n"}
{"id": "262448", "url": "https://cs.wikipedia.org/wiki?curid=262448", "title": "Zlatá barva", "text": "Zlatá barva\n\nZlatá barva symbolizuje vznešenost, bohatství a moc.\n\nV Egyptě ji odedávna spojovali s bohem slunce Re a s obilím, na kterém závisel život. Dodnes je v mnoha zemích v součástích různých důležitých ceremoniálů. Pro starověké Řeky byla symbolem rozumu a nesmrtelnosti. Ztělesňovalo ji zlaté rouno, které podle pověstí našel Iásón zavěšené na stromě života.\n\nMnohá umělecká díla zlatou barvou dokazují svoji nadčasovost, originalitu. Například sochař Olbram Zoubek považoval zlato za symbol hodnoty a věčnosti a dával je do kontrastu se surovým materiálem plastik z „banálního“ cementu.\n\nZlato nemá jednu barvu, ale jeho lesklý kovový povrch odráží v závislosti na okolnostech světlo celé škály odstínů žluté a dalších barev. Běžnými barvami se zlatá znázorňuje některým odstínem žluté nebo se zlatý vzhled imituje kombinací více odstínů.\n\nPro úpravu povrchů se také používají metalické barvy, které místo (vedle) pigmentu obsahují kovový prášek (například mosazný). Skutečné zlaté barvy, známé například z iluminací středověkých rukopisů, se dosahuje zlacením plátkovým zlatem, kdy se na povrch nalepí velmi tenká folie pravého zlata, případně jeho levnější náhražka zvaná metál.\n\nV heraldice je zlatá barva jedna z tintur užívaných na znacích a erbech. Zobrazuje se žlutou barvou nebo tečkováním. Při popisu znaku se používá označení „zlatá“, neboť žlutá a bílá reprezentují heraldické kovy zlato a stříbro.\n"}
{"id": "262449", "url": "https://cs.wikipedia.org/wiki?curid=262449", "title": "Bumerang", "text": "Bumerang\n\nBumerang je jednoduchý dřevěný nástroj užívaný k různým účelům. Je prvotně spojován s původními obyvateli Austrálie, i když ho lze najít i v různých oblastech Afriky či u některých indiánských kmenů v Americe. Na polské straně Tater byl nalezen dosud nejstarší bumerang, jehož stáří je odhadováno na zhruba 20 000 let. Podle účelu bumerangu se liší i jeho tvar, nejznámější je \"vracející se bumerang\", který v případě, že je správně odhozen, letí na zakřivené dráze a vrací se na místo vypuštění. Jiné bumerangy se ale nevracejí a některé se dokonce vůbec nevyhazují a původní obyvatelé Austrálie je používali jako ruční zbraň k boji. Bumerangům podobné lovecké nástroje, které se vrhaly po přímé dráze a nevracely se zpět, se nazývají \"kylie\". Bumerangy se užívají jako nástroje na lov, hudební nástroje, zbraně nebo hračky. Jejich velikost se pohybuje v rozmezí od 10 centimetrů do 2 metrů délky.\n\nNástroje podobné bumerangům, různé \"lovicí hůlky\", byly užívány k lovu, náboženským obřadům i zábavě po celém světě. Jejich původ není zcela jasný: objeveny byly v Evropě, Egyptě, nejznámější jsou ale bumerangy australské. Tamní původní obyvatelé je používali po tisíce let. Jméno se odvozuje od slova \"bou-mar-rang\" kmene Turuwal, sídlícího v oblasti současného přístavu v Sydney.\n\nVracející se bumerang má profil křídla. Pokud je vyhozen s příslušnou rotací, vytváří se aerodynamický vztlak, který jeho dráhu zakřivuje. Bumerangy k lovu jsou obvykle větší a těžší, po zasažení kořisti padají k zemi. Sportovní bumerangy jsou lehké a malé, váží méně než 100 gramů.\n\nExistují bumerangy pravotočivé a levotočivé, pravotočivý svou dráhu zakřivuje doprava a naopak. Oba je možné házet oběma rukama, ale směr letu tím nelze ovlivnit.\n, je nutné respektovat jeho směr a házet zhruba 45° oproti němu. Bumerangu je třeba udělit spíše větší rotaci než dopřednou rychlost. Pokud je správně hozen, ve vzduchu působením fyzikálních sil letí po obloukové dráze a vrátí se zpět. Při návratu by se měl snášet ve vodorovné poloze. Bezpečný způsob chytání je mezi obě ruce (na způsob sendviče).\nBumerang se obvykle hází s úhlem naklonění cca 45° od vertikály a směr hodu vpřed je mírně nad vodorovnou úroveň. Speciální typy sportovních bumerangů pro 'LD = Long Distance' se hází s úhlem naklonění téměř vodorovně.\n\nV roce 2008 bumerang otestoval v kosmu japonský astronaut Takao Doi a potvrdil, že se vrací i ve stavu beztíže.\n\nDnes jsou bumerangy hlavně náčiním pro zábavu a sport. Sportovních disciplín pro házení bumerangem je celá řada:\n\nvýdrž ve vzduchu, triky při chytání, rychlé chytání, žonglování se dvěma bumerangy ad.\n\n\n\"Pozn.: Rekordy platné k červnu 2007\"\n"}
{"id": "262454", "url": "https://cs.wikipedia.org/wiki?curid=262454", "title": "Nízká Asuánská přehrada", "text": "Nízká Asuánská přehrada\n\nNízká Asuánská přehrada je přehrada na řece Nil v Egyptě. Je první, starší a nižší ze dvou stejného jména, jež byly vybudovány u města Asuán, které se nachází na prvním kataraktu řeky. Je také nazývaná Stará Asuánská přehrada nebo jen Asuánská přehrada. Její objem vody je 5,5 km³, což představuje asi 3 % objemu Nassirova jezera.\n\nNil zaplavoval každý rok v létě území svého dolního toku vodami, které se ženou z východní Afriky. Tyto záplavy přinášely živiny a minerály, které jsou ideálním hnojivem pro obdělávanou půdu. Když vzrostla populace okolo dolního toku řeky, vyvstala potřeba kontrolovat povodně a chránit ornou půdu a bavlníková pole. Při velkých záplavách může být celé pole smeteno, zatímco při nedostatku vody dochází k suchu a hladomoru. Přehrada tedy působí proti záplavám, vyrábí elektrický proud a poskytuje vodu pro zemědělství.\n\nZ důvodů požadavků alespoň částečné regulace toku Nilu, zahájila britská správa v roce 1889 výstavbu přehrady, která byla dokončena v roce 1902. Hlavním projektantem byl Sir William Willcocks a podílelo se také pár významných inženýrů : Sir Benjamin Baker a John Aird, jehož firma, John Aird & Company, byla hlavním dodavatelem.\n\nHráz \"Nízké Asuánské přehrady\" byla původně 33 m vysoká a 1900metrů dlouhá. Tyto parametry se však později ukázaly jako nedostačující, neboť hrozilo přeplnění nádrže a protrhnutí hráze. Z tohoto důvodu byla přehrada ve dvou fázích (na 38,5 metru v letech 1907-1912 a 45,5 metru v letech 1929-1933) navýšena. Ani nové stavební úpravy nebezpečnou situaci nevyřešily a přehrada roku 1946 téměř přetekla. Tato událost dala podnět k výstavbě nové Vysoké Asuánské přehrady.\n\nRoku 1959 podepsal Egypt dohodu se Súdánem (Nile Waters Agreement), která upřesňuje nárok jednotlivých států na množství vody v Nilu. Dohoda přesně vymezuje tok řeky na egyptsko-súdánských hranicích. Podle smlouvy má Egypt k dispozici 55,5 km³ vody ročně (nejméně 22 km³ je však v období povodní vypouštěno do Středozemního moře). Súdán má nárok pouze na 18,5 km³. Průměrný roční průtok Nilu činí 74 km³, přičemž 10 km³ tvoří ztráty z důvodu odpařování vody.\n\nPřehrada měla původně sloužit jako zásobárna vody a také k regulaci toku Nilu, aby bylo zamezeno záplavám v zimním období a hladomorům v období sucha. Kvůli nedostatečné kapacitě nádrže (5,5 km³) však tento účel nebyl naplněn. Dnes se přehrada využívá k výrobě elektrické energie. Na elektrárnu byla přehrada transformována roku 1960. Tehdy kryla přibližně polovinu celkové spotřeby Egypta a dovolila stavbu elektrického vedení do mnoha vesnic.\n\n"}
{"id": "262459", "url": "https://cs.wikipedia.org/wiki?curid=262459", "title": "Vysoká Asuánská přehrada", "text": "Vysoká Asuánská přehrada\n\nVysoká Asuánská přehrada ( [Sadd al-Ali]) je přehrada na řece Nil v Egyptě. Je druhá, novější a vyšší ze dvou stejného jména, jež byly vybudovány u Asuánu, které se nachází na prvním kataraktu řeky. Je také nazývaná Nová Asuánská přehrada. Je 480 km dlouhá a má 16 km v nejširším místě. Zabírá povrch přibližně 6000 km². Objem vody je 164 km³. Vodní plocha jí vytvořená se nazývá Násirovo jezero – zasahuje i na území Súdánu. Energie získaná z přehrady pokrývá energetické potřeby celého Egypta.\n\nÚčelem stavby bylo zabránit povodním způsobeným rozvodněním Nilu, zajistit zásobu vody pro zemědělství a pro výrobu elektrické energie. Každoroční záplavy sužovaly obyvatelstvo Egypta. Díky přehradě se stal tok Nilu regulovatelným. Původně měla řeka extrémní výkyvy průtoku vody v závislosti na zimním (srpen–leden) a letním období (únor–červen). Vysoký průtok vody (70 % celkového toku) v zimním období byl příčinou záplav. V letním období byli obyvatelé sužování obdobím sucha kvůli nízkému průtoku vody. Díky přehradě se podařilo zamezit těmto extrémním výkyvům a přehrada umožňuje zachovat stejnoměrný proud vody po celý rok. Postavení hráze ochránilo obyvatelstvo nejen před záplavami, ale Násirovo jezero skýtá dostatečnou zásobu vody, aby ochránilo zemědělskou úrodu v období sucha. Dalším účelem projektu bylo podpořit ekonomický a sociální vývoj země. Přehrada umožnila rozvoj kultury a vzdělání, industrializací země a zlepšil se také životní standard obyvatelstva. Vodní elektrárna umožnila elektrifikaci egyptského venkova (asi 4500 vesnic) a vyrobená elektřina zásobuje všechna města, včetně průmyslových podniků. V posledních 10 letech se intenzivně pracuje na projektu Toška, který má za cíl přivést vodu z jezera a vytvořit novou úrodnou půdu a místo pro rostoucí populaci Egypta.\n\nPoté co Nízká Asuánská přehrada v roce 1946 téměř přetekla, bylo rozhodnuto o stavbě nové přehrady, neboť i druhé zvýšení hráze Nízké přehrady se míjelo účinkem. O stavbě nové přehrady, situované 6 km proti proudu od původní přehrady, bylo rozhodnuto roku 1952. Finance na stavbu měla poskytnout Světová banka, která však později na nátlak USA půjčku ve výši 270 milionů dolarů zamítla. Důvodem byla narůstající sovětsko-egyptská spolupráce, která vyvrcholila dohodou o uznání Čínské lidové republiky. Egyptský prezident Gamál Násir na situaci reagoval znárodněním Suezského průplavu s úmyslem použít výnosy k financování stavby nové přehrady. Toto rozhodnutí uvrhlo Egypt do mezinárodních problémů (viz Suezská krize). Na financování stavby se nakonec podílel Sovětský svaz, který poskytl Egyptu také stroje a přibližně 2000 inženýrů. Na stavbě se podíleli také přední světoví odborníci ze všech oblastí (stavitelství přehrad, vodní management, sociální, ekonomické a environmentální). Projektování a plánování stavby měli na starost především němečtí inženýři.\n\nZákladní kámen byl položen 9. ledna 1960 a stavba byla slavnostně ukončena 15. ledna 1971. Nádrž objemu 165 km³ se začala plnit už v průběhu stavby roku 1964 a plné kapacity přehrady bylo dosaženo až roku 1976.\n\nKvůli stavbě přehrady muselo být přesídleno přibližně devadesát tisíc Núbijců žijících v jejím okolí. Pro tyto obyvatele byly vyhrazeny úrodné oblasti níže po proudu řeky, kde bylo na podnět vlády vybudováno 33 nových vesnic a 25 000 domů. Přemístění lidem údajně nezpůsobilo újmu, neboť v oblastech v blízkosti přehrady nebyly příliš vhodné podmínky pro život a velký počet obyvatel proto migroval do okolních měst. Opustit své domovy byli nuceni také obyvatelé Súdánu, kde přehrada pohltila město Vádí Halfa. Stavba přehrady zasáhla nejen do života několika tisíců Egypťanů, ale ohrozila také důležité historické památky. S pomoci UNESCA byl vypracován projekt na záchranu archeologických staveb včetně chrámového komplexu Philae z ptolemaiovské doby a Abú Simbel z období Ramesse II. a stavby byly přesunuty na bezpečné místo. „Chrámy v Abú Simbel byly rozřezány na jednotlivé kvádry o hmotnosti až 30 tun a převezeny na místo ležící o 70 metrů výše. Původní místo, na kterém chrámy stály 3000 let, bylo zaplaveno vodou.“\n\nVysoký Asuánský průliv je tvořena sypanou hrází pyramidového tvaru z žulového kamene a jádrem z cementu a jílu. Samotná hráz je 3600 m dlouhá, šířka základny je 980 m, 40 m na hřebenu a 111 m vysoká. Obsahuje 43 milionů m³ materiálu. Je jednou z největších vodních staveb na světě. Hráz se nachází ve vzdálenosti 7 km jižně od města Asuán a 900 km od Káhiry. Přehradou může protékat až 11 000 m³ vody za sekundu. V hrázi jsou navíc další bezpečnostní přepady pro dalších 5000 m³ vody za sekundu.\n\n\nV minulosti bylo obyvatelstvo sužováno mohutnými záplavami a katastrofální dopad <nowiki>měla také několikaleté</nowiki> období sucha. Přehrada chrání deltu Nilu právě před těmito extrémními výkyvy toku řeky, který je nyní díky regulaci stály a plynulý. Přehrada poskytuje obyvatelstvu celoroční přísun vody. Zásoba vody v Nassirově jezeře je dostatečná i v obdobích sucha. Díky stavbě bylo obyvatelstvo Egypta zachráněno před hladomorem roku 1978, kdy zemi sužovala sucha. Zároveň přehrada ochránila údolí Nilu při povodních roku 1964, 1975 a 1988.\n\nDíky regulaci vody v řece se zvýšil objem vodní dopravy směřující do Středozemního moře. Zvýšila se přeprava zboží, ale také turistů. Přehrada a její okolí je velmi atraktivní oblastí. V 60. letech toto místo navštívilo 60 000 turistů, v 90. letech se jejich počet zvýšil na 300 000.\n\nStavba měla kladný vliv na zemědělství. Zatímco v minulosti sucha a záplavy ničily úrodu, dnes stálý přísun vody umožňuje sklízet dvě a více úrod ročně. Zvýšil se tak objem zemědělské produkce a došlo také k rozšíření zemědělských ploch. Intenzivní zemědělství zajistilo soběstačnosti země v produkci některých potravin a snížilo se množství importovaných potravin. Navýšení produkce se týká zejména rýže a cukrové třtiny. Kromě zemědělských ploch byly pomocí regenerace krajiny rozšířeny také obydlené oblasti. Celkem se jedná asi o 2 miliony akrů v oblasti východní, západní a střední delty. To umožnilo najít nový domov pro půl milionů rodin. Stavba přehrady také snížila nezaměstnanost v zemi.\n\nAsuánská přehrada je nejen zdrojem vody, ale především levné a čisté energie. Objem vyprodukované elektřiny pokrývá 23 % celkové spotřeby energie v zemi.\n\nProjekt výstavby Vysoké Asuánské přehrady je od počátku terčem kritiky. Odborníci upozorňovali zejména na ekologický dopad a katastrofické důsledky, jež mohou být spojeny se stavbou přehrady. Některé z obav se nakonec nepotvrdily, ale přesto existuje mnoho problémů, které jsou přičítány právě gigantické stavbě.\n\nZ uměle vytvořené nádrže Nassirova jezera se odpařuje obrovské množství vody, která způsobuje změnu mikroklimatu v okolí přehrady. Intenzivní srážky zasahují také velkou část Egypta.\n\nMasa vody je podle odborníků příčinou seizmické činnosti v oblasti. Obrovský tlak vody způsobuje otřesy a odborníci se obávají protržení hráze následkem zemětřesení. Bezprostřední nebezpečí zatím nehrozí, neboť hráz nepoškodilo ani zemětřesení o síle 5,3 stupňů Richterovy škály v roce 1981, jehož epicentrum bylo vzdáleno 55 km od přehrady.\n\nPřehrada ochránila deltu Nilu před nebezpečnými záplavami. Na druhou stranu bylo bahno přinesené velkou vodou zdrojem potřebných živin, které zúrodňovaly zemědělsky využívanou půdu v okolí řeky. Přehrada znemožňuje pohyb úrodného bahna po proudu a dochází k jeho usazování na dně Nassirova jezera. Výsledkem je degradace půdy, kterou způsobuje také zvýšena salinita v důsledku změny režimu spodních vod. Zemědělci jsou nuceni ve velké míře využívat umělá hnojiva, což má za následek znečištění zdrojů pitné vody. Pravidelné záplavy také Nil čistily od odpadů z průmyslových podniků. Dnes je voda znečištěna těžkými kovy a řeka se tak stala nebezpečnou pro zdraví obyvatelstva. V okolí přehrady došlo navíc k rozšíření malárie, které podlehlo mnoho obyvatel.\n\nDalším problémem je zanášení zavlažovacích kanálů plevelem a řasami, jejich výskyt se zvýšil po postavení Asuánské přehrady. Od roku 1975 je růst vodního plevele omezován manuálním, mechanickým a biologickým způsobem a dnes je jeho výskyt plně pod kontrolou.\n\nPřehrada má vliv na změnu režimu spodních vod. Výsledkem je zvyšování hladiny podzemní vody, která přímo ohrožuje archeologické památky v Thébách (Abú-Simbel, Philae, Kalabša, Amadea). Na jejich ochranu byl vypracován projekt, jehož výsledkem by mělo být snížení hladiny vody o 2 metry. Mělo by se tak zabránit jejímu prosakování do staveb z pískovce. Památky jsou ve velmi vážném stavu, neboť za dvě desítky let utrpěly nejhorší škody za tisíce let své existence.\n\nJe jisté, že přehrada má velký vliv na životní prostředí v zemi. Na druhou stranu byla pro místní obyvatelstvo velkým přínosem. Nejen, že ochránila obyvatele před záplavami, ale umožnila také zvýšit zemědělskou úrodu, elektrifikaci vesnic a měst a celkově se podílela na růstu sociální a ekonomické úrovně v Egyptu. Tyto zásluhy převyšují ekologické dopady a z tohoto důvodu převažují zastánci přehrady nad kritiky.\n\n\n"}
{"id": "262460", "url": "https://cs.wikipedia.org/wiki?curid=262460", "title": "Perspektivní zkratka", "text": "Perspektivní zkratka\n\nPerspektivní zkratka patří k nejvýznamnějším objevům v kresbě od doby renesance. Tato technika spočívá ve zkracování částí těla a v osobitém zacházení se světlem. Části modelu, které jsou natočeny blíže k pozorovateli se zkracují, a to i přesto, že ve skutečnosti jsou stejně dlouhé. Vzdálenosti mezi body se oku pozorovatele jeví menší, čím více jsou od něj pozorované objekty vzdáleny – vzdálené věci se nám tak jeví menší nežli ve skutečnosti. Lidské oko či fotoaparát ani jinak vnímat neumí. \n"}
{"id": "262464", "url": "https://cs.wikipedia.org/wiki?curid=262464", "title": "Mezibuněčný prostor", "text": "Mezibuněčný prostor\n\nMezibuněčný prostor (často interceluláry, někdy mimobuněčný prostor nebo extracelulární prostor) je označení pro veškerou hmotu v těle organismů, která se nachází mimo buňky. Většinou se definuje jako prostor vně plazmatických membrán buněk, který je vyplněný vodou. Protikladný termín je vnitrobuněčný prostor (především cytosol).\n\nPlazmatická membrána (a u rostlin buněčná stěna) je bariéra, která odděluje dva světy, jež se velmi často liší po chemické stránce. Například Na+/K+ ATPázová pumpa drží velké množství sodíku mimo buňku a naopak velké množství draslíku uvnitř buněk.\n\nMezibuněčný prostor je nejčastěji vyplněn mimobuněčnou tekutinou. Její hlavní složkou je tzv. tkáňový mok, který obsahuje metabolity buněk, ionty, proteiny a mnoho jiných sloučenin, které mohou ovlivnit funkci buněk. Například neurotransmitery, hormony a trávicí enzymy jsou v tkáňovém moku aktivní. Do mezibuněčných tekutin patří mimo tkáňový mok rovněž krev a lymfa.\n\nV mnohých případech je v mimobuněčném prostoru rovněž přítomna extracelulární matrix.\n\nPodle vzniku intracelulár se v botanice rozlišují jejich čtyři základní typy:\n\n"}
{"id": "262470", "url": "https://cs.wikipedia.org/wiki?curid=262470", "title": "Extracelulární matrix", "text": "Extracelulární matrix\n\nExtracelulární matrix (ECM) či mezibuněčná hmota je materiál ukládající se v mezibuněčných prostorech. Skládá se z proteinů (zejména kolagen) a z glykosaminoglykanů (zejména proteoglykanů) a glykoproteinů (laminin, fibronektin). Velké množství extracelulární matrix produkují například fibroblasty, buňky vaziva. Část extracelulární matrix se vyskytuje v podobě tzv. bazálních lamin na bázi epitelů. U rostlin poněkud podobnou funkci zastává celulóza.\n\nExtracelulární matrix je k buňkám přichycena pomocí integrinů. Vznik ECM byl zcela zásadní pro evoluci živočichů. Umožňuje uchycení buněk, mezibuněčnou komunikaci, pružnost (zejména elastinová složka), má svou úlohu v buněčné diferenciaci a ve vývoji embrya (např. uhnízdění blastocysty, vývoj nervové soustavy), ve vývoji nádorů. Představuje většinu celkového objemu většiny tkání. Přímým důsledkem chyb v utváření ECM jsou nemoci jako Marfanův syndrom.\n\nVznik extracelulární matrix byl zcela zásadní pro evoluci mnohobuněčnosti, bez této hmoty by totiž buňky jen stěží mohly držet pospolu.\n"}
{"id": "262482", "url": "https://cs.wikipedia.org/wiki?curid=262482", "title": "Malpovití", "text": "Malpovití\n\nMalpovití (Cebidae) je čeleď ploskonosých opic.\n\nNa základě nových vědeckých poznatků jsou upraveny taxonomické systémy a v čeledi malpovitých zůstaly zařazeny jen podčeledi malpy (Cebinae) a kotulové (Saimiriinae). Podčeledi chápani (Atelinae), mirikiny (Aotinae) a chvostani (Pitheciinae) byly povýšeny na samostatné čeledi chápanovití (Atelidae), mirikinovití (Aotidae) a chvostanovití (Pitheciidae). Do čeledi malpovitých bývá příležitostně včleněna i podčeleď kosmani (Callitrichinae), tu však máme v naší klasifikaci vedenou jako samostatnou čeleď kosmanovití (Callitrichidae). \n\nMalpovití obývají Jižní a částečněně i Střední Ameriku, kde jsou nejrozšířenějšími opicemi. Malpy žijí ve všech typech lesa a v nejrůznějších rostlinných společenstvech, od nížin až vysokohorské oblasti, přizpůsobily se deštným pralesům, mangrovovým porostům, bažinatým oblastem i suchým lesům. Kotulové žiji nejraději na okrajích lesů, souvislým hlubokým pralesům se vyhýbají.\n\nMalpovití jsou opice s nozdrami postavenými daleko od sebe a směřující do stran. Charakteristické jsou i jejich dlouhé končetiny a prsty na předních končetinách, které jsou skvěle přizpůsobeny k lezení na stromech i přesto, že mají palec postavený proti ostatním prstům. Mají i dlouhé nehty, kterými se zachytávají o kůru stromů. K pohybu na větvích jim pomáhají i palce na nohou, které se mohou otočit a tím usnadnit sevření větve.\n\nMalpy jsou střední až velké opice, bez ocasu měří 30 až 50 cm a váží 5 až 7 kg. Mají lysé uši, nemají sedací mozoly a lícní torby. Jejich ocas je celý porostlý srstí a na konci se stáčí do kroužku. I když není vysloveně chápavý, je dost pevný na to, aby se za něj malpy mohly na krátkou dobu zavěsit, případně přidržet při šplhání.\n\nKotulové jsou menší i lehčí než malpy, měří asi 25 – 30 cm. Mají hustě osrstěný a pohyblivý ocas dlouhý asi 40 cm, ale ten není chápavý. Jejich lebka i mozkovna jsou velké. Mozek v poměru k tělu má asi 1/17 celkové hmotností (u lidí jen 1/35, čili jen polovinu), je však jednoduše stavěn a málo zvrásněný. Mají velké ušní boltce a blízko sebe posazené oči. Vzhledově jsou si všechny druhy dost podobné, na hlavě, hřbetě a ve slabinách jsou šedí do zelena nebo do rezava, obličej mají bílý, okolo očí, na čenichu a na bradě mají srst černé barvy, hrdlo, břicho a nohy mají žlutavé, ocas šedozelený s černou špičkou.\n\nMalpy i kotulové jsou typickými všežravci. Živí se prakticky vším, co jí přijde do ruky, semena, kořeny, oddenky, květy, nektarem, hmyzem i drobnými obratlovci (např. žábami, ještěrkami nebo malými netopýry).\n\nMalpy jsou denními živočichy, převážnou část života stráví na stromech, kde jsou velice obratné a rychle, dobře šplhají a skáčou. Na zem sestupují jen při potřebě napít se. Žijí ve skupinách převážně okolo 15 jedinců, do kterých se sdružuje i několik rodin. Každá skupina si nárokuje určité území, tato území se však navzájem překrývají. Teritoria si značkují moči a výměšky pachových žláz. Skupina malp bývá velice hlučná.\n\nKotulové jsou také denními opicemi, které se sdružují do velkých tlup čítajících i několik stovek zvířat. Sami sebe označují tak, že si svou moč natírají na chodidla zadních nohou nebo na srst na krku. Výměšky pachových žláz zase značkují okolí. Dosud ne zcela objasněný účel má válení na zádech. Je to snad součást péče o srst a také možný výraz sociálního zařazení ve skupině, jedinec postavený nejvýše se válí na zádech nejčastěji.\n\nMalpy mívají po 180 denní březosti jedno mládě, o které se matka stará asi do 6 měsíců, později se o něj pomáhají starat i samci. Dospívají asi až v 7 létech, v zajetí se dožívají i 45 let.\n\nKotulům se po 150 až 170 dnech březostí rodívá jedno mládě, které matka zprvu nosí na hrudí a později na hřbetě. Dospívají ve věku okolo tří let, v přírodě žijí průměrně 7 let, v zajetí až 20 let.\n\nPodle IUCN jsou považováni:\n\n\n"}
{"id": "262487", "url": "https://cs.wikipedia.org/wiki?curid=262487", "title": "Jonne Järvelä", "text": "Jonne Järvelä\n\nJonne Järvelä (* 3. června 1974) je finský zpěvák a kytarista. Je zakládajícím členem finské folk metalové kapely Korpiklaani (do r. 2003 fungovala pod názvem Shaman). Je známý tím, že do své hudby vnáší elementy finské polky (tzv. humppy), ale i tradiční sámské hudby, tj. joik. Jeho joik můžeme slyšet i na desce kapely Finntroll, \"Jaktens Tid\".\n\n\n"}
{"id": "262492", "url": "https://cs.wikipedia.org/wiki?curid=262492", "title": "Slina", "text": "Slina\n\nSlina (\"saliva\") je kapalný výměšek slinných žláz člověka a mnoha jiných živočichů. U člověka je tvořena párovými velkými slinnými žlázami (příušní, podčelistní, podjazyková), a sice v celkovém množství 30 - 70 %. Zbytek produkují neustále v malých množstvích malé žlázky roztroušené po celé dutině ústní. Poprvé byly slinné žlázy popsány Galénem už ve 2. století, avšak produkce slin jim byla připsána až ve století 17.\n\nSliny jsou z 99% voda, ale obsahují rovněž mnohé důležité sloučeniny, jako jsou elektrolyty, mukus, antiseptické látky a různé enzymy. pH slin je přibližně neutrální (pH = 7 - 8)\n\nMimo vody sliny obsahují:\n\n\nSliny obsahují trávicí enzymy a přítomný enzym amyláza rozkládá škrob na maltózu a dextrin. Rovněž obsahují enzymy, které tráví tuky (což je užitečné pro kojence, mateřské mléko obsahuje mnoho tuků). Sliny mají také roli v ochraně zubů před zubním kazem. Extrémně kyselé zvratky by mohly poškodit zuby, a tak těsně před zvracením dojde ke zvýšené produkci slin, které kyselost sníží.\n\nJe také známo, že sliny mnoha živočichů (včetně člověka) mají i dezinfekční účinky. To je jeden z důvodů, proč si mnoho živočichů líže rány. Druhým důvodem je samozřejmě fakt, že se slinami např. kočka čistí. Někteří ptáci používají sliny ke konstrukcí svých hnízd. V případě některých ptáků rodu salangana (\"Aerodramus\") se hnízda dokonce sestávají pouze ze slin. Tato hnízda se sbírají na výrobu polévky z ptačích hnízd.\n\nPodněty k produkci slin přicházejí zvenčí a zevnitř. Mezi zevní podněty patří čichové a zrakové vjemy, tak jako abstraktní podněty, např. samotný hovor o jídle. Mezi vnitřní patří mechanické a chemické podněty. Tím se rozumí podráždění tuhým soustem o specifické chuti.\nProdukce slin je řízena vegetativním nervovým systémem na základě podmíněných a nepodmíněných reflexů, tj. sympatikem a parasympetikem. Salivační centrum pro řízení tvorby se nachází v prodloužené míše, do něho přicházejí informace především z koncového mozku a hypothalamu. Na všech žlázách jsou receptory, jejichž aktivací se vyvolá změna produkce slin podle charakteru podnětu. Sympatikus dává pokyny k produkci hustších, viskózních slin bohatých na mucin a enzymy, zatímco parasympatikus ovládá produkci slin řidších, vodnatých s nízkým obsahem α-amylázy. Receptory zde tedy musí být pro oba oddíly vegetativního nervového systému - α-adrenergní receptory pro sympatikus a cholinergní receptory muskarinového typu a receptory peptidergní pro parasympatikus. Mediátory, které nesou informace tímto systémem ze salivačního centra prodloužené míchy, jsou u sympatiku noradrenalin a u parasympatiku acetylcholin a substance P.\nČlověk denně vyprodukuje 1,5 - 2 litry slin v závislosti na druhu přijaté potravy a častosti jedení. Ve spánku produkce slin klesá k nule. Tvorba závisí také na stupni hydratace organismu. Snižuje se při nedostatku tekutin, tím se jednak organismus chrání před dehydratací, ale také to přispívá k pocitu žízně, což mění do jisté míry chování člověka a vede k vyhledání zdroje vody. Sekrece slin v klidu činí asi 0,5 ml/min. Vyvolaná sekrece dosahuje tvorby až 7 ml/min.\nAdekvátní podnět ke zvýšené produkci slin, např. těsně před a při hodování, vede k vysoké produkci slin v množství až 4-7 ml/min. Existují dva mechanismy, které zajistí dostatečnou salivaci:\nVzhledem k tomu, že slina je z 99 % voda, je potřeba, aby molekuly vody z mezibuněčné hmoty prostoupily skrze sekreční buňky žlázy do jejich lumen, kde se slina hromadí a odchází jednoduchými vývody. Sekreční buňky nemají schopnost si vodu vytvořit. Po cholinergní aktivaci sekrečních buněk se zvyšuje propustnost pro určité ionty, zejména pro draslík na straně přivrácené k mezibuněčné tekutině a chloru na straně přivrácené do lumen. Stoupá i aktivita sodíko-draslíkové pumpy, která pracuje za spotřeby energie ve formě ATP a která na straně přivrácené k tkáňovému moku pumpuje draslík směrem do buňky a sodík ven z buňky (v poměru 2:3) Chlor se z tkáňového moku do buňky dostává symportem s draslíkem a sodíkem v poměru (6:3:3), zde v buňce se chlor hromadí, neboť je pro něj membrána zpětně nepropustná. Proto chlor pokračuje do lumen po svém koncentračním gradientu díky zvýšené permeabilitě této strany buňky. V lumen se stává tekutina elektronegativnější, tyto rozdíly jsou vyrovnávány paracelulárním transportem sodných kationtů z tkáňového moku do lumen. Na podkladě vysokých koncentrací chloridových a sodných iontů v lumen stoupá osmotický tlak tekutiny. Důsledkem je nasávání vody do lumen, která pak spolu s vysokými koncentracemi iontů odchází vmezeřenými a žíhanými vývody směrem ven. V těchto vývodech je koncentrace iontů upravována na výslednou koncentraci. Sodné kationty prochází z tekutiny do buněk vývodů na základě koncentračního gradientu. Nízká koncentrace v těchto buňkách je udržována sodno-draselnou pumpou, koncentrace sodíku je tedy v buňce vývodu malá a zvyšuje se koncentrace draslíku. Draslík odchází převážně do lumen vývodů antiportem s vodíkovými kationty v poměru 1:1, proto je jeho koncentrace ve slině vysoká na rozdíl od sodných a vodíkových kationtů. Zvyšuje se také koncentrace jódu v tekutině. Chlor odchází z tekutiny skrze buňky vývodů kanály nebo antiportem s HCO3-, jehož koncentrace se ve slině zvyšuje. Z buněk odchází chlor specifickými kanály. HCO3- se v buňkách vývodů i tvoří, podílí se na tom enzym karbonátdehydrogenasa. Ve slině je tedy vysoké množství tekutiny, vysoká koncentrace draslíku a HCO3-, což přispívá k pufrovací kapacitě sliny. Výsledné pH je neutrální až slabě alkalické. Ve slině je naopak malé množství sodných, chloridových a vodíkových iontů. V porovnání s krevní plazmou je množství iontů menší, slina je hypotonická.\n\nPro zvýšenou filtrační schopnost je nutné i zvýšení prokrvení. Proto žlázy vylučují do svých kapilár enzymy kallikreiny. Ty štěpí přímo v krvi kapilár plazmatickou bílkovinu kininogen, při jehož štěpení se uvolňuje kallidin. Ten je vzápětí rychle konvertován na účinnou látku bradykinin. Ten působí obecně v cévním řečišti vasodilatačně, tzn. rozšiřuje cévy a zvyšuje tak prokrvení orgánů, zejména žláz.\n\n"}
{"id": "262494", "url": "https://cs.wikipedia.org/wiki?curid=262494", "title": "Schopenhauer", "text": "Schopenhauer\n\nSchopenhauer je německé příjmení:\n\n\n"}
{"id": "262495", "url": "https://cs.wikipedia.org/wiki?curid=262495", "title": "Tok (přítok Samary)", "text": "Tok (přítok Samary)\n\nTok ( , ) je řeka v Orenburské oblasti v Rusku. Je 306 km dlouhá. Povodí má rozlohu 5930 km².\n\nPramení na vysočině Obščij Syrt. Teče v široké dolině. Ústí zprava do Samary (povodí Volhy).\n\nZdroj vody je převážně sněhový. Průměrný roční průtok vody ve vzdálenosti 38 km od ústí činí 12,1 m³/s. Zamrzá v listopadu a rozmrzá v dubnu.\n"}
{"id": "262500", "url": "https://cs.wikipedia.org/wiki?curid=262500", "title": "Saliva", "text": "Saliva\n\nSaliva může znamenat:\n\n"}
{"id": "262504", "url": "https://cs.wikipedia.org/wiki?curid=262504", "title": "Quake II", "text": "Quake II\n\nQuake II je akční FPS počítačová hra vytvořena společností id Software. Byla vydána v roce 1997 společností Activision. Hra nemá společné rysy s prvním dílem (Quake), pouze byl použit název hry. Skladatelé Soundtracku jsou Sonic Mayhem, Bill Brown, Rob Zombie a Jer Sypult.\n\nNemilosrdná kybernetická civilizace pod názvem Stroggové zaútočila na planetu Zemi v polovině 21. století s cílem vytěžit její zdroje. Jeden zdroj byl však pro ni důležitý, a to „lidské maso“, jež používali jako části svých těl, zdroje energie atd. Jak je poznat z úvodního intra hry, Stroggové zničili na Zemi důležitá města, ale neporazili lidstvo.\n\nLidstvo se následně vydává na odvetný útok nazvaný Operace Alien Overlord na domovskou planetu Stroggů – Stroggos. Hráč je v roli jednoho z vojáků jménem Bitterman, jež byli po tisících vysláni na Stroggos jako pěší útok. Hráč se postupně dostává přes různé části hlavního města planety a plní různé úkoly, jež jsou mu posílány na jeho počítač. Na konci hry se mu podaří zničit hlavního vůdce Stroggů - Makrona. Tak končí Quake II.\n\nPlaneta Stroggů však není dobyta a lidé zjistí, že všechny Stroggy absolutně ovládá někdo jiný, ale to už je úkolem někoho jiného než Bittermana. Přichází na řadu Matthew Kane, za něhož bude hráč hrát v pokračování hry, kterým je Quake 4.\n\nNa rozdíl od \"Quake\", který podporoval hardwarovou akceleraci grafiky pouze s následnými patchi, tak \"Quake II\" podporoval grafickou akceleraci od první verze.\n\nPoslední verze je 3.21, tento update obsahuje mnoho oprav chyb a nové mapy vytvořené pro více hráčů hrajících deathmatch.\n\nPlný zdrojový kód hry \"Quake II\" verze 3.19 byl 2. prosince 2001 uvolněn pod GNU licencí. Verze 3.21 byla uvolněna později.\n\nV červenci 2003 vydala firma Vertigo Software port hry Quake II pro platformu Microsoft .NET. Byla jednou z ukázkových aplikací, které předvádí možnosti součinnosti mezi .NET a neřízeným kódem v C++. Je jedním z nejvíce stahovaných projektů na webu Visual C++.\n\nV květnu 2004 firma Bytonic Software vydala port Quake II (nazvaný Jake 2) naprogramovaný v jazyku Java, který používá knihovny Java OpenGL.\n\n\nHra obsahuje 39 samostatných map (levlů), které se objevují v deseti částech (units).\n\nExistují tři oficiální modifikace.\n\n\n\n"}
{"id": "262514", "url": "https://cs.wikipedia.org/wiki?curid=262514", "title": "Edikula", "text": "Edikula\n\nEdikula (z lat. \"aedicula\" – chrámek, kaplička) je původně kamenný domácí oltářík nebo náhrobek, později plochá kaplička s obrazem či sochou uvnitř, která připomíná průčelí antických chrámů. Od renesance i ozdobné orámování okna, dveří či výklenku, tvořené postranními sloupy, pilastry nebo pilíři, na nichž leží kladí a trojúhelný či segmentový štít. V renesanci, v baroku i v novoklasicismu je edikula poměrně běžná, obvykle jako výklenek se sochou.\n\nLatinské aedicula je zdrobnělina slova \"aedes\", chrám, obydlí, později i místnost, pokoj. Podobně odpovídající řecké označení \"naiskos\" od \"naos\", chrám. Základní tvar výklenku se sloupky po stranách, s kladím a štítem, se vyskytoval v antických domech jako oltářík domácích božstev a zemřelých předků (lat. \"lararium\"), jako náhrobek nebo památník na veřejných budovách a podobně.\n\nZápadní i východní křesťanství převzalo tvar edikuly jako latinské \"tabernaculum\" (stánek, domeček) nebo řecký \"naiskos\", kam se umísťovaly reliéfy, sochy či obrazy Krista a světců. V této podobě je edikula častá na stěnách chrámů i na městských domech, například italské \"tabernacolo\" ve Florencii i jinde. České a moravské barokní kapličky u cest mívají často formu edikuly. Od renesance se forma pomalu odděluje od svého posvátného obsahu, edikuly se užívají i jako pomníky a památníky a konečně jako ozdobný architektonický prvek, orámování dveří a oken.\n\n\n\n"}
{"id": "262516", "url": "https://cs.wikipedia.org/wiki?curid=262516", "title": "Fronton", "text": "Fronton\n\nFronton nebo také pediment je architektonický prvek klasické řádové architektury. Je to štítový nástavec, umístěný zpravidla nad portikem, oknem nebo portálem (častý v klasicismu).\n\nZpravidla má tvar nízkého rovnoramenného trojúhelníku nebo segmentu, může však být i rozeklaný. V baroku se často užívaly střídající se trojúhelné a segmentové frontony.\n\nPokud je umístěn nad okny, může být označen suprafenestra, nad dveřmi či branou supraporta.\n\nPro plastickou výplň frontonu se užívá název tympanon, kterým se někdy nesprávně označuje celý fronton.\n\n\n"}
{"id": "262526", "url": "https://cs.wikipedia.org/wiki?curid=262526", "title": "Zimní stadion Luďka Čajky", "text": "Zimní stadion Luďka Čajky\n\nZimní stadion Luďka Čajky je sportovní stadion, který se nachází ve Zlíně. Své domácí zápasy zde odehrává klub ledního hokeje PSG Berani Zlín. Stadion byl uveden do provozu v roce 1957 a v 60. letech 20. století byl zastřešen. Pojmenován byl v roce 1990 po zlínském hráči Luďkovi Čajkovi, který tragicky zemřel na následky zranění při utkání v Košicích.\n\nZdroj: \n\n\n\n"}
{"id": "262529", "url": "https://cs.wikipedia.org/wiki?curid=262529", "title": "Fraňo Kráľ", "text": "Fraňo Kráľ\n\nFraňo Kráľ (9. března 1903 Barton, Ohio, USA – 3. ledna 1955 Bratislava) byl slovenský meziválečný básník, spisovatel-prozaik socialistického realismu a poválečný politik.\n\nNarodil se v rodině slovenského vystěhovalce v USA, ale jako dvouletý se spolu s matkou vrátil zpět na Slovensko, ačkoliv finanční situace rodiny byla velmi špatná. Vzdělání získal v Smrečanech, kde bydleli po návratu z USA, později pokračoval ve studiu v Liptovském Mikuláši a odmaturoval na učitelském ústavu ve Spišské Nové Vsi. Už v době studia musel těžce pracovat a kvůli špatné stravě onemocněl tyfem, který ho velmi zdravotně poznamenal na celý život, nemoc zanechala trvalé stopy a pozdější plicní onemocnění bylo jeho přímým následkem. Narukoval na vojenskou službu, ale onemocněl tuberkulózou. Léčil se pak v Tatranských Matliarech, kde se utužil v sociálních otázkách a ve svém politickém přesvědčení. Později byl převezen do sanatoria v Prosečnici na Sázavě. Ještě ne zcela doléčený byl ze sanatoria propuštěn a začal pracovat jako učitel v Okoličném, později byl přeložen do malé vesničky Kováčovce v okrese Modrý Kameň a na další místa. V roce 1931 se dostal do Bratislavy, ale pro svoji komunistickou ideologii byl předčasně penzionován. Po válce pracoval na Pověřenictvu školství, byl členem ÚV KSS a členem předsednictva Svazu československých spisovatelů.\n\nVe volbách roku 1948 byl zvolen do Slovenské národní rady. Opětovně do ní byl zvolen ve volbách roku 1954 a zasedal zde až do své smrti.\nV roce 1953 byl jmenován národním umělcem.\n\nPočátky jeho literární činnosti spadají do období jeho léčení v Tatranských Matliarech, kde napsal a publikoval svoje první verše (\"Pravda\" a \"Nový život\"). Na jeho tvorbu měla velký vliv i setkání s českými avantgardními spisovateli, se kterými se setkal v době svého léčení v Čechách – Jiří Wolker, Vítězslav Nezval, Josef Hora a Stanislav Kostka Neumann a jiní. Zpočátku byl ovlivněn proletářskou poezií, později poetismem a symbolismem, ale také válečným utrpením. V románech zachytil společenské a politické poměry Slovenska mezi světovými válkami; spojil v nich dokumentárnost s lyrickými výrazovými prostředky. Kromě tvorby pro dospělé se také věnoval psaní próz pro děti a mládež.\n\n\n\n\n\n"}
{"id": "262532", "url": "https://cs.wikipedia.org/wiki?curid=262532", "title": "Lockheed XB-30", "text": "Lockheed XB-30\n\nLockheed XB-30 byl projekt těžkého bombardéru, vyvíjený na objednávku amerického armádního letectva firmou Lockheed. Ze stejného zadání vznikly také typy Boeing B-29 Superfortress a Consolidated B-32 Dominator.\n\nPožadavek USAAF na vývoj bombardéru vycházel z práce komise, kterou v době rostoucího napětí ve světě založil generál Henry „Hap“ Arnold, aby připravila požadavky na dlouhodobý rozvoj amerického letectva. Vedl jí generál W. G. Kilner a jejím členem byl i Charles Lindbergh. Během roku 1939 přišla komise s řadou návrhů a jedním z nich byla i potřeba vývoje nového těžkého bombardéru s dlouhým doletem. V době vypuknutí války bylo několik firem k vývoji těžkého bombardéru s doletem 8 000 km.\n\nV případě typu XB-30 nepokročil vývoj dále než do stádia projektu. Byl postaven pouze zmenšený model prototypu. Důvodem byl hlavně úspěšný projekt B-29 firmy Boeing. Tento projekt se ale stal základem dopravního letounu Lockheed Constellation a jeho vojenské verze Lockheed C-69 Constellation.\n\n\n\n"}
{"id": "262537", "url": "https://cs.wikipedia.org/wiki?curid=262537", "title": "Klášter Schlägl", "text": "Klášter Schlägl\n\nKlášter Schlägl je premonstrátský klášter stojící v hornorakouském městě Schlägl (Drkolná) na pomezí rakousko-českých hranic.\n\nDrkolenský klášter byl Kalhochem II. z Falkenštejna založen v roce 1204 původně jako cisterciácká fundace. Nový konvent byl do Schläglu vyslán z německého kláštera v Langheimu. V roce 1215 se cisterciáčtí mniši snad kvůli špatnému klimatu vrátili zpět do mateřského kláštera a fundátor Kalhoch roku 1218 změnil fundaci na premonstrátskou a založil klášter na vhodnějším místě.\n\nNa počátku 13. století byl premonstrátský klášter několikrát obdarován českými pány Vítkem z Krumlova a Vokem z Rožmberka. Nejvyšší komoří věnoval klášteru patronátní právo k farnímu kostelu ve Frymburku i s Frymburkem a nějakými pozemky.\n\nNejstarší dochovanou částí kláštera je románská krypta ze 13. století.\n\n"}
{"id": "262547", "url": "https://cs.wikipedia.org/wiki?curid=262547", "title": "Kabřinec", "text": "Kabřinec\n\nV lidové architektuře je kabřinec (také \"kukla\", \"kozub\", \"hálka\") půloválná ozdobná stříška, jíž vrcholí prkenný štít (tzv. lomenice) roubených domů. V podstatě jde o malou polovalbu, která však nemá přímý, nýbrž půloválný či půlkruhový půdorys. Kabřinec je často ukončen dřevěnou profilovanou hrotnicí. Prakticky vždy byl kabřinec kryt šindelem a to i v případě, kdy zbytek střechy byl kryt doškem. Spodní část kabřince zakrývá záklopové prkno, které bylo často zdobeno malovaným ornamentem, bývaly zde napsány ochranné modlitby, prosby o zachování domu a o požehnání, zpravidla ve spojení s jménem stavebníka domu a s letopočtem. Vznik tohoto prvku souvisí s barokní zdobnou architekturou, přestože se jedná o prvek uplatňovaný prakticky vždy v lidové architektuře.\n\n"}
{"id": "262549", "url": "https://cs.wikipedia.org/wiki?curid=262549", "title": "Rebucie", "text": "Rebucie\n\nRebucie (\"Rebutia\") je rod malých, jihoamerických, vysokohorských kaktusů. Vzhledem těla a trnů nejsou příliš zajímavé, jsou ale velmi oblíbené pro své snadné a bohaté kvetení. Proto jsou často pěstovány a nabízeny v obchodech. K objevení a prozkoumání nalezišť výrazně přispěli Češi A. V. Frič a Karel Kníže.\n\nI přes velký počet taxonů je oblast výskytu rebucií poměrně malá. Jsou to předhoří hlavního hřebene And, vysokohorské oblasti severní, až severozápadní Argentiny a jižní Bolívie, ve výškách od 2 000 do 4 500 m n. m. Vzácně zasahují níže až k 1000 m n. m. V letním období je zde mírně teplé klima se silnou insolací, vysokými rozdíly mezi denními a nočními teplotami a dostatečnými srážkami. Srážek je poměrně hodně, ale jsou to prudké lijáky soustředěné do kratších období. Zimní klidové období je zcela suché, chladné. Zde rebucie rostou na loukách v zápoji nízkých travin nebo ve spárách a škvírách skalních ploten společně s pionýrskými travinami, mechy a lišejníky.\nSpolu s rebuciemi v oblasti rostou rody \"Parodia, Lobivia, Echinopsis\" a \"Acanthocalycium\". Hromadně se zde vyskytují pasakánoidní \"trichocereusy\". Jsou to mohutné, nerozvětvené, až 15 m vysoké [cereus]y, které tvoří specifické, pravidelné, ale řídké porosty na rozsáhlých oblastech horských svahů a hřebenů, tzv. pasakánové lesy.\n\nStonky mají různý tvar, mohou být ploše kulovité, kulovité až válcovité, solitérní, dole odnožující nebo až trsovité. Obvyklá velikost je 3 až 8 cm. Rychlené, přehnojené nebo ve stínu pěstované rostliny mohou být větší až deformované. Žebra jsou spirálovitá nebo rovná, jsou méně či více rozdělená do bradavek. Areolová a temenní vlna je nepatrná. Otrnění není většinou příliš výrazné, je rovné tenké, světlé, většinou těžko rozlišitelné na okrajové a střední. Trny mohou rostlinu zcela zahalovat. Vzácně se vyskytují mohutnější střední tmavé trny, např. u \"R. robustispina\", \"R. margarethae\". U \"digitorebucií\" bývají trny přitisklé ke stonku, pektinátní. Květy jsou poměrně velké, trychtýřovité až široce rozevřené. Mají dlouhou, relativně tenkou trubku. Vyrůstají z boku nebo z báze stonků. Většina druhů je autogamní. Velmi často jsou světle červené až oranžové, dále pak karmínové až fialové, žluté, růžové, bílá barva je vzácná. Plod je malá kulatá bobule dost pevně spojená se zbytkem květu, ve zralosti tence blanitá, rozpadající se. Početná semena vejčitá, asi 0,5 až 1 mm velká, černá, mnohdy s výrazným bílým hilem. Kořeny svazčité nebo řepovité.\n\nVětšinou spíše polokulovité plošší rostliny, na bázi odnožující. Žebra jsou spirálovitá, zcela rozpadlá do hrbolů. Poupata a květy se tvoří u báze rostliny, mnohdy jakoby vyrůstají ze země. Květní trubka je holá, tyčinky volné, nepřirostlé ke květní trubce. Kořeny svazčité. Tyto druhy jsou velmi variabilní, v barvě květů, otrnění.\n\nKulovité, mnohdy mírně protáhlé rostliny. Květy mají ochmýřenou trubku a vyrůstají více na boku rostliny. Tyčinky bývají přirostlé k trubce. Kořeny svazčité. Vzhledem se zcela odlišuje \"Rebutia heliosa\" s varietami, která svým bílým pektinátním otrněním hustě pokrývajícím rostlinu připomíná mexickou miniaturu \"Mammillaria pectinifera\". Druhy jsou ustálené, s nízkou varibialitou a nekříží se.\n\nMenší rostliny, často konicky válcovité, trsovitě rostoucí. Mohou připomínat krátké prstíky, odtud Fričovo pojmenování \"Digitorebutia\" z latinského \"digitus\" znamenající prst. Pokožka bývá zbarvena do bronzova, hnědava apod. Žebra jsou přímá, mají zřetelný základ nesoucí jednotlivé hrbolky. Otrnění mnohdy přitisklé. Květní trubka je málo ochmýřená. Některé skupiny mají barvy květů jasné, jiné lomené, pastelové, nevýrazné. Kořen je řepovitý.\n\nV širokém pojetí zahrnuje rod tři skupiny, \"Rebutia, Aylostera\" a \"Mediolobivia\". Rozmanité druhy \"mediolobivií\" jsou známy také pod synonymy \"Pygmaeolobivia\", \"Digitorebutia\" a \"Cylindrorebutia\". V úzkém pojetí tvoří rod \"Rebutia\" asi 12 druhů z okruhu \"Rebutia minuscula\". Vývoj pojetí rodu ukazuje tabulka. V důsledku neustálých taxonomických změn jsou jednotlivé druhy v literatuře uváděny pod různými rodovými jmény.\n\nRod s typovým druhem \"Rebutia minuscula\" popsal již v roce 1895 profesor Karl Moritz Schumann podle dr. Weberem objeveného, tehdy ničemu nepodobného kaktusu. Pojmenován je podle Pierre Rebuta, francouzského pěstitele. Vzápětí popis rodu upadl do zapomnění a druhy byly šířeny jako \"Echinocactus\" nebo \"Echinopsis\". Rod \"Rebutia\" obnovili až v roce 1922 Britton a Rose při své revizi čeledi kaktusů. V roce 1923 byl popsán rod \"Aylostera\", což byl počátek dělení na další samostatné rody. A. V. Frič při své poslední osmé expedici (1928/1929) objevil druhově bohatá naleziště ve vysokých horách na severozápadu Argentiny. Jeho nálezy spustily obrovskou vlnu zájmu o tyto kaktusy. V jeho stopách se vydalo mnoho dalších sběratelů. Pro studium byla ustanovena mezinárodní studijní skupina Der Rebutienklub. A.V. Frič navrhuje postupně mnoho rodů, \"Eurebutia, Echinorebutia, Setirebutia, Digitorebutia, Cylindrorebutia, Scopaerebutia, Hymenorebutia\" a \"Chileorebutia\", Backeberg zase \"Pygmaeolobivia\" a \"Mediolobivia\". Mnoho nálezů z té doby, často ještě nepopsaných, bylo zničeno během II. světové války, zcela zničeny byly nejvýznačnější sbírky A. V. Friče a dalšího badatele A. Buininga.\n\nPo válce se obnovuje zájem o rebucie, první nové popisy a nové zásilky od jihoamerických sběračů kaktusů přichází již v roce 1948. Na delší dobu se prosazuje systém tří rodů, \"Rebutia\" pro ploše kulovité rostliny s květy holými, bez chlupů, \"Aylostera\" pro kulovité až protáhlejší rostliny s chlupy na květní trubce a nesourodý rod \"Mediolobivia\" pro různorodé rostliny, které mají být přechodem k rodu \"Lobivia\". Od 70. let navázal na tradici A.V. Friče dalšími objevy a průzkumem nalezišť Karel Kníže. Koncem 20. století dochází v rámci všeobecných slučovacích tendencí v taxonomii ke sloučení do jediného rodu \"Rebutia\". International Cactaceae Systematics Group dokonce přiřazuje dříve samostatné a vzhledem odlišné rody \"Sulcorebutia\" a \"Weingartia\". Poslední výzkumy naopak vedou k obnovení rodu \"Aylostera\" a samostatnosti dalších rodů.\nTabulka podle: Šída O., 1997, Mosti & Papini, 2011.\n\ntak jak nepanuje shoda v uspořádání a definici rodů, není ani ve vymezení jednotlivých taxonů a jejich zařazení na úroveň druhů, poddruhů a variet či forem. Taxonomové se shodovali na vymezení rodů/podrodů/skupin \"Rebutia\" v úzkém pojetí, tedy rebucie s holou květní trubkou bez chlupů a \"Aylostera\". Různorodé pojetí bylo v uspořádání dalších okruhů známých jako \" Mediolobivia, Pygmaeolobivia, Setirebutia, Cylindrorebutia, Digitorebutia\".\n\nSpecialista a taxonom E. F. Anderson rozeznává něco přes 40 široce pojatých druhů. Ty řadí do třech tradiční podrodů: \"Rebutia\", \"Aylostera\" a dále pak \"Mediolobivia\" zahrnující dříve různě pojímané skupiny \"Setirebutia, Pygmaeolobivia, Digitorebutia\" apod.\n\nČeský specialista Otakar Šída oproti tomu ve svém pojetí bližším praxi kaktusářů pěstitelů rozeznává okolo 140 druhů. Jeho členění rodu je složitější. Podrod \"Rebutia\" dělí na sekce \"Rebutia\" a \"Aylostera\", podrod \"Pygmaeolobivia\" dělí na sekce \"Setirebutia\" a \"Digitorebutia\". Navíc přidává podrod \"Reichocactus\" pro jeden specifický druh \"Reichocactus neoreichianus/Lobivia famatimensis\" tvořící přechod k rodům \"Lobivia\" nebo \"Echinopsis\".\n\nVýzkumy počátkem 21. století ukazují na polyfyletický původ rodu \"Rebutia\". Zůstávají zachovány samostatné rody \"Sulcorebutia\" a \"Weingartia\". Kladografická větev Rebutia\" I zahrnuje bývalé rody \"Aylostera\" a \"Mediolobivia\" (typu \"R. pseudodeminuta, R. fiebrigii, R. deminuta, R. pygmaea, R. steinmanni, R. einsteinii\"). Kladografická větev Rebutia\" II zahrnuje rostliny s holým perikarpem, tedy původní \"Rebutia\" (typu \"R. minusula, R. senililis, R. wesneriana\" atd.), rody \"Sulcorebutia\", \"Weingartia\" a novější rod \"Cintia\" zůstávají samostatné.\n\nV roce 2009 G. Rowley a další prací Mosti & Papini v roce 2011 formálně obnovili rod \"Aylostera\". Oproti zažitému pojetí podle Backeberga zahrnuje i druhy dříve řazené do rodu \"Mediolobivia\". V rodu \"Rebutia\" bylo ponecháno 12 druhů z okruhu \"Rebutia minuscula\", tj. sekce \"Rebutia\" nebo též klad \"Rebutia\" II.\n\nRebucie obecně patří mezi snadno pěstovatelné a odolné kaktusy. Pěstování vychází z toho, že jde o otužilé vysokohorské rostliny. Dobře snáší různé umístění, na okně za sklem, v pařeništi nebo ve skleníku. Zejména jim vyhovuje volná kultura, umístění bez krytu na přímém slunci před oknem, na balkoně nebo na zahradě. Nutné je suché a chladné přezimování při 5 až 10 °C, jinak se rostliny probouzí, vytahují a nekvetou. Přezimování je vhodné na světle. Může být i ve tmě, potom se opožďuje doba kvetení a při přechodu na letní osluněné stanoviště je potřeba zpočátku stínit proti popálení. Brzy kvetoucí druhy ze sekce \"Rebutia\" mohou při velkém přísunu živin přeměnit malá poupata na odnože, proto se doporučuje počkat se zálivkou až poupata dorostou velikosti skoro 1 cm. V červenci, když noční teploty neklesají pod asi 20 °C přestávají rebucie růst, dochází k letní stagnaci. Je nutné přestat se zálivkou obdobně jako v zimním období, jinak zahnívají kořeny a dochází k úhynu. Množení je snadné, jak vegetativní odnožemi, tak výsevem semen. Semena z rozpadlých plodů často samovolně klíčí a semenáčky dále úspěšně rostou již v květináčku mateřské rostliny. Nakvetlé rostliny zejména ze sekce \"Rebutia\" jsou hojně nabízeny široké veřejnosti v obchodech a květinářstvích.\n\nVětšinou to jsou popisy jednotlivých druhů od Otakara Šídy. Popisy dalších druhů jsou *zde\n\n\n"}
{"id": "262551", "url": "https://cs.wikipedia.org/wiki?curid=262551", "title": "Kanelura", "text": "Kanelura\n\nKanelura (z latinského \"canalis\" – \"žlab\") je označení pro jednotlivý svislý žlábek dříku sloupu či pilastru.\n\nSloup či pilastr pokrytý kanelurami je označován jako \"kanelovaný sloup\" nebo \"kanelovaný pilastr\". Kanelování sloupů se objevuje v egyptské starověké a v perské architektuře. Nejhojnější je ovšem užití kanelur v klasické řádové architektuře, kde jsou kanelurami pokryty dříky sloupů velmi často, a především v antickém Řecku a Římě prakticky vždy.\n\nKanelury dórských sloupů jsou poměrně ploché, je jich 16–22 a stýkají se v ostrých hrankách. Kanelury jónských sloupů bývají hlubší, je jich 20–24 a leží mezi nimi svislý pásek, tzv. stezka. Shodně jsou řešeny i kanelury korintských sloupů, kde bývají, především v římské architektuře, do spodních částí kanelur vsunuty navíc ještě oblé pruty, tzv. \"hůlky\" či \"píšťaly\".\n"}
{"id": "262553", "url": "https://cs.wikipedia.org/wiki?curid=262553", "title": "Stanislav Titzl", "text": "Stanislav Titzl\n\nStanislav Titzl (9. února 1929 v Zábřehu na Moravě – 15. srpna 1990 v Praze) byl významný český hudební publicista, novinář-žurnalista, redaktor, jazzový hudebník (akordeonista, klavírista a kytarista) a hudební organizátor.\n\nJedná se o průkopníka české hudební publicistiky na poli pop‑music, jenž založil první pravidelný informační bulletin nazvaný Hudba pro radost vydavatelské firmy Supraphon, coby vůbec první specializované hudební periodikum v oblasti popmusic v bývalém Československu, pozdější časopis Gramorevue. V roce 1971 převzal od Lubomíra Dorůžky a až do roku 1984 vedl coby šéfredaktor odborný hudební měsíčník \"Melodie\". Jeho jméno lze také nalézt pod mnoha doprovodnými texty na obalech mnoha československých gramofonových desek firmy Supraphon.\n\nV roce 1964 stál u zrodu Mezinárodního jazzového festivalu, který byl největším jazzovým počinem před pražským jarem. Přispíval do měsíčníku Repertoár malé scény, napsal řadu textů k LP deskám a ve vydavatelství Panton založil spolu se šéfredaktorem Jiřím Maláskem edici EP desek Mini Jazz Salon, kde se objevovaly soubory, pro které nebylo v edičních řadách z kapacitních důvodů místo. Byl zakládajícím členem Mezinárodní jazzové federace a také Jazzové sekce Svazu hudebníků ČSR. Jeho vůbec první ediční počin bylo vydávání tzv. dopisů milovníkům jazzu, který pouze ve dvou kopiích koloval mezi příznivci (jinak by šlo o nedovolenou a tedy trestnou ediční činnost). Občasník se jmenoval Bop Time a koloval v letech 1951–1952, tedy v období největších represí proti všemu ze Západu. Jedna řada \"dopisů\" je v archívu Jazzové sekce. Titzl se velice zasloužil o publikování rozhovorů s hudebníky období před a po 2. světové válce (R. A. Dvorský, Tino Muf, Zdena Vincíková, Jiřina Salačová, S. E. Běhounek, Rudolf Cortés, Emil Ludvík, Karel Vlach a desítky dalších. Ačkoliv byl v období normalizace po určitý čas šéfredaktorem Melodie (po dr. Dorůžkovi), nikdy se svými spoluredaktory Horáčkem a Čestmírem Klosem nevstoupili do Komunistické strany Československa.\n\nStanislav Titzl spolupracoval i na hudebních festivalech populární hudby: Děčínská kotva, Bratislavská lyra, vydal řadu jazzových LP a také s popmusic (Soňa Salvis a Gustav Brom)\n\nSpolu s Lubomírem Dorůžkou je považován za zakladatelskou osobnost moderní hudební žurnalistiky a publicistiky v oblasti populární hudby u nás.\n\n"}
{"id": "262555", "url": "https://cs.wikipedia.org/wiki?curid=262555", "title": "Lockheed XP-49", "text": "Lockheed XP-49\n\nLockheed XP-49 byl pokus firmy Lockheed o vývoj stíhačky Lockheed P-38 Lightning. Typ byl objednán americkými leteckými silami (USAAC) na základě specifikací 39-775 a hlavní změnou oproti P-38 byla instalace nových motorů, hvězdicových 24-válců Pratt & Whitney X-1800. Jinak byl typ téměř totožný s P-38. Lockheed typ označilo jako projekt 522a jeho hlavním konstruktérem byl Clarence Johnson. V soutěži byl americkým letectvem tento projekt vybrán jako nejlepší a byl označen XP-49, zatímco konkurenční letoun firmy Grumman, G-46, byl označen XP-50.\n\nProjekt byl zadán v roce 1939 a stavba prototypu objednána 8. ledna 1940. Pilot měl mít přetlakovou kabinu. Výzbroj se měla skládat ze dvou 20 mm kanónů a čtyř 12,7 mm kulometů. Ovšem po dvou měsících od zadání stavby prototypu letectvo rozhodlo, že typ bude mít jiné pohonné jednotky. Zvolen byl řadový, vzduchem chlazený dvanáctiválec do V, \"Continental XIV-1430-1\". První prototyp vzlétl 11. listopadu 1942, ale už počátkem ledna 1943 havaroval kvůli poruše podvozku. Po opravě znovu vzlétl 16. února 1943. Testy prototypu ukázaly, že nemá výrazně vyšší výkony než P-38. Bylo proto rozhodnuto nezdržovat výrobu stíhacích letounů zaváděním nového typu. Prototyp byl ještě nějakou dobu testován, ale další vývoj typu byl zastaven.\n\n\n\n\n\n"}
{"id": "262559", "url": "https://cs.wikipedia.org/wiki?curid=262559", "title": "Stepník černonohý", "text": "Stepník černonohý\n\nStepník černonohý (\"Eresus sandaliatus\" (Martini & Goeze, 1778)) je nápadně zbarvený a ohrožený druh pavouků z čeledi stepníkovitých.\n\nAreál rozšíření zahrnuje západní Evropu od jižního Norska přes Anglii, Francii až po severní Itálii. V ČR se vyskytuje vzácně na západě republiky. Stepník černonohý je v České republice zařazen na červený seznam v kategorii \"kriticky ohrožený\".\n\n"}
{"id": "262561", "url": "https://cs.wikipedia.org/wiki?curid=262561", "title": "Ota Habsburský (1301–1339)", "text": "Ota Habsburský (1301–1339)\n\nOta Habsburský zvaný Veselý, něm. Otto IV., der Fröhliche (nebo \"der Heitere\", lat. \"jucundus\") nebo též der Kühne (\"Audax\") = \"udatný\" (23. července 1301 Vídeň – 17. února 1339 Neuberg an der Mürz) byl vévoda rakouský, štýrský a korutanský, spoluvládce staršího bratra Albrechta, zakladatel kláštera Neuberg ve Štýrsku.\n\nOta Habsburský byl posledním z mnoha synů římského krále Albrechta I. a Alžběty Goricko-Tyrolské. Byl dvakrát ženatý, z prvního manželství se narodili dva synové, oba zemřeli roku 1344. Ota je zpodobněn společně s bratry na vitráži v Königsfeldenu.\n\n"}
{"id": "262562", "url": "https://cs.wikipedia.org/wiki?curid=262562", "title": "Poissonova závorka", "text": "Poissonova závorka\n\nPoissonova závorka označuje matematický výraz používaný v matematice a klasické mechanice (konkrétně v Hamiltonovské mechanice), kde se využívá k popisu časového vývoje dynamického systému. V matematice se Poissonova závorka používá k definici Poissonovy algebry (příkladem Poissonovy algebry je Poissonova varieta).\n\nPoissonova závorka je pojmenována po Siméonu-Denisi Poissonovi.\n\nMějme ve fázovém prostoru s kanonickými souřadnicemi formula_1 dvě funkce formula_2 a formula_3. Poissonova závorka má pak tvar\n\nLze dokázat, že hodnota Poissonovy závorky formula_5 je invariantní vůči kanonickým transformacím, tzn.\nNení tedy nutno uvádět, ke kterým kanonickým souřadnicím se Poissonova závorka vztahuje.\n\nPoissonovy závorky splňují následující vztahy\nPoissonova závorka je tedy antikomutativní. Speciálním případem tohoto vztahu je\n\nDále platí\n\nPlatí také tzv. \"Jacobiho identita\"\nPro časovou derivaci Poissonovy závorky platí\n\nS využitím Hamiltonových kanonických rovnic lze pro totální časovou derivaci funkce \"f\" psát\nKde formula_14 je Hamiltonova funkce. Funkce formula_15 je tedy integrálem pohybových rovnic tehdy, pokud platí\n\nV případě, že formula_15 nezávisí explicitně na čase, zjednoduší se předchozí rovnice na tvar\nZvolíme-li za funkci formula_15 Hamiltonovu funkci formula_14, pak podle bude platit\nPodle tohoto vztahu se tedy Hamiltonova funkce zachovává tehdy, když nezávisí explicitně na čase.\n\nPlatí, že jsou-li funkce \"f\", \"g\" integrály pohybových rovnic, je integrálem pohybových rovnic také Poissonova závorka formula_5.\n\nDůležitými Poissonovými závorkami jsou takové závorky, v nichž roli \"f\" a \"g\" hrají souřadnice a hybnosti. Někdy se také hovoří o \"fundamentální Poissonově závorce\".\n\nTakové Poissonovy závorky lze pak vyjádřit vztahy\nkde formula_26 je Kroneckerovo delta.\n\n"}
{"id": "262567", "url": "https://cs.wikipedia.org/wiki?curid=262567", "title": "Pandinus cavimanus", "text": "Pandinus cavimanus\n\nPandinus cavimanus je klidný africký štír.\n\nDospělci jsou zbarveni hnědě až červenohnědě. Mlád'ata jsou ve zbarvení variabilní a mohou být zaměněna s druhy \"Pandinus imperator\" a \"Pandinus viatoris\". Někdy mají dospělci světlejší povrch klepet. Dorůstá 90-135 mm. Jeho jed není člověku nebezpečný.\n\nVyskytuje se v Tanzanii, Keni, Zairu, Mosambiku a Somálsku. Obývá savanové biotopy.\nChov se od chovu příbuzného druhu \"Pandinus imperator\", liší v jedné podstatné věci. Jelikož \"P. cavimanus\" nežije v pralesích, nýbrž na savanách, vyžaduje mnohem sušší terárium. Ve vlhku se nerozmnoží a může dokonce uhynout.\n\nNa rozdíl od druhu \"P. imperator\" se můžeme při jinak složitém určování pohlaví ubezpečit o správnosti našeho určení, jelikož samci mají zvláštně promáčklá klepeta. Do Česka se dostává z Tanzanie, jakož i většina dalších druhů z Afriky. Není to tím, že by se v Tanzanii vyskytovalo tolik druhů z různých biotopů, nýbrž tím, že z Tanzanie je nejjednodušší získat povolení k exportu do EU. Tanzanie tedy funguje zejména jako místo svozu pro zvířata z celé Afriky určená k exportu.\n\n"}
{"id": "262568", "url": "https://cs.wikipedia.org/wiki?curid=262568", "title": "Koncha", "text": "Koncha\n\nKoncha (přes latinské \"concha\" - lastura, mušle z řeckého \"konché\" téhož významu) je specifický typ kulové klenby, která tvoří horní část apsidy, niky, exedry nebo edikuly. Kryje tedy zpravidla prostor o polokruhovém, případně podkovovitém, segmentovém či půloválovém půdorysu.\n\nV románském období byly konchou klenuty apsidy. V renesanci, baroku, klasicismu byly konchou klenuty niky, případně exedry. Koncha románské apsidy byla často pokryta nástěnnou malbou trůnícího Krista v mandorle (Kristus Pantokrator) a anděly posledního soudu. Nika bývá v konše dekorována štukovou mušlí.\n"}
{"id": "262570", "url": "https://cs.wikipedia.org/wiki?curid=262570", "title": "Makaronština", "text": "Makaronština\n\nMakaronismus je označení pro užívání prvků nebo výrazů dvou nebo více jazyků v jednom souvislém textu (prozaickém nebo básnickém). Vzniklý hybridní jazyk se označuje jako makaronština.\n\nJako makaronské verše se označuje míchání dvou nebo více jazyků v básni, zpravidla za účelem komičnosti a zesměšnění. Název jim dal Typhis Odaxius (zemřel roku 1488 v Padově). Makarónské verše psal např. Francois Rabelais nebo Molière.\n\nNemusí ale jít jen o kombinaci částí textu v různých jazycích, italský renesanční básník Teofilo Folengo například psal satirické eposy zvláštním jazykem, v němž byla italská slovní zásoba skloňována a časována podle pravidel latinské gramatiky. I tento hybrid je označován jako makarónština.\n\nKarel Havlíček Borovský\n\n\"In dulci jubilo\" – tradiční vánoční koleda z roku 1265\n\nJára Cimrman, Elektrická sesle\n\nV polštině byly makaronismy (zejména latinského původu) rozšířené v 17. a 18. století a byly charakteristické pro jazyk, který používala szlachta. V současnosti jsou to zejména kalky z angličtiny, která nahradila latinu v roli \"lingua franca\".\n\nAdam Mickiewicz: \"Pani Twardowska\"\n\n\n"}
{"id": "262571", "url": "https://cs.wikipedia.org/wiki?curid=262571", "title": "Krakorec", "text": "Krakorec\n\nKrakorec je kamenný gotický hranolový nosný článek vodorovně vysunutý ze zdiva a nesoucí zpravidla arkýř, prevét či ochoz. \n\nVelice často je použito několika článků položených na sobě, přičemž každý další je vysunut o cca 30–50 cm. Každý jednotlivý článek je zpravidla okosen a spodní plocha půlkruhem přechází do plochy čelní. Tato úprava, podobně jako u sedlového portálu, naznačuje vznik kamenného prvku přepisem prvku dřevěného. \n\nV gotické architektuře se rozlišuje drobnější \"konzola\" (nesoucí například výběh klenebního žebra) a mohutnější \"krakorec\", přičemž \"krakorec\" je v podstatě specifickým a velmi rozšířeným typem velké konzoly. V mladší architektuře je užíván pouze termín \"konzola\". V zaalpské architektuře však byly \"krakorce\" často užívány ještě v období renesance.\n"}
{"id": "262573", "url": "https://cs.wikipedia.org/wiki?curid=262573", "title": "Bohdan Warchal", "text": "Bohdan Warchal\n\nBohdan Warchal (27. ledna 1930, Orlová, Československo – 30. prosince 2000, Bratislava, Slovensko) byl slovenský houslista, dirigent, vysokoškolský pedagog, polské národnosti. Zakladatel Slovenského komorního orchestru, se kterým interpretoval hudbu všech slohových období s těžištěm interpretace v oblasti barokní hudby. Veřejnosti bylo toto hudební těleso známo pod jménem Warchalovci.\n\nKdyž měl šest roků, zemřel mu otec, který si přál, aby hrál na housle. První housle mu darovala matka, ke 12. narozeninám od ní ještě dostal housle houslaře Mathiase Heinickeho, které jej provázely celý život.\n\nJeště za doby studií byl primášem BROLNu Byl řádným profesorem na Vysoké škole múzických umění v Bratislavě.,Jeho jméno nese mezinárodní soutěž ve hře na smyčcové nástroje, konaná každoročně v Dolním Kubíně na Slovensku.\n\nZajímavostí je, že jméno Warchal nese planetka číslo 28019, kterou objevila L. Šarounová.\n\nJAMU v Brně Studoval u profesora Františka Kudláčka\n\n1957 – Konzervatoř a Janáčkova akademie múzických umění v Brně\n\n\nWarchalovci vznikli v roce 1960 (první koncert odehráli 11. dubna 1960 s obrovským úspěchem) na podnět Bohdana Warchala. První členy tvořili jeho bývalí spolužáci a přátelé. Pod vedením svého zakladatele se seskupení postupně etablovalo v nejznámější komorní orchestr na Slovensku, který 40 let koncertoval po celém světě.\n\nNěkolik jmen z obsazení orchestru v tomto období:\n\n\n\n\n\n\n\nNahráli nespočetné množství nahrávek, ze kterých nejznámější jsou \"Čtyři roční období\" od\nAntonia Vivaldiho. V roce 2000 odevzdal Bohdan Warchal vedení tělesa svému žákovi Ewaldovi Danelovi, který vede Warchalovce až dodnes.\n\nKromě koncertní činnosti se prof. Bohdan Warchal věnoval pedagogice na VŠMU v Bratislavě.\n\n\n"}
{"id": "262575", "url": "https://cs.wikipedia.org/wiki?curid=262575", "title": "Mára", "text": "Mára\n\nMára (doslova smrt), někdy nazýván \"Pán smrti\", je buddhistický démon, který se snažil zabránit asketovi Gautamovi (budoucí Gautama Buddha) v probuzení.\n\nMára vládne samsáře, tedy všem bytostem, které se znovuzrozují. Pokud by někdo dosáhl probuzení, vymaní se z tohoto kola znovuzrozování a Mára nad ním už nemá moc. Když asketa Gautama seděl v Bódhgaji pod stromem bódhi a byl na cestě k probuzení, Mára to poznal a chtěl mu v tom zabránit. Seslal na asketu své mladé dcery, aby odvedly jeho pozornost. Asketa Gautama však pohybem ruky proměnil Márovy dcery ve stařeny. Podobně odolal i dalším Márovým nástrahám, dosáhl probuzení a stal se buddhou.\n"}
{"id": "262582", "url": "https://cs.wikipedia.org/wiki?curid=262582", "title": "Samandağ", "text": "Samandağ\n\nSamanda\"ğ\" je město a správní středisko stejnojmenného okresu v jižním Turecku. Rozkládá se nedaleko moře poblíž státní hranice se Sýrií v provincii Hatay. Nejbližší velké město je Hatay (Antakya). Samanda\"ğ\" byl založen asi roku 300 př. n. l. Ve městě žije přibližně 45 000 obyvatel, v okrese celkem asi 130 000.\n\n"}
{"id": "262583", "url": "https://cs.wikipedia.org/wiki?curid=262583", "title": "Margita Figuli", "text": "Margita Figuli\n\nMargita Figuli, za svobodna Margita Figuliová, po svatbě Margita Šustrová, pseudonymy Morena, Oľga Morena (2. října 1909, Vyšný Kubín, Uhersko – 27. března 1995, Bratislava, Slovensko) byla slovenská spisovatelka, překladatelka a autorka literatury pro děti a mládež.\n\nNarodila se v rolnické rodině a vzdělání získala ve svém rodišti Dolním Kubíně a Banské Bystrici. Chtěla pokračovat ve studiu, ale její pokus o studium malířství v Praze jí nevyšel. Pracovala jako anglická korespondentka v Tatrabance v Bratislavě, kde pracovala do roku 1941, později se věnovala jen literární činnosti. Při zaměstnání studovala na konzervatoři hru na klavír.\n\nMargita Figuli je výraznou představitelkou slovenského naturismu v novelistické a románové tvorbě. Publikovat začala už v roce 1930 v časopise Slovenská nedeľa či na kalendářích Tatrabanky, později též v časopisech Elán, Slovenské pohľady, Živena a jiné. V jejích raných pracích dominují témata z prostředí sociální, zeměpisné či společenské periferie, později také láska, sociální soucit a současné společenské problémy. Kromě vlastní tvorby sporadicky překládala z češtiny (Karel Čapek, Karel Jaromír Erben a jiní).\n\n\n\n\n"}
{"id": "262584", "url": "https://cs.wikipedia.org/wiki?curid=262584", "title": "Abú al-Hasan Baní Sadr", "text": "Abú al-Hasan Baní Sadr\n\nAbú al-Hasan Baní Sadr (persky ; * 22. března 1933 Hamadán) je íránský muslimský intelektuál a politik, který byl v letech 1980–1981 prvním prezidentem Íránu. Předtím krátce zastával funkci ministra zahraničí.\n\nAbú al-Hasan Baní Sadr, syn ájatolláha Nasralláha Baní Sadra, studoval ekonomii na Teheránské univerzitě a později i teologii a sociologii na témže vysokém učení. V mládí působil v Národní frontě, založené Muhammadem Mosaddekem, a počátkem šedesátých let se účastnil demonstrací proti režimu šáha Muhammada Rezy Pahlavího, které mu několikrát vynesly pobyt za mřížemi. Po zranění v roce 1963, utrpěném při protestních akcích, emigroval do Francie.\n\nV Paříži se Baní Sadr připojil k exilové islámské opozici uznávající za svou hlavu ájatolláha Rúholláha Chomejního, vůdce íránských šíitů, který žil od roku 1964 v Iráku a vyzýval odtud ke svržení šáha. Když se Chomejní po islámské revoluci vrátil v únoru 1979 triumfálně do vlasti, patřil k jeho doprovodu i Baní Sadr a jako přední odpůrce bývalého režimu ihned zaujal pozici na vrcholu moci. V roce 1979 se stal nejprve náměstkem ministra hospodářství a ministrem financí a později byl jmenován ministrem zahraničí. Dne 25. ledna 1980 ho parlament zvolil prvním prezidentem islámské republiky.\n\nV úřadu se Baní Sadr snažil upevnit ústavní pořádek, ale narážel přitom na odpor Chomejního – nepodařilo se mu docílit ani rozpuštění paramilitárních revolučních gard. Bylo mu vytýkáno špatné vedení armády v prvních měsících íránsko-irácké války, které způsobilo zemi nevyčíslitelné škody; z tohoto důvodu přišel o funkci vrchního velitele ozbrojených sil, jež byla převedena na Chomejního.\n\nDne 22. června 1981 parlament Baní Sadra na Chomejního popud odvolal z funkce, neboť prezident chtěl omezit vliv duchovenstva na politické rozhodování a zamezit dalšímu prohlubování teokratického charakteru státu. Poté, co byly krvavě potlačeny demonstrace Baní Sadrových stoupenců, uprchl bývalý prezident spolu s vůdcem Lidových mudžáhidů Masúdem Radžavím 29. června do Francie, kde žije dodnes. S Radžavím se v exilu brzy politicky rozešel, jelikož odmítl metody násilí proti režimu, uplatňované Lidovými mudžáhidy.\n\n\n"}
{"id": "262589", "url": "https://cs.wikipedia.org/wiki?curid=262589", "title": "Bell XFL Airabonita", "text": "Bell XFL Airabonita\n\nBell XFL Airabonita bylo prototyp palubního stíhacího letounu, vyvinutého firmou Bell pro US Navy. Typ měl podobnou konstrukci jako před ním vyvíjený typ Bell P-39 Airacobra. Airabonita se na první pohled lišila jen v tom, že měla záďový podvozek, na rozdíl od příďového podvozku u typu P-39. Základní koncepce jinak byla totožná. Jednalo se o stroj s motorem uloženým v těžišti letounu a dálkovým pohonem vrtule v přídi stroje. První a jediný prototyp XFL-1 poprvé vzlétl 3. května 1940.\n\nAirabonitu poháněl vidlicový kapalinou chlazený dvanáctiválcový motor Allison XV-1710-6. Ten se stejně jako u typu P-39 nacházel uprostřed trupu, za kabinou pilota a poháněl třílistou vrtuli spojovacím hřídelem. Vyzbrojen měl být kanónem ráže 37 mm, nebo kulometem ráže 12,7 mm, který by střílel dutým vrtulovým hřídelem a dvěma synchronizovanými 7,62 mm kulomety v přídi.\n\nKvůli problémům s pohonnou jednotkou se opozdilo předání Airabonity americkému námořnictvu ke zkouškám až do února 1941. Z testů byl prototyp v prosinci 1941 vrácen firmě Bell k úpravám, ale než byly dokončeny, rozhodlo se americké námořnictvo, že Airabonita není vhodná pro další vývoj a program ukončilo. Americké námořnictvo dalo přednost výrazně výkonnějšímu a perspektivnějšímu letounu Vought F4U Corsair.\n\n\n\n"}
{"id": "262591", "url": "https://cs.wikipedia.org/wiki?curid=262591", "title": "Štír hotentotský", "text": "Štír hotentotský\n\nŠtír hotentotský (\"Hottentotta hottentotta\") je africký štír z čeledi štírovití (Buthidae).\n\nVyskytuje se v Burkině Faso, Côte d'Ivoire, Čadu, Gambii, Ghaně, Guineji, Guineji-Bissau, Kamerunu, Kongu, Mali, Nigeru, Nigérii, Senegalu, Sierra Leone, Středoafrické republice, Togu a Zairu.\n\nVytváří poddruh \"H.h. nigrocarinatus\" (Simon, 1874). Rozšíření v Gabonu není prokázáno.\n\nJedná se o teplomilného pouštního štíra pro jehož chov je dobré větší terárium s vrstvou suchého lignocelu nebo lignocelu s pískem.\n"}
{"id": "262592", "url": "https://cs.wikipedia.org/wiki?curid=262592", "title": "IGBT", "text": "IGBT\n\nBipolární tranzistor s izolovaným hradlem (Anglicky \"Insulated Gate Bipolar Transistor\" IGBT) je druh tranzistorů, který je zkonstruován pro velký rozsah spínaných výkonů (od zlomků W až po desítky MW) a vysokou pulzní frekvenci.\nIGBT je integrovaná kombinace unipolární a bipolární součástky. Čip tranzistoru má hradlo izolované tenkou oxidovou vrstvou stejně, jako výkonový MOSFET. Na kolektorové straně je vytvořen PN přechod, který injektuje minoritní nosiče do kanálu, když je IGBT sepnut. To výrazně snižuje úbytek napětí a tím i ztrátový výkon v sepnutém stavu.\n\nDo 80. let 20. století bylo poměrně těžké spínat krátké vysokovýkonové impulsy řádově v desítkách MW, protože např. bipolární tranzistory a hlavně tyristory byly sice výkonné, ale jejich spínání a vypínání bylo pomalé, zatímco NMOS měly omezené závěrné napětí.\n\nProto byly vytvořeny IGBT tranzistory, které byly ze začátku nespolehlivé a velmi drahé. Postupem času se jejich spolehlivost podstatně zlepšila a cena klesla.\n\nRůzné měniče statických i mobilních zdrojů napájení elektrických pohonů:\nnapř.:\n\n\n"}
{"id": "262593", "url": "https://cs.wikipedia.org/wiki?curid=262593", "title": "Urnské Alpy", "text": "Urnské Alpy\n\nUrnské Alpy jsou plošně poměrně malou (1300 km²), ale vysoko položenou skupinou, ležící ve Švýcarsku v kantonu Uri. Název hor přímo vychází z názvu kantonu. Geomorfologicky se řadí do Vnějších krystalických Alp. Území Urnských Alp je poměrně řídce osídleno. Pohoří charakterizují mohutné zaledněné štíty s příkrými žulovými stěnami. Nejvyšším štítem pohoří je Dammastock (3630 m).\n\nNa severu vymezuje hranice horstva Lucernské jezero (Vierwaldstättersee). Na východě odděluje masiv Urnských Alp od sousedních Glarnských Alp údolí řeky Reuass. Na jihu a západě tvoří hranice částečně řeky Rhôna a Aare a oddělují tak pohoří od Bernských Alp.\n\nPohoří se geograficky dělí do mnoha samostatných celků a masivů. Nejvyšší a nejvíce zaledněné hory se nalézají zejména jižně od sedla Sustenpass (2224 m). Nejvyšším masivem je vysoká žulová stěna Dammastock, vypínající se nad ledovcem Dammaglatscher a s několika sousedními vrcholy tvoří osu pohoří. Severně od Sustenpassu leží především turisticky významná skupina Titlis, ležící v blízkosti jednoho z nejvýznamnějších lyžařských středisek v zemi - Engelbergu. Na západě pohoří dominují masivy Západní a Východní Melchertalerské Alpy (Huetstock, 2676 m), skupina Brisen a masiv Uri-Rostock ležícího poblíž historického města Altdorf. K pohoří se také řadí masiv Pilatus.\n\nUrnské Alpy jsou velmi bohaté na vodu a vodní zdroje, prameny, jezera, řeky a vodopády. Řeka Rhôna pramení právě z ledovců Urnských Alp. Její zdroj se nalézá ve vodě vycházející z tajícího ledovce Rhonegletscher pod masivem Dammastock.\n\nJedním z turisticky nejvýznamnějších míst v Urnských Alpách je silniční sedlo Furkapass (2436 m) z kterého míří do hor řada značených cest. Z vyhlídky lze pozorovat ustupující čelo ledovce Rhonegletscher napájející řeku Rhônu. Na dominantu města Luzern, vrchol Pilatus (2221 m), vede nejstrmější ozubnicová železnice na světe postavená v roce 1889.\nStoupání místy překonává až 48%. Střediskem rekreace a sportu v horách je město Engelberg. Velkým turistickým magnetem je také vrchol Titlis, na který vede soustava lanovek a na vrcholu je vyhlídková restaurace. Zimní svahy Titlisu jsou také vyhledávány lyžaři. V létě se na jeho ledovci nelyžuje.\nPro příznivce zajištěných cest jsou zde velké možnosti především nových via ferrat. Mezi nejznámější patří Tälli klettersteig z roku 1993 kterou absolvuje přes 3000 návštěvníků ročně. Byla to zároveň první ferrata Švýcarska. Druhou významnou zajištěnou cestou je Via ferrata Diavolo nacházející se v blízkosti Andermattu.\nDíky své divokosti a rozeklanosti jsou Urnské Alpy vyhledávány horolezci. Svou kompaktní žulou a těžkými cestami vyniká především rozervaný hřeben Salbitschijen, ležící na východním okraji pohoří. V oblasti sedla Furkapass je to především oblast vrcholu Gletschhorn (3305 m). Návštěvníci tu narazí na množství cest v klasifikaci III.-V.UIAA.\n\nTuristům a horolezcům slouží v horách řada horských chat a bivaků.\n\nTakřka středem pohoří vede významná silniční komunikace, která spojuje dolinu Reuss s dolinou řeky Aare přes sedlo Sustenpass (2224 m). Na jihu pohoří zpřístupňuje horstvo silnice vedoucí přes sedlo Furkapass (2431 m). Do jednotlivých dolin zabíhají většinou volně sjízdné silničky či cesty. V několika případech se jedná o soukromé komunikace, na kterých se platí mýto.\n\n\n"}
{"id": "262600", "url": "https://cs.wikipedia.org/wiki?curid=262600", "title": "Chuej-neng", "text": "Chuej-neng\n\nChuej-neng (, 638–713), někdy nazýván Daikan Enó, byl čínský čchanový mnich, který byl jednou z nejvýznamnějších postav zenu. Založil takzvanou Jižní školu, která se stal dominantní v Číně i Japonsku.\n\nNarodil se v Číně. V raném věku mu zemřel otec. Jeho rodina byla velice chudá a nemohla si dovolit poslat Chuej-nenga do školy. Legenda praví, že jednou Chuej-neng náhodou zaslechl Dimantovou sútru a zažil stav procitnutí a rozhodl se vydat ve stopách Buddhova učení. Vydal se na cestu a po třech dnech pěší chůze dorazil do kláštera, který vedl Chung-žen, 5. patriarcha čchanového učení. Poté, co Chuej-neng prokázal své schopnosti, Chung-žen jej učinil 6. patriarchou čchanu. \n\nJeho učení je shrnuto v \"Tribunové sútře šestého patriarchy\", která byla přeložena do češtiny Oldřichem Králem. Jde o jeden z nejvlivnějších textů čínského buddhismu.\n"}
{"id": "262603", "url": "https://cs.wikipedia.org/wiki?curid=262603", "title": "Fa-sien", "text": "Fa-sien\n\nFa-sien (, 337–422) byl čínský buddhistický mnich, který cestoval do Nepálu, Indie a na Srí Lanku, odkud přinesl do Číny množství buddhistických textů. Jeho nejznámější spis \"Zápisky o buddhistických zemích\" (do češtiny přeložen Josefem Kolmašem) je cenným materiálem, který podává zprávy o tehdejším životě v Indii. Když se vrátil z cestování zpět do Číny, zabýval se úpravami svých zápisků a překladem přinesených textů.\n\n"}
{"id": "262606", "url": "https://cs.wikipedia.org/wiki?curid=262606", "title": "Ropucha", "text": "Ropucha\n\nRopucha je české rodové jméno pro velký počet druhů několika rodů žab čeledi ropuchovití (\"Bufonidae\").\n\nSeznam odpovídajících rodů s příklady:\n\n"}
{"id": "262607", "url": "https://cs.wikipedia.org/wiki?curid=262607", "title": "Skokan", "text": "Skokan\n\nSlovo skokan má více významů: \n\n\nsportovec, který se zabývá skoky, např.\n\n\n"}
{"id": "262608", "url": "https://cs.wikipedia.org/wiki?curid=262608", "title": "Douglas TB2D Skypirate", "text": "Douglas TB2D Skypirate\n\nDouglas XTB2D-1 Skypirate, někdy také označovaný Devastator II, byl americký jednomotorový třímístný palubní torpédový bombardér, vyvíjený firmou Douglas sídlící v El Segundo, pro službu na nových letadlových lodích US Navy třídy Midway. Pro službu na starších letadlových lodích by byl příliš velký.\n\nVývoj nového letounu XTB2D-1 byl zahájen na základě kontraktu US Navy z 9. února 1942. V listopadu Douglas obdržel povolení ke stavbě technologické makety a v říjnu 1943 oficiální zakázku na stavbu dvou prototypů (BuNo 36933 a 36934).\n\nPrvní prototyp byl dokončen 13. března 1945 a následující měsíc zalétán. V létě poprvé vzlétl druhý s nižší svislou ocasní plochou.\n\nZa pohon Skypirate byl zvolen čtyřhvězdicový osmadvacetiválec Pratt & Whitney XR-4360-8 Wasp Major o výkonu 2237 kW s protiběžnými čtyřlistými vrtulemi Hamilton Standard Super Hydromatic o průměru 4,30 m. Díky silnému pancéřování ocelovými pláty o celkové hmotnosti 240 kg vyšel těžší než střední bombardér North American B-25 Mitchell prvních variant. Obdélníková střední část křídla, které bylo řešeno jako sklopné, byla vybavena dvoudílnými stěrbinovými vztlakovými klapkami. Ocasní plochy byly odvozeny od letounu Douglas A-26 Invader. Příďový zatahovací podvozek doplňoval pod zádí trupu sklopný záchytný brzdicí hák.\n\nNa čtyři závěsníky Mk.51 Mod 7 pod křídlem mohla být podvěšena torpéda o hmotnosti 8400 liber (3810 kg), nebo odpovídající množství pum, pouzdra s kulomety nebo přídavné nádrže. Další výzbroj se měla skládat ze dvou kulometů M2 Browning ráže 12,7 mm v každém křídle. Za kabinou pilota se v nástavbě počítalo se střeleckou věží Firestone 250CH-3 s další dvojicí kulometů M2 ráže 12,7 mm pro obranu a ve spodní plánované vaně se stanovištěm bombometčíka, obsluhujícího další kulomet téhož typu a ráže.\n\nKe konci druhé světové války se ukazovalo, že čistý torpédový bombardér je už překonaný koncept a byl spíše zájem o víceúčelové konstrukce. Proto se ve vývoji projektu XTB2D-1 nepokračovalo a zakázka na prvních 23 předsériových TB2D-1 byla odvolána. Počátkem roku 1949 byly po letových testech oba nevyzbrojené prototypy zrušeny. Ve své době byl TB2D největším pístovým motorem poháněným palubním letounem na světě.\n\nÚdaje dle\n\n\n"}
{"id": "262613", "url": "https://cs.wikipedia.org/wiki?curid=262613", "title": "Leopold II. Sedlnický", "text": "Leopold II. Sedlnický\n\nLeopold II. říšský hrabě Sedlnický z Choltic (29. července 1787, Linhartovy – 25. března 1871, Berlín) byl slezským šlechticem, příslušníkem rodu Sedlnických z Choltic a vratislavským biskupem v letech 1836-40.\n\nNarodil se jako syn hraběte Josefa Sedlnického a Josefy hraběnky Haugvicové z Biskupic. V roce 1811 přijal kněžské svěcení. S podporou pruské vlády získával postupně vyšší církevní úřady. V roce 1830 se stal proboštem vratislavské kapituly, roku 1835 vratislavským biskupem. Pro neshody s římskou kurií, které eskalovaly sporem o umožnění výchovy dětí ze smíšených manželství v nekatolickém náboženství, se v roce 1840 vzdal biskupského úřadu. Odešel do Berlína, kde se stal členem pruské státní rady. Postupně se vzdaloval katolické víře, velmi na něj zapůsobila mimo jiné i návštěva sboru Jednoty bratrské. V roce 1863 se stal luteránem. Velkou část svého majetku věnoval na sociální účely, pro studenty založil ústavy \"Paulinum\" a \"Joanneum\". V souladu s vlastním přáním byl pohřben na evangelickém hřbitově v Rękówě, ve své slezské vlasti.\n\n"}
{"id": "262619", "url": "https://cs.wikipedia.org/wiki?curid=262619", "title": "Lizéna", "text": "Lizéna\n\nLizéna (též lisena, řidčeji lesena, přes němčinu z francouzského \"lisière\" „lem, okraj“) je svislý plochý pásovitý architektonický dekorativní článek členící fasádu. Na rozdíl od pilastru nemá hlavici ani patku.\n\nTvoří-li lizény s obdobnými horizontálními prvky plochý pravoúhlý rastr, zdůrazňující kromě vertikálních také horizontální rozměr stavby, jedná se o tzv. lizénový rám (též rámec).\n\nLizéna může být vytvořena předstupujícím cihelným či kamenným zdivem, být provedena ve štuku nebo může být pouze malovaná. Lizény byly používány v románské architektuře v kombinaci s obloučkovým vlysem. Hojné bylo také jejich užití v renesanční architektuře. V barokní architektuře je velmi časté užití lizén a lizénových rámů v kombinaci s pilastry a mezipatrovými římsami, přičemž vytvářejí jakousi plastickou mezivrstvu mezi těmito prvky a základní plochou omítky. Lizéna a především lizénové rámy byly oblíbené též v klasicistní architektuře, jsou také součástí tvarosloví zděných staveb lidové architektury, v níž je velmi časté obohacování rohů lizénových rámů konvexním vydutím nebo podobnými již čistě dekorativními prvky.\n\nLizéna vznikla výrazným zjednodušením pilastru. Obdobně i lizénový rám vznikl tvarovou redukcí pilastrů a říms, případně soklů.\n\n\n"}
{"id": "262621", "url": "https://cs.wikipedia.org/wiki?curid=262621", "title": "Lodžie", "text": "Lodžie\n\nLodžie (z it \"loggia\" – sloupová chodba, loubí) je zastropený prostor v budově, navenek otevřený do exteriéru, a oddělený jen sloupy, arkádami, kolonádou nebo zábradlím. Na rozdíl od balkonu nevystupuje ven z obvodové zdi. V tomto smyslu je malá lodžie běžná v současných obytných domech, včetně panelových.\n\nLodžie může znamenat sloupovou chodbu či chodbový prostor, otevřený do exteriéru arkádou či arkádami, případně i podloubí. Je to útvar, typický pro italskou, pozdně gotickou a renesanční architekturu. Nejznámější je gotická \"Loggia dei Lanzi\" ve Florencii.\nKlasická lodžie může být i v libovolném patře, ve středoevropské, renesanční a barokní zámecké a palácové architektuře, se však slovo lodžie často používá pro velké prostory v přízemí (v úrovni země), otevřené arkádami do zahrady. Tato forma lodžie se někdy také nazývá \"sala terrena\", doslova \"přízemní sál\". V podstatě jde o velkou místnost, z jedné strany otevřenou rozměrnými otvory arkády (často třemi) do zahrady, a umožňující opticky i komunikačně propojit zámecký či palácový interiér s exteriérem zahrady.\n\nOd konce 20., a začátku 21. století jsou lodžie často nedílnou součástí panelových (jako modul, podobně bytové \"jádro\"), i činžovních domů. Tyto lodžie se pak ve většině případů zasklívají, buď rámovým, či bezrámovým systémem. Rámový systém se skládá z posuvných křídel a skleněné výplně. Bezrámový systém pak tvoří horizontální profily s výplní, nejčastěji z polykarbonátu. Zasklením lodžií a balkonů se omezí pronikání chladu či tepla do bytů.\n"}
{"id": "262627", "url": "https://cs.wikipedia.org/wiki?curid=262627", "title": "Závorka", "text": "Závorka\n\nZávorka může být:\n\n\n\n"}
{"id": "262629", "url": "https://cs.wikipedia.org/wiki?curid=262629", "title": "RMS Olympic", "text": "RMS Olympic\n\nRMS Olympic (\"RMS\" — \"Royal Mail Ship\") byl první ze tří zaoceánských parníků třídy Olympic vlastněných společností White Star Line.\n\nJeho sesterské lodě byly Titanic a Britannic. Původně se měly všechny tři lodě jmenovat podle tří ras z řecké mytologie (Olympové, Titáni a Giganti), ale právě Gigantic/Britannic byl po potopení Titaniku raději přejmenován. Olympic byl stavěn jako první a měl na tehdejší dobu nevídané rozměry. S jeho stavbou se začalo 16. prosince 1908 a dokončen byl v květnu 1911.\n\nOlympic nebyl při svém vyplutí pokřtěn – stejně jako všechny ostatní lodě společnosti White Star Line.\n\nPři páté plavbě se během vyplutí ze Southamptonu (20. září 1911) srazil s křižníkem HMS \"Hawke\". Ten byl při vzájemném míjení obou lodi přitažen obrovskou silou, kterou vyvíjely lodní šrouby Olympiku, a následným nárazem přídě zdemoloval Olympiku část pravoboku blízko zádi nad (viz obrázek dole) i pod čárou ponoru a poškodil jeden lodní šroub. Sám Hawke měl poškozenou příď.\n\nOprava v loděnicích \"Harland and Wolff\" trvala přes dva měsíce a dokonce byla pozastavena stavba Titaniku, který musel Olympiku uvolnit místo v jediném suchém doku na světě, kam se takto velká loď vešla. Na opravu Olympiku byl také použit lodní šroub vyrobený původně pro Titanic. Jako viník nehody byl stanoven Olympic, a tak společnost nemohla vymáhat způsobenou škodu ani ušlý zisk.\n\nV době první světové války Olympic přepravoval britské vojáky. Dne 12. května 1918 byl při přepravě 9000 amerických vojáků napaden v západním vjezdu do kanálu La Manche německou ponorkou \"U 103\". Ponorka se musela vynořit, aby rychlou loď napadla na hladině, což se jí stalo osudným. Olympic ponorku napadl palbou děl a poté potopil taranem. Z posádky ponorky 10 mužů zemřelo a 35 bylo zachráněno torpédoborcem USS \"Davis\".\n\nSloužil až do roku 1935, kdy byl za 100 000 liber prodán do šrotu. Jedním z důvodů byla krize námořní dopravy. Jeho luxusní vybavení bylo prodáno v aukcích, trvajících od 5. do 18. listopadu 1935 v docích města Jarrow. Části jeho luxusních interiérů je možné vidět v některých restauracích a hotelech v Anglii. Hotel White Swan v Alnwicku se může pyšnit obložením ze společenské místnosti první třídy, částmi zábradlí Velkého schodiště a otáčivými dveřmi z chodby mezi společenskou místností a halou na palubě A. Obložení à la carte restaurantu bylo nainstalováno na výletní lodi Millenium v roce 2000. Mnoho vybavení (obložení a okna tělocvičny, obložení Velkého schodiště a obrazy z jeho odpočivadel, linolea, lustry, dveře …) se nacházejí v jedné továrně na barvy společnosti Akzo Nobel ve Velké Británii, a občas se některé z nich objeví v aukcích.\n\n\n"}
{"id": "262630", "url": "https://cs.wikipedia.org/wiki?curid=262630", "title": "Douglas XB-19", "text": "Douglas XB-19\n\nDouglas XB-19 byl těžký bombardér, vyvíjený firmou Douglas pro americké letecké síly (USAAC) v době druhé světové války. Svého času to byl největší americký bombardér (a to až do roku 1946). Původně byl označen \"XBLR-2\" (experimentální bombardér s dlouhým doletem).\n\nS vývojem XB-19 se začalo v roce 1935 podle specifikací amerického letectva na stavbu pokročilého těžkého bombardéru s dlouhým doletem. Zpočátku byl vývoj XB-19 označen za tajný a nazýván \"Projekt D\". První prototyp byl objednán 19. listopadu 1937 a měl být dodán v březnu 1938. Existoval také konkurenční projekt firmy Sikorsky, ten byl ale v roce 1936 zrušen, protože byl hodnocen jako horší než XB-19.\n\nVývoj typu se neustále protahoval pro nedostatek financí a letoun už před dokončením zastaral. Firma Douglas dokonce musela použít část vlastních prostředků a personálu, který byl podle ní potřeba na vývoji nadějnějších typů. Zrušit projekt jí ale letectvo nepovolilo a trvalo na jeho dodání pro testy. Účelem XB-19 pak bylo testování letových schopností a technických řešení, použitelných pro konstrukci těžkých bombardérů.\n\nXB-19 rozměrný čtyřmotorový dolnoplošník s příďovým podvozkem. Měla ho pohánět čtveřice řadových motorů Allison XV-3420-1, což byly zdvojené motory Allison V-1710. Nakonec ale byly použity motory Wright R-3350. Ty poháněly třílisté, nestavitelné vrtule. Pumy mohl nést jak v pumovnici, tak na podvěsech pod křídlem.\n\nVýzbroj XB-19 byla velice silná. Mimo jiné nesl letecký kanón ráže 37 mm a 7,62 mm kulomet v předním střelišti a přední horní věži. Neměl ale žádné pancéřování ani samosvorné obaly palivových nádrží. Posádka se skládala z 18 mužů a tvořili jí pilot, druhý pilot, velitel, navigátor, letecký inženýr, radista, střelci a dva technici. Ti měli v trupu letounu k dispozici malou kabinu se šesti sedadly a šesti palandami. V křídle byly chodby, kterými se mechanici dostali přímo k motorům a v trupu byla dokonce i kuchyně.\n\nPrvní let proběhl 27. června 1941, celé tři roky po objednání stavby prototypu. Po skončení testů byl prototyp upraven na dopravní letoun. Dostal motory Allison V-3420-11 a označení \"XB-19A\". V roce 1949 byl sešrotován.\n\n\n\n\n"}
{"id": "262631", "url": "https://cs.wikipedia.org/wiki?curid=262631", "title": "Excalibur (muzikál)", "text": "Excalibur (muzikál)\n\nMuzikál Excalibur měl premiéru 3. listopadu 2003 na scéně pražského Divadla Ta Fantastika. Jedná se o původní dílo českých autorů, které zhlédlo za více než 6 let uvádění přes 190 000 diváků v téměř pěti stech reprízách. Herecký soubor završil činnost při derniéře 28. listopadu 2010 v pořadí již 498. reprízou. V roce 2011 plánuje Michal Pavlíček vydat DVD se záznamem muzikálu, který vyjde v kompletu s dalším jeho muzikálovým dílem Obraz Doriana Graye.\n\n\n\nNa začátku nebylo nic. Jen nic a kouzelník Merlin. Excalibur - to je meč, který se objeví, když Země je rozdrobená na malá nejednotná území, které spolu vedou nejkrvelačnější války. Sjednotí všechny rytíře světa a přinese čas hojnosti. Na scéně se ale kromě Merlina objevuje také zlá Morgana, která se snaží překazit Merlinovu ideu o věčném míru. Kouzelník povolává Uthera, aby se ujal mírového poslání a dá mu trůn. Ten však podlehne krásné svůdné Igrain, která je ženou rytíře Cornwella. Uther je za trest zabit a meč je zasazen do skály. Vytáhnout ho může jen ten, kdo chce použít meč pro mír. Igrain počala před smrtí Uthera syna Artuše. Ten je vychováván službách rytíře Vortingera. Jednoho dne se chce Vortinger pokusit vytáhnout meč ze skály, ovšem vytáhne ho Artuš, s domněním, že je to obyčejný meč. A tak se stává králem. Někteří jsou proti tomu, ovšem časem se situace stabilizuje. Artuš potká krásnou Ginevru, do které se zamiluje a vezme si jí za svou ženu. Království se nikdy nemělo lépe. Artuš a Ginevra spolu vládnou rozkvétající zemi, která se dostává z chudoby. Poté přichází do hradu Kamelotu rytíř Lancelot, který tvrdí, že je nejslavnějším rytířem na světě. Po krátké hádce se z nich stali nejlepší přátelé. Artuš zakládá kulatý stůl, u kterého se rytíři radí o politických a hospodářských záležitostech. Lancelot se zamiluje do Ginevry, která ho nejprve odmítá. Lancelot opustí Kamelot a odchází do lesů a skal zpytovat svou duši. Přitom příčinu jeho odchodu nesdělí Artušovi. Merlin se vzdává. Svět dobra nelze stvořit. Na hodovní hostině se provalí, že královna je běhna. Řekne to tu Vortinger. Tentýž večer Morgana změní podobu v Ginnevru a otěhotní v Artušově ložnici. Další ráno vyzývá král, aby některý z rytířů bojoval dobrovolně za čest královny s Vortingerem. Na poslední chvíli přijíždí Lancelot, který ho donutí k omluvě. (tento text není zatím dokončen)\nV roce 2003 vyšla také výběrová studiová nahrávka tohoto muzikálu v podobě CD a MC.\n\n\n"}
{"id": "262632", "url": "https://cs.wikipedia.org/wiki?curid=262632", "title": "De Havilland Dragon Rapide", "text": "De Havilland Dragon Rapide\n\nDe Havilland DH.89 Dragon Rapide byl britský dopravní letoun pro krátké tratě z 30. let 20. století. Byl navržený na konci roku 1933 jako rychlejší a pohodlnější nástupce letounu DH.84 Dragon a v zásadě se jednalo o dvoumotorovou, zmenšenou verzi čtyřmotorového letounu DH.86 Express. Se svým větším bratříčkem sdílel mnoho společných prvků včetně zužujících se křídel, aerodynamičtějších tvarů a motorů de Havilland Gipsy Six po 147 kW. Na druhou stranu ale nezdědil žádnou z letových nectností většího letounu a stal se tak jedním z nejúspěšnějších britských dopravních letounů 30. let.\n\nPrototyp Rapide E.4 poprvé vzlétl 17. dubna 1934 a do vypuknutí druhé světové války bylo vyrobeno 205 strojů pro uživatele z celého světa. Prototyp po krátkých zkouškách zakoupila švýcarská společnost Ostschweizer Aero Gesellschaft ve St.Gallenu pro nepravidelnou dopravu mezi Curychem a Sv.Mořicem (CH-287, později HB-APA). Do poloviny 60. let konal vyhlídkové lety. Typ původně označovaný jako Dragon Six byl na trh uveden nejprve pod názvem Dragon Rapide, ale nakonec se vžilo jednodušší označení Rapide.\nPo instalaci vztlakových klapek v roce 1936 bylo značení změněno na DH.89A. Při revizích a generálních opravách řadu starších DH-89 přestavěli na standard DH-89A.\n\nJedna z (ne)slavných událostí, v které hrál roli DH.89, se stala v červenci 1936, kdy agent britské tajné služby MI6, Hugh Pollard, přeletěl s generálem Franciscem Francem z Kanárských ostrovů do Španělského Maroka na začátku vojenského převratu, který odstartoval Španělskou občanskou válku.\n\nNa začátku druhé světové války bylo mnoho (Dragon) Rapidů převedeno ke službě v britských ozbrojených silách, kde získaly nové označení de Havilland Dominie. Byly využívány pro přepravu pasažérů a pro radionavigační výcvik, zúčastnily se také zásobování britského expedičního sboru ve Francii. 522 dalších kusů bylo vyrobeno přímo pro potřebu armády s vylepšenými motory Gipsy Queen, čímž se celkový počet vyrobených Rapidů vyšplhal na 731. Poslední kusy opustily výrobní haly v červenci 1946. Mnoho ze strojů, které „přežily“ válku, se vrátilo do civilního sektoru a ještě v roce 1958 létalo v Británii 81 strojů. Vojenské Dominie vyráběla nejen firma de Havilland (186 kusů), ale i firma \"Brush Coachworks Ltd\" (336 kusů).\n\nI přes svou relativně primitivní překližkovou konstrukci se DH.89 osvědčil jako velmi odolný stroj a ještě na počátku 21. století jich létalo značné množství. Ve Velké Británii je několik Rapidů provozováno k vyhlídkovým letům a rovněž na Novém Zélandu jsou dva letuschopné stroje.\n\n\n\n\n\"Data podle:\" \n\n\n\n\n"}
{"id": "262633", "url": "https://cs.wikipedia.org/wiki?curid=262633", "title": "Lagrangeova závorka", "text": "Lagrangeova závorka\n\nLagrangeova závorka označuje matematický výraz podobný Poissonově závorce. Lagrangeovy závorky zavedl Joseph Louis Lagrange pro matematickou formulaci klasické mechaniky. Na rozdíl od Poissonových závorek nejsou příliš využívány.\n\nMějme ve fázovém prostoru s kanonickými souřadnicemi formula_1. Je-li každá z kanonických souřadnic vyjádřena jako funkce dvou proměnných formula_2 a formula_3, pak Lagrangeova závorka formula_2 a formula_3 je určena výrazem\n\nLze dokázat, že hodnota Lagrangeovy závorky formula_7 je invariantní vůči kanonickým transformacím, tzn.\nNení tedy nutno uvádět, ke kterým kanonickým souřadnicím se Lagrangeova závorka vztahuje.\n\n"}
{"id": "262642", "url": "https://cs.wikipedia.org/wiki?curid=262642", "title": "Siméon Denis Poisson", "text": "Siméon Denis Poisson\n\nSiméon Denis Poisson [\"siméon d'ni puaso\"] (21. června 1781, Pithiviers – 25. dubna 1840, Sceaux) byl francouzský teoretický fyzik, matematik, geometr a astronom.\n\nV roce 1798 nastoupil na École polytechnique v Paříži. Díky svému nadání začal brzy spolupracovat s význačnými vědci té doby, jako byli například Joseph-Louis Lagrange nebo Pierre-Simon Laplace. Byl přesvědčený republikán, ale během Velké francouzské revoluce se o politiku nezajímal. V roce 1806 se stal profesorem a nastoupil na místo Josepha Fouriera, kterého Napoleon poslal do Grenoblu. Roku 1808 se stal astronomem v \"Bureau des longitudes\", o rok později profesorem teoretické mechaniky na nově založené Fakultě věd pařížské Sorbonny a roku 1812 členem \"Institut de France\". V roce 1817 se oženil s Nancy de Bardi a měl s ní čtyři děti. Je pohřben na hřbitově Père-Lachaise v Paříži.\n\nPoissonovo dílo je mimořádně rozsáhlé a zasahuje do mnoha oborů. Vedle svého největšího spisu, dvoudílného „Pojednání o mechanice“ (\"Traité de mécanique\", 1811), publikoval přes 300 vědeckých spisů. Zabýval se Fourierovými řadami, teorií integrálů, variačním počtem, teorií pravděpodobnosti, nebeskou mechanikou, teorií tepla a kapilarity a zejména teorií pole. Jako zastánce korpuskulární teorie světla se dlouho bránil vlnové teorii. Největší význam mají dnes jeho zakladatelské práce z teorie elektřiny a magnetismu, z matematické statistiky a z teorie pohybu planet.\n\nRoku 1818 byl zvolen členem \"Royal society\" a 1823 členem švédské akademie věd. V roce 1821 mu byl udělen titul baron, který však nikdy nepoužíval. Roku 1832 dostal Copleyho medaili společně s M. Faradayem. Je mezi 72 slavnými Francouzi, jejichž jména jsou na Eiffelově věži. Je po něm pojmenován kráter Poisson na přivrácené straně Měsíce. \n\n\n\n"}
{"id": "262655", "url": "https://cs.wikipedia.org/wiki?curid=262655", "title": "Pavel Kouba", "text": "Pavel Kouba\n\nPavel Kouba (23. dubna 1953 Písek) je současný český filosof fenomenologické orientace.\n\nV 70. letech vystudoval germanistiku a rusistiku na FF UK; v téže době se účastnil bytových seminářů Jana Patočky, jehož díla později spoluvydával. Pracoval jako knihovník, od 90. let působí jednak v Centru teoretických studií, jednak jako profesor na Ústavu filosofie a religionistiky na FF UK. Spolupracovnicí je mu i jeho žena – překladatelka a fotografka Věra Koubová. Udržoval přátelství s kritikem Přemyslem Blažíčkem.\n\nVěnuje se především problémům fenomenologie a hermeneutiky a interpretaci myšlenek filosofů 19. a 20. století (Immanuel Kant, Friedrich Nietzsche, Martin Heidegger, Hans-Georg Gadamer, Hannah Arendtová); nejdůkladněji se věnuje Nietzschovi, jehož mnohdy rozporuplné či navzájem nesouvisející myšlenky se snaží vykládat v celkové souvislosti. Zároveň je překladatelem některých Nietzschových spisů, podílel se také na překladu Heideggerova ústředního díla \"Bytí a čas\".\n\n\n"}
{"id": "262656", "url": "https://cs.wikipedia.org/wiki?curid=262656", "title": "World of Warcraft: The Burning Crusade", "text": "World of Warcraft: The Burning Crusade\n\nWorld of Warcraft: The Burning Crusade (zkráceně TBC) je prvním datadiskem hry World of Warcraft. Byl vydán v lednu roku 2007. Zvýšil maximální level na 70, přidal nové hratelné rasy – Krvaví Elfové a Draeneiové, oblasti (polorozpadlé zbytky světa Draenor – nyní nazývané Outland), profese (Šperkařství – Jewelcrafting) a další mnohé změny jak herního světa tak samotného systému hry. V roce 2008 byl nahrazen dalším datadiskem . Mnoho hráčů však považuje tento datadisk za nejlepší.\n\nHistorie Outlandu\n\nLokace\n\nNové město\n\nNové Rasy\n\n\nNová Profese\n\nDatadisk The Burning Crusade hráčům vypraví příběh umírajícího světa jménem Outland.\n\nTento svět je původním domovem orků, kteří však odešli skrze temný portál do světa Azeroth.\n\nOutland se tak stal další baštou démonů a přisluhovačů Plamenné legie, která nyní obsadila velkou část tohoto rozpadajícího se a umírajícího světa.\n\nPříběh však hráčům poskytuje nového hlavního nepřítele v podobě zapuzeného napůl temného elfa a na půl démona Illidana Stormrage,\n\nkterý se spolu se svými společníky Kael´thasem Sunstriderem a jeho Krvavými elfy a Lady Vashj se svými Nagami.\n\nPlamenná legie však nezapomněla na Illidanovo selhání při pokusu zastavit Lich Kinga a rozhodli se Illidana připravit o jeho pevnost Black Temple.\n\nIllidanova mysl se však zatemnila paranoií a opevnil se ve své pevnosti očekávajíce jakéhokoli útočníka, který by jej chtěl připravit o vládu nad Outlandem.\n\nHráči se tak dostávají do pozice osvoboditelů Outlandu nejen od Plamenné legie, ale také od Illidana Stormrage samotného.\nHlavním oponentem tohoto datadisku je NPC charakter jménem Illidan Stormrage.\n\nIllidan je závěrečným oponentem (bossem) instance s názvem Black Temple.\n\nDisponuje 14 942 000 body zdraví (HP) a souboj s ním je rozdělen do 5 fází.\n\nPo porážce tohoto oponenta hráči mohou získat mnoho epických předmětů, ale hlavně dva legendární s názvem Warglaives of Azzinoth.\n\nJedná se o legendární zbraně přímo z rukou Illidana Stormrage, které hráči po porážce mohou získat pouze ojediněle.\nLegendární zbraně, které mohou získat hráči, kteří porazí oponenta Illidana Stormrage.\n\nJedná se o párovou zbraň původně vytvořenou Plamennou legií v období Války prastarých,\n\nkteré později získal Illidan Stormrage a užívá je jako zbraně proti hráčům.\n\nTuto zbraň bylo možné získat jen ojediněle při porážce Illidana Stormrage a díky jejich velmi malé šanci na získání se tak stali velice cenou zbraní.\n\nhttp://www.metacritic.com/game/pc/world-of-warcraft-the-burning-crusade\n"}
{"id": "262665", "url": "https://cs.wikipedia.org/wiki?curid=262665", "title": "Rys ostrovid", "text": "Rys ostrovid\n\nRys ostrovid (\"Lynx lynx,\" dříve \"Felis lynx\") je středně velká kočkovitá šelma přirozeně se vyskytující v Eurasii. Patří do čtyřdruhového rodu rys. Je největší kočkovitou šelmou Evropy a náleží mezi druhy chráněné Bernskou konvencí. Podle českých zákonů náleží mezi silně ohrožené a chráněné druhy, které nelze lovit.\n\nNa mnoha oblastech svého původního areálu byl vyhuben, někde pak došlo k úspěšné reintrodukci, což je i případ Česka, kde nyní žije několik malých nepočetných populací náležících ke karpatské populaci, kterou někteří zoologové považují za samostatný poddruh \"Lynx lynx carpathica\".\n\nRys ostrovid je největší evropskou kočkovitou šelmou, s délkou těla až 148 cm, délkou ocasu až 25 cm, výškou v kohoutku až 75 cm a hmotností i přes 35 kg (pouze samci, samice jsou menší). Typické rozměry jsou však podstatně menší, například průměrná hmotnost se pohybuje okolo 20 kg. Charakteristickým znakem všech rysů jsou trojúhelníkovité uši s černými chomáčky chlupů na konci (tzv. chvostky) a černý konec ocasu, mnoho jedinců má lícní chlupy prodloužené a utvářející licousy.\n\nZbarvení je velmi variabilní, obecně lze ale říci, že čím dále na sever rys žije, tím světlejší má srst, aby byl co nejlépe maskován v zasněžené krajině. Základní barva jeho srsti je šedá s žlutavým až rezavým zabarvením a s hnědými až červenohnědými skvrnami. Zimní srst je podstatně delší a hustší, s méně výraznou skvrnitostí. Středem hřbetu se často táhne tmavý pás, břicho je zřetelně světlejší až bílé.\n\nKaryotyp somatických buněk sestává z 38 chromozomů se 72 rameny. Délka života rysa ostrovida je 16 - 18 let ve volné přírodě a až 24 let v zajetí.\n\nPůvodní areál druhu zahrnoval lesy mírného pásu v celé Eurasii, ovšem systematický lov ze strany člověka a likvidace přirozeného prostředí vedly k jeho výraznému zmenšení a roztříštěnosti a samozřejmě k výraznému poklesu početnosti druhu. V současné době relativně souvislá část areálu tohoto druhu zasahuje z východní části Číny, Ruska (velká část Sibiře) a lesnatých či horských oblastí střední Asie do Fennoskandinávie, Pobaltí a Běloruska. Další rozšíření (zejména po Evropě) je nesouvislé. Větší území s relativně silnými populacemi lze nalézt v Karpatech, na Balkáně a v Přední Asii (zejména Kavkaz). Ve zbytku západní a střední Evropy, kde byl rys až na pár lokálních přežívajících populací v 18. a 19. století vyhuben, existují pouze malé lokální populace, většinou nově vzniklé reintrodukcí nebo migrací. V současné době dochází ke snaze o reintrodukci a obnovení populací rysa na mnoha místech Evropy, avšak jde o komplikovaný a pomalý proces, v mnoha místech brzděný až mařený nepřátelským postojem myslivců a pytláctvím. Odhad z roku 2015 hovoří o tom, že v Evropě (bez Ruska a Běloruska) žije asi 9000 až 10 000 jedinců, z toho po zhruba 2000 ve Skandinávii, Karelské oblasti, Pobaltí a v Karpatech. Zbývajících 1000 až 2000 jedinců je roztroušeno po menších skupinách v ostatních evropských státech.\n\nV Čechách docházelo od konce středověku k postupnému hubení a vytlačování rysa. V 15. až 17. století byl vybit v oblastech hlavního osídlení (Polabí a dolní Povltaví), v 18. století zanikly lokální a roztříštěné enklávy ve většině pohoří. Poslední životaschopné populace přežívaly na Šumavě, v Českém lese a Krušných horách. Poslední potvrzené výskyty v těchto oblastech pocházejí z let (1814–1830), udávají se i další, u nichž ale existují pochybnosti. Poslední jednoznačně doložený odstřelený rys byl zaznamenán na Táborsku (1835), někdy se udává i odstřel z roku 1890 v Dolním Hvozdu na Šumavě.\n\nNa Moravě a ve Slezsku přežíval rys ostrovid déle, mimo jiné i díky migraci nových jedinců ze západokarpatské oblasti. Díky této migraci též nelze určit, kdy přesně zanikla původní populace, většinou se předpokládá, že se tak stalo na přelomu 19. a 20. století a že zastřelení jedinci z let 1912–1914 byli zatoulanci ze Slovenska nebo jejich potomci.\n\nNa Slovensku se v karpatských pohořích zachoval a zásluhou úplné ochrany se po druhé světové válce jeho početnost tak zvýšila, že začal pronikat i více na západ, na moravské území.\n\nRys je nejpočetnější velkou šelmou přirozeně se vyskytující na území Česka a vlastně jedinou, která zde zakládá stálé populace. Po roce 1945 migrace ze Slovenska vedla k částečnému obnovení rysích populací v oblasti Moravskoslezských Beskyd a méně osídlených Jeseníků z důvodu vysídlení Němců. V sedmdesátých až osmdesátých letech došlo k prudké decimaci nejdříve beskydské a posléze i jesenické populace pytláky, nicméně díky jeho omezení a posílení migrace ze Slovenska přežily a částečně se vzpamatovaly. Zároveň došlo v 70. a 80. letech díky reintrodukčním programům v Bavorském lese a na Šumavě k návratu rysa do Čech. Rysi ze Slovenska se stali základem pro vytvoření těchto nových populací, stejně jako dalších populací v Evropě, kam byli reintrodukováni prostřednictvím ZOO Ostrava a Dvoře Králové n. L (SRN, Rakousko, Švýcarsko a Slovinsko, Francie a Itálie).\n\nV současné době tedy existují na území Česka tři izolované populace:\n\nV roce 2009 byly objeveny stopy rysa i v Krkonoších a po dalších necelých čtyřech letech byl rys ostrovid také zachycen fotopastí u nedalekých Adršpašských skal.\n\nHnutí Duha odhaduje současný stav rysa v Česku na 100 kusů. Populace jsou ohroženy pytláctvím, v letech 1989–2015 bylo podle ochranářů zabito několik set kusů.\n\nTypickým životním prostředím rysa jsou v našich přírodních podmínkách oblasti smíšených a jehličnatých lesů středních a vyšších poloh, pokud možno s bohatým podrostem a skalními útvary. Při zvyšování početnosti však rys proniká i do oblastí jak horských bezlesí, tak listnatých lesů v nižších polohách, kde se stává konkurentem kočky divoké. Ve střední Evropě se může vyskytovat i v kulturních smrčinách a zemědělsky využívané krajině (pakliže se v ní vyskytují větší lesní celky).\n\nRys je aktivní hlavně za soumraku, na tichých lokalitách může být k vidění i přes den, kdy se rád sluní. Obyčejně však v průběhu dne odpočívá ve skalních úkrytech nebo v houštinách. Výjimkou je období říje, kdy je ve dne aktivní běžně. Četnost a míra denních přesunů se liší jedinec od jedince, byly zaznamenány i delší než 25 km.\n\nSamec žije samotářsky, jen v době páření se zdržuje se samicí. V tomto období doprovází samici někdy i více samců, kteří spolu bojují. Říje probíhá v únoru a březnu, březost trvá 10 týdnů. V květnu až červnu rodí samice 2–4 mláďata, zpravidla v houštinách, skalních dutinách či pod vývratem. Mláďata se rodí slepá, vidět začnou tak po 16–17 dnech a kojení trvá dva až tři měsíce. Mláďata zůstávají ve společnosti matky až do další říje, matka je zprvu krmí a posléze učí lovit. Pohlavní dospělosti mláďata dosahují mezi 21 (samice) až 33 měsíci (samci).\n\nDospělí rysové si vytyčují teritorium, jehož celková velikost závisí na úživnosti prostředí a pohybuje se od několika desítek po několik stovek km². Teritorium se dělí na \"domovský okrsek\" (jádro teritoria, které si jedinec značkuje trusem a močí a urputně je brání proti vetřelcům; jeho velikost se v průběhu roku obvykle výrazně mění) a \"okrajový okrsek\". Teritoria dvou samců se zpravidla nepřekrývají (nebo se překrývají jen nepatrně), naproti tomu samec strpí překryv svého teritoria s jedním nebo i několika samičími teritorii.\n\nRys není žádný vytrvalý pronásledovatel, na kořist číhá, či se k ní nepozorovaně přiblíží a útočí z bezprostřední blízkosti. Pokud ji nedostihne několika skoky, nechá ji být (většinou již po několika desítkách metrů, maximálně po cca 100 metrech). K číhání často používá vyvýšená místa, odkud kořist vyhlíží, nejčastěji na okraji houštin. Za denního světla je schopen rozeznat hlodavce na 75 m, zajíce na 300 m a srnce na 500 m.\n\nÚspěšnost lovu závisí na tom, je-li potenciální kořist na rysa zvyklá a na dalších faktorech. Obecně se tvrdí, že úspěšnost útoků na kopytníky se pohybuje v rozpětí 20–80 %. Menší kořist je zabíjena kousnutím do hlavy, kopytníci zakousnutím do hrdla nebo týla a zadušením. Hlavní složkou potravy je spárkatá zvěř, především srnec, muflon či kamzík, méně již jelen či prase. Za významný lze ještě považovat podíl drobných hlodavců a zajíců, příležitostně pak jídelníček doplňují lišky, kočky, ptáci, obojživelníci, hmyz a někdy i hospodářské zvířectvo.\n\nRys zpravidla nezačne žrát hned, lov ho často vzruší a než vzrušení pomine, nějakou dobu si s mrtvou kořistí hraje, než se do ní pustí. Není velký jedlík, na posezení spořádá 1–2 kg masa, výjimečně až 3,5 kg. Poté kořist většinou odtáhne stranou a přehrne listím a větvičkami (výjimečně ji i vytáhne na strom). Jeho ochota se k ní vrátit závisí na míře hladu a dostupnosti dalších úlovků: je-li v okolí dostatek neopatrné kořisti (rys se zde vyskytuje krátce, v oblasti jsou kopytníci přemnoženi a dosud si na něj nezvykli), raději jde lovit znovu. Naopak pokud je kořisti málo a lov je namáhavý, vrací se ke kořisti pravidelně. Málokdy konzumuje zdechliny, čerstvou kořist jiných lovců občas požírá (v Česku prakticky vůbec, neboť na to zde není dost hustá populace šelem, na Slovensku někdy ano).\n\nOdborníci NP Šumava zkoumají rysy pomocí vysílaček, které jim připevňují na krk a potom díky nim sledují, jak se rysové pohybují.\n\nMezinárodní svaz ochrany přírody řadí rysa ostrovida mezi málo dotčené druhy. Bernská konvence jej zařazuje mezi chráněné druhy živočichů, ve směrnici 92/43/EEC je zařazen mezi druhy vyžadující územní ochranu a přísnou ochranu. CITES je zařazuje mezi druhy, se kterými nelze obchodovat.\n\nV Česku je rys od roku 1975 celoročně hájený, případné škody jím způsobené hradí stát (konkrétně krajské úřady). Současná legislativní ochrana vychází ze zákona o ochraně přírody a krajiny č. 114/1992 Sb., ve znění pozdějších předpisů a přílohy I prováděcí vyhlášky k tomuto zákonu č.395/1992: Rys ostrovid je zvláště chráněný, silně ohrožený druh. V novém národním Červeném seznamu je zařazen mezi ohrožené druhy.\n\nPraktickou ochranou rysa ostrovida se zabývají nevládní organizace Hnutí DUHA, Beskydčan a ČSOP. Zejména účinným prostředkem jsou tzv. vlčí hlídky v Beskydech a rysí hlídky na Šumavě.\n\nPřirozené nepřátele rys v přírodě má pouze v některých oblastech. Může jít o vlky, medvědy, levharty či tygry, kterým se pokud možno snaží vyhýbat. Hlavním nepřítelem je nicméně člověk, což platí i pro Českou republiku. Zde je navzdory přísné ochraně ohrožen pytláctvím. Průzkumy mezi českými myslivci ukazují, že pytlačení rysa nejenže má v jejich řadách silnou podporu, ale že je též ve velké míře praktikováno. Jen v letech 1995–2005 bylo prokazatelně upytlačeno asi 60 rysů. Odhaduje se, že pytláctví představuje 80% podíl na mortalitě v rámci šumavské populace. Z anonymních anket mezi myslivci z daných oblastí vyplynulo, že 37 % ví o konkrétním případě upytlačení rysa a 10 % se k pytlačení na rysech přiznalo. Navzdory tomu však dodnes nebyl dopaden ani jediný pytlák.\n\n\n\n"}
{"id": "262666", "url": "https://cs.wikipedia.org/wiki?curid=262666", "title": "Northrop XP-79 Flying Ram", "text": "Northrop XP-79 Flying Ram\n\nNorthrop XP-79 Flying Ram byl ambiciózní americký projekt stíhacího samokřídla, s proudovým pohonem, vyvíjený firmou Northrop. Typ měl ničit nepřátelské letouny taranem a obsahoval několik novátorských konstrukčních řešení. Pilot letoun řídil v pozici vleže na břiše a tak měl lépe snášet vysoká přetížení během bojových manévrů. Skořepinová konstrukce byla namísto z hliníku vytvořena z lehčího hořčíku (magnézia).\n\nJack Northrop v roce 1942 navrhl projekt XP-79 jako vysoce výkonné stíhací samokřídlo s raketovým pohonem, které mělo dosáhnout až rychlosti zvuku. Koncepce byla podobná německému Messerschmittu Me 163. V lednu 1943 USAAF objednalo stavbu tří prototypů. Pro otestování aerodynamické koncepce byly vyrobeny tři kluzáky. První s označením MX-324 poprvé vzlétl 5. července 1944 ve vleku za letounem Lockheed P-38 Lightning. MX-324 při letu použil raketové motory a stal se prvním americkým letounem, který letěl na raketový pohon.\n\nPůvodně byla plánována stavba dvou prototypů s dvojicí raketových motorů používajících palivo \"Aerojet\" (směs anilinu a kyseliny dusičné). Palivo mělo silné korozivní účinky a bylo vysoce toxické. Raketový pohon se ale neosvědčil, a proto bylo rozhodnuto postavit jen jeden prototyp \"XP-79B\" s dvojicí proudových motorů Westinghouse J30 a zbylé dva prototypy zrušit. Měl zdvojené ocasní plochy a zatahovací podvozek měl tandemové uspořádání se čtyřmi koly, po dvou za sebou.\n\nPočítalo se také s nekonvenčním stylem boje a letoun měl vyztuženou náběžnou hranu křídel, aby mohl ničit nepřátelské letouny taranem. Pro klasický útok měl nést čtyři kulomety ráže 12,7 mm.\n\nTrup byl pro úsporu hmotnosti postaven z hořčíku. Pilot ležel na břiše v nepřetlakové kabině. Křídlo bylo poloskořepinové konstrukce. Kromě klasických křidélek měl typ vstupy vzduchu pro kontrolu bočního vedení.\n\nPrototyp byl v červnu 1945 dopraven na leteckou základnu na jezeru Muroc. Zalétání se opozdilo pro problémy s praskajícími pneumatikami během pojezdových zkoušek. Nakonec XP-79B 12. září 1945 vzlétl k prvnímu letu, během kterého se ale zřítil. Když po 15 minutách ve vzduchu prováděl vývrtku, pilot nad ním z neznámých důvodů ztratil kontrolu. Testovací pilot \"Harry Crosby\" zahynul při pokusu o opuštění letounu na padáku. Prototyp z vysoce hořlavého magnézia po dopadu kompletně vyhořel. Krátce na to byl projekt zrušen.\n\n\n\n\n"}
{"id": "262668", "url": "https://cs.wikipedia.org/wiki?curid=262668", "title": "Petěrburgskij tramvajno-mechaničeskij zavod", "text": "Petěrburgskij tramvajno-mechaničeskij zavod\n\nPetrohradský tramvajně-mechanický závod (PTMZ, ) byl petrohradský závod vyrábějící tramvajové vozy. Téměř všechny tramvaje vyrobené v PTMZ jsou nebo byly provozovány v petrohradské tramvajové síti, v jiných městech je téměř nemožné se s nimi setkat.\n\nZávod byl založen za účelem rekonstrukcí tramvají v roce 1929. V roce 1933 se zde začaly vyrábět tramvaje vlastní konstrukce. V roce 1966 zde byl postaven první šestinápravový kloubový tramvajový vůz v SSSR – LVS-66. V roce 2013 vyhlásila firma bankrot a ukončila tak svoji činnost.\n\n"}
{"id": "262672", "url": "https://cs.wikipedia.org/wiki?curid=262672", "title": "Chůze", "text": "Chůze\n\nChůze je lokomoční pohyb využívající dolní končetiny a je vlastní dvounohým (bipedálním) živočichům jako je i člověk. Umožňuje přemístění z jednoho místa na místo druhé. Chůze se skládá z jednotlivých kroků, kdy se pravidelně střídá jedna noha za druhou, čímž dochází k pohybu. Chůze je obvykle pomalejší než běh, ale zatímco běh může netrénovaný člověk vykonávat pouze krátkodobě, chodit může mnoho hodin bez přestávky.\n\nPři chůzi je vždy aspoň jedna noha v dotyku se zemí. Pokud jsou obě nohy v kontaktu se zemí, jedná se o stání. Když je pohyb natolik rychlý, že jsou obě nohy ve vzduchu, jedná se o běh (či skok). Během chůze se těžiště těla pohybuje v závislosti na jednotlivých krocích. U člověka je chůze spojena se třemi klouby – kotníkem, kolenním kloubem a kyčelním kloubem. Pro snadnější a pohodlnější chůzi je člověk vybaven botami. \n\nPro centrální nervovou soustavu (CNS) je chůze po měkkém, např. lesním nebo polním terénu osvěživější než monotónní chůze po asfaltových chodnících měst. Pružnost a různorodost došlapu působí na CNS stimulačně, zatímco monotónnost přetěžuje jak úpony šlach, tak i kosti. Známé jsou případy přetržení (ruptur) šlach např. u sálových sportů (basketbal, squash, tenis, házená) a při dlouhých pochodech vojsk. \n\nChůze nemá pouze logistickou funkci, má i psychosociální a estetickou stránku (výlety, chůze přírodou...). Zvyšuje ventilaci, působí pozitivně na svalový a kloubní aparát, zlepšuje vertebrogenní potíže, trávení, metabolické procesy a celkovou výdrž (tenacitu) organizmu. Je politováníhodné, že společnost 21. století považuje jiné druhy logistiky (segway, elektrokoloběžky apod.) za užitečnější. 'Krásná' chůze zrcadlí i vnitřní psychomotorickou vyváženost člověka. Ve Finsku se např. severská chůze rychle vyvinula v lidový sport, jenž se dál šíří po Skandinávii a napříč věkovými kategoriemi i po střední a jižní Evropě. \n\nPři došlapu na zem se dotýká pata země jako první. Pata je proto poměrně masitá a tuhá tkáň. Došlap vyžaduje propnutí nohy v koleně, přitáhnutí špičky vzhůru a současně vzpřímený trup člověka ('prsa jdou první'). Po došlapu paty se noha odvíjí po své vnější klenbě k prstcovému \"vějíři\". Jakmile se kyčelní kloub ve svislici přenese přes špičku nohy, dochází k zadní fázi odpichu. Tato fáze je důležitá a bývá zanedbávána tím, že trup je předkloněn vpřed, \"zlomen\" v pase, čímž je eliminován význam lýtkového svalu coby iniciátora odpichu, dochází k přetěžování hlubokého ohybače kyčle (m. iliopsoas) a k typické postuře \"vystrčeného zadečku\". Tato negativní reciproční dysbalance působí ochabnutí hýžďových svalů, tuhnou lýtkové svaly, může docházet k plochonoží a otékání nohou, neboť lýtka coby 'dolní krevní pumpa' nefungují adekvátně. V kotnících také dochází k typickému stranovému viklání nohou, namísto k lineárnímu pato-špičkovému odvíjení. Pojem 'trojflexní linearita' (stejný směr kyčle, kolene a špičky) při chůzi popsali Rolfová (USA) a Véle (Pražská myoskeletální škola). \n\nSprávná chůze je dlouhodobě příjemný aerobní pohyb, probíhající ve svislici těla. Chůze má být rytmická, s vyváženým došlapem na paty, i s vyváženým odpichem ze špiček. Ramena při chůzi rotují proti pánvi, nohy jsou ponechávány dostatečně dlouho vzadu, což stimuluje lýtkové svaly k odpichu vějířem prstců. Špička nohy má být v linearitě ke směru chůze, tedy nevytočená ani ven, ani dovnitř. Taková lokomoce přináší anatomickou i psychickou pohodu, brání kloubnímu omezení kyčlí (koxartróza) a napomáhá i bráničnímu dechu a oběhovému systému člověka.\n\nRychlost chůze člověk upravuje podle zdravotního stavu, motivace, terénu a dalších okolností. Obvyklá rychlost chůze zdravých dospělých lidí na rovném terénu je kolem 5 km/h a v případě potřeby se může zvýšit až na asi 9 km/h.\n\nRychlost chůze v závislosti na sklonu terénu lze odhadnout pomocí Toblerovy funkce (anglicky \"Tobler's hiking function\"), nazvané podle geografa Waldo Toblera, který ji roku 1993 odhadl na základě dat, jež naměřil Eduard Imhof:\n\nkde \"s\" je rychlost chůze zdravého člověka po upravené cestě a \"Θ\" je úhel sklonu této cesty (záporný znamená klesání, kladný stoupání).\n\nPokud se jde mimo upravenou cestu, je potřeba hodnotu Toblerovy funkce vynásobit 3/5, pokud se cestuje na koni, tak se násobí číslem 5/4.\nKromě toho se používá také Naismithovo pravidlo, které navrhl skotský horolezec William W. Naismith roku 1892. To říká: 1. počítej hodinu na každých pět kilometrů a hodinu na každých 600 metrů převýšení, 2. rychlost skupiny lidí urči podle nejpomalejší osoby ve skupině.\n\nRychlochůze je sportovní disciplína, součást lehké atletiky. Jedná se i o olympijskou disciplínu, na olympijských hrách se závodí v chůzi na 20 kilometrů (ženy i muži) a 50 kilometrů (pouze muži). Největší rychlost chůze, která byla naměřena je 15,6 km/h.\n\n"}
{"id": "262673", "url": "https://cs.wikipedia.org/wiki?curid=262673", "title": "Rasputin", "text": "Rasputin\n\nPříjmení Rasputin nosilo více osobností:\n"}
{"id": "262674", "url": "https://cs.wikipedia.org/wiki?curid=262674", "title": "Curtiss XP-71", "text": "Curtiss XP-71\n\nCurtiss XP-71 byl projekt dvoumotorového těžkého eskortního stíhacího letounu. Jeho vývoj začal v roce 1941. Letoun měl mít přetlakovou kabinu a pohánět ho měla dvojice motorů Pratt & Whitney R-4360, které by roztáčely dvojici tlačných, protiběžných vrtulí. Uvažovalo se i o bitevní, nebo bombardovací variantě. Americké armádní letectvo nejprve objednalo stavbu dvou prototypů, ale v roce 1943 projekt zrušilo, aniž by byl postaven jediný z nich.\n\n\n\n"}
{"id": "262675", "url": "https://cs.wikipedia.org/wiki?curid=262675", "title": "Plížení", "text": "Plížení\n\nPlížení je forma pohybu, který slouží k nenápadnému přesunu z jednoho bodu do bodu druhého. Během plížení je kladen důraz na přízemní pohyb pomocí plazení po břiše, který znesnadňuje lokalizaci pohybujícího se tvora, ale jeho nevýhoda je pomalá rychlost.\n\nČlověk plížení hojně využívá v armádě vojáky, kteří se snaží nenápadně přiblížit k nepříteli, či se vyhnout palbě. Mezi další živočichy, které využívají plazení, patří například plazi.\n"}
{"id": "262680", "url": "https://cs.wikipedia.org/wiki?curid=262680", "title": "Česká lékařská akademie", "text": "Česká lékařská akademie\n\nČeská lekařská akademie (zkratka ČLA) je organizace, která sdružuje významné české lékaře. Byla založena roku 2004 jako sdružení těch, kteří se nějakým způsobem zasloužili o rozvoj medicíny v Česku. Prvním předsedou ČLA byl psychiatr Cyril Höschl (2004–2011). V současné době je předsedou fyziolog Richard Rokyta.\n\nČeská lékařská akademie o.s. (ČLA) je sdružení odborníků, kteří se zasloužili o rozvoj medicíny v České republice, založili jako pedagogové školu, která vychovala řadu úspěšných následovníků a přispěli k pokroku významnými vědeckými objevy nebo diagnostickými a léčebnými postupy. V současné době má 65 členů, převážně profesorů ze všech lékařských oborů, kteří se zabývají koncepčními otázkami v oblasti vědy, výzkumu a medicíny. Vznikla po vzoru zahraničních lékařských akademií např. britské The Academy of Medical Science.\n\nČeská lékařská akademie reprezentuje českou lékařskou veřejnost nejen doma, kde je partnerem státních institucí při připomínkování zákonů a koncepčních otázek, vydává nezávislá stanoviska k závažným medicínským problémům a organizuje vzdělávací akce, ale i v zahraničí, neboť ČLA je členem Evropské federace lékařských akademií (FEAM). FEAM zastřešuje národní lékařské akademie 15 evropských států a je poradcem Evropské unie (EU) v otázkách lékařské péče a zdravotního stavu populace.\n\nČLA je nezávislým, neziskovým sdružením, které je financováno z příspěvků svých členů a darů. Nejvyšším orgánem České lékařské akademie je Valné shromáždění, výkonným orgánem pak devítičlenná Rada ČLA, v jejímž čele stojí předseda. Statutárním orgánem ČLA je její ředitel.\n"}
{"id": "262681", "url": "https://cs.wikipedia.org/wiki?curid=262681", "title": "Tucker XP-57", "text": "Tucker XP-57\n\nTucker XP-57 byl projekt lehkého stíhacího letounu, který byl americkému letectvu (USAAC) předložen v roce 1940. Pro minimalizaci váhy měl být letoun postaven z ocelových trubek, s hliníkovým potahem trupu a překližkovými křídly. Koncepce byla podobná typu Bell P-39 Airacobra, s motorem uprostřed letounu za kabinou pilota. USAAC objednalo stavbu jednoho prototypu. Kvůli finančním problémům ve firmě Tucker se ale vývoj protahoval. Nakonec byl projekt XP-57 zrušen ještě před stavbou prototypu, protože USAAC ztratilo o typ zájem.\n\n\n\n\n"}
{"id": "262684", "url": "https://cs.wikipedia.org/wiki?curid=262684", "title": "Kolovraty", "text": "Kolovraty\n\nKolovraty () jsou katastrálním územím Prahy v blízkosti Říčan u Prahy v jihovýchodním cípu hlavního města Prahy. Mají rozlohu 5,903 km. Žije zde přes tři tisíce obyvatel. Je zde evidováno 50 ulic a 818 adres. Patří do městské části Praha-Kolovraty.\n\nPraha-Kolovraty je městská část, jejíž území tvoří katastrální území Kolovraty a Lipany. Rozloha městské části je 6,4853 km. Rozšířenou přenesenou působnost pro její území vykonává městská část Praha 22 se sídlem v Uhříněvsi. Celá městská část patří do městského obvodu Praha 10.\n\nPrvní písemný doklad o Kolovratech se vyskytuje na údajné listině českého krále Přemysla Otakara I. pro benediktinský klášter na říčním ostrovu při soutoku Vltavy se Sázavou. Listina, datovaná 17. ledna 1205, patří k mnoha dobovým falsům. Vznikla sice až po několika desetiletích, ale přesto je důvěryhodným dokladem existence Kolovrat již dlouho před rokem 1205. Podle časového sledu zapsaných darů totiž pan Mladota věnoval ostrovským mnichům v Kolovratech 4 poplužní poddanské usedlosti spolu s vlastním dvorcem a tvrzí již mezi léty 1109–1140. Dobu založení vesnice s tvrzí proto můžeme hledat před začátkem 12. století. Spolu s Hostivaří (1068) a Dubčí (1088) patří k nejstarším osadám v regionu. Stejně jako Hostivař ležela na důležité trase Královské cesty, která vedla z Prahy přes Říčany na Sázavu a pozdější Kutnou Horu a napojovala se na severojižní Lužickou cestu, procházející Kouřimí. Kolovraty ležely na okraji mohutného hraničního hvozdu, který do 10. století odděloval kmenové državy českých Přemyslovců a zličanských Slavníkovců.\n\nNa kolovratské tvrzi seděli před darováním ostrovskému klášteru předkové pánů, jejichž příjmení z Kolowrat však máme poprvé písemně doloženo až roku 1297. Přitom tvrz s vesnicí byla jejich původním sídlem, protože jiné Kolovraty se v českých zemích do roku 1780 nenacházely. O panu Mladotovi sice místní kronikáři psali, že byl „erbu orlice“, tj. z rodu Kolowratů, ale můžeme to nanejvýš předpokládat. Ostrovský klášter založil v Kolovratech vinice a před rokem 1250 pravděpodobně i malý románský kostel sv. Ondřeje. V první polovině 14. století byl vybudován gotický jednolodní kostel, doložený spolu s farou roku 1352. Patřil k nejvýstavnějším svatostánkům v okolí a byl větší než původní kostel v Uhříněvsi. Zbytky jeho kněžiště se nacházejí v přízemí současné barokní zvonice. Lomený gotický portál s profilovaným ostěním, jímž se vchází na schody do věže, spojoval kněžiště se zrušenou sakristií. V ní byla roku 1356 vysvěcena kaple s ostatkovým oltářem sv. Prokopa. Kostel sloužil i pro obec Nedvězí.\n\nZ majetku ostrovských mnichů se Kolovraty dostaly patrně až rozhodnutím krále Jana Lucemburského, který je před rokem 1344 dal do zástavy svým věřitelům, staroměstským kupcům a lichvářům Rokycanským. Roku 1363 byl patronem kostela a majitelem vsi Jan ze Zruče řečený Kolowrat, pocházející z rytířského rodu, spřízněného s panským rodem Kolowratů přes vzdálené janovické předky. O dalších majitelích víme až od roku 1380, kdy se vesnice spolu s Tehovicemi a částí Lipan nacházela v držení církevní johanitské komendy v Uhříněvsi. Roku 1416 seděl na kolovratské tvrzi Jan z Kolowrat, majitel Kolešova a Bezděkova na Žatecku a příslušník krakovské linie pánů z Kolowrat. Podle toho se vesnice nakrátko vrátila do rukou rodu, který odtud pochází. Roku 1420 zabírali husitští Pražané Kolovraty patrně již opět jako johanitské církevní zboží. Jeho majitelem se stal bohatý staroměstský kupec Jan Kbelský. Jeho značný majetek zdědil zeť Jan z Kunvaldu řečený Berbek, který roku 1436 získal od krále Zikmunda potvrzení záboru církevních pozemků kolem Uhřínevsi. Za jeho dědiců se zdejší majetky dostaly roku 1449 do rukou konšelů Starého Města pražského. Těm byly roku 1547 zabaveny za účast na odboji proti králi Ferdinandovi I. a předány věrnému úředníku, rytíři Regenspergovi. Od jeho dědiců bylo panství Uhříněves s našimi obcemi přikoupeno roku 1578 k rozsáhlému dominiu panského rodu Smiřických. Také jim byl majetek po Bílé hoře konfiskován a prodán do rukou věrných lichtenštejnských knížat. Jejich obrovské latifundie se rozplynuly až během pozemkové reformy po vzniku Československa.\n\nNázev obce a podle ní i slavného rodu nepochází od známého spřádacího kolovratu, vynalezeného až v 15. století, ani od vyvrácených kol vozů na špatných místních cestách. Tyto barokní báje nemají reálný základ stejně jako pověsti o vozovém kole v erbu pánů z Kolowrat. Název vesnice nejspíše pochází od staročeského lisu, který naši dávní předkové nazývali kolovrat a zpočátku používali na olej a posléze i na víno. K jeho pěstování na území místních Viniček sice došlo až po založení vesnice, ale vytvořilo starou tradici. Mezi další staročeské významy slova kolovrat se vedle šroubového lisu řadí též vrátkový napínač kuše, tkalcovské vratidlo či strunná kolovrátková niněra. Jejich případný vliv na název vesnice nelze pominout.\n\nSousední obec Tehovice je poprvé písemně doložena až roku 1436. Založena ale byla mnohem dříve. Původně se nazývala Těhovice jako ves lidí Těhových. Těh byl ve staré češtině název pro kloub. Z Těhovic se staly Tehovice a zdrobnělá forma Tehovičky se objevila až v 18. století. Vyjadřovala podřízené postavení vůči sousedním Kolovratům, s nimiž byla samosprávná osada administrativně sloučena roku 1926.\n\nPrvní doklad o Lipanech se nachází v Deskách zemských roku 1325, kdy se uvádí jako soudce Havel z Lipan, předpokládaný majitel vesnice. Její název pochází od lip. U tří lánových statků byl před rokem 1352 postaven kostel sv. Martina s farou, sloužící i pro nedalekou ves Kuří. Od roku 1364 patřily dvě ze tří lipanských usedlostí k johanitské Uhříněvsi. Třetí náležela rytířům Tatkům z Kuří. Za husitské revoluce konfiskovalo jeden z johanitských statků pražské purkrabství. Každý statek poté patřil jinému feudálovi. Tento stav trval až do roku 1577, kdy byl rytířský statek přikoupen k Uhříněvsi a roku 1751 ho následoval i statek purkrabský. Největší usedlost v čp. 1 je od roku 1654 až dosud v držení nejstaršího místního rodu Řeháků. Od poloviny 19. století byly Lipany spolu s Tehovičkami součástí správní obce Kolovraty, k níž do roku 1867 patřilo i Nedvězí. Místní samosprávu ztratily za druhé světové války.\n\nKolovratská tvrz dosloužila patrně již po husitských bouřích a spolu s farou zanikla po vypálení vesnice Švédy za třicetileté války. Její zbytky byly od konce 16. století postupně začleněny do rámce poplužního vrchnostenského dvora, který nedávno ustoupil výstavbě bytových domů. Z jeho areálu můžeme litovat cenné barokní sýpky.\n\nKostel sv. Ondřeje získal roku 1546 po renesanční opravě na novou zvonici dva zvony. Z nich se zachoval větší o hmotnosti kolem jedné tuny. Pochází z dílny staroměstského mistra Stanislava Klatovského, který vyzdobil jeho plášť reliéfy sv. Prokopa a Panny Marie. Během gruntovní barokní přestavby roku 1767 došlo ke zbourání cenné jižní kaple sv. Prokopa s freskami, západní zvonice a severní věže. Nová věž se zvonicí byla vybudována nad původním gotickým kněžištěm, osa lodi byla otočena o devadesát stupňů a nové kněžiště bylo orientováno k severu. Barokní stavba byla v jižní části umístěna na gotických základech. V kostele se nacházejí obrazy sv. Marie Magdalény a sv. Jeronýma z okruhu Petra Brandla a varhany z první poloviny 19. století.\n\nStejně jako v Kolovratech přečkal i lipanský kostel s farou husitskou revoluci a byl vážně poškozen během třicetileté války. Švédové z něj ukradli 3 zvony. Také zdejší vypálená fara nebyla obnovena a kostel byl opraven jen provizorně. Měl dřevěnou zvonici, roku 1863 musel být zbourán a na jeho místě byl vzápětí postaven menší novorománský kostelík.\n\nNa Říčanském potoce byly u Kolovrat v 16. století vybudovány dva velké rybníky, zrušené počátkem 19. století. U nich je od roku 1618 doložen vrchnostenský vodní mlýn s pilou. Od třicetileté války bylo v Kolovratech i v Tehovicích po 7 poddanských usedlostech a v Tehovicích byla zřízena panská krčma s výčepem piva z Uhříněvsi. Od konce 18. století nacházela místní zemědělská produkce výhodný odbyt na pražském trhu. To ovlivnilo zvyšování počtu obyvatel a výstavbu domů.  Od roku 1818 se spojení s Prahou zlepšilo otevřením císařské kutnohorské silnice. Od poloviny 19. století započal proces srůstání Kolovrat a blízkých Tehoviček do jedné sídelní jednotky přes území Viniček podél nové okresní silnice z Uhříněvsi do Říčan.\n\nDo výstavby školní budovy v Kolovratech roku 1898 docházela část místních dětí do přeplněné dvoutřídky v Uhříněvsi. Obcí procházela od roku 1871 dráha císaře Františka Josefa z Prahy do Vídně. Roku 1904 byla položena druhá kolej a roku 1920 si obec konečně mohla postavit osobní zastávku. Roku 1925 byl do obce zaveden elektrický proud. V té době došlo k parcelaci a prodeji pozemků lichtenštejnského velkostatku a jeho dvora. Po výstavbě kolonie rodinných domků Na skále v letech 1931-32 měly Kolovraty 1779 obyvatel v 233 domech a Lipany 89 osadníků v 38 domech. To podnítilo rozvoj řemesel a živností a rovněž oživení kulturní a spolkové činnosti (hasiči 1894, obecní knihovna 1920, TJ Sokol 1922, fotbalový klub 1926, spolek železničářů 1926, hasiči v Lipanech 1932, aj.). Zároveň ale docházelo k výrazné sociální a politické diferenciaci, což se projevilo vyrovnanými pozicemi vlivných agrárníků a opozičních komunistů ve vedení obce. V samosprávě menších Lipan se více prosazovali agrárníci.  \n\nPo druhé světové válce, jež si vyžádala 11 obětí (v první padlo 22 mužů a mezi navrátilci bylo 12 zasloužilých legionářů), se předchozí pozice komunistů v obci podstatně zvýšily. Po nástupu totality v roce 1948 došlo při urychleném vzniku JZD k řadě křivd. Při rozsáhlé zastrašovací akci zasáhla politická perzekuce výrazně do majetků i životů rodin Bohuslavových, Boudových, Polaneckých,  Rathouských a zejména Řehákových.    \n\nZ místních památek je třeba vedle obou kostelů a zvonu připomenout opravenou barokní zvoničku na bývalé návsi Tehovic z doby po roce 1650. V polích u nynějšího hřbitova (zřízen roku 1926) v místech údajného pohanského pohřebiště nechala roku 1765 majitelka panství vévodkyně Marie Terezie Savojská z rodu Lichtenštejnů postavit cennou barokní sochu patrona zemědělců sv. Donáta.\n\nRoku 1974 byla obec Kolovraty připojena k Velké Praze jako Městská část Praha-Kolovraty a získala právo znaku. Jeho podoba (na úvodní stránce vlevo) zajímavě propojuje původní starobylý erb pánů z Kolowrat (vpravo) s barokními pověstmi.   \n\n\"Autor: PhDr. František Dudek, CSc. Přehled je zpracován zcela nově a kriticky na základě značného množství historických pramenů, shromážděných za pomoci Jiřího Missbichlera a Ing. Jaroslava Břečky.\"\n\n\nKolovraty jsou dobře dostupné po železnici. Přímo v obci je železniční zastávka Praha-Kolovraty. Leží na železniční trati 221 Praha – Benešov u Prahy. Jedná se o dvoukolejnou elektrizovanou celostátní trať zařazenou do evropského železničního systému, součást IV. tranzitního železničního koridoru. Doprava na ní byla zahájena roku 1871. Ke zdvojkolejnění došlo v roce 1903, elektrizaci pak v roce 1971.\n\nDopravní obslužnost je zajišťována linkou S9 (dle PID). Cesta z Kolovrat na pražské Hlavní nádraží trvá 23 minut a jde o nejrychlejší dopravní spojení do centra metropole.\n\nDo Kolovrat zajíždějí také dvě autobusové linky:\n\n\nV této městské části existuje množství sportovních organizací. Mezi ně patří Kolovrátek, Maestro Club Kolovraty, fotbalový klub Sokol Kolovraty, škola Taekwondo ITF Chon-ji nebo Sport Kolovraty. Sportovní areál s několika hřišti se nachází na jihu obce.\n\nKolovraty sousedí s těmito pražskými čtvrtěmi a katastrálními územími:\n\n"}
{"id": "262686", "url": "https://cs.wikipedia.org/wiki?curid=262686", "title": "Brian Willoughby", "text": "Brian Willoughby\n\nBrian Willoughby (20. září 1949) je anglický kytarista. Pracoval sólově i s mnohými umělci (viz diskografie níže). Ke skupině Strawbs se připojil v roce 1979.\n\n\n\n\n\n"}
{"id": "262687", "url": "https://cs.wikipedia.org/wiki?curid=262687", "title": "Rýžování zlata", "text": "Rýžování zlata\n\nRýžování zlata je mechanický proces získávání zlata pomocí rýžovací pánve založený na principu gravitačního ukládání jednotlivých složek a zlatinek či malých valounků zvaných nugety. Zlato se získává ze zlatonosných sedimentů, které postupně ukládá vodní tok tím, že eroduje zlatonosné oblasti a transportuje je do míst, kde dochází k jejich ukládání.\n\nPři ručním rýžování se nabírá směs štěrku a písku do kovové pánve a pomocí proudu vody a za neustálého kroužení pánví se z ní postupně odplavují lehčí částice. Stejný princip se využívá i při rýžování zlata rýžovacích splavech opatřených na dně příčkami a ovčí kožešinou (takto mohl vzniknout příběh o zlatém rounu) nebo jinými povrchy na zpomalení pohybu a sedimentaci částeček zlata. \n\nBěhem procesu získávání se tyto sedimenty nabírají na rýžovací pánev, se kterou se následně začne rotovat a tím odstraňovat voda a lehčí horninový materiál z pánve. Po určité době dochází k tomu, že těžší prvky (jako například zlato, které je přibližně 19 krát těžší než voda, 10 krát než písek a štěrk) zůstávají na dně pánve, zatímco lehčí částice jsou odplaveny s vodou.\n\nZ vyrýžovaných menších částeček zlata se mnohdy za pomoci tekuté rtuti vytváří amalgám. Ten se poté zahříváním zbavuje rtuti a vzniká zlatý slitek, zvaný houba. Tento postup, ale vážně ohrožuje zdraví prospektorů i životní prostředí. Převážně v Africe, jižní Americe a Asii se k tomuto účelu ročně spotřebuje asi 800 tun rtuti, z níž se většina vypaří do ovzduší nebo skončí ve zlatonosných řekách a potocích. \n\nV současnosti je rýžování zlata oblíbenou zábavou, na které se nedá většinou zbohatnout, jelikož většina bohatých oblastí byla již vytěžena. V Česku dochází pravidelně k rýžování zlata na Otavě nedaleko obce Kestřany na Písecku ve zlatonosné řece Otavě. Další místo, kde se pravidelně rýžuje je na zlatonosné řece Opavě, na jejích říčkách, Černé, Střední a Bílé-též zvaná Zlatá Opava. Zde se rýžuje od okolí Vrbna pod Pradědem až po obec Nové Heřminovy. Rozsáhlé stopy po rýžovacích pracích jsou ostatně v celém tomto údolí. Rýžování zlata je novodobě považováno i za sport, který je provozován jak v Česku tak i ve světě. Existuje mistrovství světa v rýžování zlata a dále řada národních a regionálních soutěží. Zájemce o rýžování jako koníček sdružuje Český klub zlatokopů. \n\nV Hornickém skanzenu 2 km od Zlatých Hor u obce Ondřejovice si návštěvníci mohou zapůjčit rýžovací pánve a přímo na místě si vyzkoušet rýžování zlata. Ve Zlatých Horách u Jeseníku se pořádají i Mistrovství světa v rýžování zlata.\n\nPo nalezení významného ložiska zlata často docházelo ke vzniku tzv. zlaté horečky, kdy docházelo k silnému stěhování obyvatelstva do místa nálezu ve snaze rychle zbohatnout.\n\n\n"}
{"id": "262691", "url": "https://cs.wikipedia.org/wiki?curid=262691", "title": "Grumman XP-50", "text": "Grumman XP-50\n\nGrumman XP-50 byl pozemní variantou dvoumotorového palubního stíhacího letounu Grumman XF5F Skyrocket. Účastnil se soutěže amerických leteckých sil (USAAC) na konstrukci dvoumotorové těžké přepadové stíhačky. Firma Grumman typ označovala \"G-46\". Stavba prototypu byla objednána 25. listopadu 1939, bylo mu přiděleno označení XP-50, ale vítězem soutěže se stal konkurenční Lockheed XP-38.\n\nKonstrukce XP-50 byla téměř totožná s typem XF5F-1 Skyrocket. Především byl upraven nos letounu, protože prototyp dostal příďový podvozek. Byl také vybaven samosvornými obaly nádrží a pancéřováním pilotní kabiny. Plánovanou výzbroj tvořily dva 20 mm kanóny a dva 12,7 mm kulomety.\n\nXP-50 poprvé a naposledy vzlétl 14. května 1941. Při letu mu vybuchlo turbodmychadlo, což způsobilo ztrátu prototypu. Projekt XP-50 tím skončil.\n\nFirma Grumman v době havárie prototypu pracovala na projektu vycházejícím z typů XP-50 a XF5F-1, označenému G-51. USAC požadovalo dodání dvou prototypů G-51, označených jako XP-65, hrazených z prostředků původně určených na vývoj XP-50. Uvažovalo se o jediném letounu, který by sloužil jak v armádě, tak v námořnictvu. Protichůdné požadavky na obě varianty ale zvyšovaly předpokládanou váhu a snižovaly výkony letounu. Proto byly obě varianty projektovány odděleně. Firma Grumman se ale mezitím stala hlavním dodavatelem letounů US Navy, a proto bylo rozhodnuto projekt XP-65 zastavit a pokračovat jen ve vývoji jejího nejnadějnějšího typu v této kategorii, ze kterého vznikl Grumman F7F Tigercat.\n\n\n\n\n"}
{"id": "262705", "url": "https://cs.wikipedia.org/wiki?curid=262705", "title": "Jaromír Koutek", "text": "Jaromír Koutek\n\nJaromír Koutek (1. dubna 1902, Třebíč – 5. února 1983 Praha) byl český geolog a profesor na Přírodovědecké fakultě Univerzity Karlovy. \n\nNarodil se v Třebíči jako syn učitele, ředitele a přírodovědce Matěje Koutka. V roce 1925 vystudoval přírodní vědy na Karlově Univerzitě. Následně absolvoval studijní pobyty v Grenoblu, Štrasburku a v Paříži. V roce 1928 nastoupil do Státního geologického ústavu v Praze a v roce 1932 začal působit na Karlově univerzitě. Po druhé světové válce byl jmenován profesorem. Byl zakladatelem katedry nerostných surovin na Univerzitě Karlově v Praze (1952). Působil jako geolog ve výzkumu ložisek. Zkoumal primárně ložiska na Českomoravské vrchovině a kolem Kutné Hory. Zkoumal také stavbu Zápafních Karpat. Věnoval se také hydrogeologii a balneologii. \n\nPublikoval již v roce 1919 v gymnaziálním časopise článek o vltavínech, následně pak často publikoval i nadále. Přispíval i do sborníku Západomoravského muzea. Byl zakládajícím členem Československé Akademie věd. Byl také zakladatelem moderní české metalogenetické školy; zabýval se i petrologií a regionální geologií. Napsal monografii \"Geologie československých rudných ložisek\". Byl po něm nazván minerál koutekit.\n"}
{"id": "262708", "url": "https://cs.wikipedia.org/wiki?curid=262708", "title": "Matrjoška", "text": "Matrjoška\n\nMatrjoška (rusky матрёшка matrjoška, slovensky \"matrioška\", anglicky \"matryoshka doll\"), někdy zvaná též \"babuška\", je název tradiční ruské duté dřevěné soustružené a malované panenky vejčitého tvaru, kterou lze rozložit a jež v sobě skrývá několik dalších čím dál menších dřevěných panenek, které lze rovněž rozložit, s výjimkou nejmenší, která je zcela ve středu této soustavy panenek. Název \"matrjoška\" je zdrobnělina tehdy rozšířeného ruského ženského jména \"Matriona\", jehož základem je latinské slovo \"mater\" - matka; matrjoška je tak symbolem mateřství a potažmo plodnosti.\n\nPrvní matrjoška byla v Rusku vyrobena v 90. letech 19. století a jejím předobrazem se stala figurka plešatého buddhistického mnicha, kterou do Ruska přivezli před koncem 19. století z japonského ostrova Honšú. Dotyčná figurka zvaná \"fukurama\" byla rozložitelná stejně jako pozdější ruské matrjošky a skrývala v sobě další čím dál menší figurky plešatého mnicha, když byl mladší. Byla vystavena v Petrohradě v prosinci 1896 na výstavě japonského umění a dnes je uložená v Uměleckopedagogickém muzeu hraček v Sergijev Posadu blízko Moskvy.\n\nNápadu se následně ujala kupecká rodina Mamontovových, jež začala matrjošky vyrábět. Díky stříbrné medaili ze Světové výstavy v Paříži roku 1900 získala matrjoška i první zakázky z různých zemí. Za Sovětského svazu se vyráběly i matrjošky s obrazem Lenina a dalších čelných politiků. Vyrábějí se i po pádu totality, k vidění jsou dnes i matrjošky sportovců, ruských či amerických prezidentů a nacházejí odbyt jako turisty žádaný artikl.\n\n"}
{"id": "262710", "url": "https://cs.wikipedia.org/wiki?curid=262710", "title": "Niketas Choniates", "text": "Niketas Choniates\n\nNikétas Chóniatés (řecky , 1155 – 1215 nebo 1216), někdy zvaný také \"Acominatus\", byl vysokým byzantským úředníkem a významným historikem. Jeho bratrem byl Michaél Chóniatés, rétor, básník a pozdější athénský biskup, který Niketu doprovázel z jejich rodného Chónai do Konstantinopole.\n\nNikétas Chóniatés se narodil v Malé Asii, v městě Chónai. V mládí studoval rétoriky a práva, což mu později umožnilo úspěšnou dráhu vysokého státního úředníka. Za vlády angelovských císařů držel několik významných úřadů, byl například správcem thematu ve Filippopoli a nakonec dosáhl nejvyššího úřadu logotheta. Byl přítomen v hlavním městě Byzance během jeho obležení křižáky v letech 1203 až 1204 a následného dobytí. Nikétovi tehdy pomohl z města uniknout jeden z jeho benátských přátel. Poté odešel na dvůr nikájského císaře Theodora Laskarida do malé Asie a věnoval se literatuře. V roce 1215 nebo 1216 Nikétas zemřel.\n\nNikétovým stěžejním dílem je jednadvacetisvazková \"Chroniké diégésis\" (Letopisné vyprávění), která líčí byzantské dějiny v letech 1118-1206. Práce, napsaná okázalým rétorickým stylem, je velmi cenná jako vcelku nezaujatý záznam událostí, kterých byl Nikétas očitým svědkem, či je měl od očitých svědků „z první ruky“. Nejzajímavější část jeho díla popisuje dobytí Konstantinopole. Malé pojednání \"Na sochách zničených Latiny\" (později upraveno neznámým autorem) je cenné i pro dnešní archeology. Nikétova věroučná práce \"Thesaurus Orthodoxae Fidei\", ačkoliv je dochována kompletní v rukopisech, byla vydána jen zčásti a představuje velkou autoritu pro heretické myslitele 12.století.\n\nUmberto Eco se inspiroval touto postavou a použil jí jako jednu z hlavních postav svého románu Baudolino. V poznámkách se můžeme dočíst: \"polykal svěží vánky - obrat Nikety Choniata, jehož význam dnes neznáme.\"\n\n\n"}
{"id": "262715", "url": "https://cs.wikipedia.org/wiki?curid=262715", "title": "Křemelná", "text": "Křemelná\n\nKřemelná je šumavská řeka v okrese Klatovy v Plzeňském kraji v České republice. Má délku 30,3 km, plochu povodí 171,6 km². Spolu s Vydrou je zdrojnicí řeky Otavy.\n\nPramení v Železnorudské hornatině, na jihozápadním svahu hory Jedlová v nadmořské výšce okolo 1139 m v lokalitě zvané Pod Hrabůvkou. Často je pramen lokalizován na svahy jiných kopců obklopující pramennou oblast, např. na severní svah Pancíře, či východní svah Můstku. Zdrojová oblast a nejhořejší tok Křemelné jsou zde chráněny coby část přírodní rezervace Prameniště. Křemelná stéká z Pancířského hřbetu a protéká Kochánovskými pláněmi. Na nich vytváří převážně otevřené údolí s četnými slatěmi (I. zóna NP U Cettlovy hůrky) a meandry. V závěru svého toku, pod Stodůlkami se řeka hluboce zařezává do Svojšské hornatiny. Údolí přechází v kaňon, v korytě řeky jsou obří hrnce a peřeje. Tento charakter si řeka zachovává až k soutoku s Vydrou, jímž vzniká řeka Otava.\n\nKřemelná protéká převážně hornatou krajinou a je zřejmě jedinou řekou v Česku, na jejímž břehu nestojí žádný dům.\n\nKřemelná má značně asymetrickou říční síť – na severu se tok řeky nachází v těsné blízkosti rozvodí s Ostružnou, Volšovkou, Radešovským a Pěkným potokem. Proto levostranné přítoky jsou jen krátké a jsou bezejmenné.Všechny významné přítoky Křemelné jsou tudíž pravostrannými:\n\nHlásné profily:\n\n"}
{"id": "262716", "url": "https://cs.wikipedia.org/wiki?curid=262716", "title": "Otevřená španělská", "text": "Otevřená španělská\n\nOtevřená španělská je varianta španělské hry, která vzniká v pozici po 1. e4 e5 2. Jf3 Jc6 3. Sb5 a6 4. Sa4 Jf6 5. O-O tahem černého 5. … Jxe4. Černý bere centrálního pěšce a otvírá tak pozici. Charakter hry je proto zcela odlišný oproti častěji hrané zavřené variantě po 5. …Se7.\n\nV otevřené španělské má bílý dvě dobrá pokračování. Nejjednodušší cestou, jak získat zpět pěšce je 6. Ve1, častěji se však hraje 6. d4. Ani zde obvykle černý pěšce nehájí a hraje se 6. …b5 7. Sb3 d5 8. dxe5 Se6. Bílý však musí počítat i s ne zcela korektní rižskou variantou, která vzniká po 6. …exd4.\n"}
{"id": "262718", "url": "https://cs.wikipedia.org/wiki?curid=262718", "title": "Mikuláš Galanda", "text": "Mikuláš Galanda\n\nMikuláš Galanda (4. května 1895, Turčianske Teplice, Uhersko – 5. června 1938, Bratislava, Československo) byl slovenský malíř, grafik a ilustrátor. Patří k výrazným průkopníkům a propagátorům moderního umění na Slovensku. Je pochován je na Národním hřbitově v Martině.\n\nPo absolvování gymnázia v Lučenci, začal v roce 1914 studovat malbu na Akademii výtvarných umění v Budapešti. Studium však musel po dvou letech pro válečné události 1. světové války zanechat.\n\nV roce 1922 odjíždí do Prahy, kde začal studovat na Uměleckoprůmyslové škole u prof. V. H. Brunnera. Po roce přestoupil na pražskou Akademii výtvarných umění a studoval u prof. A. Thieleho a prof. Augusta Brömse. V době studia v Praze se spřátelil\ns Martinem Benkem.\n\nPo ukončení studia vyučoval Mikuláš Galanda od roku 1929 malbu a kreslení na střední škole v Bratislavě. V roce 1933 se stal řádným profesorem na tamější Škole uměleckých řemesel. Na počátku 30. let 20. století vystoupil Mikuláš Galanda spolu s přítelem Ľudovítem Fullou před veřejnost s manifestem \"„Súkromné listy Fullu a Galandu“\", ve kterých: \"„vyslovili potrebu skoncovať so starými, nič nehovoriacimi umeleckými metódami a zabehanými manierami a žiadali preraziť a uvoľniť cestu novým výrazovým prostriedkom a postupom, ktoré by zodpovedali dynamickým premenám, ktoré boli charakteristické pre život človeka a spoločnosti 20. storočia.“\"\n\nGalanda ilustroval také kulturní a politickou revue DAV.\n\nMikuláš Galanda byl pochován v Turčianských Teplicích a v roce 1978 byly jeho tělesné ostatky převezeny na Národní hřbitov v Martině. V jeho rodném domě v Turčianských Teplicích je od roku 1991 zpřístupněna galerie se stálou expozicí jeho děl.\n\nKromě množství výstav po celém Československu vystavoval Mikuláš Galanda svoje díla v New Yorku, v Moskvě a v roce 1937 i na Světové výstavě v Paříži, kde získal stříbrnou medaili za knižní grafiku a ilustrace.\n\nMezi jeho nejznámější obrazy patří:\n\n"}
{"id": "262722", "url": "https://cs.wikipedia.org/wiki?curid=262722", "title": "Seznam škol a školských zařízení královéhradecké diecéze", "text": "Seznam škol a školských zařízení královéhradecké diecéze\n\nSeznam škol a školských zařízení, která na území královéhradecké diecéze zřizuje římskokatolická církev.\n\n\n\n\n\n"}
{"id": "262727", "url": "https://cs.wikipedia.org/wiki?curid=262727", "title": "D'Alembertův princip", "text": "D'Alembertův princip\n\nd'Alembertův princip je důležité tvrzení týkající se zákonů pohybu v klasické mechanice. Představuje ekvivalentní vyjádření druhého Newtonova zákona. Nese jméno svého objevitele, kterým byl francouzský fyzik a matematik Jean le Rond d'Alembert. d'Alembertův princip je základem lagrangeovské mechaniky.\n\nTento princip říká: \"Přičtou-li se ke vtištěným silám (vnější síly i reaktivní síly vazeb) síly setrvačné, budou síly mechanického systému v rovnováze. \n\nd'Alembertův princip bývá také formulován ve formě virtuálních prací: \"Při vratném virtuálním posunutí (tj. je-li systém podroben oboustranným vazbám) je virtuální práce všech efektivních sil systému nulová.\"\n\nMatematicky je vhodné princip zapisovat ve formě virtuálních prací, kdy není nutno uvažovat neefektivní vazbové síly.\n\nPro oboustranné vazby:\nkde formula_2 je výslednice vnějších sil působící na \"i\"-tou částici (hmotný bod) systému, formula_3 je virtuální posunutí formula_4-té částice, které je v souladu s omezujícími podmínkami (vazbami), formula_5 a formula_6 jsou její polohový vektor resp. hmotnost a formula_7 její zrychlení.\n\nZobecnění pro jednostranné vazby:\n\nV případě, že neexistují žádné vazby, jsou virtuální posunutí formula_9 nezávislá a platí\n\nPrincip tak přechází v Newtonovy pohybové rovnice jednotlivých volných částic systému:\n\nV případě pohybů částic systému bez zrychlení se d'Alembertův princip redukuje na \"podmínky rovnováhy\":\nTento vztah představuje \"princip virtuální práce\", podle kterého je práce vykonaná při libovolném virtuálním posunutí systému z rovnovážné polohy nulová.\n\nZ d'Alembertova principu pro vratná virtuální posunutí a z rovnic vazeb přímo vyplývají Lagrangeovy rovnice prvního druhu.\n\n\n"}
{"id": "262729", "url": "https://cs.wikipedia.org/wiki?curid=262729", "title": "Rozsudek", "text": "Rozsudek\n\nRozsudek je druh soudního rozhodnutí, kterým se autoritativním způsobem vyslovuje výsledek soudního řízení ve věci samé (tzv. \"meritorní rozhodnutí\"). Rozsudkem se také rozhoduje o dalších věcech, je-li o nich rozhodováno společně s rozhodnutím ve věci samé, nebo o dalších procesními předpisy vymezených věcech, jejichž význam odpovídá významu meritorního rozhodnutí. Rozsudkem rozhodují výlučně soudy, rozhodnutí jiných orgánů (např. správních úřadů či jiných orgánů činných v trestním řízení) se nikdy jako rozsudky neoznačují, i když jsou činěna ve věci samé. Příslušné procesní předpisy upravují obsahové náležitosti rozsudku a také způsob jeho oznámení (veřejné vyhlášení a doručení písemného vyhotovení).\n\nRozsudek se vyhlašuje zpravidla hned po skončení soudního jednání, pokud ale rozhoduje soudní senát, až po poradě a hlasování jeho členů, čemuž nesmí být nikdo kromě nich a zapisovatelky přítomen. Při hlasování mají všichni členové senátu (včetně případných přísedících) jeden hlas, hlasuje se podle věku a předseda senátu hlasuje jako poslední. Stanovisko, které je odlišné od přijatého rozhodnutí, lze uvést jako \"votum separatum\" v protokolu o hlasování.\n\nRozsudek se vyhlašuje vždy veřejně, a to i v případě, kdy účast veřejnosti byla v předcházejícím řízení vyloučena. Vyhlášení se provádí slavnostním a důstojným způsobem, kdy všechny přítomné osoby včetně soudců musí povstat. V úvodu se slovy „\"jménem republiky\"“ zdůrazňuje skutečnost, že rozsudek je autoritativním rozhodnutím státní moci. Ve stoje je vyhlášen výrok rozsudku, pokud soud následně stručně ústně rozsudek odůvodňuje, činí se tak již v sedě. Okamžikem ústního vyhlášení je soud, který rozsudek vynesl, tímto rozsudkem vázán.\n\nRozsudek následně soud vyhotoví i v písemné formě, která v horní části první strany obsahuje vyobrazení malého státního znaku, na konci každého vyhotovení je otisk kulatého razítka soudu také s vyobrazením malého státního znaku, originál rozsudku je podepsán předsedou senátu či samosoudcem, výjimečně jiným členem senátu nebo jiným soudcem. Písemné vyhotovení rozsudku je veřejnou listinou. Po jeho doručení všem účastníkům řízení a po uplynutí lhůty k podání řádného opravného prostředku, či po vzdání se práva ho podat anebo po jeho zamítnutí je rozsudek pravomocný a po uplynutí lhůty k plnění i vykonatelný. Pokud by se v písemném vyhotovení vyskytly nějaké písařské chyby, může je vždy soudce usnesením opravit.\n\nV trestním řízením pouze rozsudkem může být po provedeném hlavním líčení vyslovena vina obžalovaného a uložen mu trest (tzv. \"odsuzující rozsudek\"). Rozsudkem se také po provedeném hlavním líčení rozhoduje o zproštění obžalovaného podané obžaloby (tzv. \"zprošťující rozsudek\"). Písemné vyhotovení rozsudku v trestním řízení má tyto části:\nV trestním řízení se rozsudkem rozhoduje také v řízení o stížnosti pro porušení zákona, pokud Nejvyšší soud České republiky vyslovuje, že napadeným rozhodnutím byl porušen zákon, a také při rozhodování o výkonu trestního rozsudku cizího státu na území České republiky.\n\nPísemné vyhotovení rozsudku v občanském soudním (civilním) řízení obsahuje:\n\nRozsudkem soud zásadně rozhoduje vždy o celém předmětu řízení, tedy o všem, čeho se žalobce v žalobě domáhal. Výjimečně, je-li to z hlediska hospodárnosti řízení účelnější, může soud nejprve rozhodnout jen o části uplatněného nároku nebo jen ve vztahu k určitému účastníkovi řízení v postavení samostatného společníka částečným rozsudkem. Tento postup může být vhodný např. v případě, kdy určitá část uplatněného nároku již není mezi účastníky sporná, po rozhodnutí o ní může být částečný rozsudek vykonán, zatímco o zbytku se řízení vede dále. Jinou výjimkou z vyčerpání celého předmětu řízení rozsudkem je mezitímní rozsudek, v němž je rozhodnuto pouze o základu věci. Takový postup je účelný v případech, kdy je spornou jak otázka samotné existence nároku, tak i jeho výše. Typickým příkladem může být rozhodování ve sporech o náhradu újmy, kdy mezitímním rozsudkem se vysloví závěr, zda v daném případě je vůbec odpovědnost za škodu dána či ne, v kladném případě se po právní moci mezitímního rozsudku v pokračujícím řízení stanoví výše náhrady škody. Částečný nebo mezitímní rozsudek musejí být ve svém úvodu jako takové označeny, aby bylo zřejmé, že se nejedná o rozhodnutí o celém předmětu řízení.\n\nZvláštními druhy civilních rozsudků jsou také rozsudek pro uznání a rozsudek pro zmeškání. Rozsudek pro uznání soud učiní, jestliže žalovaný v průběhu řízení uzná uplatňovaný nárok či jeho základ a pokud to nevylučuje povaha nároku. Je-li nárok uznán jen z části, soud může vydat rozsudek pro uznání jen na návrh žalobce. Rozsudek pro zmeškání (též \"kontumační rozsudek\") může být učiněn v případě, kdy se žalovaný, kterému byla řádně a včas doručena žaloba a předvolání, bez důvodné a včasné omluvy nedostaví k prvnímu jednání ve věci. Žalobce, který se k jednání dostavil, pokud to nevylučuje povaha uplatňovaného nároku, může navrhnout, aby jeho tvrzení o skutkových okolnostech byla považována za nesporná a aby soud rozhodl rozsudkem pro zmeškání. Oba tyto zvláštní druhy rozsudků musí být ve svém úvodu příslušným způsobem označeny.\n\n\n"}
{"id": "262731", "url": "https://cs.wikipedia.org/wiki?curid=262731", "title": "Akce", "text": "Akce\n\nAkce může označovat:\n\n\n\n\n\n\n"}
{"id": "262732", "url": "https://cs.wikipedia.org/wiki?curid=262732", "title": "Tafonomie", "text": "Tafonomie\n\nTafonomie je samostatná poddisciplína vědního oboru paleontologie, zkoumající vznik fosílií a jejich způsob zachování. Snaží se o pochopení pohřbívacích procesů, které mají význam pro paleobiologické a paleoekologické interpretace.\n\nZabývá se transportem, akumulací, fosilizací, změnami organických zbytků v průběhu diageneze (zpevňování sedimentů) a jejich případnou destrukcí.\n\nSlovo tafonomie pochází ze dvou řeckých slov, a to „taphos“, což znamená „smrt“, a „nomos“, což lze přeložit jako „princip“.\n\nBiocenóze (též zvané společenstvo) je začátek tafonomického cyklu. Již zde dochází k ovlivnění, zda bude mít organismus šanci stát se fosilií, neboť většina organismů skončí jako potrava pro organismy na vyšším stupni potravního řetězce.\n\nNekrocenózy je odumření organismu. Její součástí je i velké množství jednotlivých částí organismů, jež se oddělily od jedince ještě za jeho života - např. pera ptáků, šupiny plazů a ryb, svlečky (exuvie), zbytky plodů, listy, zuby či celé končetiny. Nekrocenóza je tvořena zbytky pocházejícími z organismů, které žily současně na určitém místě. Chybí zde však organismy zkonzumované predátory, což je rozdíl vůči biocenóze, a o tyto zbytky je výsledné fosilní společenstvo ochuzeno.\n\nTanatocenózy je nahromadění organických zbytků z různých nekrocenóz na jednom místě sedimentačního prostoru . Organické zbytky tedy nemusely žít pohromadě na jednom místě.\n\nTafocenóza je pohřbení tanatocenózy v sedimentech. Ta bývá oproti tanatocenóze dále ochuzena o zbytky, které byly zničeny rozkladem nebo nemají předpoklady k fosilizaci (neobsahují pevné části). Není vůbec žádnou zvláštností, když se součástí tafocenózy stávají i starší fosilie, které byly někde vyvětrány ze starších sedimentárních hornin a přineseny do sedimentačního prostoru, což se stává například velmi často u mikrofosilií. Díky tomu, že již byly v době vzniku tafocenózy fosilizované, mají větší předpoklady, že budou také lépe zachovány než druhy pocházející z původní tanatocenózy.\n\n\n"}
{"id": "262737", "url": "https://cs.wikipedia.org/wiki?curid=262737", "title": "Siemensova–Martinova pec", "text": "Siemensova–Martinova pec\n\nSiemensova-Martinova pec je vanová pec, určená k přeměně surového železa na ocel.\n\nFriedrich Siemens vyrobil původně pec na tavení skla. Licenci na konstrukci pece si od něj koupil Émile Martin a vylepšil ji ke zkujňování železné taveniny. Na 100 let se tyto pece staly nejvýznamnější technologií masové výroby kvalitní oceli. Svůj vrchol zaznamenaly Siemensovy-Martinovy pece roku 1965, po tomto roce byly velmi rychle vytlačeny novými výrobními pochody. Název pochází ze jmen vynálezců principu, Fridricha a Wilhelma Siemense a Émile a Pierre-Émile Martina (otec a syn), někdy se též používá jazykově nesprávný název Siemens-martinská pec, případně jen martinská pec.\n\nV roce 1856 přihlásil Friedrich Siemens patent na regenerativní způsob topení v průmyslové peci. Základní myšlenkou byl ohřev topného plynu a vzduchu. Toto umožnilo dosáhnutí vysokých teplot - 1600 a více stupňů Celsia v pracovní komoře pece. Bratrům Siemensovým se ale nepodařilo v této peci tavit ocel. Vyzdívka pece se započala tavit dříve než kovová vsázka. Siemensové používali svého vynálezu s úspěchem k tavení skla a stali se největšími výrobci skla v Evropě.\nÉmile Martin a jeho syn Pierre-Émile Martin koupili od Friedricha Siemense licenci na pecní konstrukci. Použití ohnivzdorných vyzdívkových materiálů jim umožnilo plné využití možností pecní konstrukce a zkujňování železné taveniny. První Siemensova-Martinova pec byla dána do provozu 8. dubna 1864 ve francouzském městečku Sireuil. Tato technologie se velice rychle rozšířila a byla po dobu více než 100 let nejvýznamnější technologií masové výroby kvalitní ocele. Vrcholu bylo dosaženo v roce 1965, kdy bylo v Siemensových-Martinových pecích ve světě vyrobeno 278 milionů tun oceli. Siemensovy-Martinovy pece byly potom rychle vytlačeny novými výrobními pochody. Poslední Siemensova-Martinova pec v západní Evropě byla v provozu do roku 1990, v Lotyšsku v závodě Liepājas metalurgs až do konce roku 2010. Siemensovy-Martinovy pece jsou v současnosti v provozu na Ukrajině, kde jejich zastoupení činí až 50% celkové produkce oceli, dále pak ojediněle v Rusku a Číně.\n\nSiemensova-Martinova pec je pec s uzavřenou nístějí (tavným prostorem), který spočívá na ocelové nosné konstrukci a je vyzděná nebo vypěchovaná ohnivzdorným materiálem. Toto je obvykle na bázi magnezitu (proces zásaditý) nebo křemíku (proces kyselý). V podélné stěně pece jsou pracovní otvory uzavřené dveřmi. Tyto slouží k plnění pece vsázkovým materiálem a k údržbovým pracím. Na nejnižším místě nístěje, na zadní podélné straně pece, je umístěn odpichový otvor. Tento vede do odpichového žlabu, který ústí do transportní pánve. Klenba pece je tvořena ohnivzdornými tvárnicemi. Na pravé a levé straně pece jsou umístěny hořákové hlavy. Do hořákové hlavy ústí svislé kanály sloužící k přívodu předehřátého spalovacího vzduchu a plynu. Ve spodní části, pod úrovní pracovní plošiny, jsou umístěny předehřívací komory – rekuperátory a komínový kanál k odvodu spalin do komína. Protože objem vzduchu nutný k spalování je podstatně vyšší než plynu, jsou komory na ohřev vzduchu většího objemu. Komory jsou vyzděny ohnivzdornými tvárnicemi, které vytvářejí kanálky. Komorové páry pracují střídavě. Po určitou dobu proudí spaliny o vysoké teplotě (až 1200 °C) levým párem komor a předají velkou část tepla na mřížovou vyzdívku. Po určité době, když pravý komorový pár je již ochlazen je směr změněn a horké spaliny proudí chladnými komorami atd. Siemensovy-Martinovy pece mohou být i sklopné tj. nístějová část se může otáčet kolem podélné osy.\n\nJako palivo slouží plyn koksárenský, generátorový nebo i topný olej. Pro topný olej nejsou předehřívací komory nutné a je předehříván pouze vzduch. Pro zvýšení efektivnosti spalování, zvýšení teploty plamene a urychlení tavení bývá vzduch v hořáku obohacován kyslíkem. Teplota v pecním prostoru dosahuje až 1850 °C. Siemensovy-Martinovy pece jsou stavěny pro vsázku od jedné do několika set tun.\n\nPodle druhu použité vyzdívky a chemických vlastností strusky, tj. její bazicity (poměr zásaditých a kyselých oxidů), rozlišujeme proces kyselý (s přebytkem křemíku ve strusce) a zásaditý. V praxi je rozšířen proces zásaditý, který umožňuje odsíření a odfosfoření taveniny. Kyselý proces nalezl pouze marginální rozšíření v průmyslu.\nVsázka do pece se provádí speciálními zavážecími jeřáby. Jako vsázkový materiál slouží ocelový odpad (šrot), surové železo buď v pevné nebo roztavené formě, pokud je požadováno, přidávají se v pozdější fázi tavby další kovové přísady jako feromangan, ferosilicium apod. Jako struskotvorné přísady jsou používány pálené vápno CaO, vápenec Ca</sub>CO a železná ruda FeO. Během tavení a po natavení reagují doprovodné prvky s kyslíkem ve strusce, v atmosféře pece a ve vsázce (rezavý odpad, znečištění kovových materiálů apod.). Pořadí reakcí je dáno afinitou jednotlivých prvků ke kyslíku (tj. schopností prvku slučovat se s kyslíkem).\n\n\n\n\n\n\n\n\n"}
{"id": "262744", "url": "https://cs.wikipedia.org/wiki?curid=262744", "title": "Plazmodezma", "text": "Plazmodezma\n\nPlazmodezma (množ. č. plazmodezmata nebo plazmodezmy) je mikroskopický kanál na buněčné úrovni v rostlinných pletivech. Jeho funkcí je transport a komunikace mezi sousedními buňkami přes jejich buněčné stěny.\n\nNa rozdíl od živočichů jsou buňky rostlin obklopené tuhou buněčnou stěnou z polysacharidů. Sousední buňky jsou kvůli tomu odděleny párem buněčných stěn a navíc střední lamelou. Přestože jsou buněčné stěny částečně propustné, lepší transport je zajištěn právě plasmodezmaty.\n\nPlazmodezmata se skládají ze tří vrstev: cytoplazmatické membrány, rukávu plazmy (tzv. \"cytoplasmic sleeve\") a desmotubulu (trubice endoplazmatického retikula).\n"}
{"id": "262751", "url": "https://cs.wikipedia.org/wiki?curid=262751", "title": "Spánková kost", "text": "Spánková kost\n\nSpánková kost (: \"os temporale\") je párová kost složitého tvaru. Hlavní část kosti spánkové – kost skalní neboli pyramida (\"os petrosum\" respektive \"pars pyramidalis\") – je klínovitě vsazená mezi kost klínovou a týlní. Obsahuje dutiny pro sluchové a rovnovážné ústrojí a kostěné kanálky pro cévy a nervy. Z šupin umístěné laterálně vybíhá vpřed lícní výběžek. Pod ním je jamka kloubu čelistního pro hlavičku dolní čelisti. Vchod do zevního zvukovodu lemuje kost bubínková, za ním je masivní, dobře hmatný výběžek bradavkový (\"processus mastoideus\"). Ze spodní plochy vybíhá ostrý výběžek bodcovitý (\"prosessus styloideus\"), na kterém je zavěšená jazylka.\n\nSpánková kost se skládá ze tří částí, které osifikují samostatně a srůstají do jedné kosti během prvního roku života. Stopy po místech srůstu zůstávají po celý život v podobě švů a štěrbin. Spánkovou kost tvoří:\n"}
{"id": "262752", "url": "https://cs.wikipedia.org/wiki?curid=262752", "title": "Virtuální posunutí", "text": "Virtuální posunutí\n\nJako virtuální posunutí formula_1 se označuje infinitezimální změna souřadnic (tedy \"posunutí\"), při které nedochází ke změně času. Označuje se jako \"virtuální\" a nikoliv jako reálné proto, že žádné skutečné posunutí nemůže nastat beze změny času.\n\nTotální derivaci složek polohového vektoru formula_2, které jsou funkcemi jiných proměnných formula_3 a času formula_4, může být vyjádřena jako\n\nPři virtuálním posunutí je však čas konstantní, tzn. formula_6, pro virtuální posunutí tedy dostáváme\n\nTento vztah se používá v lagrangeovské mechanice k určení vztahu mezi zobecněnými souřadnicemi, virtuální prací a zobecněnými silami.\n\n"}
{"id": "262753", "url": "https://cs.wikipedia.org/wiki?curid=262753", "title": "Vultee XP-68 Tornado", "text": "Vultee XP-68 Tornado\n\nVultee XP-68 Tornado byl projekt amerického vysoce výkonného přepadového stíhače. Jeho konstrukce byla založena na typu Vultee XP-54 Swoose Goose, který ovšem poháněl hvězdicový 42-válec Wright R-2160 Tornado. Ten roztáčel dvě protiběžné vrtule. Jelikož byl zrušen vývoj pohonné jednotky, 22. listopadu 1941 byl projekt XP-68 ukončen. Typ se dostal pouze do fáze projektu.\n"}
{"id": "262769", "url": "https://cs.wikipedia.org/wiki?curid=262769", "title": "Vultee XP-54", "text": "Vultee XP-54\n\nVultee XP-54 byl experimentální letoun celokovového dolnoplošného stíhacího letounu s křídlem lomeným do W, který vyvíjela americká firma Vultee se sídlem v Downey.\n\nTyp byl vyvíjen na základě specifikací USAAC R-40C z listopadu 1939, které požadovaly nekonvenční řešení konstrukce pro pohonnou jednotku Pratt & Whitney X-1800-A3G s očekávaným výkonem 1470 kW. Projekt firmy Vultee, označený jako Model 84, vyhrál celou soutěž a porazil konkurenční konstrukce Curtiss XP-55 Ascender a Northrop XP-56 Black Bullet. Po sérii testů koncepce XP-54 v aerodynamickém tunelu, byla 22. června 1940 objednána stavba prvního prototypu. V září 1941 musela společnost Vultee výrazně změnit účel vyvíjeného stroje, protože americké letectvo přestalo mít zájem na původně požadovaném stíhacímm letounu pro střední výšky a dodatečně specifikovalo letoun jako výškový stroj s turbokompresorem, těžkou výzbrojí a účinným pancéřováním. Původní odhad hmotnosti 5300 kg tak vzrostl na 8170 kg, slibovaná pohonná jednotka však měla hmotnostní nárust vynahradit. Druhý prototyp byl objednán 17. března 1942.\n\nXP-54 poháněl tlačný motor, který se nacházel v zadní části jeho trupu. Z každé poloviny křídla vycházely dva dlouhé nosníky ocasních ploch s třílistou vrtulí mezi nimi. Chlazení kapaliny a oleje bylo zabudováno v centroplánu křídla, přičemž vztlakové klapky působily současně jako regulace průtoku chladicího vzduchu. Původně zamýšlený kapalinou chlazený dvacetičtyřválec do X Pratt & Whitney X-1800-A3G musel být po zrušení jeho vývoje nahrazen motorem Lycoming XH-2470-1 o předpokládaném výkonu 1690 kW.\n\nKonstrukce XP-54 přinesla některá nová řešení. Byl vybaven přetlakovou kabinou a sedadlo pilota sloužilo i jako elektricky poháněný výtah, kterým se pilot do vysoko posazeného kokpitu dostal. Nouzové opuštění letounu kvůli přetlakové kabině zahrnovalo vystřelení pilota směrem dolů pod letoun a odpálení vrtule, která by mohla pilota ohrozit. Výzbroj uloženou v přídi letounu tvořila pevně uchycená dvojice kanónů T-9 ráže 37 mm a dva kulomety M-2 ráže 12,7 mm. Celá příď se mohla vychylovat v rozsahu od +3° do -6°, což v kombinaci se speciálním zaměřovačem mělo pilotu usnadnit přesné zamíření bez potřeby prudkého manévrování.\n\nLetecké testy prvního prototypu (41-11210, „Swoose Goose“) začaly 15. ledna 1943 a stroj během nich nalétal 63 hodin a 10 minut. Následně byl přelétnut na základnu armádního letectva ve Wright Fieldu, kde byl po čase zrušen. Výkony letounu totiž byly díky nevyzrálému motoru menší, než se očekávalo.\n\nDruhý prototyp (41-11211) byl zalétán 24. května 1944 a přelétl na základnu Norton v Kalifornii, kde mu byla demontována výklopná příď. Ta byla dopravena k testům na výzbrojní základnu Eglin, protože kombinace dvou zbraní tak rozdílných ráží a úsťových rychlostí vzbuzovala obavy z nepřesnosti střelby. Po ukončení zkoušek se již příď na XP-54 nevrátila, protože byl celý program zrušen.\n\n\n"}
{"id": "262770", "url": "https://cs.wikipedia.org/wiki?curid=262770", "title": "Search Engine Marketing", "text": "Search Engine Marketing\n\nSearch engine marketing (SEM) je forma internetového marketingu, která zvyšuje viditelnost stránek ve výsledcích vyhledávačů pomocí optimalizace a podpory marketingu. Do SEM se řadí Search engine optimization (SEO), který nastavuje a přizpůsobuje obsah stránek tak, aby se zobrazovaly výše ve výsledcích vyhledávačů. Další součástí SEM je Pay per click (PPC) reklama.\n\n\nJak se v 90. letech počet stránek na internetu zvyšoval, začaly se objevovat vyhledávače, které lidem pomáhaly najít informace co nejrychleji. Firmy poskytující vyhledávače rozvíjely obchodní modely, jak by mohly financovat svůj provoz, což přispělo vzniku například pay per click programy. První společností byla Open Text v roce 1996, později pak Goto.com v 1998. Goto.com se přejmenovalo na Overture v roce 2001. V roce 2003 společnost koupil gigant Yahoo a nyní nabízí placené vyhledávací možnosti pro reklamu na vlastním vyhledávači. Google také začal nabízet reklamu na svém vyhledávači v roce 2000 přes službu Google AdWords. V roce 2007 pay-per-click programy dokázaly, že jsou hlavním zdrojem příjmu pro internetové vyhledávače. Na trhu, který je ovládaný společností Google, vyhlásily společnosti Yahoo! a Microsoft nápad utvořit společnou alianci, což jim schválili i regulátoři v USA a Evropě v únoru 2010. \n\nKonzultanti optimalizace výsledků vyhledávání pomáhají firmám získat informace o příležitostech, které by jim vyhledávače mohly přinést a nových agenturách, které se soustředí právě na marketing a reklamu na vyhledávačích. Pojem \"Search Engine Marketing\" byl použit Danny Sullivanem v roce 2001 a pokrýval celé spektrum aktivit ovlivněných při provedení SEO, řízení placených výpisů ve vyhledávačích a rozvíjení online marketingových strategií pro firmy, organizace and jednotlivce.\nNejvětší SEM prodejci v roce 2012 byli Google AdWords, Bing Ads, a Baidu. SEM od roku 2006 rostl mnohem rychleji než tradiční reklama a dokonce i další metody internetového marketingu. Správu vyhledávacích optimalizací zajišťují přímo SEM prodejci nebo SEM poskytovatelé. Může být také samostatně obsluhována přes reklamní agenturu.\n\nK dispozici jsou čtyři kategorie metod a metrik používaných pro optimalizaci webových stránek prostřednictvím SEM.\n\nSEM může mít mnoho podob, vždy jde ale o placenou formu propagace. Většinou se platí PPC modelem, tedy platba za kliknutí na zpravidla textový odkaz nebo banner umístěný v síti serverů, které takové způsoby propagace nabízejí.\n\nČastým způsobem SEM propagace je zakoupení lepších pozic ve výsledcích vyhledávání na velkých portálech (největší vyhledávač – Google – to však nepodporuje), sponzorované odkazy nebo také o placené zápisy v různých katalozích.\n\nSEM zahrnuje SEO a jiné metody, je tedy nadřazeným termínem. Další součástí SEM je social media marketing (SMM), což je metoda, která využívá sociální média jako Facebook pro ovlivnění spotřebitele. Základní rozdíl mezi SEM a SEO je, že SEM nevyžaduje žádné úpravy na stránkách a výsledky tohoto způsobu propagace záleží pouze na finančních možnostech inzerenta. SEO je pravý opak – aby byl web optimalizován pro vyhledávací služby, je třeba upravit zpravidla zdrojový kód, strukturu i obsah optimalizovaného webu. A další činnosti spadající pod SEO se týkají úprav na stránkách, na rozdíl od SEM. Dalším rozdílem je, že SEO může i nemusí být placené, zatímco v případě SEM se jedná o formu placeného marketingu.\n\nVelký význam a výhoda SEM oproti jiným formám propagace je možnost zjistit si přesný počet příchozích návštěvníků. A díky systémům PPC, které zpracovávají také statistické údaje, je možné spočítat návratnost investic do SEM.\n\nSEM také momentálně patří k jedněm z nejefektivnějších forem on-line reklamy, ale také k nejdražším.\n\nPlacená garance pozic při vyhledávání se neobešla bez určitě míry kontroverze a způsoby, kterými vyhledávací nástroje prezentovali reklamu společně s výsledky vyhledávání, se staly předmětem řady studií a zpráv v časopisu Consumer Reports. Federální obchodní komise (FTC) dále vydala prohlášení v roce 2002 ohledně důležitosti zveřejnění placené reklamy při vyhledávání.\n\nDalší etickou kontroverzí se stala řada otázek ohledně možného porušování ochranných známek. Vznikla rozsáhlá diskuze ohledně práv třetích stran přeplacením zajistit, že konkurenční značky se vždy objevují na nižších pozicích ve výsledku vyhledávání. V roce 2009 společnost Google změnila svoji obchodní politiku, která původně zakazovala toto jednání. Avšak po změně obchodní politiky byl tento zákaz zrušen při splnění podmínek cílové stránky odkazu. \n\nV roce 2012 začala společnost Google pokutovat společnosti, které účelně skupovali jiné firmy z důvodu získání lepších pozic při výsledcích vyhledávání. Teoreticky nemá SEM se skupováním internetových adres nic společného. Za hlavní nástroje by mělo sloužit SEO společně s modelem pay per click.\n\nGoogle Ads je známý internetový inzertní nástroj používající klíčová slova, díky kterým má inzerent možnost zobrazit své inzerce těm internetovým uživatelům, kteří hledají informace týkající se jejich služby či výrobku. Nejčastěji v Google Ads používá metoda platby za proklik (PPC).\n\nSpolečnosti, zabývající se SEM, využívají Google Ads k propagaci jejich SEM a SEO služeb, přičemž jedna z nejúspěšnějších reklamních strategií je ta, kde ujišťují klienty, že při inzerci mají naprostou kontrolu nad svými výdaji. Společnosti zabývající se SEM popsaly Google Ads jako praktický nástroj pro zlepšování investičních výsledků zákazníků. Použitím nástroje pro sledování konverzí v kombinaci s nástrojem Google Analytics bylo dosaženo reportu, který je klientům schopen ukázat konverzní poměr příchozích potenciálních zákazníků. \n\n"}
{"id": "262771", "url": "https://cs.wikipedia.org/wiki?curid=262771", "title": "Václav Vančura", "text": "Václav Vančura\n\nVáclav Vančura (6. ledna 1857, Čáslav – 26. května 1952, Poděbrady) byl český pedagog a protestantský duchovní.\n\nV letech 1906–1926 byl členem Úzké rady obnovené Jednoty bratrské. V roce 1946 byl zvolen prvním biskupem Jednoty bratrské v českých zemích od jejího návratu do „země otců“ v 19. století.\n\n"}
{"id": "262773", "url": "https://cs.wikipedia.org/wiki?curid=262773", "title": "Acheron Fossae", "text": "Acheron Fossae\n\nAcheron Fossae je protáhlá úzká a mělká prohlubeň na povrchu Marsu, která se nachází na severní polokouli v severozápadní části oblasti Tharsis, západně od štítové sopky Alba Patera, 1 050 km severně od sopky Olympus Mons, východně od Amazonis Planitia. Na jihovýchodním okraji prohlubně se nachází impaktní kráter Diacria Patera. Prohlubeň se táhne přes 718 km\n\nOblast vykazuje silné známky po tektonické činnosti, kdy zdejší kůra je značně rozlámaná zlomy (táhnoucími se převážně v východo-západním směru) a různě vyzdvihnuta/poklesnuta. Předpokládá se, že oblast musela být dříve v historii Marsu velmi tektonicky aktivní a že se jedná o velmi starou kůru datovanou pomocí počítání množství kráterů na 3,9 až 3,7 miliardy let. Samotná oblast Acheron Fossae je nejspíše součástí sítě rozsáhlých trhlin a zlomů vycházejících z vyklenuté oblasti Tharsis. Po vyklenutí astenosféry a rozlámání kůry se pak objevila v noachianu vulkanická aktivita. Oblast byla pojmenována v roce 1979 dle klasického albedového jména. Název pochází z řecké mytologie, kde Acherón byla řeka vedoucí do podzemní říše a je výraz z latiny.\n\nExistuje teorie vzniku této oblasti, která jí dává do podobnosti s pozemskými riftovými zónami, kdy díky vyklenutí litosféry dochází k rozlámání kůry okolo slabších částí kůry či preexistujících zlomových ploch. Oblast tak připomíná například oblasti východní Afriky, kde dochází k oddělování kontinentální kůry a vzniku údolí. Vznik probíhal nejspíše v několika fázích, kdy v první fázi došlo k vyklenutí oblasti a vzniku pohoří, následně v druhé fázi k rozlámání kůry a vytvoření zlomových struktur převážně v V-Z až JV-SZ směru a v poslední fázi objevení vulkanismu, což dokládá malá sopka ve východní části.\n\nNa základě měření topografických údajů se zjistilo, že některé zlomy jsou až 600 km dlouhé a 25 až 100 km široké s maximálním převýšením vůči okolní krajině až 2000 metrů. Zlomová oblast se někdy rozlišuje na dvě jednotky označované Acheron Fossae I a II, oddělující od sebe severní a jižní část.\n\nDíky svému stáří byla oblast vystavena i silné erozi, která změnila její podobu. Tyto procesy byly spojeny jak s větrnou erozí, tak s vulkanickou aktivitou, ale i s přítomností vody na povrchu Marsu, kdy se předpokládá, že zde byla tekoucí voda, ale i místa, kde se voda akumulovala a vytvářela tak soustavné vodní plochy. V dnešních dnech ale nepanuje shoda, jestli voda byla v oblasti již přítomna a dostala se tlakem na povrch a nebo jestli byla přenesena ve formě deště.\n\n\n"}
{"id": "262774", "url": "https://cs.wikipedia.org/wiki?curid=262774", "title": "Bell XP-52", "text": "Bell XP-52\n\nBell XP-52 byl projekt stíhacího letounu, vyvíjený firmou Bell Aircraft Corporation na základě specifikací USAAC z roku 1939, které požadovaly stavbu nekonvenčního stíhacího letounu. Letoun, označený firmou Bell jako \"Model 16\", byl jednomotorový dvoutrupý středoplošník s trupovou gondolou a příďovým plně zatahovacím podvozkem. Pilot seděl v přídi, tlačný motor \"Continental XIV-1430-5\", který byl za ním, poháněl dvě koaxiálně uspořádané (souosé) protiběžné vrtule. Z křídel vybíhala dvojice nosníků ocasních ploch, stroj tedy měl podobnou koncepci jako letoun Lockheed P-38 Lightning. Výzbroj se měla skládat ze dvou 20 mm kanónů v přídi a šesti 12,7 mm kulometů v nosnících ocasních ploch.\n\nXP-52 byl jeden ze šesti projektů, vzešlých z celé soutěže, které byly jako nadějné vybrány pro další vývoj. Ještě byla zadána stavba prototypu, ale než práce na něm začaly, byl projekt XP-52 25. listopadu 1941 zastaven. Přednost byla dána velmi podobnému projektu XP-59 (nejedná se o Bell P-59 Airacomet, jehož jedna vývojová verze měla označení XP-59A).\n\n"}
{"id": "262777", "url": "https://cs.wikipedia.org/wiki?curid=262777", "title": "Seznam států světa podle HDP na obyvatele", "text": "Seznam států světa podle HDP na obyvatele\n\nV tomto článku je několik seznamů států světa podle HDP v paritě kupní síly na obyvatele.\n\nMezinárodní měnový fond uvádí data u HDP na obyvatele k paritě kupní síly od roku 1980 (pro některé státy) a projekci do roku 2021. České republice se zvyšovalo v letech 2000 až 2010 o 5,2% meziročně. V letech 2010 až 2020 MMF očekává nárůst 3,3% meziročně. U států EU15 jsou hodnoty pro tato období průměrně 3,1% a 2,4%. V USA to je přibližně 3% meziročně v obou obdobích. ČR tedy ekonomicky konverguje k západním zemím o méně než 1% meziročně. Konvergence ČR k průměru EU je ještě menší (0,1% meziročně v letech 1995 až 2011) pokud se nezapočítává Praha, ale malá je také například pro Portugalsko.\n\nVětšina dat je z roku 2015.\n\nVětšina dat je z roku 2011.\n\nVětšina dat je odhad pro rok 2011.\n\nVýzkum Pennsylvánské univerzity.\n\n\n\"Celé tabulky (včetně dat a citovaných referencí) z anglického článku . \"\n\n"}
{"id": "262782", "url": "https://cs.wikipedia.org/wiki?curid=262782", "title": "Vzor 60", "text": "Vzor 60\n\nVzor 60 byla česká hudební skupina, která vznikla v Brně, která hrála v letech 1988–1989. Nejčastěji vystupovali v legendárním brněnském klubu Křenová spolu s punkery ze Zeměžluče a hardcore bandou SRK, ale i na jiných místech na Moravě. Vzor 60 ukončil svou činnost poté, co baskytarista se zpěvákem emigrovali ještě před revolucí do Francie. Bývalí členové se v roce 2007 opět sešli v nahrávacím studiu s cílem nahrát novou desku. Jelikož se představy bývalých emigrantů a zbylých členů znatelně rozcházely, z nahrávání sešlo a zřejmě už se neuskuteční.\nKennedys hraje mimo jiné v kapele Biblbroxx .\n\n\n\n"}
{"id": "262784", "url": "https://cs.wikipedia.org/wiki?curid=262784", "title": "Mwai Kibaki", "text": "Mwai Kibaki\n\nMwai Kibaki (15. listopadu 1931) je bývalým prezidentem Keni. V letech 1978 až 1988 byl viceprezidentem Keni, mezi lety 1978 až 1991 byl ministrem. Jako prezident nastoupil 30. prosince 2002 po Danielu Moiovi, funkční období mu vypršelo v dubnu 2013.\n\nPochází z národa Kikujů narodil se ve vesnici Gatuyaini v Centrální oblasti. Italští misionáři ho pokřtili jménem Emilio Stanley, které však nepoužívá. Jeho příjmení znamená v kikujštině tabák, protože jeho rodiče se živili pěstováním tabáku. Vystudoval ekonomii na Makerere University v Kampale, ve studiu pokračoval na London School of Economics. Po návratu do Keni se zapojil do politiky a stal se funkcionářem vládní Keňské africké národní unie, zastával funkce ministra financí a viceprezidenta. V roce 1992, kdy byl v zemi zrušen systém jedné strany, vystoupil z KANU a založil vlastní Demokratickou stranu Keni, byl jejím poslancem a od roku 1998 oficiálním lídrem opozice. V prezidentských volbách roku 1992 skončil na třetím místě a v roce 1997 na druhém místě. V roce 2002, kdy už dosavadní prezident Daniel arap Moi nemohl kandidovat, vytvořil Kibaki širokou koalici National Rainbow Coalition a ziskem 61,3 % jasně porazil kandidáta KANU Uhuru Kenyattu. Prezidentský slib skládal na kolečkovém křesle, protože byl během volební kampaně zraněn při autonehodě. V roce 2005 inicioval referendum o nové ústavě, v němž se však většina voličů vyslovila proti prezidentskému návrhu. Prezidentské volby v roce 2007 Kibaki těsně vyhrál, jeho hlavní protivník Raila Odinga ho však obvinil ze zmanipulování výsledků. Následovala vlna protestů, které přerostly v krvavé konflikty mezi Kikuji a národností Luo, z níž pochází Odinga. Teprve v únoru 2008 bylo uzavřeno příměří a Odinga byl jmenován předsedou vlády. V roce 2010 proběhlo další referendum o změně ústavy, tentokrát se Kibakimu podařilo svůj návrh prosadit. Podle ústavy už nesměl potřetí kandidovat na prezidenta a předal moc Uhuru Kenyattovi.\n\nKibaki měl pověst technokrata a pragmatika, na rozdíl od většiny afrických vůdců se vyhýbal siláckému vystupování a vytváření kultu osobnosti, konflikty se snažil řešit dohodou. Na počátku své vlády vyhlásil program boje s přebujelou korupcí a za zefektivnění státní správy, který však neskončil příliš úspěšně. Zpočátku se mu dařilo nastartovat keňskou ekonomiku, která rostla až o sedm procent ročně, ale politický neklid v zemi a Světová finanční krize 2008 tento proces zastavily. Kibaki po odchodu z funkce patří k nejbohatším Keňanům, trvá však na tom, že se nijak neobohatil ze státní pokladny.\n\n"}
{"id": "262787", "url": "https://cs.wikipedia.org/wiki?curid=262787", "title": "Martin XB-33 Super Marauder", "text": "Martin XB-33 Super Marauder\n\nMartin XB-33 Super Marauder (Model 190) byl vyvíjen jako výšková varianta středního bombardéru Martin B-26 Marauder. Od B-26 se typ lišil v řadě věcí. Nejzásadnější bylo použití dvojitých ocasních ploch a přetlakové kabiny posádky. U varianty XB-33A měl mít letoun čtyř motorů namísto dvou u varianty XB-33. Projekt byl zastaven ještě před stavbou prototypu.\n\nPrvní verzí XB-33 byl dvoumotorový bombardovací letoun s dvojitými ocasními plochami a přetlakovou kabinou, poháněný motory Wright R-3350. Práce na projektu začaly v roce 1940. Měl nést až 1 800 kg pum. Krátce po začátku prací na této variantě bylo rozhodnuto, že dvoumotorová koncepce neumožní dosáhnout požadovaných výkonů a že je nutné ji radikálně přepracovat. Tak vznikla varianta XB-33A.\n\n\nXB-33A byla čtyřmotorová varianta typu XB-33. Jeho konstrukce byla zásadně přepracována a letoun byl zvětšen až do rozměrů, srovnatelných s těžkým bombardérem Boeing B-29 Superfortress. Měl unést až 4 500 kg pum. Místo původních nedostatkových motorů Wright R-3350, které poháněly také B-29, měla XB-33A pohánět čtveřice slabších motorů Wright R-2600. Tato varianta zaujala americké armádní letectvo, které objednalo stavbu dvou prototypů a 17. ledna 1942 dokonce sérii 402 kusů, označených B-33A Super Marauder. Měly být vyrobeny v továrně firmy Martin v Omaze ve státě Nebraska. 25. listopadu 1942 ale byl projekt zrušen, aby se firma Martin mohla plně věnovat licenční výrobě B-29.\n\n\n\n\n"}
{"id": "262791", "url": "https://cs.wikipedia.org/wiki?curid=262791", "title": "Seznam údolí na Marsu", "text": "Seznam údolí na Marsu\n\nÚdolí na Marsu jsou ekvivalenty pozemským údolím. Některé útvary v tomto seznamu odpovídají lépe pozemským kaňonům. Jejich seznam je na seznam kaňonů na Marsu,\n\n\n"}
{"id": "262793", "url": "https://cs.wikipedia.org/wiki?curid=262793", "title": "Khädub Geleg Palzangpo", "text": "Khädub Geleg Palzangpo\n\nNež se stal žákem Congkhapy, studoval učení školy Sakjapa. Podle tradice je první pančhenlama považován za inkarnaci Maňdžušrího, bódhisattvy moudrosti. Khädub Geleg Palzangpo napsal důležitý text ke Kálačakře, který je dodnes používán i 14. dalajlamou.\n"}
{"id": "262795", "url": "https://cs.wikipedia.org/wiki?curid=262795", "title": "Seznam prezidentů Keni", "text": "Seznam prezidentů Keni\n\nKeňská republika vyhlásila nezávislost roku 1964 a v jejím čele se do roku 2018 vystřídali čtyři prezidenti.\n\n"}
{"id": "262796", "url": "https://cs.wikipedia.org/wiki?curid=262796", "title": "Seznam kaňonů na Marsu", "text": "Seznam kaňonů na Marsu\n\nSeznam kaňonů na Marsu je doplňující materiál pro Seznam údolí na Marsu. Kaňon je hluboká deprese s příkrými stěnami odpovídající tomu samému termínu na Zemi.\n\n\n"}
{"id": "262797", "url": "https://cs.wikipedia.org/wiki?curid=262797", "title": "Sönam Čhoglang", "text": "Sönam Čhoglang\n\nSönam Čhoglang (1438–1505) byl 2. pančhenlama tibetské buddhistické školy Gelugpa. Podle tradice byl Sönam Čhoglang převtělenec svého předchůdce Khädub Geleg Palzangpa.\n"}
{"id": "262801", "url": "https://cs.wikipedia.org/wiki?curid=262801", "title": "Force India", "text": "Force India\n\nSahara Force India Formula One Team byl britský automobilový tým, který závodil pod indickou licencí. Účastnil se Mistrovství světa vozů Formule 1. Force India oficiálně vznikla v říjnu roku 2007. Jejím vlastníkem se stal v polovině roku 2018 kanadský miliardář Lawrence Stroll, který ale musel založit nový tým a to pod názvem Racing Point F1.\n\nV roce 1991 byl v Silverstone založen tým Jordan. Veškerá zařízení a zázemí byla v roce 2005 odkoupena společností Midland Group, kanadského podnikatele ruského původu Alexe Shnaidera, a v roce 2006 byl tým přejmenován na Midland F1. Poté byl na konci sezony 2006 prodán společnosti Spyker Cars. Ovšem Spyker měl během sezony 2007 finanční problémy a tým musel být znovu prodán. Orange India Holdings, konsorcium firem Watson Ltd. (Dr. Vijay Mallya) a Strongwind (Michiel Mol), koupila tým Spyker F1 za zhruba 88 milionů eur v říjnu 2007.\n\nŠéfem týmu pro sezonu 2008 zůstává i nadále Colin Kolles, který tým vedl už v roce 2005. Mike Gascoyne je vedoucím pracovníkem technického vývoje a hlavní konstruktér. Pro první část sezony 2008 bude tým používat šasi Spykeru F8-VII a nové zákaznické motory Ferrari pro rok 2008, díky smlouvě, která platí až do roku 2010.\n\nForce India má smlouvu s Adrianem Sutilem pro rok 2008, ovšem o Sutilovi se spekuluje jakožto o možném nástupci Fernanda Alonsa v McLarenu. Ovšem Mallya naznačil, že si přeje aby Sutil zůstal v týmu i v roce 2008. S druhým vozem bývají nejčastěji spojování indičtí piloti Narain Karthikeyan a Karun Chandhok a také bývalý pilot Toyoty Ralf Schumacher. K zimnímu testování byli včetně Sutila pozváni Vitantonio Liuzzi, Christian Klien a bývalý testovací piloti Spykeru Giedo van der Garde a Roldán Rodríguez.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "262802", "url": "https://cs.wikipedia.org/wiki?curid=262802", "title": "Lozang Döndub", "text": "Lozang Döndub\n\nLozang Döndub (1505–1568) byl 3. pančhenlama tibetské buddhistické školy Gelugpa. Stejně jako jeho dva předchůdci byl uznán až posmrtně. Lozang Döndub byl známý tím, že strávil 20 let osamoceným meditováním v jeskyni nedaleko Himálají.\n"}
{"id": "262804", "url": "https://cs.wikipedia.org/wiki?curid=262804", "title": "Lozang Čhökji Gjalcchän", "text": "Lozang Čhökji Gjalcchän\n\nSönam Čhoglang (1570–1662) byl 4. pančhenlama tibetské buddhistické školy Gelugpa. Byl historický prvním pančhenlamou, jemuž byl tento titul udělen za života. Jeho třem předchůdcům bylo postavení v linii pančhenlamů vyčleněno až posmrtně.\n\nSönam Čhoglang byl učitelem 5. dalajlamy, který jej prohlásil za inkarnaci buddhy Amitábhy a udělil mu titul pančhenlama.\n"}
{"id": "262810", "url": "https://cs.wikipedia.org/wiki?curid=262810", "title": "Lozang Ješe", "text": "Lozang Ješe\n\nSönam Čhoglang (1663–1737) byl pátým tibetským pančhenlamou. Narodil se do rodiny, která zaujímala ve společnosti dobré postavení. Brzy po svém narození byl rozpoznán jako inkarnace svého předchůdce Lozang Čhökji Gjalcchäna.\n"}
{"id": "262812", "url": "https://cs.wikipedia.org/wiki?curid=262812", "title": "Lozang Paldän Ješe", "text": "Lozang Paldän Ješe\n\nLozang Paldän Ješe (1738–1780) byl šestý tibetský pančhenlama. Byl starší bratr 10. šamarpy, jiné linie tulkuů. Napsal mnoho děl o buddhismu, díky kterým se proslavil. Zemřel v Pekingu na neštovice.\n"}
{"id": "262815", "url": "https://cs.wikipedia.org/wiki?curid=262815", "title": "Imputace", "text": "Imputace\n\nTeorie imputace, zavedená Carlem Mengerem, tvrdí, že ceny výrobních faktorů jsou dány cenami výrobku.\n\nTo je pravý opak toho, co tvrdili klasičtí ekonomové jako Adam Smith a David Ricardo, totiž že hodnota výrobku je dána cenou výrobních faktorů (viz \"pracovní teorie hodnoty\").\n\nTeorie imputace byla velmi důležitá, protože odpovídala na otázku ekonomické hodnoty. Marginalističtí ekonomové jako Carl Menger a Frank Fetter z rakouské školy tvrdili, že hodnota statku není dána cenou výrobních faktorů, ale mezní užitečností vyrobeného statku.\nZatímco šlo jednoduše dokázat, že takto je dána hodnota statku spotřebního (například rohlík), tedy statku prvního řádu, bylo těžší dokázat totéž pro statky vyšších řádů, které ke spotřebě neslouží (například pec na pečení rohlíků) a pouze vstupují do výroby statků nižších řádů. Ale hodnota statku vyššího řádu je dána tím, že jej lze použít na výrobu statku nižšího řádu a tedy hodnotou statku nižšího řádu. A statky prvního řádu jsou oceňovány samotnými spotřebiteli. Takže výrobní faktory jsou citlivé na mezní užitečnost spotřebních statků.\n"}
{"id": "262816", "url": "https://cs.wikipedia.org/wiki?curid=262816", "title": "Lozang Tänpä", "text": "Lozang Tänpä\n\nLozang Tänpä (1782–1853) byl sedmým tibetským pančhenlamou. Předchozí pančhenlama Lozang Paldän Ješe zemřel v Pekingu roku 1780 na neštovice. 10. šamarpa, bratr Palden Paldäna Ješeho, pomáhal novou inkarnaci svého bratra nalézt. Lozang Tänpä pak pomáhal nalézt inkarance 8. i 9. dalajlamy (oba předčasně zemřeli).\n"}
{"id": "262817", "url": "https://cs.wikipedia.org/wiki?curid=262817", "title": "Kunštátská kaple", "text": "Kunštátská kaple\n\nKunštátská kaple, podle zasvěcení kaple Navštívení Panny Marie, je barokní kaple kruhového půdorysu, která byla postavena roku 1760 na hlavním hřebeni Orlických hor ve výšce 1035 metrů nad mořem.\n\nKaple stojí v sedle mezi vyšším severozápadním a nižším jihovýchodním vrcholem hory U Kunštátské kaple. V místě kaple je čtyřmezí katastrálních území Malá Zdobnice ze severozápadu, Velká Zdobnice z jihozápadu, Kunštát u Orlického Záhoří ze severovýchodu a Černá Voda u Orlického Záhoří z jihovýchodu – katastrální území na západní straně patří k obci Zdobnice a na východní straně k obci Orlické Záhoří, obojí v okrese Rychnov nad Kněžnou. Kolem kaple prochází po hřebeni pěší Jiráskova cesta značená červeným pásovým značením a vybavená též jako naučná stezka.\n\nÚdajně byla kaple postavena pro dřevorubce, kteří tehdy v Orlických horách těžili dřevo pro výdřevu kutnohorských dolů a do tavicích pecí místních skláren.\n\nPo odsunu německého obyvatelstva po druhé světové válce byl interiér kaple zničen. V 60. letech 20. století byl interiér rekonstruován a další opravy se uskutečnily po roce 2000. Kaple byla znovu vysvěcena biskupem královéhradecké diecéze Dominikem Dukou, při slavnostní mši dne 18. června 2005.\n\n\n"}
{"id": "262822", "url": "https://cs.wikipedia.org/wiki?curid=262822", "title": "Diacria Patera", "text": "Diacria Patera\n\nDiacria Patera je domnělý impaktní kráter nacházející se na povrchu Marsu na severní polokouli v oblasti Tharsis jižně od zlomové struktury Acheron Fossae, severně od štítové sopky Olympus Mons, jižně od pohoří Arcadia Dorsa a východně od sopky Alba Patera. Kráter má v průměru 66 km a jeho strany jsou extrémně erodovány, což vypovídá o jeho značném stáří, či případně silných erozních vlivech.\n\nPojmenován byl v roce 1985 po vysočině v Řecku. V názvu se vyskytuje , což se používá pro pojmenování nepravidelného kráteru různého původu. Oproti například Alba Patera však tento kráter nevznikl vulkanickou aktivitou, ale dopadem vesmírného tělesa.\n\nV roce 2007 bylo zjištěno, že se ve skutečnosti o kráter nejedná.\n\n\n"}
{"id": "262823", "url": "https://cs.wikipedia.org/wiki?curid=262823", "title": "Lozang Paldän Čhökji", "text": "Lozang Paldän Čhökji\n\nLozang Paldän Čhökji (1855–1882) byl osmým tibetským pančhenlamou. Buddhistickou tradicí školy Gelugpa je považován za inkarnaci svého předchůdce Lozang Tänpy.\n"}
{"id": "262826", "url": "https://cs.wikipedia.org/wiki?curid=262826", "title": "Nága", "text": "Nága\n\nNága je sanskrtský a pálijský termín původně v indické mytologii označující polobožské bytosti s tváří člověka, avšak s tělem, respektive ocasem, a kápí kolem krku jako indická kobra. Výraz nemá v češtině ekvivalent, často je nevhodně překládán jako „had“ nebo „drak“.\n\nV buddhistických textech jsou jako nágové označovány podivné polobožské bytosti, které dle popisu mají vypadat jako obrovští hadi (kobry) většinou s jednou hlavou, i když občas jsou popisováni i jako vícehlaví tvorové. Dožívají se vysokého věku několika tisíc let jako dévové a jsou nadáni nadpřirozenými schopnostmi. Dle nejstarší tradice jsou nágové sluhy nebeského krále Virúpakkhy (páli, v sanskrtu Virúpákṣa), jednoho ze čtyř nebeských králů, který chrání západní stranu. Nágové slouží jako strážci hory Suméru a chrání tak dévy z nebe třicetitří před útokem démonů.\n\nDle théravádových textů je jejich zvířecí stránka natolik silná (tzn. přílišné zahlcení mysli nečistotami jako hněv, nevědomost a chtivost), že nejsou schopni dosáhnout osvícení. Naopak ve vadžrajánové tradici vystupuje mnoho osvícených nágů.\n\nJiž od raného buddhismu vystupují v buddhistických legendách jako ochránci Buddhovy nauky. Jedna z nejstarších legend se měla odehrát již šestý týden po Buddhově osvícení, kdy Buddha v sedě prožíval blaho osvobození. Nečekaně se spustil prudký déšť, načež ze svého úkrytu vylezl král nágů Mučalinda, obtočil sedmkrát tělo Buddhy a roztáhl svoji velkou hadí kápi nad Buddhovou hlavou, aby ho tak ochránil před deštěm. Texty vinaji dokonce obsahují příběh o nágovi, který na sebe vzal lidskou podobu a nějaký čas žil jako buddhistický mnich. Nágové mají také klíčové postavení v pozdější formě buddhismu - mahájáně. Mahájánové texty měly být údajně schovány v říši nágů, dokud je odtud v příhodný čas nepřinesl zpět na zem buddhistický mudrc Nágárdžuna.\nNágové však v buddhistických legendách nevystupují jen jako dobrotivé bytosti. Druhý největší Buddhův žák Mahá Mógallána (páli, v sanskrtu Mahá Maudgaljájana) musel pomocí svých nadpřirozených schopností porazit obrovského nágu, který měl údajně Buddhovi a jeho bránit v cestě do nebe třicetitří.\n\nTermín \"nága\" nebo \"mahánága\" (\"„velký nága“\") je v buddhismu také užíván jako synonymum označující \"velkou bytost\" pro pojmenování Buddhy a dalších mudrců, kteří došli vysvobození z neustálého koloběhu znovuzrozování.\n\n"}
{"id": "262827", "url": "https://cs.wikipedia.org/wiki?curid=262827", "title": "Lozang Thubtän Čhökji", "text": "Lozang Thubtän Čhökji\n"}
{"id": "262828", "url": "https://cs.wikipedia.org/wiki?curid=262828", "title": "František Lýdie Gahura", "text": "František Lýdie Gahura\n\nFrantišek Lýdie Gahura (10. října 1891 Zlín – 15. září 1958 Brno) byl český architekt a sochař. Patří mezi nejvýznamnější české architekty a sochaře tvořící v duchu funkcionalismu.\n\n\nHned po ukončení studií byl zaměstnán ve stavebním oddělení firmy Baťa ve Zlíně, kde pracoval do roku 1946. Proslavil se jako sochař. K jeho raným dílům patří socha J. A. Komenského a v roce 1920 sochy Františka Bartoše a Boženy Němcové. Až s určitým zpožděním se začal uplatňovat jako architekt a urbanista. Na jeho schopnosti upozornil Tomáše Baťu právě jeho profesor Jan Kotěra, když projektoval zahradní obytnou čtvrť pro zaměstnance továrny.\n\nV jeho tvorbě se spojoval cit umělce s racionalizmem architekta-inženýra, připraveného plnit výtvarné myšlenky v architektonické praxi, ale i teoreticky domýšlet a řešit aktuální estetické problémy. Když v roce 1923 profesor Kotěra zemřel, zadal Baťa Gahurovi projekt dokončit. Tak vznikl první dílčí stavební plán zlínské čtvrti Letná a Tomáš Baťa v něm našel ideálního partnera pro své záměry. Gahura postupně nakreslil zastavovací plány dalších zlínských zahradních čtvrtí. Vrcholem jeho urbanistické tvorby byl \"Regulační plán Velkého Zlína\" z roku 1934, který si udržel kontinuitu až do dnešní doby. Zaobíral se celým zlínským regionem a byl autorem celé řady účelových staveb.\n\nV technickém rozvoji stavebnictví hledal nový estetický výraz architektury. Zavedl zlínský monolitický železobetonový skelet 6,15 × 6,15 metrů se sloupy kruhového průřezu a s výplní z režných cihel, který se stal typizovanou konstrukční formou Zlína.\n\nVe třicátých letech byl jmenován městským architektem města Zlína, kde uskutečnil řadu urbanistických projektů jako například projekt městského centra (1937–1941). Jeho teoretická práce byla završena knihou \"Estetika architektury\" (1943).\n\nPříkladem Gahurova architektonického citu je budova Památníku Tomáše Bati (1933).\n\nV roce 1946 (po nuceném odchodu ze Zlína) odešel do Brna, kde pracoval jako zemský projektant a na sklonku života pracoval ve Výzkumném ústavu architektury jako vědecký pracovník. V průběhu života získal velké množství domácích i mezinárodních ocenění.\nGahura spolu s Vladimírem Karfíkem byli zakladateli zlínské urbanistické a architektonické tradice.\n\n\n\n\n\n"}
{"id": "262831", "url": "https://cs.wikipedia.org/wiki?curid=262831", "title": "Čhökji Gjalcchän", "text": "Čhökji Gjalcchän\n\nČhökji Gjalcchän (ཆོས་ཀྱི་རྒྱལ་མཚན་, 19. února 1938 – 21. ledna 1989) byl desátým tibetským pančhenlamou.\n\nNarodil se v dnešní čínské provincii Čching-chaj. 3. června 1949 byl oficiálně uznán jako 10. pančhenlama, inkarnace svého předchůdce Lozang Thubtän Čhökjiho.\n"}
{"id": "262832", "url": "https://cs.wikipedia.org/wiki?curid=262832", "title": "Letecké muzeum Kbely", "text": "Letecké muzeum Kbely\n\nLetecké muzeum Kbely je největším leteckým muzeem v Česku a patří mezi nejvýznamnější muzea tohoto druhu v Evropě. Nachází se v areálu historického vojenského letiště Praha-Kbely, které bylo první leteckou základnou vybudovanou po vzniku Československa v roce 1918. Další expozice je umístěna v nedelakém areálu Staré Aerovky. Muzeum má ve svých sbírkách 275 letadel, z nichž 85 je vystaveno ve šesti krytých halách, 25 v nekrytých expozičních prostorech, 155 je uloženo v depozitářích a 10 letuschopných je provozováno. Celkem má 2 251 sbírkových předmětů, které se váží k letectví, kosmonautice, parašutismu a meteorologii. Expozice muzea se vztahuje především k historii československého a českého letectví, zejména vojenského. Řada vystavených letounů patří ke světovým unikátům. Muzeum je přístupné zdarma a to v sezóně od května do října.\n\nV polovině 60. let 20. století se rozpoutala mezi odbornou leteckou veřejností živá diskuse o nutnosti zřídit specializované letecké muzeum, které by mapovalo vývoj československého letectví. Dosavadní letecké sbírky soustřeďovalo pouze Národní technické muzeum v Praze a Technické muzeum v Brně, zde ale nešlo o jejich jedinou náplň sbírkotvorné činnosti a funkci leteckého muzea vlastně pouze suplovala. Prostor tomuto tématu dal také časopis \"Letectví a kosmonautika\", kde byla v roce 1965 uveřejněna celá řada úvah a výzev, mimo jiné i k záchraně letadel-veteránů, která se tehdy nacházela na různých místech v Československu, vesměs ve špatném technickém stavu.\nJako reakce na toto hnutí vznikla při NTM Letecká historická společnost, která si dala za cíl systematický sběr leteckých památek, jejich zpracování a renovaci trojrozměrných exponátů. Dalším mohutným impulzem byla anketa k letecké historii, kterou pořádal časopis \"Letectví a kosmonautika\" v roce 1966. V ní se k otázce vzniku leteckého muzea vyjadřovaly zainteresované osobnosti, mimo jiné i tehdejší náčelník Vojenského muzea VHÚ podplukovník J. Šáda.\nPostupně uzrála myšlenka zřídit leteckou expozici při Vojenském muzeu VHÚ pod vedením tehdy majora ing. Jaroslava Janečky, který se o uvedenou problematiku již delší dobu intenzivně zajímal. Díky pochopení velení vojenského letectva, konkrétně jeho velitele generála Josefa Vosáhla, byli ze stavu Vojenského výzkumného ústavu VÚ 031 vyčleněni pracovníci pro leteckou skupinu Vojenského muzea.\nPalčivý problém prostoru, kde by měly být sbírky soustřeďovány, se podařilo přes některé návrhy (jako třeba Bruselský pavilón na Pražském výstavišti) vyřešit přidělením části hangáru č. 40 na letišti ve Kbelích. Jde o hangár, ve kterém je dnes instalována největší část expozice. Zde se počaly soustavně soustřeďovat trojrozměrné exponáty pocházející od vojenského letectva, různých muzeí a aeroklubů a již v září 1967 byla otevřena první improvizovaná výstava letadel. S vidinou blížícího se výročí vzniku československého státu v roce 1968, zainteresoval Ing. Jaroslav Janečka nejširší leteckou veřejnost, aby bylo možno vybudovat opravdu důstojnou leteckou výstavu. Na té se měly podílet letecké výrobní podniky, ČSA, ČslA, aerokluby a v neposlední řadě vojenské opravárenské závody.\nByl zřízen koordinační výstavní výbor, který měl zároveň uspořádat na letišti ve Kbelích velký letecký den. Mezitím již byl pro výstavu k dispozici celý hangár č. 40. Do tohoto úspěšně se rozvíjejícího úsilí vpadly události po 21. srpnu 1968, kdy republiku obsadila vojska států Varšavské smlouvy. Samo letiště ve Kbelích cizím letectvem obsazeno nebylo, neboť právě v té době probíhaly stavební práce na vzletové a přistávací dráze. Okupační vojska jej však obsadila po zemi a expoziční hangár byl několik dní střežen tanky.\nTyto skutečnosti se negativně promítly i do budování letecké výstavy. Byl například zcela zrušen dlouho připravovaný letecký den a termín zahájení výstavy posunut. I přes všechna negativa byla výstava slavnostně otevřena 11. října 1968 a zaznamenala obrovský úspěch. Bylo vystaveno 62 letadel, z nichž dvě třetiny již byly ve sbírkách Vojenského muzea. Uzavření expozice bylo vynuceno 15. prosince 1968 blížící se zimou. Od následujícího roku byla výstava otevřena již jako stálá sezonní expozice Vojenského muzea VHÚ a dala tak základ dnešním rozsáhlým sbírkám Leteckého muzea VHÚ.\nV 70. letech probíhala postupná konsolidace situace v muzeu, přibývaly sbírky, intenzivně probíhaly opravy získaných exponátů, rostl počet pracovníků. Od poloviny 70. let se rovněž zrodila tradice představovat veřejnosti při slavnostním otevření a u příležitosti Dne letectva nové přírůstky do Leteckého muzea a jiné zajímavé exponáty včetně ukázek jejich funkce. Tato tradice je pokud možno dodržována dodnes.\nNa konci 70. let byl vypracován odvážný projekt rozšíření Leteckého muzea, který by z něj udělal multifunkční středisko letectví v Československu. Byly vypracovány rozsáhlé studie a plány, opět z iniciativy plk. Jaroslava Janečky, které byly nadřízenými orgány schváleny, ale k jejich realizaci nikdy nedošlo. Tento projekt se však projednával až do počátku 80. let. Na jeho základě prosadil plk. ing. Janečka velkorysou reinstalaci pro rok 1988. V tomto jubilejním roce dokázal přesvědčit nejvyšší místa o nutnosti rozšířit stávající prostory Leteckého muzea o další hangáry a hlavně celou přestavbu zafinancovat. Podařilo se získat tři starší hangáry vesměs velké historické hodnoty, ale ve velice špatném stavu.\nSoustředěným úsilím jednotlivých správ FMNO se podařilo opravit hangár č. 18 z 1. světové války a hangár č. 17 z první republiky a uvést je do stavu vhodného pro expozice. Zároveň byly zbudovány i venkovní prostory pro rozměrnější exponáty. V té době Letecké muzeum vystavovalo kromě letadel také těžkou bojovou techniku a prostředky protivzdušné obrany státu. Nová podoba expozice byla veřejnosti představena 8. září 1988 zároveň s velkým leteckým dnem na letišti ve Kbelích.\nV březnu roku 1990 odešel plk. Jaroslav Janečka do důchodu a jeho místo zaujal plk. gšt. Vladimír Remek. Shodou okolností došlo krátce potom k prudkému nárůstu sbírkových předmětů, hlavně těžké bojové techniky. Tento stav zcela paralyzoval činnost muzea, protože velká část z přibližně 550 kusů techniky rušených útvarů byla umístěna v prostorách Leteckého muzea.\nV roce 1992 se podařilo získat nové depozitáře v rušeném vojenském výcvikovém prostoru Lešany. Tam se začala těžká bojová technika pomalu odvážet. Problémy s chodem muzea vyvrcholily na podzim roku 1994 propuštěním nebo přemístěním většiny z 12 stálých zaměstnanců Leteckého muzea. Dokonce se uvažovalo o stálém uzavření muzea a o nastolení v podstatě depozitního režimu. Nastalou krizi pomohl vyřešit Ing. J. Janečka, který se dočasně ujal vedení muzea a vypracoval novou koncepci pro další sezony.\nLetecké muzeum bylo v roce 1995 zcela oproštěno od těžké bojové techniky a většiny protiletadlových prostředků, tyto exponáty byly přesunuty do nově vznikajícího Vojenského technického muzea v Lešanech. Letecké muzeum nově vzniklé prostory zcela využilo pro prezentaci československého letectví. V létě 1995 byla dokonce otevřena nová expoziční hala H-220, která byla převážně věnována historii ČSA. Nicméně velice vážná personální a prostorová situace přetrvávala. Přibývalo rozměrných exponátů a ubývalo pracovníků, kteří by je měli ošetřovat. Došlo také k vážnému poškození střešní krytiny hangáru H-18, takže musel být uzavřen a většina letadel byla vystěhována.\nZásadním zlomem v situaci Leteckého muzea byl nástup nového ředitele VHÚ pplk. Aleše Knížka v září 2002. Na všechna muzea VHÚ se přestalo nahlížet jako na obtížný přívěsek, ale naopak začala být chápána jako základní kámen smyslu činnosti této instituce. To se projevilo v okamžitém přílivu financí do nových projektů muzeí a hlavně ve zvýšeném důrazu na kvalitu sbírek a jejich evidenci.\nTak mohla být ve Kbelích již v říjnu 2003 otevřena zcela nová expozice v bývalém kinosále H-88. Tento hangár je vůbec jedním z prvních, který byl do Kbel přenesen z Chebu již v roce 1919. V roce 2003 se však nacházel v dezolátním stavu, takže pouze nákladná rekonstrukce jej mohla zachránit před demolicí. Záměr se zdařil a nyní lze v tomto historickém hangáru spatřit letouny, které v něm stály již ve dvacátých letech dvacátého století, ve zcela nově pojaté expozici.\nHned na jaře příštího roku byl obdobným způsobem zrekonstruován historický hangár H-18. V něm expozice plynule navazuje na počátky československého letectví a pokračuje v obdobném duchu až po rok 1938. Interiéry obou hangárů kladou důraz na celkový dojem a atmosféru doby, zároveň umožňují prohlídku vystavených exponátů bez rušivých momentů, což byla hlavní vada původních expozic. Dalším krokem byla v roce 2009 renovace obdobného historického hangáru H-87, kde je v současné době umístěna expozice 2. světové války. Nicméně stále přetrvávají problémy s umístěním exponátů, velká část je vystavena pod širým nebem a velice trpí povětrnostními vlivy. Leteckému muzeu stále chybí několik hangárů, aby mohlo důstojně prezentovat své sbírky.\n\nExpozice Leteckého muzea se z původního jediného hangáru v roce 1968 postupně rozrostla na stávajících pět hangárů se stálými expozicemi, sál pro příležitostné výstavy a na rozsáhlé venkovní výstavní prostory. V současnosti je v jednotlivých hangárech a na venkovních plochách vystaveno celkem 128 letadel, téměř 50 motorů a desítky dalších částí letadel, jako jsou vrtule, přístrojové vybavení, letecká výzbroj a další komponenty. Kryté expozice jsou doplněny figurínami v dobové výstroji pro létající i pozemní personál, automobily a dalším vybavením nezbytným pro zabezpečení letového provozu.\n\nHangár typu Hart je vůbec jeden z prvních postavených ve Kbelích, kam byl převezen z Chebu již v roce 1919. Během 2. světové války jej německá armáda přebudovala na kinosál a pro tyto účely se používal až do počátku 80. let minulého století. V roce 2003 se však nacházel v dezolátním stavu, takže pouze nákladná rekonstrukce jej mohla zachránit před demolicí. Záměr se zdařil a nyní lze v tomto historickém hangáru ve zcela nově pojaté expozici spatřit letouny, které v něm stály již ve 20. letech minulého století.\nHangár byl při slavnostním otevření pojmenován po zakladateli muzea plukovníku Ing. Jaroslavu Janečkovi. Ve druhém ročníku Národní soutěže muzeí získal Vojenský historický ústav za záchranu a zpřístupnění této památky cenu Gloria musaealis v kategorii Muzejní počin roku 2003.\nK nejvýznamnějším exponátům patří francouzský stíhací letoun SPAD VII z období 1. světové války a první vojenský letoun československé konstrukce Letov Š-2. Expozice je doplněna ukázkou letecké dílny včetně dobového vybavení a součástí letadel.\n\nHistorický hangár rakouské konstrukce typu Wagner, jeden z prvních, který byl postaven na kbelském letišti po vzniku Československa. Pro expoziční účely byl poprvé zprovozněn v roce 1988. Další opravy a vybudování nové expozice proběhly v roce 2004.\nPři znovuotevření v roce 2004 byl hangár pojmenován po spoluzakladateli a dlouholetém restaurátorovi Leteckého muzea Janu Sýkorovi, díky jehož dovednosti a píli dnes můžeme obdivovat mnohé vystavené historické letouny.\nExpozice v tomto objektu plynule navazuje na počátky československého letectví a pokračuje v obdobném duchu až do roku 1938. Ke strojům symbolizujícím vývoj a úspěchy československého letectví patří především standardní stíhačka československého letectva před 2. světovou válkou – Avia B-534, dále první dopravní letoun československé konstrukce Aero A-10, vítězný letoun II. ročníku rychlostních závodů o cenu prezidenta republiky – Aero A-18C dosahující maximální rychlosti 275 km/h, ale i další význačné typy domácí konstrukce a výroby.\nJde o druhý hangár typu Wagner využívaný Leteckým muzeem a zároveň jeden ze tří hangárů tohoto typu dochovaných na letišti ve Kbelích. V průběhu let 2007 a 2008 utrpěl hangár devastující škody náporem větrných smrští Kyrill a Emma. Ve druhé polovině roku 2008 prošel generální opravou, po jejímž dokončení v něm byla vybudována nová stálá expozice 2. světové války.\nPři příležitosti slavnostního otevření v červnu 2009 byl pojmenován po generálu Karlu Janouškovi, který v letech 1940–1945 působil ve funkci generálního inspektora československého letectva ve Velké Británii.\nExpozice prezentuje zejména letouny a další předměty vztahující se k činnosti československých letců. Jde zejména o sovětské letouny – bitevní Iljušin Il-2m3 a stíhací Lavočkin La-7, dále britské cvičné stroje De Havilland DH-82 Tiger Moth a Norduyn Harvard Mk.II. či francouzský cvičný Morane Saulnier MS-230. Cennými exponáty jsou také německý proudový letoun Messerschmitt Me 262B a německá řízená puma Fritz X.\n\nHangár č. 17 typu Pícha byl standardním hangárem československé konstrukce ve 30. letech 20. století. Na kbelském letišti se dodnes dochovalo několik hangárů tohoto typu. Hangár byl pro výstavní účely poprvé zprovozněn v roce 1988 a až do roku 2008 zde byly vystaveny letouny a další předměty z období 2. světové války.\nPo opravě hangáru č. 87 v něm našly svoje místo stroje reprezentující proudové letouny 1. generace, z nichž některé vznikly již v letech 2. světové války a zbývající záhy po jejím skončení. V současné době jsou zde umístěny letouny Avia S-92 (v Československu sestavený Messerschmitt Me 262A), britské stíhačky Gloster Meteor F Mk.8 a De Havilland Vampire FB Mk.6, sovětský stíhací Jakovlev Jak-17 a americký cvičný Lockheed T-33.\n\nTento dosud největší expoziční hangár byl postaven po skončení 2. světové války na místě čtyřech bombardováním zničených hangárů typu Pícha. Od založení muzea až do roku 1988 byl jediným expozičním hangárem muzea.\nVe vstupním prostoru hangáru je instalována výstava Letadla a létání ve Kbelích, která připomíná slavné okamžiky československého letectva v letech 1918–1938, období okupace i poválečný vývoj vojenského letectva s přihlédnutím k historii letiště a současnosti základny. V závěrečné části je shrnuta historie Leteckého muzea a pohled na jeho možný vývoj v budoucnosti.\nV hangáru samotném se nachází téměř 60 letounů a množství dalších sbírkových předmětů, dokumentujících vývoj československého vojenského, dopravního a sportovního letectví po roce 1945. Období budování vojenského letectva po 2. světové válce zastupují stíhací letouny Avia S a CS 199, bitevní Avia B-33 a některé další stroje. Mladší historii představují Jak-23, řada migů počínaje MiGem 15 a 17 přes MiG-19 až po MiG-21, MiG-23 a MiG-29. V expozici nechybějí ani proslulé československé konstrukce Aero Ae-45, Let L-200 Morava, československé vrtulníky, známé stroje Zlin a vrchol československého leteckého průmyslu Aero L-29 Delfín a L-39 Albatros.\nZ prostorových důvodů jsou v tomto objektu připomenuty i meziválečné tradice československého letectví. Toto období zde reprezentuje akrobatický stroj Avia Ba-122 „krále vzduchu“ Františka Nováka a jediný obojživelný letoun ČSA – Saunders Roe Cloud. Závěr je věnován podílu Československa na kosmickém výzkumu. Vystavena je návratová kabina kosmické lodi Sojuz 28 spolu se skafandrem jediného československého kosmonauta Vladimíra Remka.\n\nV roce 2016 byly otevřeny nové výstavní prostory v historických hangárech č. V a VI v areálu Stará Aerovka na letňanském letišti. V hangáru č. V, který byl postaven v rámci budování nových prostor pro firmu AERO v letech 1940–1941, se nachází expozice stíhacích bombardérů a bombardovacích a bitevních letounůz období od 2. světové války až do 80. let 20. století. Vystavenými exponáty jsou Aero C-3A (Siebel Si-204), trup bombardovací verze Aero C-3B, přední část sovětského letounu Petljakov Pe-2, letouny Suchoj – Su-7 nebo Su-22. V hangáru č. VI, která byl historicky prvním hangárem firmy AERO k sestavování a zalétávání letadel se nachází expozice historie firmy Aero. Hlavními exponáty jsou letouny Aero A-18 z roku 1923, který vzlétl právě z tohoto hangáru, prototypy letounů L-29 Delfín ve verzi XL-29-2, L-39 Albatros ve verzi X-02 a L-159 Alca.\n\nJiž od počátku existence muzea byly některé letouny, zejména pro jejich rozměry, vystaveny pod širým nebem. Také tato expozice prošla řadou proměn, naposledy v roce 2007. Nyní je rozdělena na několik částí.\nV jedné jsou vystaveny dopravní a transportní letadla a vrtulníky. Vystavené stroje doplňují výstavu Letadla a létání ve Kbelích a zároveň dokumentují historii dopravního letectva Armády České republiky a zdejší 24. základny dopravního letectva. Dalším významným exponátem umístěným na ploše je první proudový letoun používaný ČSA – Tupolev Tu-104. Zároveň jde o nejrozměrnější stroj ve sbírkách muzea. Mezi další letouny vystavené venku patří stroje významných typů západní konstrukce, vystavené pro srovnání s technikou používanou československým letectvem. Závěrečná část je pak věnována bojovým letounům řady Mikojan-Gurjevič a Suchoj používaných československým a českým vojenským letectvem od počátků 50. let 20. století až do doby zcela nedávné.\nLetecká sbírka obsahuje několik letuschopných letadel a kluzáků. Mezi nejznámější patří dvouplošník Aero C-104S, aerotaxi L-200 Morava, Zlíny Z-126 a akrobatický Z-226. Bývají předváděny například při zahájení sezony v Leteckém muzeu či během Tankového dne ve Vojenském technickém muzeu Lešany i na dalších leteckých dnech.\n\n\n"}
{"id": "262833", "url": "https://cs.wikipedia.org/wiki?curid=262833", "title": "Dolní Tříč", "text": "Dolní Tříč\n\nDolní Tříč je místní část Jablonce nad Jizerou v okrese Semily ležící na severní straně kopce Kamence (688 m. n. m). Zástavbou jsou převážně rodinné domky staršího i novějšího typu. Dříve byla tato část města součástí osady Tříč, jejíž druhou částí je dnes Horní Tříč náležící k Vysokému nad Jizerou. K Dolní Tříči se dnes přiřazuje oblast sahající až k lyžařským vlekům.\n\nDolní Tříč leží v katastrálním území Jablonec nad Jizerou o výměře 6,42 km.\n\n"}
{"id": "262834", "url": "https://cs.wikipedia.org/wiki?curid=262834", "title": "Gendün Čhökji Ňima", "text": "Gendün Čhökji Ňima\n\nGendün Čhökji Ňima ( , ve Wylieho transkripci \"dge ’dun chos kyi nyi ma\", ) (* 25. dubna 1989) je tibetský buddhistický tulku, který byl rozpoznán 14. dalajlámou jako 11. pančhenlama.\n\nKdyž v roce 1989 nečekaně zemřel 10. pančhenlama, nastal těžký úkol pro tibetský úřad v exilu, a to najít 11. inkarnaci, v zatajení před čínskou vládou. Tímto úkolem byl pověřen Čadral rinpočhe.\n\nV roce 1995 našel chlapce a po potvrzení dalajlamou, že jde o 11. pančhenlamu, se Gendün Čhökji Ňima ztratil bez dalších stop. Čadral rinpočhe zůstal uvězněn. Čínská vláda následně sama zvolila nového pančhenlamu. Stal se jím Gjacchän Norba. Místo pobytu Gendün Čhökji Ňimy není známé, dokonce není ani známo, zda je stále živ. Čínská vláda s ním nepřipouští žádná setkání.\n\n"}
{"id": "262835", "url": "https://cs.wikipedia.org/wiki?curid=262835", "title": "Gjacchän Norba", "text": "Gjacchän Norba\n\nGjälcchän Norbu (tibetsky: རྒྱལ་མཚན་ནོར་བུ་, \"náboženské jméno\" tibetsky: ཆོས་ཀྱི་རྒྱལ་པོ་, Čhökji Gjälpo, 13. února 1990) je buddhistický mnich, o němž vláda Čínské lidové republiky prohlašuje, že je jedenáctým tibetským pančhenlamou.\n\nGjälcchän Norbu pochází z okresu Lhari v prefektuře Nagčhu. Rodiče jsou oba příslušníci KS Číny. Mládí prožil v Pekingu, sídlo jeho vlády se nachází v klášteře Tašilhünpo. Většinu času však tráví v Pekingu.\n\nPodle tradice výběr pančhenlamy potvrzuje dalajláma.\n\nV roce 1989 zemřel 10. pančhenlama Čhökji Gjalcchän, který po čínské invazi do Tibetu zůstal v zemi. Skupina mnichů z jeho domovského kláštera Tašilhünpo okamžitě s povolením čínské vlády zahájila hledání jeho převtělení. Vůdce skupiny Čhadrël Rinpočhe tajně komunikoval s 14. dalajlamou Tändzin Gjamcchem, který měl potvrdit konečnou volbu. Spojení však bylo odhaleno a Čhadrel byl zatčen.\nKonečná volba probíhala v roce 1995 v Pekingu.\n14. dalajláma Tändzin Gjamccho uznal jako 11. pančhenlamu Gendüna Čhökjiho Ňimu, který byl taktéž jeden z chlapců v úzkém výběru. Chlapec vzápětí zmizel a od té doby je nezvěstný. Týden poté byl čínskou vládou vybrán jako 11. pančhenlama Gjälcchän Norbu.\n"}
{"id": "262840", "url": "https://cs.wikipedia.org/wiki?curid=262840", "title": "Kamenec (Krkonošské podhůří)", "text": "Kamenec (Krkonošské podhůří)\n\nKamenec je kopec mezi Jabloncem nad Jizerou a Vysokým nad Jizerou. Obtéká ho ze severu Sklenařický a z jihu Tříčský potok.\n\nNázev pochází pravděpodobně od pojmenování severní strany kopce (jablonecké). Kdysi se zde, stejně jako na ostatních jabloneckých svazích, rozprostírala pole, v tomto případě velmi neúrodná a kamenitá s malým množstvím slunečního záření. Zemědělci vybírali kameny z polí a stavěli z nich hromady a zídky na okrajích polí. Podle těchto útvarů, které jsou dodnes na stráních k nalezení, dostal kopec své jméno.\n\nDnes se přírodních podmínek naopak využívá. Na jablonecké straně kopce stojí lyžařský areál, který je proslaven nejdelší zimní sezónou mezi vleky s podobnou nadmořskou výškou.\n\n"}
{"id": "262846", "url": "https://cs.wikipedia.org/wiki?curid=262846", "title": "Brzlík", "text": "Brzlík\n\nBrzlík (: \"thymus\") je hlavním orgánem pro diferenciaci a funkční dozrávání T-lymfocytů. Stejně jako kostní dřeň nebo bursa Fabricii u ptáků je jedním z primárních lymfatických orgánů společně s červenou kostní dření. Mezi sekundární lymfatické orgány patří např. slezina, lymfatické uzliny nebo mukózní lymfatická tkáň.\n\nV lidské anatomii se \"thymus\" nachází v horním anterioru hrudní dutiny za sternem (hrudní kost).\n\nDíky velkému množství apoptických lymfocytů byl brzlík považován za jakýsi „hřbitov lymfocytů“ bez jakéhokoli funkčního významu. Význam brzlíku v imunitním systému byl objeven Jacquem Millerem v roce 1961. Miller chirurgicky odstranil brzlík třídenním myším a pozoroval následnou deficienci v populaci lymfocytů, které pojmenoval T buňky právě po tomto orgánu.\n\nV ontogenickém smyslu se brzlík vyvíjí ze třetího branchiálního vaku a teprve později se stěhuje skrz přední mediastinum do cílového místa. Skládá se ze dvou úzce spojených laloků uložených částečně v hrudi a částečně v krku (někdy zasahuje až k dolní hranici štítné žlázy).\n\nVelikost brzlíku je proměnlivá a závisí na věku. Největší váhy, kolem 40 g, dosahuje kolem 10. roku věku a poté dochází k involuci. Ve stáří se pak skládá pouze z tukové a vazivové tkáně. V mnoha případech už pak není možné makroskopicky rozlišit samotný orgán od okolního mediastinálního tuku. K involuci dochází díky zvyšující se hladině pohlavních hormonů, pokud je dospělý člověk chemicky nebo fyzicky kastrován, brzlík zvyšuje aktivitu a dochází i ke zvětšení. U pacientů s autoimunitní chorobou \"Myasthenia gravis\" je často (70%) zjištěna hyperplazie thymu nebo zhoubnost (malignita, viz Nádorové onemocnění).\n\nKaždý lalok brzlíku je rozčleněný vláknitými přepážkami (\"trabeculae\") v menší laloky, které se dále skládají z vnější vrstvy (\"cortex\") a vnitřní vrstvy (\"medulla\").\n\nLymfocyty, které dospívají v T buňky v brzlíku, jsou často nazývané \"thymocyty\". Ty se liší imunofenotypově od T lymfocytů specifickou kombinací povrchových proteinů. Thymocyty jsou v raných stádiích vývoje extrémně citlivé na kortizon, ale jak jejich vývoj pokračuje, stávají se stále více rezistentní. Sensitivní thymocyty se nacházejí převážně v cortexu a rezistentní v medulle. Kromě lymfocytů a Hassallových tělísek brzlík ještě obsahuje epitelové buňky, dendritické buňky a makrofágy. Navíc je brzlík protkán množstvím cév a odvodnou lymfoidní tkání, která vtéká do mediastinálních lymfatických uzlin.\n\nNádory vznikající z brzlíkových epitelových buněk se nazývají \"„thymomy“\" a jsou zjišťovány u 25–50 % pacientů s \"Myasthenia gravis\". Symptomy jsou někdy zaměňovány s bronchitidou nebo silným kašlem, protože nádor dráždí nerv zodpovědný za kašlací reflex. Všechny thymomy jsou potenciálně rakovinné, ale mohou se velmi snadno měnit – některé rostou pomalu, jiné velmi rychle a mohou se rozšiřovat do okolní tkáně. Léčení thymomamů často vyžaduje úplné odstranění celého brzlíku.\n\nNádory vznikající z thymocytů jsou nazývané \"„thymické lymfomy“\".\n\nCeloevropská skupina diabetologů pracuje na výzkumu souvislosti diabetes mellitus (cukrovky) s autoimunitním systémem v naději na řešení samotné příčiny inzulinových dysfunkcí.\n\n"}
{"id": "262857", "url": "https://cs.wikipedia.org/wiki?curid=262857", "title": "Ida Kelarová", "text": "Ida Kelarová\n\nIda Kelarová, rozená Ida Bittová (* 10. února 1956 Bruntál) je romská zpěvačka, muzikantka a sbormistryně, sestra zpěvačky a herečky Ivy Bittové.\nJe z národnostně smíšené rodiny – otec Koloman Bitto byl známý romský muzikant, původem z jižního Slovenska; matka Lidmila, učitelka v mateřské školce, pocházela ze Slovácka. Dětství prožila ve Vrbně pod Pradědem, Prešově a v Horních Salibách. Studovala LŠU v Opavě a na Janáčkově konzervatoři v Brně (studovala hru na klavír a violoncello).\nV letech 1975–1982 působila jako herečka a zpěvačka v Divadle na provázku v Brně. V roce 1982 se přestěhovala za manželem do Walesu. V roce 1985 odjela do Dánska, kde začala koncertovat a učit romské písně. Později působila v Norsku a opět ve Walesu. V roce 1995 se vrátila do České republiky. V Bystrém na Českomoravské vysočině založila Mezinárodní školu pro lidský hlas. Organizuje mezinárodní workshopy, multietnické projekty, romský festival \"Gypsy Celebration Hartmanice\" a v různých zemích zakládá pěvecké sbory s repertoárem romských písní \"Apsora\". V roce 1999 vytvořila spolu se svým nynějším partnerem Desideriem Duždou skupinu \"Romano Rat\" („Romská krev“), se kterou koncertuje po celém světě.\nZa hudbu k filmu Zpráva o putování studentů Petra a Jakuba byla v roce 2001 nominována na Českého lva.\n\n\n"}
{"id": "262858", "url": "https://cs.wikipedia.org/wiki?curid=262858", "title": "Turisas", "text": "Turisas\n\nTurisas je folkmetalová skupina z finského města Hämeenlinna. Skupina byla pod názvem \"Köyliö\" založena v roce 1997 Mathiasem Nygårdem a Jussim Wickströmem a o rok později byla přejmenována na Turisas podle starodávného finského boha války.\n\nTurisas ve své hudbě mísí prvky power metalu, viking metalu a folk metalu. Sami svůj styl označují jako battle metal (battle = boj, bitva).\n\nPo dvou demonahrávkách a jednom EP natočili v roce 2004 své debutové album Battle Metal, které přineslo první velký úspěch.\n\n29. října 2005 byl kytarista Georg Laakso těžce zraněn při autonehodě a kvůli poraněné míše byl donucen ukončit spolupráci se skupinou. V roce 2006 měli společné turné s kapelou Lordi. V roce 2007 vytvořili další album The Varangian Way (podle Vikingů, kteří v 9.–10. století táhli ze Skandinávie jižně až do Konstantinopole a písně z alba právě tuto pouť popisují). Celý kytarový part na něm zahrál Jussi Wickström sám. Na podzim 2008 vyšlo DVD obsahující kompilaci živých vystoupení ze zatím největšího turné kapely po rodném Finsku a dokument o tomto turné.\n\nJejich vzhled stojí za zmínku – nosí vikinské dobové kostýmy a obličeje mají natřeny červeno-černě. Sami to komentují takto: „Ano, lidé si myslí, že je to šílené, ale máme důvod proč to dělat. Nejsme druzí Lordi.\"\n\n\n\n\n\n\n\n"}
{"id": "262859", "url": "https://cs.wikipedia.org/wiki?curid=262859", "title": "Marie Švermová", "text": "Marie Švermová\n\nMarie Švermová, rozená Švábová (17. srpna 1902 Trnovany – 4. února 1992) byla česká a československá komunistická politička, poválečná poslankyně Prozatímního a Ústavodárného Národního shromáždění a Národního shromáždění ČSR, členka předsednictva ÚV KSČ. V 50. letech odsouzená v rámci politických procesů a vězněna. V 70. letech signatářka Charty 77.\n\nJejím manželem byl komunistický politik Jan Šverma, mladším bratrem potom komunista Karel Šváb.\n\nPocházela z rodiny zednického štukatéra. Byla nejstarším ze šesti dětí a od věku šesti let se již musela starat o své sourozence.\nV roce 1919 vstoupila do mládežnické organizace Československé sociálně demokratické strany dělnické. Od roku 1921 byla funkcionářkou KSČ. V letech 1926–1928 studovala na Leninově stranické škole v Moskvě. V roce 1929 se stala členkou ÚV KSČ. Za druhé světové války pobývala v emigraci v Moskvě. Opětovně se do tuzemské politiky zapojila v roce 1945, kdy se stala členkou předsednictva ÚV KSČ.\n\nV letech 1945–1946 byla poslankyní Prozatímního Národního shromáždění za KSČ. V parlamentu setrvala až do parlamentních voleb v roce 1946, pak se stala poslankyní Ústavodárného Národního shromáždění za KSČ a po volbách do Národního shromáždění roku 1948 se stala za KSČ poslankyní Národního shromáždění ve volebním kraji Brno. Na poslaneckém postu setrvala do února 1951, kdy rezignovala. Místo ní nastoupil jako náhradník Josef Hulínský.\n\nOd dubna 1945 byla členkou prozatímního Ústředního výboru Komunistické strany Československa. VIII. sjezd KSČ ji zvolil do předsednictva Ústředního výboru Komunistické strany Československa. Coby členku ÚV KSČ ji potvrdil i IX. sjezd KSČ. Na přelomu 40. a 50. let 20. století zastávala vysoké funkce v rámci KSČ a mimo jiné organizovala „spontánní hnutí“ na podporu politických procesů, např. organizovala sběr a podpisy rezolucí žádajících smrt pro Miladu Horákovou. Později (v roce 1968, již po vlastních obsáhlých zkušenostech s komunistickou spravedlností) se vyjádřila, že vinu Horákové neumí posoudit, ale že její trest dozajista nebyl úměrný.\n\nV roce 1951 ale její politická kariéra skončila. V předsednictvu ÚV KSČ zasedala do roku 1950, v únoru 1951 byla zcela vyloučena z ÚV KSČ. Následovalo zatčení, vyloučení ze strany a v roce 1954 po krutém věznění a mučení byla odsouzena v rámci vykonstruovaného tzv. procesu s krajskými tajemníky k doživotnímu vězení (původně měla být hlavou spiknutí, ale moskevským poradcům se zdála být příliš „malou rybou“). Ve vězení strávila pět let.\n\nNa tom, aby prosadil její odsouzení a co nejtěžší podmínky při věznění, si dal záležet ministr kultury a hlavní ideolog KSČ Václav Kopecký. Zřejmě mu přitom šlo o osobní pomstu, neboť Švermová dříve bez nějaké ohleduplnosti odmítla jeho nabídku k sňatku a oponovala mu na stranických schůzích, což si dovolil jen málokdo. Švermová udržovala intimní poměr s Otto Šlingem, který byl odsouzen k trestu smrti v Slánského procesu.\n\nV roce 1956 byla propuštěna z vězení. Později byla rehabilitována a roku 1968 jí byl udělen Řád republiky. Znovu byla politicky pronásledována za normalizace. V roce 1977 podepsala prohlášení Charty 77. Brněnský historik Jiří Pernes vybral Švermovou mezi deset představitelek českého komunismu, o nichž napsal knihu \"Komunistky s fanatismem v srdci\".\n\n\n"}
{"id": "262860", "url": "https://cs.wikipedia.org/wiki?curid=262860", "title": "Vlajka Spojených států amerických", "text": "Vlajka Spojených států amerických\n\nVlajka Spojených států amerických je jeden ze státních symbolů Spojených států amerických.\n\nVlajka má třináct vodorovných pruhů (sedm červených a šest bílých) a modrý kanton (o šířce sedmi pruhů), ve kterém je umístěno padesát bílých pěticípých hvězd v devíti řadách (střídavě po pěti a šesti hvězdách). Pruhy představují třináct původních, zakládajících států Unie, hvězdy současný počet států Unie. Poslední varianta vlajky USA byla přijata dne 4. července 1960 (po přijetí státu Havaj), jedná se již o 28. verzi vlajky Spojených států amerických (na první vlajce byl v jejím kantonu ještě britský Union Jack, později již různý počet hvězd). Vlajka je používána v poměru stran 10:19.\n\nPrvní americká vlajka s třinácti pruhy (\"Grand Union Flag\") z roku 1775 se stala národní vlajkou USA již roku 1776, tehdy to ale byla vlajka patřící Britské Východoindické společnosti (Britská Východoindická společnost). V jejím kantonu byl ještě britský Union Jack, který vyjadřoval skutečnost, že povstalci chtěli zůstat loajální k britskému králi. Dne 14. června 1777 rozhodl Kongres USA, že v kantonu budou hvězdy, které společně s pruhy budou symbolizovat počet členů federace. Ovšem po vstupu Vermontu a Kentucky do federace se zvýšil dne 1. května 1795 počet pruhů na patnáct. Hrozilo tak, že vlajka s velkým počtem pruhů bude zvláště na moři špatně rozlišitelná, a navíc byla výroba nových vlajek značně nákladná. Proto Kongres USA přijal roku 1818 zásadu, že počet pruhů se vrátí na třináct, zvyšovat se bude pouze počet hvězd v kantonu a to vždy na státní svátek 4. července (i když se vstup dalších států uskutečnil k jinému datu).\n\nPodle legendy vyložil jednotlivé prvky vlajky sám George Washington tak, že hvězdy jsou sebrané z oblohy, červená barva z Anglie a bílé pruhy představují odloučení od mateřské země. První vlajku údajně ušila švadlena Betsy Rossová.\n\nSoučasnou vlajku s padesáti hvězdami navrhl tehdy šestnáctiletý student Robert G. Heft z Ohia. Ten ji navrhl v rámci školní práce z dějepisu a vlajku poté dopravil do Washingtonu. Tehdejší americký prezidend Dwight D. Eisenhower tuto vlajku vybral z tisíců stejných návrhů, Heft byl totiž jediný, který ji do Washingtonu dopravil osobně.\n\nVlajka USA se vztyčuje ve všech amerických závislých územích spolu s vlajkou OSN a vlajkou toho daného závislého území.\n\nSlib věrnosti vlajce Spojených států amerických (anglicky: \"The Pledge of Allegiance to the flag of the United States of America\") je přísahou loajality Američanů ke své zemi. Původní text napsal Francis Bellamy již v roce 1832.\n\n\nPoměr stran 10:19 je určen pro státní (federální) vlajky (často označovány jako \"G-spec\", tj. pro vládní účely). Veřejnosti jsou k dispozici i (alternativní nebo přijatelné) varianty vlajky s poměrem stran 2:3, 3:5 nebo 5:8.\n\nVlajka Spojených států amerických s hvězdami a pruhy byla také vzorem pro vlajky Chile, Kuby, Libérie, Malajsie, Portorika,\nToga,\nUruguaye, pro vlajky závislých území nebo pro historické vlajky.\n\n\n\n"}
{"id": "262861", "url": "https://cs.wikipedia.org/wiki?curid=262861", "title": "Novohradské podhůří", "text": "Novohradské podhůří\n\nNovohradské podhůří je geomorfologický celek na jihovýchodě Šumavské hornatiny. Jedná se o soubor sníženin, pahorkatin i členitých kerných pohoří. Dosahuje střední nadmořské výšky 556 m, maximální výška je 870 m (Kohout). Vltava, Malše a jejich přítoky vytvářejí hluboce zaříznutá, místy až kaňonovitá údolí.\n\n\nNejvětší část Novohradského podhůří je tvořena krystalinickými horninami (žuly moldanubického plutonu a cordieritické ruly jeho pláště, svorové ruly a svory). V Kaplické brázdě se nacházejí zbytky neogénních usazenin.\n"}
{"id": "262862", "url": "https://cs.wikipedia.org/wiki?curid=262862", "title": "Seznam asturských králů", "text": "Seznam asturských králů\n\nSeznam asturských králů zahrnuje první křesťanské vládce na Pyrenejském poloostrově. Po zániku vizigótské říše, která byla v letech 711 až 713 dobyta Araby a Berbery, se stalo hornaté území dnešní Asturie základnou Reconquisty. \nVizigotský šlechtic Pelayo se snažil o vyhnání maurů, roku 722 pak odrazil jejich útok v bitvě u Covadongy, a stal se prvním králem Asturského království. \n\nRoku 910 rozdělil král Alfons III. \"Veliký\" království mezi své syny – Garcíu I., Ordoña I. a Fruelu II.. Fruela II. se stal králem asturským, García I. leónským a Ordoño I. galicijským. \n\nAsturské království existovalo až do poloviny desátého století, kdy se spojilo s Královstvím leónským. \n"}
{"id": "262864", "url": "https://cs.wikipedia.org/wiki?curid=262864", "title": "A New Day Yesterday", "text": "A New Day Yesterday\n\nA New Day Yesterday (2003), též známé jako Jethro Tull: A New Day Yesterday – 25th Anniversary Collection, 1969-1994, je stereo DVD remasterované \"25th Anniversary Video\" od britské skupiny Jethro Tull.\n\n\n\n"}
{"id": "262866", "url": "https://cs.wikipedia.org/wiki?curid=262866", "title": "Israel Kirzner", "text": "Israel Kirzner\n\nIsrael Meir Kirzner (Jisra'el Mayer Kirzner) (* 13. února 1930) je ekonom a současný vůdčí představitel tzv. Rakouské školy. Syn proslulého rabína a talmudisty se narodil v Londýně, v Anglii a přišel přes Jižní Afriku do USA.\n\nPo studiích na Universitě v Kapském městě v Jižní Africe (1947-48) a v Londýně (1950-51), Kirzner obdržel titul bakalář od Brooklyn College v roce 1954, titul MBA v roce 1955 a Ph.D. od New York University v roce 1957 (kde studoval pod vedením Ludwiga von Misese).\n\nKirznerovo hlavní přispění k ekonomické teorii je v oblasti ekonomie znalostí, podnikání a etice trhů. Je emeritní profesor na New York University a je v současnosti vůdčím pokračovatelem myšlenek a metodologie Ludwiga von Misese.\n\n\n"}
{"id": "262867", "url": "https://cs.wikipedia.org/wiki?curid=262867", "title": "Udo Jürgens", "text": "Udo Jürgens\n\nUdo Jürgens, vlastním jménem Udo Jürgen Bockelmann (30. září 1934, Klagenfurt, Rakousko – 21. prosince 2014, Münsterlingen, Švýcarsko) byl rakouský zpěvák a skladatel z oblasti popmusic, jehož popularita trvala více než 50 let. Jeho první významný hit „Jenny“ vyšel v roce 1959 a okamžitě obsadil první příčky německé i rakouské hitparády.\n\nV roce 1992 jeho koncert ve Vídni navštívilo 220 000 diváků, což je jedna z nejvyšších účastí v Evropě.\n\nSložil více než 900 písní a prodal okolo 105 miliónů nosičů, čímž se zařadil mezi nejúspěšnější světové hudebníky. Jeho hity jako \"Ein ehrenwertes Haus\", \"Siebzehn Jahr, blondes Haar\" nebo \"Ich war noch niemals in New York\" jsou považovány za evergreeny, a dočkaly se několika cover verzí. Udo Jürgens se v roce 1978 přestěhoval z rakouského Kitzbühelu do Curychu a od roku 2007 byl švýcarským občanem. Stejně tak v tomtéž roce změnil i svůj management. Hanse R. Beierleina, který dodnes tvrdí, že ho objevil a udělal z něj světovou hvězdu, nahradil Freddym Burgerem, žijícím v Curychu, který jeho další kariéře velice pomohl a byl jeho výhradním manažerem.\n\nPříznivý ohlas u dětského publika zaznamenalo nazpívání úvodní znělky německé verze amerického animovaného seriálu \"Tom a Jerry\" \"Vielen Dank für die Blumen\" (1981).\n\nV roce 1967 si zahrál sám sebe v prvním dílu seriálu Československé televize \"Píseň pro Rudolfa III.\" s písněmi \"Sag mir wie\" a \"Nobody Knows\". V tomtéž roce složil píseň \"Tausend Fenster\" pro mezinárodní hudební soutěž Velká cena Eurovize, interpretem jeho skladby na této soutěži byl Karel Gott. Tuto soutěž vyhrál Udo Jürgens v roce 1966 s písní \"Merci, Chérie\".\n\nJeho koncerty v rámci pravidelných turné po německy mluvicích zemích byly beznadějně vyprodané, jeho turné s názvem „Einfach ich“ získalo takovou přízeň publika, že byla spontánně prodloužena do konce roku 2009.\n\nSpolupracoval se špičkovými evropskými a světovými textaři, mezi něž patří například Michael Kunze, Uli Heuer, Don Black nebo Filip Albrecht.\n\nPři nedělní procházce v Gottliebenu u Bodamského jezera byl postižen selháním srdce a po neúspěšných oživovacích pokusech zemřel v kantonální nemocnici Münsterlingen. Na začátek roku 2015 plánoval další pokračování svého posledního turné s názvem \"Mitten im Leben\" (Uprostřed života).\n\n\n"}
{"id": "262869", "url": "https://cs.wikipedia.org/wiki?curid=262869", "title": "Zhořec", "text": "Zhořec\n\nNázev Zhořec má více sídel:\n\n\n"}
{"id": "262870", "url": "https://cs.wikipedia.org/wiki?curid=262870", "title": "Státní znak", "text": "Státní znak\n\nStátní znak je jeden ze státních symbolů každého státu. Znak reprezentuje stát a vychází z jeho tradic.\n\nZ heraldického hlediska se státní znak většinou skládá ze štítu a případně dalších heraldických prvků. Tak je tomu u většiny evropských států, výjimku tvoří Francie a Itálie jejichž státní znaky nemají štít a jedná se tedy o emblémy. Znaky Běloruska a Severní Makedonie mají také podobu emblému, protože byly vytvořeny podle znaku Sovětského svazu a nazývají se znaky sovětského typu. Naopak v asijských a afrických zemích převažují státní znaky v podobě emblému. Na americkém kontinentu se vyskytují obě verze stáních znaků, v Severní americe převažují spíše znaky se štítem. Trochu odlišný je Státní znak Spojených států amerických, který je tvořen lícovou stranou velké státní pečeti.\n\n\n\n\n"}
{"id": "262872", "url": "https://cs.wikipedia.org/wiki?curid=262872", "title": "Seznam leónských králů", "text": "Seznam leónských králů\n\nAsturské království se na počátku 10. století rozpadlo do několika samostatných monarchií: León, Galicie a vlastní Asturie. Obě posledně jmenované země však brzy připadly Leónu, který tak lze označit za nástupnický stát Asturie. V roce 925 se osamostatnila hrabata z Burgosu, jež se měla napříště titulovat jako hrabata kastilská.\n\n\n\n\n"}
{"id": "262873", "url": "https://cs.wikipedia.org/wiki?curid=262873", "title": "Seznam aragonských králů", "text": "Seznam aragonských králů\n\n"}
{"id": "262876", "url": "https://cs.wikipedia.org/wiki?curid=262876", "title": "Seznam kastilských králů", "text": "Seznam kastilských králů\n\n\n\n\n\n"}
{"id": "262878", "url": "https://cs.wikipedia.org/wiki?curid=262878", "title": "Seznam galicijských králů", "text": "Seznam galicijských králů\n\nSeznam galicijských králů zahrnuje chronologicky řazené panovníky Galicijského království, které se rozkládalo na Pyrenejském poloostrově. Království vzniklo roku 910, kdy asturský král Alfons III. \"Veliký\" rozdělil své království mezi tři syny – Garcíu I., Ordoña I. a Fruelu II. Fruela II. se stal králem asturským, García I. leónským a Ordoño I. galicijským. Po smrti bratra Garcíi I. roku 914 spojil Ordoño I. Galicijské království s Léonským.\nSamostatné Galicijské království pak bylo obnoveno v letech 1060–1071 a po tomto období se natrvalo stalo součástí Království leónského, později Zemí Kastilské koruny a nakonec Španělského království.\nJižní Galicie byla po roce 1095 připojena k Portugalskému hrabství, které se časem stalo královstvím.\nTitul galicijského krále používali ještě leónští králové Ferdinand II. a Alfonso IX. (potomci královny Urraky I.)\n\n"}
{"id": "262881", "url": "https://cs.wikipedia.org/wiki?curid=262881", "title": "Ektosymbióza", "text": "Ektosymbióza\n\nEktosymbióza (exosymbióza) je druh symbiózy, při níž symbiont zůstává na vnější straně buněčné stěny. Jinými slovy, žije na povrchu těla hostitele, nebo v trávicí trubici a ve vývodech žláz. Příkladem mohou být bakterie žijící na povrchu rostlin, v podpaží člověka, nebo v tělních dutinách živočichů. Na pokožce člověka žije 200 druhů bakterií.\n\nEktosymbionti mohou způsobovat nemoci - takové symbionty označujeme jako ektoparazity. Příkladem je klíště obecné či komár. Někteří ektosymbionti jsou však pro svého hostitele přínosem. Je známo, že určité bakterie ve střevech vyrábí vitamín K. \n\nOpačným termínem je endosymbióza. \n\n"}
{"id": "262886", "url": "https://cs.wikipedia.org/wiki?curid=262886", "title": "Zákon o nezávislosti Indie", "text": "Zákon o nezávislosti Indie\n\nZákon o nezávislosti Indie (anglicky \"Indian Independence Act 1947\") byl zákon přijatý Parlamentem Spojeného království, který oficiálně schválil nezávislost Indie a její rozdělení.\n\n20. února 1947 prohlásil britský premiér Clement Attlee v parlamentní řeči, že britská vláda v Indii skončí nejpozději v červnu 1948. 24. března 1947 se stal indickým místokrálem lord Mountbatten. Ten po svém příjezdu do Indie usoudil, že vzhledem k nebezpečnosti situace není možné čekat víc, než rok. Mountbatten se rozhodl pro rozdělení kolonie a vznik separátního muslimského státu.\n\n2. června 1947 se v místokrálově paláci uskutečnilo rozhodující jednání, bezprostředně po němž bylo rozdělení Indie schváleno jak Muslimskou ligou, tak Indickým národním kongresem. Výsledek tohoto jednání, tzv. Mountbattenův plán, vešel ve známost následující den.\n\nO několik týdnů později, 18. července 1947, byl přijat Zákon o nezávislosti Indie.\n\n\nÚderem půlnoci na 15. srpna 1947 vznikla nezávislá Indie a Pákistán. Paňdžáb a Bengálsko byly rozděleny Radcliffovou linií mezi oba státy a vypukly zde náboženské masakry, provázené masovým stěhováním obyvatelstva. Severozápadní pohraniční provincie se referendem připojila k Pákistánu, stejně rozhodli i voliči silhatského distriktu Ásámu. Až na tři výjimky (džúnágarhský \"naváb\", haidarábádský \"nizám\" a kašmírský \"maharádža\") podepsali vládci všech knížecích států do 15. srpna 1947 akty o přistoupení (\"Instrument of Accession\") k Indii, nebo Pákistánu.\n\n22. října 1947 vtrhly do Kašmíru ozbrojené oddíly Paštunů a postupovaly směrem na Šrínagar. 26. října 1947 podepsal kašmírský \"maharádža\" akt přistoupení k Indii a začala nevyhlášená První indicko-pákistánská válka. V únoru 1948 byl k Indii připojen knížecí stát Džúnágarh, v lednu 1950 knížecí stát Hajdarábád.\n\n\n\n"}
{"id": "262889", "url": "https://cs.wikipedia.org/wiki?curid=262889", "title": "Infračervený port", "text": "Infračervený port\n\nInfračervený port je rozhraní pro přenos dat prostřednictvím infračerveného záření. K posílání dat je nutné, aby na sebe obě zařízení navzájem „mířila“ portem a aby od sebe byla vzdálena maximálně desítky centimetrů.\n\nInfračerveným portem bývaly v nedávné minulosti vybaveny mnohé notebooky, mobilní telefony a PDA. Široce rozšířeným standardem byl IrDA. V současné době je ale infračervený přenos dat obvykle nahrazen rádiovými vlnami, především standardem Bluetooth, který je rychlejší, nevyžaduje zvláštní směrování přístrojů a má větší dosah (v řádu metrů). S tím ovšem souvisí nutnost vybrat partnerské zařízení ze seznamu dostupných přístrojů (párovat) a také nižší bezpečnost.\n\n"}
{"id": "262890", "url": "https://cs.wikipedia.org/wiki?curid=262890", "title": "McDonnell XP-67 Bat", "text": "McDonnell XP-67 Bat\n\nMcDonnell XP-67 Bat (Netopýr) byl prototyp (sériové číslo 43-211677) dvoumotorového jednomístného dálkového stíhacího letounu s přetlakovou kabinou. Typ vyvíjela firma McDonnell na objednávku amerických leteckých sil (USAAC). Poháněla ho dvojice motorů s válci do X, \"Continental XIV-1430-1\", vybavených turbokompresory. Ty roztáčely dvojici čtyřlistých vrtulí a jejich spaliny vytvářely díky upraveným výfukům přídavný tah. Plánovaná výzbroj se skládala ze šesti 37mm kanónů M4. Konstrukce XP-67 byla nekonvenční, s řadou nových řešení, což ale komplikovalo vývoj letounu a nakonec i vedlo ke zrušení projektu.\n\nUSAAC objednalo 29. července 1941 stavbu dvou prototypů XP-67 na základě studie dálkového stíhače, vytvořené už dříve firmou McDonnell. Letadlo vypadalo dost neobvykle, protože celý trup měl profil křídla a tvořil s ním jeden celek, včetně chladičů, motorových gondol. Byla zvažována řada kombinací výzbroje, ať už šlo o šest 12,7mm kulometů, čtyři 20mm kanóny, či dokonce jeden 75mm kanón, než byla vybrána varianta se šesti kanóny ráže 37 mm.\n\nPřestože první prototyp XP-67 ještě nemohl létat, byl 1. prosince 1943 dodán pro pozemní testy. Poháněly ho invertní vidlicové dvanáctiválcové motory \"Continental XIV-1430-17/19\" s turbodmychadly \"General Electric D-23\". Už 8. prosince 1943 ale byl letoun poškozen požárem obou motorových gondol, který způsobila porucha výfukového potrubí. Prototyp byl brzy opraven a 6. ledna 1944 došlo k prvnímu letu. Ten ale musel být po šesti minutách ukončen pro poruchu motorů. Po řadě úprav pohonných jednotek proběhly další dva lety. Při čtvrtém letu 1. února 1944 XP-67 došlo k překročení otáček motorů a ty začaly hořet.\n\nNa základě testů v aerodynamickém tunelu, dostal letoun při výměně motorů zvětšené ocasní plochy. Zkoušky prototypu byly obnoveny 23. března 1944 a pokračovaly několik dalších měsíců. Poté letoun při pěti letech vyzkoušeli piloti z USAAF. Pilotní kabinu vyhodnotili jako výbornou, vlastnosti při pojíždění jako uspokojivé, letadlo ale bylo podmotorované a mělo příliš dlouhý start. Mělo také špatnou počáteční stoupavost a akceleraci. Ostatní letové vlastnosti byly dobré. Síly v řídící páce byly malé, letoun byl stabilní ve všech rychlostech, ovšem se sklony k otřesům.\n\nLetoun se poté vrátil do továrny k úpravám, především chlazení motorů. Piloti USAAF stroj 11. května 1944 definitivně převzali k testům. Během nich byly odstraňovány další potíže, to se ale nedařilo v případě pohonných jednotek. Největší problém bylo jejich přehřívání, které 6. září 1944 způsobilo další požár letounu, při kterém byl prototyp XP-67 vážně poškozen. USAAF proto 13. září 1944 projekt zrušilo. Druhý prototyp nebyl nikdy dokončen.\n\n\n\n\n\n"}
{"id": "262892", "url": "https://cs.wikipedia.org/wiki?curid=262892", "title": "Karel Lamač", "text": "Karel Lamač\n\nKarel Lamač (27. ledna 1897 Praha, Rakousko-Uhersko – 2. srpna 1952 Hamburk, Spolková republika Německo) byl český filmař, jednalo se o velmi významnou zakladatelskou osobnost moderní české kinematografie.\n\nKarel Lamač se narodil v Košířích u Prahy jako jediný syn pražského rodáka a magistra farmacie Karla Lamače (*1863) a jeho manželky Františky, rozené Prusíkové, ovdovělé Kovářové (*1860). Studoval na lékárníka, stejně jako jeho otec. Mnohem více ho však zaujalo umění a ještě v době studií se stal dirigentem filharmonického orchestru, později začal vystupovat společně s ochotníky jako kouzelník. V době stáží v Drážďanech se seznámil s filmováním. Za první světové války narukoval do armády a na frontě údajně natáčel v zákopech aktuality, přičemž velmi často riskoval vlastní život. Toto tvrzení je však některými badateli zpochybňováno.\n\nPo skončení první světové války a návratu do vlasti (1918) se osamostatnil a založil vlastní filmový ateliér \"Kavalírka\".\n\nJeho prvním československým filmem se stal \"Vzteklý ženich\" (1919), ke kterému napsal jak námět tak i scénář, byl jeho režisérem a i hercem – tento film se však do dnešních dob nedochoval.\n\nNěmý film mu přinesl výrazné herecké uplatnění, vytvořil oblíbenou filmovou dvojici s půvabnou divou Anny Ondrákovou (vlastním jménem \"Anna Sofie Ondráková\", v zahraničí známá jako \"Anny Ondra\"), společně hráli v:\n\n\nSpolečně založili společnost \"Ondra – Lamač Film\". Byli do sebe hluboce zamilováni, ale když mu Anny Ondráková navrhla manželství, odmítl ho s příslibem do budoucnosti vzhledem ke svému enormnímu pracovnímu vytížení. Anny se krátce nato vdala za známého německého boxera Maxe Schmelinga, což jej značně zranilo.\n\nOn, Anny Ondráková, režisér Václav Wasserman a kameraman Otto Heller byli ve 20. letech 20. století odbornou kritikou i diváky považováni za tzv. \"silnou čtyřku českého filmu\".\n\nPopularitu mu přinesla filmová úloha roztržitého \"docenta Bulfínka\" ve filmu \"Na tý louce zelený\" (1936). Posledním československým filmem, ve kterém se objevil, byla komedie \"Milování zakázáno\" (1938), v obou filmech měl na starosti (tak jako obvykle) i režii.\n\nUž jeho režisérské prvotiny v Československu vzbudily široký ohlas, řadí se mezi ně němé filmy :\n\nJeště větší uznání získal po nástupu zvukových filmů, nejúspěšnější byly ty filmy, ve kterých hrál král českých komiků Vlasta Burian: už první český zvukový film \"C. a k. polní maršálek\" (1930) vyvolal nečekaný úspěch, dále \"Lelíček ve službách Sherlocka Holmese\", \"Funebrák\", \"Nezlobte dědečka\", \"Ducháček to zařídí\". Společně se svým přítelem a žákem Martinem Fričem režíroval komedie: \"On a jeho sestra\" a \"To neznáte Hadimršku\". Oblíbené byly i filmy \"Důvod k rozvodu\", \"Pozor straší\". Natáčel i v zahraničí – v Německu, Francii, Anglii i v USA. Jeho posledním českým filmem byla komedie \"U pokladny stál...\" s Vlastou Burianem (1939).\n\nPřed nacistickým nebezpečím emigroval do Holandska, později do Belgie a Francie, kde opět natáčel. Po napadení Francie nacisty odjel do Anglie, kde opět vstoupil do armády a v Royal Air Force natáčel dokumenty ze života československých vojáků. Pozornost vzbudila jeho protinacistická satira \"Švejk bourá Německo\" (1943), ve které účinkoval i pozdější československý ministr zahraničních věcí Jan Masaryk.\n\nJeho oduševnělý hlas se hodil do dokumentárních filmů, které byly připravovány na uvedení v osvobozeném Československu. Po skončení druhé světové války se vrátil do vlasti, ale hned zase emigroval, ze strachu z komunistického převratu. Zpočátku působil ve Francii, později žil několik let v USA, kde pracoval na novinkách a vynálezech v oblasti filmu a televize. Po ukončení aktivní činnosti se přestěhoval do bavorského Mnichova.\n\nDne 2. srpna 1952 zemřel v Hamburku po vážné nemoci ledvin a jater a byl zde pohřben.\n\nPodílel se na více než 260 filmech (okolo 100 jich sám režíroval, v 50 z nich sám hrál, k 20 z nich napsal scénář, u 7 z nich byl autorem námětu, u 4 byl střihačem, v 4 sám zpíval, v 2 byl i autorem písní. Napsal i jednu z prvních českých knih o filmu: \"Jak se píše filmové libreto\", ve které shromáždil svoje dlouholeté zkušenosti.\n\n\n\n\n\nzčásti \n\n\n\n"}
{"id": "262898", "url": "https://cs.wikipedia.org/wiki?curid=262898", "title": "Konstruktor", "text": "Konstruktor\n\nKonstruktor (zkráceně ctor) je v objektově orientovaném programování speciální metoda třídy, která se volá ve chvíli vytváření instance této třídy.\n\nKonstruktor se podobá ostatním metodám třídy, ale liší se od nich tím, že nemá nikdy explicitní návratový typ, nedědí se a obvykle má jiná pravidla pro modifikátory přístupu. Konstruktory inicializují datové členy instance. Správně napsaný konstruktor nechá objekt v „platném“ stavu.\n\nVe většině programovacích jazyků může být konstruktor přetížen, takže jedna třída má několik konstruktorů s odlišnými parametry a odlišnou funkcionalitou.\n\nNěkteré jazyky (např. C++) rozlišují speciální typy konstruktorů:\n\n"}
{"id": "262899", "url": "https://cs.wikipedia.org/wiki?curid=262899", "title": "Speech Application Programming Interface", "text": "Speech Application Programming Interface\n\nSpeech Application Programming Interface neboli SAPI je API od společnosti Microsoft, které umožňuje použití rozpoznání a syntézu řeči pro aplikace Windows. Několik verzí SAPI byly použity jako součást jazyka SDK, nebo přímo jako část pro operační systém Windows. Mezi aplikace, které používají SAPI, patří Microsoft Office, Microsoft Agent a Microsoft Speech Server.\n\nV podstatě všechny verze API umožňují vývojářům napsat aplikaci pro syntézu a rozpoznání řeči užitím standardní sady rozhraní, dostupného z různých druhů programovacích jazyků. Vývojáři mohou vytvořit své vlastní nástroje nebo upravit současné nástroje, které spolupracují se SAPI. Obecně se dá říct, že pokud tyto nástroje vyhovují danému rozhraní, mohou být užity místo nástrojů dodávaných společností Microsoft.\n\nV Microsoft SAPI existují 2 základní skupiny. SAPI verze 1-4 jsou si velmi podobné, jen s několika málo vylepšeními. Avšak SAPI verze 5, vydaná v roce 2000, představuje úplně nové rozhraní.\n\nSAPI je v podstatě volně šiřitelná součást a může být nahrávána s jakoukoli aplikací běžící pod Windows, která vyžaduje užití řečové technologie.\n\nPokud Vás zajímá technologie převádění textu na mluvené slovo, přečtěte si též tuto stránku: Stránka firmy Linguatec"}
{"id": "262900", "url": "https://cs.wikipedia.org/wiki?curid=262900", "title": "Maskování (Hvězdná brána)", "text": "Maskování (Hvězdná brána)\n\nMaskování je 14. epizoda 10. řady sci-fi seriálu Hvězdná brána. Tým SG-1 zjistí, že Daniel Jackson byl transformován na převora. Přitom Daniel a Merlin plánují, jak zničit Orie.\n\nTým SG-1 se objeví ve vesnici, kterou v nedávné době navštívil převor. Zjišťují, že tento převor nemluvil o hrozbách, ale o spáse a moudrosti Oriů. Jeden z vesničanů je upozorní na příchod převora. Převor přichází zahalen a ptá se vesničanů na odpověď. Vesničané chtějí vědět více, než dají konečnou odpověď. Převor poté odhalí kápi. Tím převorem je Daniel Jackson. SG-1 se vrátí na Zemi a informuje generála Landryho.\n\nBěhem recitace orijského učení je najednou Daniel transportován na Odyseu. Objeví se před Teal'cem a Mitchellem, kteří ho zneškodní zatem. Daniel je poté zajištěn na křesle se zařízením blokujícím jeho schopnosti převora. Daniel na ně mluví normálně bez jakýchkoliv hrozeb.\n\nVysvětluje, že se nechal zajmout Adriou, protože věděl, že Merlinovo vědomí v jeho mysli ho bude chránit před Adrii a její moci. Nemohl také nechat Merlinovu zbraň v rukou Oriů.\n\nDaniel a Merlin proto přišli s plánem, jak podvést Adriu a zničit Orie. Nechali Adriu uvěřit, že Daniela zkonvertovala k Počátku a transformovala Daniela na převora. Daniel tak získal čas a možnost dokončit sangraal předstíraje, že ji dokončí pro Orie. Oriové by se tak vyhnuli válce s Antiky. Daniel ale tajně chtěl dokončit zbraň a poté s Orijskou válečnou lidí odletět do Orijské galaxie, použít ji a eliminovat tak Orie.\n\nSam mu připomene, že Orijská Superbrána je zablokovaná červí dírou z Pegasu. Daniel říká, že Mark IX zničí bránu v Pegasu a spojení se tím přeruší.\n\nJack O'Neill je v SGC na briefingu s týmem SG-1. Jack vidíce Daniela v podobě převora říká \"Tohle je nové.\" a oba začnou diskutovat o svých životech. Daniel říká, že má velmi málo času. Adria ho začne podezírat. Merlin naprogramoval Danielovu DNA, aby vrátila jeho podobu do původního stavu. Daniel tak ztratí Merlinovy znalosti a schopnosti převora.\n\nJack se zeptá, jak má být deaktivována suprebrána. Daniel mu vysvětlí, že Mark IX umístěná za bránu v Pegasu bránu zničí a spojení se přeruší. Carterová to poté potvrdí. Teal'c se zeptá proč ho Adria nepodezřívá, když Daniel nedokončil zbraň. Daniel mu odpoví, že Adria se bála, že Antikové zničí zbraň dříve, než ji budou moci použít. Plán je takový, že Oriové získají celou galaxii a napadnou Antiky, bojujíce tak dlouho, aby Adria mohla dokončit zbraň a odpálit ji z bezpečné vzdálenosti.\n"}
