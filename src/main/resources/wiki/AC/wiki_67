{"id": "314095", "url": "https://cs.wikipedia.org/wiki?curid=314095", "title": "Kostel Nanebevzetí Panny Marie (Brno-město)", "text": "Kostel Nanebevzetí Panny Marie (Brno-město)\n\nJezuitský kostel Nanebevzetí Panny Marie se nachází v brněnské městské části části Brno-střed na katastrálním území Města Brna. Je chráněn jako kulturní památka České republiky.\n\nVe středověku se na tomto místě nacházel ženský klášter, který byl podle první abatyše jsemnován jako \"Herburský klášter\" s kostelem Panny Marie. Fungoval až do roku 1578, kdy byl předán jezuitům. Ti v roce 1599 zahájili stavbu nového kostela Nanebevzetí Panny Marie v manýristickém slohu a o čtyři roky později byl vysvěcen.\n\nV letech 1662 až 1668 jezuité, kteří tehdy působili, nechali kostel znovu přestavět podle projektu Jana Křtitele Erny. V letech 1732-33 kostel upravoval jiný významný brněnský architekt Mořic Grimm, poté byl ještě upravován interiér.\n\nJezuité kostel i kolej opustili po zrušení řádu v roce 1773, poté sloužil jako kasárna a kostel jako kostel vojenský.\n\nV roce 1904 byl celý areál jezuitské koleje zbořen a ušetřen zůstal pouze sám chrám. Podobně jako mnoho dalších brněnských kostelů, i tento byl za druhé světové války vážně poškozen. V průběhu dalších let byl však znovu opraven.\n\nV rámci Programu záchrany architektonického dědictví bylo v letech 1995–2014 na opravu kostela čerpáno 3 500 000 Kč.\n\nNa hlavním oltáři je obraz Nanebevzetí Panny Marie z roku 1735 od Felixe Antona Schefflera a kopie obrazu Panny Marie z římské baziliky Panny Marie Sněžné. Podle tradice jej zdejší koleji daroval řádový generál sv. František Borgiáš. Stejný malíř je i autorem obrazů na bočních oltářích, které pocházejí z roku 1740\n\nBarokní kazatelna z roku 1743 se sochou sv. Salvátora na vrcholu je bohatě zdobena reliéfy. Na protilehlé straně se nachází podobně řešený zděný útvar, který tvoří nástavec pro oltář s gotickou dřevořezbou ukřižovaného Krista.\n\nPo náletu v listopadu 1944 byl kostel vážně poškozen a to včetně jeho vybavení. V letech 1945 až 1952 byl kostel rekonstruován, z této doby také pochází současný betlém. Tvoří jej dekorativní pozadí, doplněné malovaným obrazem krajiny. Sádrové figury, které darovali jednotliví farníci, znázorňují Svatou rodinu, pastýře a Tři krále. Původně byl součástí betléma větší počet figur, některé však byly na počátku 21. století odcizeny.\n\nV roce 2015 vznikl společný projekt Vyšší odborné školy restaurátorské a mnichovského Goering Institutu, který má za cíl restaurovat sakristii kostela. Během této opravy budou restaurovány i fresky a podlaha.\n\nV kryptě spočívají ostatky P. Martina Středy, rektora zdejší jezuitské koleje, významné postavy období Třicetileté války v Brně, který zemřel v pověsti svatosti a o jehož blahořečení se snaží diecéze a jezuitský řád\n\nV kostele se nacházejí třímanuálové varhany firmy Mathis, které byly postaveny roku 2014.\n\n\n"}
{"id": "314099", "url": "https://cs.wikipedia.org/wiki?curid=314099", "title": "Seznam písní Judity Čeřovské", "text": "Seznam písní Judity Čeřovské\n\nToto je seznam písní zpěvačky Judity Čeřovské.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n[[Kategorie:Seznamy písní|Čeřovská, Judita]]"}
{"id": "314106", "url": "https://cs.wikipedia.org/wiki?curid=314106", "title": "Wilhelm Windelband", "text": "Wilhelm Windelband\n\nWilhelm Windelband (11. května 1848 Postupim – 22. října 1915 Heidelberg) byl německý filosof, jeden ze zakladatelů „bádenské školy“ novokantovství. \n\nStudoval medicinu, historii a filosofii v Jeně, v Berlíně a v Göttingen, mimo jiné u Hermanna Lotzeho. Roku 1873 se habilitoval prací \"O jistotě poznání\" a pak přednášel na univerzitách v Curychu a ve Freiburgu, od roku 1882 ve Štrasburku. Roku 1903 se stal profesorem ve Freiburgu, kde pracoval až do své smrti. \n\nWindelband navazoval na Kanta, vůči svým kolegům však zdůrazňoval, že „rozumět Kantovi znamená jít dál, pokračovat“. Navazoval také na Hegela, na Herbarta a na svého učitele Lotze. Snažil se metodicky odlišit přírodní vědy, které podle něho popisují své předměty obecnými zákony a které proto nazval nomotetické, od kulturních věd (např. historie), které se zabývají jednotlivostmi a jako takové je i popisují; proto je nazýval idiografické. Zabýval se také dějinami filosofie a jeho učebnice z roku 1892 se dočkala mnoha vydání. \n\nMezi jeho žáky vynikl Heinrich Rickert, ale také sociolog Max Weber a teolog Ernst Troeltsch. Významně ovlivnil také Karl Jasperse a Isaiah Berlina.\n\n"}
{"id": "314114", "url": "https://cs.wikipedia.org/wiki?curid=314114", "title": "Jericho (seriál)", "text": "Jericho (seriál)\n\nJericho je televizní seriál americké stanice CBS. Motiv seriálu poukazuje na hrozbu nukleárních zbraní dnešní doby. Uprostřed USA leží klidné městečko v Kansasu o cca 3000 obyvatelích. Na horizontu se náhle objeví atomový hřib a lidé brzo zjistí, že nebyl jediný. Šlo o masivní atomový útok, který vyhladil 23 amerických měst a rozložil tak federální vládu. Město je náhle odkázáno k samostatnému přežití.\n\nVeškeré obyvatelstvo města doufá, že jim bude brzy vysvětleno, kdo stojí za tímto hrozivým útokem, ale i po několika měsících jsou lidé stále sami, bez informací, bez zásob a bez elektřiny. Obyvatelé se musí bránit před vpádem přivandrovalců, zejména před žoldáckou armádou zvanou Ravenwood, ale také před mimořádně krutou zimou. Během první řady se dozvídáme šokující odhalení: jeden člověk se přistěhoval do Jericha těsně před útoky a chová se velmi podivně. Jake Green zjistí, že ukrývá doma poslední atomovou bombu, která měla být použita při útocích.\n\n20. září 2006 byla odvysílána premiéra pilotního dílu seriálu na stanici CBS. Během první řady ovšem sledovanost stále klesala a tak se i přes velmi otevřený konec první řady (22 epizod) rozhodla CBS tento seriál ukončit. Ovšem obrovská kampaň fanoušků Jericha nakonec stanici utlačila a tvůrci se rozhodli o natočení druhé série (7 epizod). Po skončení druhé řady se i přes neúplně uzavřený konec televize rozhodla seriál definitivně zrušit. V letech 2009 a 2012 byla vydána navazující třetí a čtvrtá řada v komiksové podobě.\n\nV českém jazyce byl seriál zatím vysílán pouze na televizi AXN a na slovenské televizi JOJ.\n\nPo spatření atomového hřibu zavládne ve městě panika. Město odříznuté od informací je na pochybách, zdali budou někdy ještě obnoveny dodávky proudu, jídla, paliva a léků. Město bojuje s radioaktivním deštěm, nemocemi, přistěhovalcemi, zvláště pak se žoldáckou jednotkou Ravenwood, ale i se skoro sousedním městem New Bern.\nCelá první řada je věnována boji města o přežití, ale i tajnému agentovi z CIA Robertu Hawkinsovi, který měl útokům zabránit, ale byl neúspěšný, získal ovšem jednu z 25 bomb určených pro útoky a tu schoval u sebe v domě.\nPrvní série vyvrcholí překvapivě, když Jericho zjistí, že se sousední město New Bern chystá je napadnout a zabrat jejich farmy, Jericho by bez nich nepřežilo, proto se rozhodne tvrdě bránit. Ovšem New Bern má o mnoho více mužů a zbraní. V posledním díle se však objeví nová vláda, ustanovená v Cheyenne ve Wyomingu, její armáda má zastavit tuto šarvátku, ale nevíme, jestli se dostane na místo včas. Diváka také zarazí nová vlajka této vlády - 21 hvězd a 13 svislých pruhů v původních barvách vlajky USA.\n\nArmáda do šarvátky zasáhla a bojující strany roztrhla. A velitel armády Major Beck uznal New Bern za viníka tohoto činu a tvrdě New Bern potrestal. Jericho je na dobré cestě se obnovit. Ovšem vše hlídá armáda. A veškerý materiál dováží a zařizuje firma Jennings & Rall, jejíž soukromou armádou je právě Ravenwood. Jericho také navštíví nový prezident, který objasní nové změny na americkém území: Nová vlajka - 21 hvězd symbolizuje 21 států, které dohromady skládají ASA (Allied states of america - Spojenecké státy americké) a 13 svislých pruhů symbolizuje stále 13 původních kolonii, ale směřují novým směrem, stejně tak jako oni si musejí vybrat nový směr.\nJericho brzy zjistí, že vše není tak růžové jak vypadá. Firma Jennings & Rall ovládá totálně všechen obchod. Ravenwood v čele s kapitánem jednotky Goetzem má za úkol řídit administrativu města a spravovat jej. Později však zjistíme, že firma Jennings & Rall a vláda je jedno a to samé. A také, že všech 23 útoků na města USA naplánoval jediný člověk s jediným cílem - jakožto bývalý zaměstnanec Jennings & Rall pozoroval jak se stal zkorumpovaný vztah mezi federální vládnou a firmou před útoky. Proto se rozhodl naplánovat celý masivní útok a skoro to vyšlo, až na to, že Jennings & Rall jsou teď mnohem silnější než kdy dřív, ale jsou taky oslabenější, všechny vysoké hlavy jsou totiž v Chayenne, novém hlavním městě ASA. Proto chce použít poslední bombu patřící agentu Robertu Hawkinsovi a toto město zničit. Skoro se to povede, bomba je uprostřed města, ale Jake Green a Robert Hawkins ji samozřejmě seberou a uprchnou s ní na texaskou ambasádu ve městě (Texas je suverénní stát, který zůstal silný a rozhoduje se mezi přiklonění k USA, nebo ASA). Nakonec je bomba převezena do Texasu, kde po prozkoumání zjistí, že je identická s ostatními bombami a že za útoky mohla firma Jennings & Rall. Vše je tedy odhaleno a blíží se další americká občanská válka.\n\n"}
{"id": "314118", "url": "https://cs.wikipedia.org/wiki?curid=314118", "title": "Tazio Nuvolari", "text": "Tazio Nuvolari\n\nTazio Giorgio Nuvolari (16. listopadu 1892 – 11. srpna 1953) byl italský motocyklový a automobilový závodník, považovaný spolu s Chironem a Caracciolou za nejlepšího jezdce meziválečného automobilového sportu. Někteří odborníci jej dokonce považují za nejlepšího automobilového závodníka všech dob. Dr. Ferdinand Porsche jej nazval „\"největším jezdcem minulosti, současnosti a budoucnosti\"“. Jedinou velkou cenou, kterou nikdy nevyhrál, byla Grand Prix Československa.\n\nNuvolari, přezdívaný \"Il Mantovano volante\" (Létající Mantovan), \"Nivola\", \"Malý velký muž\" nebo jednoduše \"Il Maestro\", se narodil v Castel d'Ariu u Mantovy Arturovi Nuvolarimu a jeho manželce Elise Zorziové. Jak jeho otec, tak jeho strýc Giuseppe byli motocyklovými závodníky – zvláště Giuseppe, několikanásobný italský mistr, byl Taziovým vzorem. V roce 1917 se Nuvolari oženil s Carolinou Perinovou. Oba jejich synové zemřeli velmi mladí: Giorgio (1918 – 1937) na myocarditidu a Alberto (1928 – 1946) na nefritidu.\n\nZávodní licenci pro motocykl dostal Nuvolari v roce 1915. Jeho kariéru zbrzdila první světová válka, během níž sloužil jako řidič v italské armádě. V závodě tak debutoval až v roce 1920 na Circuito Internazionale Motoristico v Cremoně. Následujícího roku si poprvé vyzkoušel i automobilový vytrvalostní závod, který vyhrál.\n\nV roce 1925 se Nuvolari stal mistrem Evropy v třídě 350 cm³ díky výhře na Grand Prix Evropy. Velkou cenu národů vyhrál čtyřikrát za sebou (1925 – 1928) a závod na okruhu Lario dokonce pětkrát v řadě (1925 – 1929), vše ve třídě 350 cm³ a na motocyklu Bianchi.\n\nTaktéž v roce 1925 požádala Nuvolariho stáj Alfa Romeo, aby si vyzkoušel jejich závodní vůz. Autu se během závodu zavařila převodovka a Nuvolari měl těžkou havárii, během níž si zranil záda. Navzdory tomu závodil už o šest dní později v Monze, když se předtím nechal přesádrovat tak, aby mohl ovládat motocykl, a zvítězil (podobnou věc předvedl ve své kariéře ještě několikrát).\n\n1930\nV tomto roce Nuvolari vyhrál svou první RAC Tourist Trophy (podruhé vyhrál v roce 1933). Jedna z legend, které se okolo Nuvolariho kupí, tvrdí, že když jeden ze závodníků rozbil výlohu řeznictví, Nuvolari zajel na chodník a pokusil se vzít si šunku. Sammy Davis, který se toho roku s Nuvolarim seznámil, vzpomíná, že Nuvolarimu se svým způsobem líbily situace, kdy se všechno spiklo proti němu (prý jej nebavilo vyhrávat s nejlepším autem na startu), a že prokazoval velký smysl pro černý humor (když mu Enzo Ferrari koupil zpáteční lístek na Sicílii, kde měl Nuvolari startovat v závodě Targa Florio, Nuvolari mu řekl „\"Zpáteční lístek? To si říkáte obchodník? Co když mě nazpět povezou v rakvi?\"“.\n\nV tomto roce Nuvolari a jeho spolujezdec Battista Guidotti vyhráli závod Mille Miglia ve voze Alfa Romeo 6C 1750 GS spyder Zagato. Bylo to poprvé, kdy někdo tento závod vyhrál průměrnou rychlostí přes 100 km/h (100,450 km/h). Nuvolari v závodě startoval jako druhý za svým velkým rivalem Achille Varzim. Jak bylo pro Nuvolariho typické, nestačilo mu, že (jezdci startovali v půlhodinových intervalech) v závodě vedl – chtěl i dojet jako první. Proto v noci za hluboké tmy, jakmile spatřil na silnici v dálce Varziho světla, vypnul svoje reflektory, aby jej Varzi nemohl vidět ve zpětných zrcátkách, a rychlostí přesahující 150 km/h se řítil za svým soupeřem několik desítek kilometrů. Světla zapnul až v okamžiku, kdy šokovaného Varziho dojel a předjel těsně před cílem v Brescii.\n\n1931\n\nV tomto roce se Nuvolari rozhodl závodit pouze v automobilových soutěžích. Vyhrál Velkou cenu Itálie, byl druhý ve Velké ceně Belgie a jedenáctý ve Velké ceně Francie. Zvítězil v závodech Targa Florio a Coppa Ciano.\n\n1932\n\nNuvolari se díky tomu, že měl – u něj zcela výjimečně – jedno z nejlepších aut té sezóny, Alfu Romeo P3 stal po dvou vítězstvích a jednom druhém místě na evropských velkých cenách mistrem Evropy. Vyhrál navíc Grand Prix Monaka a podruhé Targa Florio (na tento závod vzpomínal jeho mechanik Mabelli: „\"Nuvolari mi před startem řekl, abych se pokaždé když vykřikne skrčil na podlahu. Výkřik znamenal, že vjel do zatáčky příliš rychle a že je potřeba snížit těžiště auta, aby se nepřevrátilo. Na podlaze jsem byl celý závod. Nuvolari začal křičet v první zatáčce a přestal až v poslední\"“. Jeho traťový rekord zůstal nepřekonán dvacet let.\n\n28. dubna toho roku mu italský básník Gabriele d'Annunzio věnoval odznak – zlatou želvu symbolizující opak Nuvolariho rychlosti. Stala se závodníkovým symbolem a talismanem a jeho kanárkově žlutou kombinézu už neopustila.\n\n1933\n\n„\"Tazio Nuvolari nebyl jen automobilový závodník. Pro Itálii se stal symbolem, polobohem, legendou symbolizující vše, čeho chtěla mladá Itálie dosáhnout; mužem, který \"dokázal nemožné\" – ne jednou, ale pravidelně – Davidem, který vítězil nad Goliáši automobilového sportu. Byl to\" Il Maestro.“ Cyril Posthumus\n\nV tomto roce Nuvolari vyhrál, spolu s Raymondem Sommerem, závod 24 hodin Le Mans. Během závodu se objevila v jejich benzínové nádrži díra, kterou mechanici během zastávek v boxech pokaždé zalepili žvýkačkou. Během závodu devětkrát vylepšil traťový rekord.\n\nVyhrál také podruhé Mille Miglia, tentokrát s Decimem Compagnonim.\n\n1934\n\n„\"Ti kteří Nuvolariho obviňují ze ztřeštěnosti by měli mít alespoň tolik poctivosti, aby přiznali, že to byla jedna z nejúchvatnějších ukázek nezdolné odvahy a vytrvalosti všech dob. Takoví lidé vyhrávají závody!\"“ Francis Curzon, 5th Earl Howe, o Nuvolarim na AVUSu\n\nPo pátém místě na Grand Prix Monaka se soukromým vozem Bugatti se Nuvolari těžce zranil v Alexandrii na Circuito di Pietro Bordino, když se vyhýbal stojícímu autu jiného závodníka. Protože se v nemocnici nudil, nechal si upravit své Maserati tak, aby mohl všechny tři pedály obsluhovat levou nohou, a maje pravou nohu stále v sádře, dojel pátý v silné konkurenci. Noha jej bolela celý rok; navíc jeho Maserati nebylo příliš konkurenceschopné.\n\n1935\n\nNuvolari požádal o zařazení do týmu Auto Union, ale tým jej pod nátlakem Achille Varziho, který nechtěl být ve stejném týmu jako jeho soupeř, odmítl. Nuvolari se proto obrátil na Ferrari, ale byl odmítnut i tam. Tým jej však nakonec přijal na nátlak Mussoliniho.\n\nV tomto roce zaznamenal Nuvolari své životní vítězství, mnohými považované za vůbec největší vítězství v dějinách automobilového sportu. Na Grand Prix Německa na Nürburgringu, kde Nuvolari jel na čtyři roky staré Alfě Romeo P3 (3167 cm³, kompresor, 265HP) proti dominujícím, všechny ostatní porážejícím domácím týmům – pěti Mercedesům Benz W25 (3990 cm³, 8C, kompresor, 375HP, jezdci: Rudolf Caracciola, Luigi Fagioli, Hermann Lang, Manfred von Brauchitsch a Michael Geyer) a čtyřem Auto Unionům Tipo B (4950 cm³, 16C, kompresor, 375HP, jezdci Bernd Rosemeyer, Achille Varzi, Hans Stuck a Paul Pietsch), dokázal zvítězit průměrem 120,7 km/h. Toto vítězství vešlo do historie jako „\"Nemožné vítězství\"“. 300 000 diváků, po chvíli šokovaného ticha, připravilo Nuvolarimu bouřlivé ovace; zato představitelé Třetí říše v publiku byli rozzuřeni.\n\n1936\n\nV květnu měl Nuvolari další nehodu, během níž si poranil několik obratlů v tréninku na Velkou cenu Tripolisu. Navzdory tomu, že mohl stěží chodit, dokončil závod na pátém místě.\n\nBěhem závodu Coppa Ciano v Leghornu Nuvolari znovu předvedl svou jedinečnou povahu. Jeho nová Alfa Romeo GP 12 C 36 (4064 cm³, 364 HP) měla poruchu hned v prvním kole. Nuvolari se nevzdal. Nechal si zastavit jiné auto svého týmu – shodou okolností to nejslabší (3800 cm³) – a přestože jej manažer přemlouval, ať počká na silnější vůz, Nuvolari jen křičel „\"Presto! Presto!\"“, nasedl do vozu, a, překonávaje v každém kole traťový rekord, znovu dotáhl čelo závodu v němž byly silnější německé vozy (Varzi vzpomínal: „\"Podíval jsem se do zrcátka... ohlédl jsem se a spatřil kanárkově žlutou kombinézu. Nuvolari! Madonna mia!\"“ a nakonec vyhrál. Vyhrál i Velkou cenu Milána.\n\n1937\n\nPřes stále se zhoršující kvalitu Alfy Romeo, Nuvolari v týmu zůstal. Dokázal znovu vyhrát Velkou cenu Milána.\n\n1938\n\nAčkoli stále zůstával jezdcem Alfy, na jaře jeho vozu vybuchla palivová nádrž a Nuvolari musel ve vysoké rychlosti vyskočit. Byl vážně popálen a zraněn a poprvé v životě zvažoval, zda se závoděním neskončit. Nakonec se však vrátil a několik měsíců po zranění vyhrál v Monze a poté ještě v Doningtonu; opustiv nespolehlivou Alfu, závodil za Auto Union.\n\n1939\n\nVyhrál Velkou cenu Bělehradu.\n\n1946\n\nZvítězil v první poválečné Grand Prix v Albi.\n\n1947\n\nS vozem Cisitalia (1100 cm³) skončil druhý na Mille Miglia (o vítězství jej připravila voda v rozdělovači 250 km před cílem).\n\n1948\n\nNaposledy se zúčastnil jak Mille Miglia, jeho vůz, Ferrari 2000 cm³, ztratil během závodu kapotu, zlomilo se pero, a protože prasklo sedadlo, Nuvolari seděl na bedničce od pomerančů; závod nakonec pro naprosté selhání brzd nedokončil, přestože do jeho poloviny vedl.\n\nJeho poslední Grand Prix byla Grand Prix Remeše. Porouchal se mu vůz, ale opět si nechal zastavit jiný a pokračoval v závodě.\n\n1950\n\nJeho posledním závodem byl závod do vrchu Palermo-Montepellegrino, kde zvítězil ve své třídě a celkově byl pátý.\n\nNuvolari trpěl alergií na výfukové plyny. Přes operaci a používání masky při závodech několikrát chrlil krev. Nikdy ovšem nevzdal. Zúčastnil se 130 závodů, z nichž 64 vyhrál a 17krát byl druhý. Poměr vyhraných a nedokončených závodů je u něj vyšší než u jiných jezdců. V roce 1952 měl mrtvici, po níž zůstal částečně ochrnut. Zemřel ve své posteli roku 1953 po druhé mrtvici. Na jeho poslední cestě jej vyprovázelo celé město, v němž se ten den zastavil život. Jeho pohřbu se zúčastnilo 55 000 lidí; průvod byl míli dlouhý a jeho rakev, umístěnou na automobilovém podvozku, tlačili Alberto Ascari, Luigi Villoresi a Juan Manuel Fangio.\n\nNuvolariho heslem bylo „\"Zvítězit nebo padnout\"“. Enzo Ferrari o něm řekl: „\"Byl to největší jezdec. Jezdec velkého stylu s nejstatečnějším srdcem. Bojovník, který se ze závodu nikdy nevrátil pokořen\"“. \n\nByl vynálezcem a průkopníkem tzv. „four-wheel drift“, kontrolovaného smyku všech čtyř kol, který později propracovali Juan Manuel Fangio a Sir Stirling Moss.\n\nByla po něm pojmenována tři auta: Alfa Romeo Nuvola, EAM Nuvolari S1, a Audi Nuvolari Quattro.\n\nV roce 2016 (1.6. – 23. 9.) uspořádalo Národní technické muzeum soubornou výstavu \"\"Italský závodník Tazio Nuvolari\"\". Výstava byla věnována této velké osobnosti meziválečného automobilového sportu, italskému motocyklovému a automobilovému závodníkovi, považovanému za jednoho z nejlepších závodníků všech dob. Představeny byly dobové fotografie, filmové záběry, závodní trofeje i ukázky motorů a automobilů.\n\n"}
{"id": "314124", "url": "https://cs.wikipedia.org/wiki?curid=314124", "title": "Løgting", "text": "Løgting\n\nLøgting je originální název faerského parlamentu. Jedná se o jeden z nejstarších parlamentů na světě, mimo přerušení v letech 1816-1852 existuje již více než 1100 let. Volby do Løgtingu se konají každé čtyři roky, oprávněni jsou volit faerští občané starší 18 let. Poslední volby se konaly 1. září 2015.\n\n\n"}
{"id": "314125", "url": "https://cs.wikipedia.org/wiki?curid=314125", "title": "Wget", "text": "Wget\n\nGNU Wget je počítačový program, který slouží jako jednoduchý a výkonný stahovač souborů. Implementuje přenos souborů přes protokoly HTTP, HTTPS a FTP. Jeho jméno vzniklo ze složeniny World Wide Web a get.\n\nPodporuje rekurzivní stahování, konverzi linků pro offline prohlížení html, stahování přes proxy a další. Byl vytvořen v roce 1996, díky licenci GNU GPL je součástí téměř všech hlavních distribucích linuxu mnoha unixových systémů.\nWget může být nainstalován na jakémkoli Unix-like systému a byl portován na mnoho prostředí včetně Mac OS X, Microsoft Windows a OpenVMS.\nExistují i grafické nadstavby např. Gwget pro GNOME Desktop.\n\nWget byl navržen pro stahování přes pomalé a nestabilní síťové spojení. V případě že soubor není kompletně stažen, program se automaticky pokusí navázat na místo, kde bylo spojení přerušeno. Díky tomu byl také jedním z prvních download managerů, který implementoval podporu navázání stahování z protokolu HTTP.\nWget může zpracovávat odkazy ze stažených html stránek a ty dále sledovat. Tuto proceduru rekurzivně opakuje dokud nejsou všechny stránky staženy nebo není dosaženo maximální nastavené rekurze. Stažené stránky mohou být ukládány do stejné struktury jako byly na serveru, díky tomu je lze později použit např. pro úplné zrcadlení webů. Odkazy ve stažených stránkách mohou být přizpůsobeny pro lokální prohlížení.\nV případě že stahujete rekurzivně přes HTTP nebo FTP Wget může být nastavený na poslední čas editace vzdálených souborů a díky tomu bude stahovat pouze změněné soubory.\n\nWget byl od začátku psán s přihlédnutím k vysoké přenositelnosti s minimální závislostí na knihovnách třetích stran. Díky tomu byl portován na celou řadu systému operačních systémů např. Mac OS X, Microsoft Windows a OpenVMS.\n\nAktuálně je vyvíjen program wget2, který by měl nahradit stávající program\nwget. Oproti původní verzi bude mít wget2 řadu vylepšení, především pokud\njde o výkon, díky podpoře následujících protokolů a technologií:\n\na řady dalších.\n\nHlavním vývojářem wget2 je Tim Rühsen, který je také jedním z hlavních\nvývojářů a současných správců původní verze programu wget.\n\nNa programu se podíleli Hrvoje Nikšić, Mauro Tortonesi, Giuseppe Scrivano a mnoho dalších, viz webové stránky.\n\n"}
{"id": "314127", "url": "https://cs.wikipedia.org/wiki?curid=314127", "title": "Sjálvstýri", "text": "Sjálvstýri\n\nSjálvstýrisflokkurin je originální název faerské Strany pro nezávislost (možno též překládat jako 'Strana pro samosprávu'). Jedná se o sociálně-liberální stranu, jejím současným předsedou je Kári P. Højgaard (* 1951). V posledních parlamentních volbách v lednu 2008 strana získala 7,2% hlasů a obsadila tak 2 křesla v Løgtingu.\n\n"}
{"id": "314129", "url": "https://cs.wikipedia.org/wiki?curid=314129", "title": "Františka Římská", "text": "Františka Římská\n\nSvatá Františka Římská, zvaná také \"Coecolella\" (? 1384, Řím - 9. dubna 1440, Řím), patronka Říma a automobilistů.\n\nSvatá Františka Římská (vlastním jménem Francesca Bussa de’ Leonori) pocházela ze vznešené a zámožné rodiny. Ve věku 11 let se rozhodla, že vstoupí do kláštera, ale během dvou let jí rodiče provdali za velitele papežského vojska Lorenza Ponziano (nebo de Ponziani). Manželství to bylo šťastné, neboť Lorenzo svou ženu velmi miloval, respektoval její zbožnost a rovněž ona mu byla laskavou a vzornou manželkou. Údaje o počtu dětí se liší, ale měli spolu nejméně čtyři děti, z nichž dvě zemřely, patrně při morových epidemiích.\n\nSnad pod vlivem uzdravení z velmi těžké nemoci, která ji postihla brzy po svatbě, se začala hluboce zajímat a osudy chudých a nemocných. Spolu se svou sestrou navštěvovala nemocnice a veškerý volný čas i finanční prostředky věnovala na pomoc trpícím.\n\nV samotné církvi existovalo již od roku 1378 papežské schisma. Na koncilu konaném v Pise roku 1409 kardinálové sesadili dva dosavadní papeže, římského Řehoře XII. a avignonského Benedikta XIII. a novou hlavou církve zvolili Petra Philarga, který přijal jméno Alexandr V. Tím se však pouze schisma prohloubilo. Dosavadní papeži se totiž svého pontifikátu nevzdali, což vedlo ke vzniku trojpapežství. Alexandr V. v roce 1410 zemřel a jeho následovníkem se stal Baldassare Cossa, který přijal jméno Jan XXIII. Cossa měl pověst vraha a námořního piráta. O konečné řešení se pokusil císař Zikmund Lucemburský. Přiměl Jana XXIII., aby svolal nový koncil do Kostnice a ten rozhodl o abdikaci všech tří papežů a jako nového papeže zvolil Ottu Colonnu, který přijal jméno Martin V. Jan XXIII. abdikovat odmítl a z Kostnice uprchl. Byl však dostižen Zikmundovými vojáky, uvězněn a sesazen.\n\nTyto události byly doprovázeny krvavými boji. Neapolská vojska vtrhla do města, vydrancovala Řím a páchala násilnosti na civilním obyvatelstvu. Rovněž dům rodiny Ponziani byl vydrancován a syn Baptista byl odvlečen jako rukojmí. Lorenzo\nPonziani byl v bojích těžce zraněn. Zásluhou intenzivní péče manželky se uzdravil a jako výraz vděku i uznání, kterého si Františka v Římě vydobyla, prohlásil, že jí zprošťuje všech domácích i manželských povinností a že jí dává úplnou svobodu, aby mohla sloužit\nBohu.\n\nFranceska navštívila Assisi a po svém návratu (15. srpna 1425) založila skupinu paní a dívek z dobrých rodin, které se vzdaly života v přepychu a rozhodly se sloužit chudým a nemocným podle regulí třetího řádu sv. Benedikta. Zpočátku ženy zůstávaly ve svých rodinách, ale roku 1433 se spojily ke společnému životu v domě Tor de Specchi. Františka se k nim připojila až po smrti svého manžela v roce 1437 a stala se jejich představenou. Členství v komunitě bylo zcela volné. Členky sdružení neskládaly řeholní sliby a mohly kdykoliv vystoupit a případně se i provdat, pouze formálně byly přidruženy k olivetánské kongregaci a působily při chrámu Santa Maria Nuova. Z tohoto důvodu se jim neříkalo jeptišky, ale oblátky. Nosily jednotný bílý hábit, bílý škapulíř a černý závoj.\n\nNa počátku roku 1440 onemocněl jeden z jejích synů. Při jeho ošetřování se Františka zřejmě rovněž nakazila infekční chorobou a 9. dubna 1440 zemřela.\n\nKanonizována byla 9. května 1608 papežem Pavlem V. a v následujících letech se intenzivně pátralo po jejích ostatcích. Ty byly nalezeny 2. dubna roku 1638 a slavnostně znovu pohřbeny 9. dubna 1649. Chrám Santa Maria Nuova je od té doby známý jako Santa Francesca Romana a nachází se nad Forum Romanum.\n\nV roce 1925 ji papež Pius XI. prohlásil za patronku automobilistů, neboť podle legendy ji na nočních cestách za nemocnými provázel anděl, který ji svítil lucernou na cestu. Její památka se uctívá 9. března.\n\n\n"}
{"id": "314130", "url": "https://cs.wikipedia.org/wiki?curid=314130", "title": "Miðflokkurin", "text": "Miðflokkurin\n\nMiðflokkurin je originální název faerské Strany středu. Jedná se o konzervativní křesťansko-demokratickou stranu, jejím současným předsedou je Jenis av Rana. V posledních parlamentních volbách v lednu 2008 strana získala 8,4% hlasů a obsadila tak 3 ze 33 křesel v Løgtingu.\n\n"}
{"id": "314133", "url": "https://cs.wikipedia.org/wiki?curid=314133", "title": "Kostel svatého Michaela archanděla (Brno)", "text": "Kostel svatého Michaela archanděla (Brno)\n\nŘímskokatolický kostel svatého Michaela archanděla v brněnské městské části Brno-střed se nachází na Dominikánském náměstí vedle Nové radnice. Kostel je chráněn jako kulturní památka České republiky. \n\nJeho základ byl položen již ve 13. století. Kolem roku 1228 daroval moravský markrabě Přemysl kostelík svatého Michala s jeho okolím řádu dominikánů pro zbudování kláštera. Dějiny kostela jsou tak po následující staletí spojeny s dominikánským klášterem, v jehož prostorách mimo jiné zasedal moravský zemský sněm. Kostel také sloužil během zasedání moravských stavů a stal se tak moravským zemským chrámem. Během obléhání Brna v roce 1645 švédskými vojsky byl zničen. Nynější barokní podobu mu dal v druhé polovině 17. století (1658–1679) brněnský stavitel Jan Křtitel Erna.\nV současnosti je kostel přístupný při pravidelných bohoslužbách (každý den v 18.30, v neděli pak v 9.00, 10.30 a 18.30), v kostele se každou neděli v 15 00 hod. slouží Tridentská mše.\n\nV roce 1728 byla na štít kostela umístěna monumentální socha archanděla Michaela, která vizuálně zvyšovala průčelí kostela. Na konci 20. století byla sňata, zrestaurována a po letech hledání vhodného prostoru umístěna do atria brněnského Justičního areálu. V roce 2011 byla na štít kostela umístěna věrná kopie původní sochy. Ta byla vyrobena z materiálu, který podstatně lépe odolává povětrnostním vlivům a poškozování od holubů.\n\nKaple Božího hrobu z roku 1707 se nachází u jižní stěny kostela v ulici Dominikánská. Svým průčelím je včleněna do jeho obvodové zdi. Má obdélný půdorys, který uzavírá polygonální presbytář o pěti stranách dvanáctiúhelníku. Na sedlové střeše se vypíná kamenná šestiúhelná baldachýnová edikula, která zastřešuje střed hrobové komory. Tato edikula patří svou velikostí k největším na Moravě. Kaple byla postavena podle vzoru jeruzalémské kaple uvnitř Chrámu Božího hrobu.\n\nV roce 1905 byl prostor kaple upraven pro svatyni s oltářem Panny Marie Lurdské a tomuto zasvěcení slouží dodnes.\n\n\n\n"}
{"id": "314134", "url": "https://cs.wikipedia.org/wiki?curid=314134", "title": "Heinrich Rickert", "text": "Heinrich Rickert\n\nHeinrich Rickert (25. května 1863 Gdansk – 25. července 1936 Heidelberg) byl německý novokantovský filosof.\n\nStudoval nejprve v Berlíně historii, fysiologii a filosofii, od roku 1885 ve Štrasburku u Wilhelma Windelbanda. Roku 1896 se v Curychu seznámil s filosofem Richardem Avenariem a roku 1888 u Windelbanda promoval prací \"K nauce o definici\". Roku 1891 se ve Freiburgu habilitoval prací \"Předmět poznání\" a tam pak také přednášel, od roku 1894 jako profesor. Po smrti W. Windelbanda nastoupil po něm v Heidelbergu, na jeho místo ve Freiburgu přišel Edmund Husserl. Mezi jeho kolegy v Heidelbergu byli Hans Driesch a Karl Jaspers, s nímž vedl dlouhou polemiku. \n\nPo zmatcích mládí se Rickert přiklonil k novokantovství svého učitele Windelbanda a zabýval se hlavně filosofií hodnot. „Hodnoty nejsou žádné skutečnosti, fyzické ani psychické. Jejich podstata netkví v nějaké faktičnosti, nýbrž v tom, že platí.“ Rickert rozlišuje šest „hodnotových oblastí“:\n\nRickert významně ovlivnil Maxe Webera, který od něho přejal i pojem „ideálního typu“. Během života získal řadu ocenění a četných doktorátů a roku 1932 byl penzionován. \n\n\n"}
{"id": "314137", "url": "https://cs.wikipedia.org/wiki?curid=314137", "title": "Slovenská extraliga ledního hokeje 1996/1997", "text": "Slovenská extraliga ledního hokeje 1996/1997\n\nSezóna 1996/1997 byla 4. ročníkem Slovnaft extraligy. Vítězem se stal tým HC Dukla Trenčín.\n\n\n\n\n \n"}
{"id": "314139", "url": "https://cs.wikipedia.org/wiki?curid=314139", "title": "Diderot", "text": "Diderot\n\nDiderot může označovat:\n\n\n"}
{"id": "314141", "url": "https://cs.wikipedia.org/wiki?curid=314141", "title": "Vico", "text": "Vico\n\nVico může být:\n\n\n\n"}
{"id": "314146", "url": "https://cs.wikipedia.org/wiki?curid=314146", "title": "Církevní zákony v Československu", "text": "Církevní zákony v Československu\n\nTakzvané církevní zákony jsou dva zákony z 14. října 1949, kterými zavedl komunistický režim kontrolu nad životem církví a náboženských společností v Československu. První ze zákonů, zákon č. 217/49 Sb. se jmenoval Zákon, kterým se zřizuje Státní úřad pro věci církevní a druhý s č. 218/49 Sb. nesl název Zákon o hospodářském zabezpečení církví a náboženských společností. Podstatné části tohoto zákona byly zrušeny v roce 1990, zůstala hospodářská podpora církví.\n\nKomunistická garnitura se zavedením těchto právních prostředků kontroly církevního života snažila v prvé řadě porazit svého největšího ideového protivníka po uchopení moci ve státě - katolickou církev. O tom svědčí pečlivé sledování situace, ohledně akceptování státních platů ze strany katolických farářů. Aby si státní správa řadové katolické faráře naklonila, probíhala současně se zaváděním Zákona o hospodářském zabezpečení církve a náboženských společností rozsáhlá amnestie duchovních. Teprve po tom, co se státní správa ujistila, že duchovní všech církví tyto platy přijímají a že drtivá většina z nich složila slib věrnosti republice a jeho politickému zřízení, za což obdrželi státní souhlas k výkonu duchovenského povolání, odhodlala se k střetu s katolickou hierarchií. Tento střet skončil vězněním několika biskupů, část z nich slib složila; následkem tohoto střetu byly některé diecéze katolické církve v ČSR neobsazené.\n\nDvě výše zmíněné složky nových zákonů – tedy nutnost obstarání si státního souhlasu k výkonu duchovenského povolání a hospodářská závislost církví a náboženských společností na státu, dokončená po provedení měnové reformy v roce 1953, jež veškeré nestátní instituce obrala o finanční rezervy, byly dva základní prostředky ovládání církve. Finanční kontrola byla uplatňována oboustranně, jak krácením platu neposlušným duchovním, tak vyplácením mimořádných odměn těm loajálním.\n\nStátní úřad pro věci církevní byl centrálním úřadem, který se staral o kontrolu církví, vymezenou církevními zákony. Mimo tento úřad působili tzv. církevní tajemníci, tedy zaměstnanci církevních odborů jednotlivých národních výborů. Ti se starali o kontrolu všech duchovních v okresu či kraji, udělovali státní souhlas nižším duchovním, navrhovali je k mimořádným finančním odměnám, povolovali kázání duchovních z jiných okresů apod. O dění ve svěřené oblasti informovali církevní tajemníci poté zpětně Státní úřad pro věci církevní.\n\nSoučasně s hospodářským zabezpečení církví a náboženských společností proběhlo státní uznání dříve státem neuznaných církví (Bratrská jednota baptistů, Jednota českobratrská a Církev adventistů sedmého dne. Za toto uznání ovšem musely tyto církve akceptovat zasahování státu do církevních záležitostí. Současně jiné menší denominace a náboženské společnosti byly zakázány, např. Armáda spásy, Křesťanské sbory, Církev Ježíše Krista Svatých posledních dnů, Svědkové Jehovovi, Apoštolská církev a řada jiných letničních denominací. Zároveň byla zrušena drtivá většina církevních spolků, které tyto církve právně zastupovaly a jiné, skrze které i povolené církve a náboženské společnosti vykonávaly osvětové, misijní a dobročinné aktivity.\n\nZákon o hospodářském zabezpečení církví a náboženských společností byl platný až do roku 2012, v průběhu času byl novelizován následující předpisy: 88/1950 Sb., 16/1990 Sb., 165/1992 Sb., 522/1992 Sb., 3/2002 Sb., 562/2004 Sb., konečně zákon č. 428/2012 Sb., o majetkovém vyrovnání s církvemi a náboženskými společnostmi (účinný od 1. ledna 2013) ho zrušil. Změny po roce 1989 ze zákona odstranily jeho represivní složky a odstranily zasahování státu do vnitřních záležitostí církve, především státní souhlas k výkonu duchovenského povolání.\n"}
{"id": "314147", "url": "https://cs.wikipedia.org/wiki?curid=314147", "title": "Slovenská extraliga ledního hokeje 1993/1994", "text": "Slovenská extraliga ledního hokeje 1993/1994\n\nSezóna 1993/1994 byla 1. ročníkem Slovnaft extraligy. Vítězem se stal tým HC Dukla Trenčín.\n\n\n"}
{"id": "314153", "url": "https://cs.wikipedia.org/wiki?curid=314153", "title": "Kostel svatého Augustina (Brno)", "text": "Kostel svatého Augustina (Brno)\n\nKostel svatého Augustina v Brně je římskokatolický chrám postavený ve funkcionalistickém stylu v letech 1932–1934 podle projektu architekta Vladimíra Fischera. Kostel se nachází v centru Masarykovy čtvrti na náměstí Míru, na katastrálním území Stránice, v městské části Brno-střed. Je farním kostelem farnosti Brno-sv. Augustin.\n\nKostel svatého Augustina se nachází v centru Masarykovy čtvrti, která vznikla v meziválečném období a propojila starší „německou“ Úřednickou čtvrť kolem spodních částí ulic Údolní a Tvrdého s „českou“ Úřednickou čtvrtí na druhé straně kopce ze strany Žabovřesk (ulice Zeleného, Krondlova, Tichého a další). Chrám byl postaven na náměstí Míru (tehdy Babákovo náměstí), na úpatí Kraví hory. Důvodem jeho vzniku byl především velký stavební rozvoj v oblasti a s tím související nárůst farníků (samotná oblast spadala do starobrněnské farnosti, o kterou se starali starobrněnští augustiniáni) a dále také nadcházející výročí úmrtí svatého Augustina. Již v roce 1927 probíhala jednání o umístění kostela, která byla zjednodušena faktem, že zde augustiniáni ze Starého Brna vlastnili velkou část pozemků a měli tak na výběr nejvhodnější místo.\n\nProjekt chrámu vypracoval v letech 1929–1930 architekt Vladimír Fischer, profesor České vysoké školy technické v Brně. Základní kámen položil opat starobrněnského kláštera František Saleský Bařina 28. srpna 1930. Tento den měl pro augustiniány velký význam, neboť se jednalo o 1500. výročí úmrtí svatého Augustina. Nový kostel byl také tomuto církevnímu učiteli zasvěcen, chrám je proto někdy také nazýván jako „jubilejní“. Samotná stavba, kterou prováděla firma Jana Zemana, začala až v létě 1932, neboť bylo potřeba vyřídit všechna úřední povolení. Kostel byl po stavební stránce dokončen v červnu 1934, následovaly dokončovací práce. K jeho vysvěcení došlo 5. května 1935 brněnským biskupem Josefem Kupkou. Společně s chrámem byla postavena i navazující fara. Celkové náklady na vybudování kostela i farní budovy činily 3 414 625 korun a 45 haléřů.\n\nSamostatná farnost u kostela svatého Augustina byla zřízena 1. září 1938. V roce 1942 byly tři (Sv. Augustin, P. Maria, Sv. Monika) ze čtyř zvonů zavěšených ve věži na příkaz německé policie odvezeny do Vítkovických železáren, kde byly roztaveny a použity pro válečné účely. Roku 1976 byly původní varhany od firmy E.S. Petra z Prahy nahrazeny novými, které vyrobil krnovský podnik Reiger-Kloss. Jediný zbylý zvon Sv. Josef (všechny čtyři původní ulila dílna Rudolfa Manouška) byl v roce 1990 doplněn zvonem P. Maria z dílny rodiny Dytrychovy z Brodku u Prostějova a v roce 2002 umíráčkem Sv. Monika. Roku 1997 proběhla výmalba chrámu, o dva roky později dostal kostel novou fasádu.\n\nV letech 1989–2016 byl zapsán jako kulturní památka České republiky. Chrám je kromě náboženských účelů využíván díky své dobré akustice i ke koncertům duchovní hudby, varhanním koncertům i vystoupením sborů.\n\nFunkcionalistický (Karel Kuča jej označuje jako pozdně konstruktivistický) kostel svatého Augustina byl postaven ve formě bazilikálního trojlodí. Chrám je orientován ve směru severozápad – jihovýchod, svým jihovýchodním průčelím se obrací do centrálního prostoru Masarykovy čtvrti, na náměstí Míru. Před vstupem se nachází plochostropý sloupový portikus tvořený pěti sloupy. Nad hlavním vchodem se nachází bronzová deska s nápisem \"DOMVS DEI PORTA COELI\" (Dům Boží – brána nebes), po jeho stranách jsou umístěny vedlejší vchody. Hlavní loď je výrazně převýšena a je osvětlena vysokými bočními okny a velkým oknem v průčelí. Dvě boční lodi jsou od hlavní lodě odděleny řadou sloupů a obě jsou zakončeny kaplemi: vpravo se nachází kaple Božího hrobu, vlevo kaple Panny Marie. Hlavní loď přechází skrz subtilní triumfální oblouk do půlkruhového presbytáře, jehož vysoká okna jsou vyzdobena figurálními malbami. Interiér chrámu je funkcionalisticky strohý. Spodní část hlavní lodi se obložena červenohnědým mramorem s bílými žilkami, zbytek je bíle vymalován. Právě v kontrastu s bílými stěnami je tmavě hnědý plochý kazetový strop.\n\nCelkově se jedná o monolitický železobetonový skelet s výplní cihlového zdiva. Konstrukce krovu je řešena ocelovými vazníky s podhledem. K hlavní lodi přiléhá hranolová věž o výšce 37 m. Ve výšce 32 m se nachází přístupný venkovní ochoz, v prostoru nad ním jsou umístěny věžní hodiny. Věž je zakončena 13 m vysokým hrotem s křížem.\nNa výzdobě interiéru se podíleli Vladimír Fischer (kazatelna včetně mosazné branky, mosazné křížky a kropenky, svícny, mešní nádoba, schránka svatostánku v oltáři a další), sochaři Josef Axman (plastika \"Kristus na kříži\" nad hlavním oltářem a plastika ležícího Krista v kapli Božího hrobu), Václav H. Mach (společně s Axmanem bronzová desková reliéfní Křížová cesta a mramorová křtitelnice) a František Fabiánek (bronzové reliéfní desky na kazatelně) a malíři František Süsser (okenní malby v kněžišti, obrazy nad vstupy do sakristie a do kaple Panny Marie), Petr Pištělka (obrazy u vstupů pod kůrem a obrazy v postranních oltářích v bočních lodích), František Myslivec (obrazy dnes umístěné na faře) a Milena Šimková-Elgrová (obraz Madony s Ježíškem v oltáři kaple Panny Marie; ten byl po druhé světové válce přemalován Boženou Krasickou).\n\nBetlém se nachází v kapli pod věží navazující na boční loď chrámu. Pořízen byl při vzniku kostela v roce 1935, jeho autor není známý. Sestává ze sádrových figurek Svaté rodiny, pastýřů a králů, přičemž tento soubor byl později rozšířen o několik menších figurek (dva anděly a postavy, které nesou dary Jezulátku). Roku 2006 byl betlém doplněn o figurku černouška, která slouží zároveň jako pokladnička – dary lidí jsou využity pro projekt adopce na dálku.\n\n\n\n"}
{"id": "314154", "url": "https://cs.wikipedia.org/wiki?curid=314154", "title": "Kartáč", "text": "Kartáč\n\nKartáč ( z ital. \"cardasso\", rostlina \"Dipsacus\"), zdrobněle kartáček, je nástroj k čištění, leštění nebo povrchové úpravě. Skládá se z tělesa (\"hřbetu\"), osazení, případně rukojeti. Vyrábí se v mnoha různých provedeních a dělí se na ruční a strojní (rotační). Na rozdíl od štětců, kde se vlákna nasazují ve směru rukojeti, jsou u kartáčů nasazena většinou kolmo. Až do 20. století je řemeslně vyráběli kartáčníci, často po domácku a lidé s handicapem (nevidomí, nepohybliví).\n\nSkládají se z dřevěného nebo plastového tělesa s otvory, do nichž se upevňuje osazení (rostlinná, živočišná nebo umělá vlákna, případně drátky). Svazečky osazení se při ruční výrobě přeloží v polovině, provléknou tělesem a z druhé strany zajistí mosazným drátem. Na svrchní straně tak vznikne drátěná síť, která se u luxusnějších kartáčů kryla dřevěným nebo kostěným víkem. Při strojní výrobě se přeložený svazeček zalisuje do slepého otvoru tělesa a zároveň zajistí kovovou kotvičkou z drátu nebo nerezového plechu.\n\nOsazením kartáče mohou být štětiny, žíně, rýžová sláma, případně zvlněné drátky, dnes nejčastěji umělá vlákna. Některé druhy ručních kartáčů mají dřevěné, plastové nebo kovové rukojetí a násady.\n\n\n\nStředové těleso ze dřeva, plastu nebo kovu nese na obvodu osazení ze štětin, drátků, textilních nebo umělých vláken. Osazení může být v radiálním i axiálním směru, některé drátěné kartáče mají svazečky volně pohyblivé. Slouží k čištění, leštění nebo k povrchovým úpravám, a to motorovým pohonem.\n\n"}
{"id": "314155", "url": "https://cs.wikipedia.org/wiki?curid=314155", "title": "Kostel svatého Augustina", "text": "Kostel svatého Augustina\n\nKostelů zasvěcených Augustinovi je více:\n\n\n\n\n"}
{"id": "314157", "url": "https://cs.wikipedia.org/wiki?curid=314157", "title": "Habsburg (obec)", "text": "Habsburg (obec)\n\nHabsburg je obec v okrese Brugg ve švýcarském kantonu Aargau a leží přibližně tři kilometry jihozápadně od okresního města. Na území obce Habsburg se nachází hrad Habsburg, původní sídlo rodu Habsburků.\n\nVíska Habsburg leží bezprostředně z jižní strany Wülpelsbergu, na kterém se nachází hrad. Wülpelsberg se příkře svažuje na severní a západní straně do údolí řeky Aara. Východní a jižní strana naopak tvoří okraj mírně se svažující náhorní plošiny, postupně přechází do Birrfeldu. Habsburg je typickým příkladem vsi vzniklé mýcením a je ze tří světových stran obklopen lesem.\n\nRozloha obce čítá 223 hektarů, z čehož je 134 ha zalesněných a 18 ha zastavěných. Nejvyšším bodem je 505 metrů vysoký Wülpelsberg. Nejnižší bod leží ve výšce 370 metrů.\n\nSousedními obcemi jsou Brugg na severu, Hausen na východě, Scherz na jihu a Schinznach-Bad na západě.\n\nPoté co bylo území osídlené v době bronzové stejně jako v době římského impéria, nechal pán Radbot okolo roku 1020 vybudovat na Wülpelsbergu «Habichtsburg». Roku 1027 se objevuje označení místa jako \"Habesbur\" nebo \"Habesburch\". Otto II. byl prvním, kdo se kolem roku 1100 nazýval «hrabětem von Habsburg». Hrad tvořil středobod tehdejšího habsburského panství, tzv. Eigenamtu. Po vzestupu mezi nejvýznamnější panovnické rody již skrovný hrad (cca od roku 1220) nebyl hlavním sídlem a byl propůjčen služebnictvu. V průběhu dějin vícekráte změnil majitele, až byl nakonec od roku 1528 spravován bernským zemským správcem v Königsfeldenu. Bernští roku 1415 Habsburky z kraje vyhnali.\n\nVes Habsburg vznikla pravděpodobně teprve na počátku 15. století, kdy byl vymýcen les jižně a východně od hradu. Hrad dal obci jméno. Malé sídliště rostlo jen pomalu a roku 1529 čítalo pouze čtyři domy. Rok předtím proběhla reformace.\n"}
{"id": "314164", "url": "https://cs.wikipedia.org/wiki?curid=314164", "title": "Dáseň", "text": "Dáseň\n\nDáseň (latinsky: \"gingiva\") je sliznice dutiny ústní, která obklopuje zuby. Dáseň se nachází na horní i dolní čelisti.\n\nNezdravé dásně jsou často oteklé, načervenalé až rudé. Projevem Parodontitidy je často krvácení z dásní. Nezdravé dásně mohou mít vliv i na rozmístění, zakřivení zubů. Nemocné dásně mohou být příčinou pachuti v ústech nebo zápach z úst. Dásně mohou bolet a způsobovat pocity napětí, brnění a nepříjemného tlaku.\n\nZdravá dáseň má obvykle barvu, která je popisovaná jak \"korálově růžová.\" Je-li barva dásní jiná (příliš rudá, bílá, namodralá) může to být zapříčiněno nějakou chorobou, nejčastěji zánětem dásní.\n\nZdravá dáseň má hladký obloukovitý nebo vroubkovaný zjev kolem každého zubu. Nateklá dáseň je příznakem nezdravých dásní. Otok dásní způsobuje hlavně zánět dásní. Obnažení zubních krčků znamená, že ustupující dáseň poodkryje zub v oblasti zubních krčků, což má za následek přecitlivělost na podměty jako je teplo, chlad. Zdravé dásně tomuto jevu zabraňují, ovšem stáří nebo nešetrné čištění zubů může vést k ustupování dásní.\n\nZdravá dáseň má pevnou strukturu a není přecitlivělá na dotek. Nezdravá dáseň na druhé straně, je často oteklá a rozměklá.\n\n"}
{"id": "314172", "url": "https://cs.wikipedia.org/wiki?curid=314172", "title": "The New School", "text": "The New School\n\nThe New School, původně The New School for Social Research a v letech 1997-2005 New School University je univerzita v New Yorku, hlavně v Greenwich Village, založená roku 1919 především pro celoživotní vzdělávání. V současné době má přes 2000 učitelů, téměř 9000 řádných a 6000 dálkových studentů v bakalářských, magisterských a doktorských programech. Na osmi fakultách se zde studují společenské a humanitní vědy, umění, hudba, architektura, finance, psychologie a politika.\n\n\"The New School for Social Research\" byla založena roku 1919 skupinou liberálních učitelů z Columbia University, kteří se bránili cenzuře a politickému ovlivňování univerzit. Mezi zakladateli byl i sociolog Thorstein Veblen, filosof John Dewey a právník Roscoe Pound. Součástí byla i \"The New School for General Studies\", která nabízí doktorské studium i lidem bez předchozích akademických titulů.\n\nKdyž do USA přišla vlna uprchlíků před nacismem, vznikla při New School \"The University in exile\", kde pracovala stovka uprchlíků, mezi jinými filosofové Hannah Arendtová, Hans Jonas a Leo Strauss a psychologové Erich Fromm, Max Wertheimer a Aron Gurwitsch. Podobně vznikla i francouzská fakulta, \"École libre des hautes études\", kde působili filosof Jacques Maritain, etnolog Claude Lévi-Strauss a lingvista Roman Jakobson. Po válce založili \"École des hautes études en sciences sociales\" (EHESS) v Paříži.\n\n"}
{"id": "314174", "url": "https://cs.wikipedia.org/wiki?curid=314174", "title": "Santa Marta (Pisa)", "text": "Santa Marta (Pisa)\n\nSanta Marta je katolický kostel v Pise stojící na via Santa Marta.\n\nBudova kostela z roku 1342 s připojeným klášterem, který dnes již neexistuje, byla postavena na příkaz blahoslaveného Domenica Cavalca pro dominikánský řád.\n\nKompletní rekonstrukce proběhla v letech 1760-1777 podle projektu Mattea Tarocchiho, za přispění Andrea Vaccy. Jednolodní interiér je zdoben štuky od Angela Somazziho. Ústředním dílem bohatě zdobeného oltáře je malba ze 13. století \"Ukřižování\".\n\n"}
{"id": "314176", "url": "https://cs.wikipedia.org/wiki?curid=314176", "title": "TS", "text": "TS\n\nSpojení písmen T a S může mít různé významy:\n\n\n\n"}
{"id": "314177", "url": "https://cs.wikipedia.org/wiki?curid=314177", "title": "Zdenko Feyfar", "text": "Zdenko Feyfar\n\nZdenko Feyfar (2. března 1913, Jilemnice – 3. února 2001, Lomnice nad Popelkou) byl český fotograf.\n\nNarodil se v rodině lékaře a amatérského fotografa MUDr. Jaroslava Feyfara v Jilemnici v Podkrkonoší. Po absolvování jilemnického gymnázia v roce 1933 odešel studovat na lékařskou fakultu Univerzity Karlovy v Praze. Po uzavření českých vysokých škol v roce 1939 pracoval krátce jako úředník v bance. V letech 1940–1943 vystudoval obor fotografie na Státní grafické škole v Praze, kam jej přivedl a kde ho učil Jaromír Funke. K jeho profesorům patřil také Josef Ehm a Rudolf Skopec. Po ukončení studia pracoval do konce války jako filmový fotograf v barrandovských ateliérech.\n\nV roce 1945 se vrátil na Státní grafickou školu jako profesor. Vyučoval tam do roku 1951. V roce 1949 se stal členem Spolku výtvarných umělců Mánes, v 1950 členem Svazu československých výtvarných umělců a roku 1958 členem skupiny průmyslových výtvarníků Umělecké besedy.\n\nHlavními motivy fotografií Zdenko Feyfara jsou Krkonoše a Praha. Fotografie Prahy někdy zhotovoval v neobvyklém úzkém formátu na výšku v protikladu k horizontálně komponovaným krajinám. Feyfarovy \"Kachničky u Mánesa\" přiměly Ludvíka Součka v roce 1956 k napsání dlouhého článku do \"Československé fotografie\" a staly se ve své době symbolem přerodu české fotografie. Zdenko Feyfar fotografoval rovněž portréty, květiny, Šumavu, krajinu východních a středních Čech a na zahraničních cestách (Egypt, Libanon, Sýrie, Rakousko, Švýcarsko). \n\nFotografie Zdenko Feyfara jsou zastoupeny ve sbírkách Muzea hlavního města Prahy, Uměleckoprůmyslového muzea v Praze, Moravské galerie v Brně, sbírce Svazu českých fotografů a Krkonošském muzeu v Jilemnici.\n\n\n\n\n\n"}
{"id": "314180", "url": "https://cs.wikipedia.org/wiki?curid=314180", "title": "Martin Shaw", "text": "Martin Shaw\n\nMartin Shaw (* 21. ledna 1945, Birmingham, Anglie) je anglický herec. Jeho otec je inženýr a jeho matka se profesionálně (a velmi úspěšně) věnovala společenskému tanci. V mládí se stal obětí brutálního přepadení, po němž jeho lícní kost musela být nahrazena plastovou. Od té doby nepije alkohol a je vegetariánem. Rovněž se věnuje charitě (například týraným zvířatům). Jeho největším koníčkem je letectví – vlastní pilotní licenci a dvouplošník Boeing Stearman. Byl třikrát ženatý; jeho děti Joe, Luke a Sophie se rovněž věnují herectví. Je znám postavou Doyla ze seriálu \"Profesionálové\".\n\nNa divadle debutoval ve věku tří let po boku svých rodičů. Ve škole se věnoval literatuře a divadlu. Po střední škole (jeho spolužákem ve třídě byl Steve Winwood) se proto přestěhoval do Londýna, kde vystudoval LAMDA (London Academy of Music and Dramatic Art). Hrál v mnoha televizních i divadelních představeních. Rovněž namluvil mnoho audioknih; a v roce 2006 dělal průvodce pořadem o letadlech (v němž se objevil v kokpitu Spitfiru) pro Discovery Channel, čímž navázal na jiný projekt z onoho roku, kde se objevil na DVD o návratu letounů Supermarine Spitfire a Hawker Hurricane z Anglie na Maltu.\n\n\n\n\n"}
{"id": "314192", "url": "https://cs.wikipedia.org/wiki?curid=314192", "title": "Gordon Jackson", "text": "Gordon Jackson\n\nGordon Cameron Jackson, OBE (19. prosince 1923, Glasgow – 15. ledna 1990, Londýn) byl skotský herec. V našem prostředí je zřejmě nejznámější jeho role majora Cowleyho v seriálu \"Profesionálové\".\n\nNarodil se v Glasgow jako nejmladší z pěti dětí. V mládí pracoval pro rádio BBC – ve víkendovém pořadu vysílaném mezi pátou a šestou odpoledne vystupoval v pořadu pro malé posluchače \"Dětská hodinka\" jako dětský herec, který předtím zaujal rozhlasové dramaturgy při ochotnických představeních. V 15 letech opustil školu a začal se živit jako kreslič v továrně Rolls-Royce. Jeho filmová kariéra začala v roce 1942, ačkoliv se po jednom filmu vrátil zpět do továrny, brzy jej producenti ze studia Ealing znovu zavolali, a on se definitivně rozhodl pro herectví. Kromě filmů se věnoval i divadlu v Glasgow, Worthingu a Perthu. V roce 1949 se při natáčení setkal s herečkou Ronou Andersonovou, s níž se o dva roky později oženil. Z manželství vzešli dva synové, Graham a Roddy. V některých letech točil až tři filmy ročně, jen málokterý však překročil hranice Spojeného království. Výjimkou byly filmy \"Vzpoura na Bounty\", kde hrál člena posádky, nebo \"Báječní muži na létajících strojích\" a slavné snímky \"Velký útěk\" (1963), \"Dotek Medúzy\" (1978) nebo \"Hamlet\" (1969), jehož divadelní verze mu přinesla Cenu Clarence Derwenta.\n\nVelkou popularitu mu přinesla televize. V roce 1976 si odnesl Cenu EMMY za epizodu v seriálu \"Upstairs, Downstairs\", který si dělal legraci ze vztahů nóbl rodiny a služebnictva. V roce 1974 byl zvolen britským hercem roku a o pět let později byl oceněn Řádem britského impéria. V letech 1977 – 1981 hrál svou nejznámější roli majora Cowleyho v seriálu \"Profesionálové\". Po nich následovaly další role, jak ve filmu, tak v televizi. V letech 1985 a 1986 dělal průvodce dvěma pořady o vaření na Novém Zélandu.\n\nV roce 1989 mu byla diagnostikována rakovina kostí. Zemřel následujícího roku v Londýně ve věku 66 let.\n\n"}
{"id": "314199", "url": "https://cs.wikipedia.org/wiki?curid=314199", "title": "Matěj Němec", "text": "Matěj Němec\n\nMatěj Němec (8. listopadu 1886 Janov – 29. srpna 1975 Praha) byl československý generál. V době první světové války bojoval v Československých legiích v Rusku, v době první republiky působil v armádě, od ledna 1938 v administrativní funkci. Za německé okupace byl vězněn v koncentračních táborech.\n\n\n"}
{"id": "314201", "url": "https://cs.wikipedia.org/wiki?curid=314201", "title": "Baruchův plán", "text": "Baruchův plán\n\nBaruchův plán byl prvním plánem mezinárodní kontroly jaderného zbrojení.\n\nPůvodní verze plánu vznikla na ministerstvu zahraničních věcí USA v týmu vedeném ministrem Deanem Achesonem a Davidem Lilienthalem, v březnu 1946 – tzv. \"Achesonova a Lilienthalova zpráva\". Tato zpráva doporučovala vznik mezinárodní agentury, která by nesla název \"Úřad pro jaderný rozvoj\" s pravomocí absolutní kontroly nad celosvětovými zásobami uranu a thoria a řízením výzkumů národních států v oblasti jaderných zbraní. Úpravou konečné verze byl pověřen vlivný washingtonský politik Bernard Baruch, první člen Spojených států v Komisi pro jadernou energii OSN (UNAEC). Doplnil stávající dokument o záruky účinné kontroly a sankcí proti státům, které by se neřídily závaznými pravidly. Konečná verze byla předložena 14. června 1946 na půdě OSN. Sovětský svaz, který měl v Radě bezpečnosti právo veta, však tento zablokoval a návrh byl odložen ad acta.\n"}
{"id": "314202", "url": "https://cs.wikipedia.org/wiki?curid=314202", "title": "Termická konvekce", "text": "Termická konvekce\n\nV meteorologii představuje pojem termické konvekce převážně vertikální pohyby vzduchu, vyvolané teplotními rozdíly mezi vzduchovými částicemi a okolní atmosférou. Jedná se tedy o působení archimédovské vztlakové síly na vzduchové částice, které při zvýšení své teploty nad teplotu obklopujícího atmosférického prostředí nabudou nižší hustoty, tj. nižší hmotnosti, a díky tomu začnou samovolně stoupat do výšky. Tyto vertikální výstupné pohyby jsou samovolné — nazývají se volná konvekce, vzduch je vynášen vzhůru jen na základě své vztlakové síly, dané rozdílem hustoty, resp. teploty, mezi částicí a jejím bezprostředním okolím.\n\nTermická konvekce představuje převážně vertikálně orientované pohyby vzduchových částic v prostředí okolní atmosféry. Stoupavé proudy vystupují do takové výšky, dokud se jejich pohybová energie zcela nevyčerpá na tření, turbulentní výměnu s okolní atmosférou a tepelnou výměnu. Během výstupu dochází k prolínání vzduchu z vnitřní části konvektivních proudů se vzduchem v okolní obklopující atmosféře.\n\nTermickou bublinu si lze představit jako objem vzduchu, připomínající svým tvarem kouli, polštář nebo balón. Od okolní atmosféry je teplotně oddělena virtuálním tepelně neprostupným povrchem — toto zjednodušení vychází z předpokladu, že během výstupu či sestupu bubliny se nestačí projevit tepelná výměna mezi bublinou a atmosférou, nedochází ani k výměně hmoty vzduchu, a celý proces tak považujeme za adiabatický. Tlak vzduchu v bublině a v jejím okolí se rychle vyrovnává a v dané hladině je stejný uvnitř i vně bubliny. Dokonce i za přítomnosti turbulence si bublina může udržovat svoji „identitu“ po dobu své uvažované existence. K termické bublině můžeme přistupovat jako k termodynamické soustavě, kterou lze popsat tlakem, teplotou a směšovacím poměrem. Z těchto veličin je od okolního atmosférického prostředí zřetelně odlišná teplota vzduchu.\n\nVertikální rozdělení konvektivní směšovací vrstvy na tři podvrstvy [podle Driedonkse a Tennekese] vychází z charakteru interakce stoupavého proudu s jeho okolím: v přízemní vrstvě dochází k přenosu tepelné energie ze zemského povrchu do přiléhajícího vzduchu. Těsně u země je tento přenos zprostředkován molekulární difuzí, výše potom turbulentní výměnou. Tepelná energie se v přízemní vrstvě využije k expanzi vzduchových bublin a k uvedení do vertikálního pohybu směrem vzhůru vlivem kladného přebytku tepla vůči okolnímu vzduchu. Nad přízemní vrstvou následuje nejsilnější podvrstva — vrstva směšování. V její spodní části dochází k postupnému zrychlování výstupné rychlosti, jak ukázaly experimenty s měřením pomocí letadel. K uvedení do vertikálního pohybu je žádoucí, i když nikoli nutný, nějaký vnější impuls, například mechanický (závan větru, proudění větru do zužujícího se prostoru, pohyb tělesa po zemském povrchu, turbulence způsobená větrem vanoucím přes překážky). Ve vrcholové části konvektivní vrstvy je zóna vtahování, častěji označovaná anglickým termínem entrainment zone. Její tloušťka se pohybuje mezi 10–60% celé konvektivní vrstvy a je charakteristická turbulentním prolínáním se vzduchem z volné atmosféry, ležícím nad ní — tento vzduch je vlivem turbulence zatahován dolů do entrainment zone, kde se mísí se vzduchem v konvektivní vrstvě.\n\nV instabilní přízemní vrstvě identifikujeme „malé struktury“, jako vertikálně se pohybující a vztlakující bubliny, čáry konvergence, plošně větší oblasti stoupajícího vzduchu, prachové víry. Ve vyšších partiích směšovací vrstvy pozorujeme termické struktury větších rozměrů, horizontálně rotující víry a konvektivní proudy mezoměřítkových rozměrů. V entrainment zone ve vrcholové části směšovací vrstvy nacházíme přerývanou turbulenci, přesahující termiku, Kelvin-Helmholtzovy vlny, dynamické vlny na rozhraní dvou odlišných vektorů proudění [anglicky ozn. „gravity waves“] a někdy oblačnost. Velmi často se celá konvektivní mezní vrstva ztotožňuje se směšovací vrstvou.\n\nPro vyvolání výstupného pohybu jsou potřebné určité fyzikální podmínky. Nejdůležitější z nich je získání potřebného přebytku tepelné energie vzduchové částice, dále vhodný spouštěcí mechanismus termiky, jímž může být například nějaký mechanický impuls (turbulence, vynucené zakřivení proudnic větru, orografie, konfluence, nasouvání chladnějšího vzduchu nad prohřátý terén, atp.).\n\nPro udržení výstupného pohybu jsou pak potřeba další podmínky. Zkombinováním rovnice hydrostatické rovnováhy a první hlavní věty termodynamické obdržíme vztah, popisující změnu teploty vystupující částice podél vertikály:\n\n(dT/dz) = -g/c \"[vztah 1]\"\n\nkde g je tíhové zrychlení, c je měrné teplo nenasyceného vzduchu při stálém tlaku. Výraz (dT/dz) představuje suchoadiabatický vertikální teplotní gradient. Někdy se též nazývá nenasyceně-adiabatický, jelikož pojmem \"suchoadiabatický\" by se správně měl rozumět proces pro vzduch, jenž neobsahuje žádnou vodní páru, zatímco \"nenasyceně-adiabatický\" chápe vzduch s nenulovým, avšak současně méně než stoprocentním nasycením vodní párou. Protože je však rozdíl mezi zcela suchým vzduchem a nenasyceným vzduchem z hlediska termodynamiky zanedbatelný, používají se pro nenasycený vzduch stejné rovnice, jako pro vzduch zcela suchý. Jak je vidět, výstupné a sestupné pohyby vzduchových částic se považují za adiabatický proces, tzn. pro zjednodušení se předpokládá, že nedochází k energetické výměně mezi vzduchovou částicí a jejím bezprostředním okolím.\nJestliže je teplota vystupující vzduchové částice vyšší, než teplota okolní atmosféry, existuje zrychlení, resp. (při jednotkové hmotnosti částice) síla, směřující vzhůru a uvádějící tuto částici do pohybu. Je tedy zřejmé, že pro trvání výstupného pohybu vzduchové částice je nezbytně nutný kladný přebytek její teploty, tj.\n\n(dT/dz) > (dT/dz) \"[vztah 2]\"\n\npřičemž průběh (dT/dz) se nazývá teplotní zvrstvení nebo také stratifikace atmosféry. Pokud je v nenasyceném vzduchu splněna podmínka [vztah 2], mluvíme o instabilním či také labilním zvrstvení, při kterém se může termická konvekce úspěšně rozvíjet a trvat. Naopak, pokud platí, že\n\n(dT/dz) < (dT/dz) \"[vztah 3]\"\n\nje atmosféra tzv. stabilní (pro nenasycený vzduch) a případný výstupný pohyb vzduchové částice (který jí byl udělen například nějakým vnějším impulsem, jako je vynucený výstup přes překážku, apod.) brzy zaniká, neboť síla, která na vzduchovou částici působí, směřuje nyní kolmo k zemskému povrchu dolů. V takovémto prostředí termika nevzniká. Velikost této síly je dána vztahem\n\nF=-[(r-r)/r]g = [(T(z)-T(z))/T(z)]/g \"[vztah 4]\"\n\nkde index přiřazuje danou proměnnou vystupující vzduchové částici (z angl. \"parcel\"), index přiřazuje proměnné atmosférickému okolí (z angl. \"environment\"), proměnná r je hustota vzduchu, T je virtuální teplota, g je tíhové zrychlení, z je výšková souřadnice.\n\nPro vzduch nasycený vodní párou je situace komplikovanější. Vlivem uvolňování tzv. latentního tepla z kondenzující vodní páry je pak vertikální teplotní gradient nižší:\n\n(dT/dz) = g {[1+(Lr/RT)]/[c+(Lre/RT)]} ≈ 0,0065 km \"[vztah 5]\"\n\nkde g je tíhové zrychlení, c je měrné teplo suchého vzduchu při stálém tlaku, L je latentní teplo uvolňované při kondenzaci vodní páry (L ≈ 2500.106 J kg), R je měrná plynová konstanta, r je směšovací poměr vodní páry, T teplota, e je poměr měrných plynových konstant suchého a vlhkého vzduchu (e = R/R).\n\nPro posouzení míry instability použijeme hodnotu (dT/dz), resp. (dT/dz):\nNechť hodnota G = -dT/dz, tzn. vertikální průběh teploty ve skutečné atmosféře. Potom je stav, kdy G < (dT/dz) ve vzduchu nenasyceném, případně G < (dT/dz) ve vzduchu nasyceném vodní párou, označován jako stabilní atmosféra. Přitom stav (dT/dz) > G > (dT/dz) nazýváme podmíněnou instabilitou, při níž je podmínkou instabilního teplotního zvrstvení nasycení vzduchové částice vodní párou. Stav G > (dT/dz) potom nazýváme absolutní instabilitou, při níž je atmosféra instabilní bez ohledu na obsah vlhkosti. Podmínky instability můžeme definovat také pomocí potenciální teploty:\n\nStav, kdy dQ/dz > 0, resp. -dQ/dp > 0, označujeme jako stabilní zvrstvení. Stav dQ/dz = 0, resp. -dQ/dz = 0, znamená neutrální (indiferentní) zvrstvení, stav dQ/dz < 0, resp. -dQ/dp < 0, představuje instabilitu; uvažujeme vzduch nenasycený vodní párou. Symbolem Q zde označujeme hodnotu potenciální teploty, obvykle značené řeckým písmenem \"theta\".\n\nMíra instability může být značně ovlivněna horizontální advekcí teploty a poměrné vlhkosti. Publikace \"Moist Convective Initiation from Mesoscale Boundary Layer Processes\" zmiňuje čtyři úpravy částicové teorie (Rogers a Yau, 1989), které ovlivňují náhled na konvektivní pohyby a tvar proudů. Vztlaková síla je zde formulována vztahem\n\nF = (T/T) – (1 + mí) \"[vztah 6]\"\n\nkde T je virtuální teplota vzduchové částice, T je virtuální teplota jejího atmosférického okolí, mí je směšovací poměr uvnitř vzduchové částice. První úprava pramení z přítomnosti vody (mí‘) ve stoupající vzduchové částici. Předchozí vztah potom má tvar\n\nF = [T(1 – mí‘)/T] – (1 + mí) \"[vztah 7]\"\nDalší modifikace vychází z existence kompenzačních sestupných proudů — předpokládá se, že pokud se vzduchová částice zvedne od zemského povrchu a stoupá, musí být nahrazena jiným vzduchem, který do jejího výchozího místa sklesá z okolní atmosféry. Tento sestupný pohyb je provázen adiabatickým ohříváním vzduchu. Dá se předpokládat, že v přízemní vrstvě, v níž je vlivem silného přehřátí zemského povrchu nadadiabatický vertikální teplotní gradient, bude mít sestupující vzduch, ochlazující se adiabaticky, ochlazující a stabilizující účinek. Ten však bude dočasný, dokud se vzduch od zemského povrchu opět neprohřeje. Časový interval, po jehož dobu se bude takto sklesaný vzduch prohřívat na teplotu, při níž dojde k dalšímu odtrhu vzduchové částice, bude záviset na množství tohoto vzduchu a na rychlosti prohřívání. Množství sestoupeného vzduchu má podle publikace \"Moist Convective Initiation from Mesoscale Boundary Layer Processes\" vztah s velikostí stoupající vzduchové částice:\n\nw‘/w = A/A‘ \"[vztah 8]\"\n\nkde w je vertikální rychlost, A je plocha průřezu sestupující či vystupující vzduchové částice, přičemž apostrofované hodnoty se týkají sestupného vzduchového proudu. Třetí úprava započítává směšování vzduchu stoupající vzduchové částice se vzduchem v jejím bezprostředním okolí. Všeobecný poměr vtahování se uvádí jako následující formule:\n\nE = 1/m (dm‘/dt) \"[vztah 9]\"\n\nkde m je hmotnost vzduchu uvnitř stoupající vzduchové částice, dm‘/dt je množství okolního vzduchu, vtahovaného turbulentním mísením do stoupající vzduchové částice za čas dt. Tento příklad je přirovnáván k výstupu horkého vzduchu komínem (Siebesma a Holtslag, 1996). Ve standardním pohledu na problematiku proudí horký vzduch vzhůru komínem a nemůže se mísit se vzduchem, který je na vnější straně tohoto komínu. Nahoře z komínu proudí ven a následně po vnější straně komínu klesá zase k zemi. Uvedená modifikace však uvažuje komín prodyšný, který umožňuje určité prosakování teplejšího a vlhčího vzduchu z komínu ven skrze svislé stěny a také prosakování chladnějšího a suššího vzduchu zvenčí dovnitř. Vlivem tohoto směšování je výstupná vertikální rychlost teplejšího vzduchu uvnitř komínu poněkud snížena.\n\nPoslední úprava částicové teorie bere v potaz aerodynamický odpor této stoupající vzduchové částice. Stoupající vzduch je v podstatě těleso, které se pohybuje v obklopujícím vzduchovém prostředí určitou rychlostí. Tento proces můžeme přirovnat ke stoupajícímu horkovzdušnému balónu, na nějž vlivem jeho pohybu skrze atmosféru působí síla aerodynamického odporu a brzdí jeho vertikální zrychlení. Jestliže na vzduchovou částici nahlížíme jako na bublinu, bude její výstupná rychlost rovna:\n\nw = c(gFr) \"[vztah 10]\"\n\nkde w je vertikální rychlost bubliny, c je bezrozměrný součinitel aerodynamického odporu (přibližně c = 1.2), F je průměrná vztlaková síla působící na vystupující bublinu, g je tíhové zrychlení, r je poloměr bubliny. Tuto rovnici můžeme dále upravit na tvar\n\nw = c{[(T – T) g / T]gr} \"[vztah 11]\"\n\nkde T je teplota vystupující bubliny, T je teplota obklopující atmosféry. Další úpravou obdržíme tvar této rovnice:\n\nw = cg[r(T – T)/T] \"[vztah 12]\"\n\na s přihlédnutím ke konstantám c = 1.2, g = 9.81 ms pak možno zapsat\n\nw = 11.8 [r(T – T)/T] \"[vztah 13]\"\nZ této rovnice plyne závislost vertikální rychlosti na průměru či velikosti vystupující vzduchové částice. Odtud lze také předpokládat, že vertikální rychlost konvektivních stoupavých proudů bude v přízemní vrstvě a v malých výškách nad ní (přibližně do 300 m nad zemí) poměrně malá, protože termika zde má tvar jednotlivých menších vzduchových bublin, které se teprve ve výškách 150–300 m nad zemí slévají do větších celků a vzrůstá jejich výstupná rychlost.\nDalším způsobem, jak odhadnout vertikální rychlost termických stoupavých proudů, je využití hodnoty CAPE, která je počítána modelem ALADIN, provozovaným ČHMÚ. CAPE je dostupná energie instability, která se rovná práci, vykonané adiabaticky vystupující vzduchovou částicí z hladiny volné konvekce (HVK) do hladiny nulového vztlaku (HNV). CAPE je definována vztahem\n\nCAPE = g integrál [(T – T)/T] dz \"[vztah 14]\"\n\nkde příslušné symboly byly již dříve vysvětleny; spodní integrační mez je HVK, horní pak HNV. Podmínkou pro to, aby hodnota CAPE byla kladná, je existence HVK. Fyzikální rozměr CAPE je J/kg, resp. m/s. Při mírné až silné konvekci nabývá hodnot 1000–3000 J/kg, někteří autoři (Hagen a Finke, 1999; Schiesser a kolektiv, 1995) uvádějí hodnoty CAPE pro dny s krupobitím mezi 660–940 J/kg. Obecně možno považovat hodnoty CAPE nad 600 J/kg za dosti vysoké s pravděpodobností vzniku bouřky. V podmínkách České republiky se vyhodnocovaly CAPE z aerologických sondáží z Prahy-Libuše za období let 1971–1999 a 1994–1999; ukázalo se, že hodnoty nad 1000 J/kg se u nás vyskytují nejčastěji v období květen–srpen, hodnoty nad 2000 J/kg v červnu a červenci (Řezáčová, 2000). V literatuře se uvádí, že maximální očekávaná vertikální rychlost w v hladině HNV je dána vztahem\n\nw = (2 CAPE) \"[vztah 15]\"\n\nza předpokladu, že vzduchová částice je v HVK v klidu, výstupný proud nevtahuje žádný sušší a chladnější vzduch z okolí. Dále se uvádí, že odhady vertikální rychlosti, vycházející z měření v reálné atmosféře, odpovídají nižším hodnotám než w. Na omezení vertikální rychlosti má vliv především vtahování chladnějšího vzduchu do stoupavého proudu, přítomnost kondenzačních produktů a vertikální poruchy síly tlakového gradientu, takže skutečná vertikální rychlost je asi poloviční oproti w. Posledně uvedenou rovnici s přihlédnutím k tomuto faktu lze tedy zapsat\n\nw = 0,7 (CAPE) \"[vztah 16]\"\n\nAtmosférická konvekce je vždy více či méně turbulentní a nabývá mnoha různých modifikací:\n\n— bezoblačné termické stoupavé proudy, které při svém výstupu nedostoupí do kondenzační hladiny. Konvekce v mezní vrstvě je tzv. suchá a poměrná vlhkost je v celém vertikálním rozsahu mezní vrstvy nižší než 100%.\n\n— vystupující bubliny dostatečně vlhkého teplejšího vzduchu, které při výstupu dosáhnou hladiny kondenzace, nad níž se pak formují kupovitá oblaka. V závislosti na dalších podmínkách v atmosféře se pak oblaka mohou rozvíjet do velkých oblačných útvarů, jakými jsou například bouřkové oblaky Cb. Během kondenzování oblačné vody dochází k uvolňování latentního tepla, které přispívá ke zvýšení vztlakové síly. Značná část energie se při výstupu částice spotřebuje na překonání gravitační síly, avšak energie, která je navíc, stačí k utváření některých velmi silných projevů počasí. Vertikální transport vlhkosti konvekcí nad hladinu 600 hPa je viditelný také na družicových snímcích v oboru WV (Water Vapour). Tento typ konvekce se označuje anglickým termínem „deep moist convection“ (DMC, český ekvivalent není zaveden, možno použít termín „vysoká konvekce vlhkého vzduchu“ či „konvekce vlhkého vzduchu do velkých výšek“). Mělká konvekce, v anglické literatuře označovaná výrazem „shallow convection“, s nižším vertikálním rozsahem, může být pozorována v rámci denní doby dříve než DMC na snímcích ve viditelném a infračerveném oboru spektra.\nMůžeme rozlišovat dva hlavní druhy termické konvekce:\n\n— konvekce volná, někdy též označovaná jako „gravitační“ nebo „vztlaková“. Pohyby vzduchových částic jsou především vertikálně orientované a vyvolávané vztlakovou silou, vyplývající z teplotní instability, s význačnými místními odchylkami od hydrostatické rovnovány. Volná konvekce může také souviset s neadiabatickým přenosem tepla prostřednictvím insolace (krátkovlnné záření) nad povrchem, který má vyšší tepelnou kapacitu, než ostatní povrchy v jeho okolí. Volná konvekce nastává také nad povrchy s větší insolací, způsobenou expozicí skloněného svahu vůči slunečním paprskům.\n\n— konvekce vynucená, kdy je vertikální pohyb způsoben mechanickou silou. Taková situace může nastat například při proudění větru přes zakřivený či jinak nerovný terén. Dále takto může působit tření proudícího vzduchu v místě, kde tekutina hraničí s terénem nebo jiným typem proudění a na rozhraní je tak vyvolávána turbulence. Konvekce se může nuceně tvořit i tam, kde je pohyb vzduchu vyvolán vzniklým tlakovým gradientem. Mimoto je tento typ konvekce způsobován i orografickou konvergencí proudění, stoupáním vzduchu v závětrné turbulenci za horskými hřebeny či gravitačními vlnami.\n\n\n"}
{"id": "314203", "url": "https://cs.wikipedia.org/wiki?curid=314203", "title": "Amadeus Amidejský", "text": "Amadeus Amidejský\n\nSvatý Amadeus Amidejský (?, Florencie – 12. února 1266, Monte Senario) byl jedním ze sedmi zakladatelů řádu servitů.\n\nNarodil se v zámožné florentské šlechtické rodině Amidei. Ještě jako chlapec navštěvoval křesťanské společenství, kde se setkal s šesti přáteli, se kterými se uchýlil do samoty rozjímání. Nastěhovali se společně do malého domku nedaleko Florencie, ale ani tam jim nebylo dopřáno úplného klidu, proto přesídlili na mnohem klidnější místo na úpatí Monte Senario, hory nacházející se 16km od Florencie. Tam založili žebravý řád podle řehole svatého Augustina. Tento řád schválil papež Inocenc IV. roku 1249. Amadeus na Monte Senario žil až do své smrti 12. února 1266. V okamžiku jeho smrti byl přítomnými spatřen plamínek, který stoupal do nebe mezi hvězdy. Amadeus byl kanonizován Lvem XIII. v lednu 1888 společně s ostatními otci zakladateli.\n"}
{"id": "314208", "url": "https://cs.wikipedia.org/wiki?curid=314208", "title": "Mateřídouška", "text": "Mateřídouška\n\nMateřídouška (\"Thymus\") je rod aromatických rostlin z čeledi hluchavkovitých, rozšířený ve většině Evropy a velké části Asie a rovněž v severní Africe, nejvíce druhů pochází ze Středomoří. Patří ke starým a velmi oblíbeným léčivým bylinám. Má antiseptické a uklidňující účinky, navozuje příjemný spánek, pomáhá proti stresu, depresi a migréně a podporuje imunitní systém organismu. Používá se proti kašli, zahlenění, zažívacím a žaludečním potížím a také v gastronomii jako koření k masitým pokrmům. Vyrůstá obvykle v suchých trávnících, na skalnatých stráních, v lesních lemech a světlých lesích, někdy i na vysokohorských holích. V české květeně se vyskytuje 7 druhů, z nichž jeden patří ke kriticky ohroženým. Často se pěstují v zahradních kultivarech, patří též k medonosným rostlinám s dobrou produkcí nektaru.\n\nČeský název je odvozen z obrazného pojmenování \"douška\", tj. duše matky, což může být doslovný překlad latinského výrazu \"matris animula\" zmiňovaného v díle \"Origines\" biskupa Isidora Sevillského. Původně zřejmě odkazoval k rozšířené lidové pověsti o této květině jako duši zemřelé matky, která její vůní vyjadřuje lásku svým dětem, později byla ztotožněna s matkou Boží, jak o tom svědčí např. ruský lidový výraz pro mateřídoušku \"bogorodskaja travka\".\n\nMateřídoušky jsou zpravidla silně aromatické nízké keříky, polokeře nebo vytrvalé byliny, často typického polštářovitého habitu. Mají tenké větve, vyrůstající obvykle z krátkého dřevnatého stonku. Stonky jsou plazivé, vystoupavé nebo přímé lodyhy, v uzlech často kořenující. Mohou být sympodiálně nebo monopodiálně větvené, což je důležitý druhově určovací znak. Květonosné větve jsou vystoupavé až přímé, téměř oblé nebo tupě až ostře čtyřhranné. Druhově specifické je jejich ochlupení, které může být rovnoměrné po všech stranách stonku (odění holotrichní), hustší na 2 protilehlých stranách (odění alelotrichní), případně jen na hranách (odění goniotrichní). Hlavní kořen je dřevnatějící, bohatě rozvětvený. Na povrchu listů, kalichů, korun a jiných nadzemních částí se nacházejí přisedlé siličné žlázky.\n\nListy jsou vstřícné, krátce řapíkaté nebo přisedlé, čárkovité až okrouhle vejčité, celokrajné nebo zoubkaté, chlupaté nebo lysé, na okrajích někdy mírně podvinuté.\n\nKvěty jsou drobné, oboupohlavné nebo funkčně samičí (gynodioecie), krátce stopkaté, uspořádané v lichopřeslenech skládajících koncové protáhlé nebo hlávkovitě stažené, na bázi často přetrhované lichoklasy. Kalich je trubkovitě zvonkovitý, dvojpyský, s 10 až 13 žilkami, horní 3 cípy jsou trojúhelníkovité, dolní 2 cípy užší, šídlovité. Koruna je trubkovitá, mírně až zřetelně dvoupyská, barvy bělavé až sytě růžovofialové. Horní pysk je největší, mělce vykrojený, dolní pysk je trojlaločný. Tyčinky jsou 4, vyčnívající z koruny (u funkčně samičích květů ale často zakrnělé), spodní dvě jsou o něco delší než horní. Gyneceum je se svrchním semeníkem, čnělka pestíku je obvykle delší než tyčinky, blizna je rozeklána do dvou ramen. Květy jsou opylovány hmyzem, plody jsou široce vejcovité až kulovité tvrdky s jemnou zrnitou skulpturou, téměř hladké.\n\nRostliny mohou dosahovat různých stupňů ploidieː 2x (diploidie), 4x (tetraploidie) nebo 8x (oktoploidie). Počet chromozómů může být 2n = 24, 28, 54, 56 nebo 58.\n\nMateřídouška se vyskytuje v celé Evropě mimo její nejsevernější části, na většině území temperátní Asie kromě jihovýchodní Číny, v severní Africe a na Etiopské vysočině, též na Azorských ostrovech a Madeiře. Centrum druhového bohatství je ve Středomoří, zvláště na Pyrenejském poloostrově. Synantropně byla rozšířena do Severní Ameriky.\n\nRostou obvykle na slunných místech, v nižších xerofilních trávnících, na skalnatých svazích, suchých stráních a lesních lemech, též ve světlých lesích nebo na okrajích křovin, někdy i nad horní hranicí lesa. Některé druhy preferují vápencové podloží, jiné spíš málo úživné, kyselejší nebo písčité substráty. Vesměs potřebují dobře propustné půdy, nesnáší zamokření. Středomořské druhy patří k dominantním rostlinám křovinatých makchií, garrigů a tomillarů. Na kořenech mateřídoušky někdy parazituje nezelená rostlina záraza bílá (\"Orobanche alba\" subsp. \"alba\").\n\nV květeně České republiky je zastoupeno 7 druhů mateřídoušek. Naším nejběžnějším druhem je mateřídouška vejčitá (\"Thymus pulegioides\"). Je rozšířena od nížin do hor, zřídkavější je na jižní Moravě. V teplých krajích České republiky jsou rozšířeny další druhy: mateřídouška časná (\"Thymus praecox\"), mateřídouška olysalá (\"Thymus glabrescens\") a mateřídouška panonská (\"Thymus pannonicus\"). Mateřídouška úzkolistá (\"Thymus serpyllum\") je psamofyt vázaný na písčité substráty. Zbývající dva druhy jsou horské: mateřídouška alpinská (\"Thymus alpestris\") se u nás vyskytuje s jistotou pouze v Krkonoších, mateřídouška ozdobná sudetská (\"Thymus pulcherrimus\" subsp. \"sudeticus\") v nejvyšších polohách Hrubého Jeseníku. Přechodně zplaňuje pěstovaný tymián obecný (\"Thymus vulgaris\").\n\nRod platně popsal Carl Linné ve svém díle \"Species Plantarum\" z roku 1753, kde do něho zařadil osm druhů; pojetí rodu se však v různých jeho dílech proměňovalo a některé druhy byly průběžně přeřazovány do rodů \"Satureja\" nebo \"Acinos\". Dávno před Linném byly rostliny s názvem \"Thymus\" zmiňovány již v dílech antických učenců Dioskorida nebo Plinia staršího. V rámci čeledi hluchavkovitých je řazen do její nejrozsáhlejší podčeledi \"Nepetoideae\", tribu \"Menthae\" a subtribu \"Menthinae.\" Lektotypem rodu je mateřídouška obecná (tymián) (\"Thymus vulgaris\"), sesterskou větví ve fylogenetickém stromu pravděpodobně dvojice rodů \"Origanum\" a \"Saccocalyx\".\n\nTaxonomie rodu \"Thymus\" je neustálená, některé zdroje uvádějí jen 40 až 50 druhů, zatímco jiné více než 200, další dokonce až 400. Rod patří botanicky k velmi komplikovaným skupinám rostlin vinou značné podobnosti jednotlivých druhů, jejich vnitrodruhové proměnlivosti i častého přirozeného křížení. Podle názoru některých taxonomů by mělo být mnoho druhů vedeno jako vnitrodruhové taxony druhu mateřídouška úzkolistá (\"Thymus serpyllum\"). I v české květeně se občas vyskytují obtížně zařaditelné morfotypy s přechodnými znaky, které je velmi těžké zařadit do druhu. Nejobtížnějším taxonem v tomto smyslu je mateřídouška olysalá (\"Thymus glabrescens\"), překrývající se občas ve variabilitě s mateřídouškou panonskou (\"Thymus pannonicus\").\n\nMateřídoušky obsahují značné množství účinných látek, především silice, dále hořčiny (serpyllin), flavonoidy, flavony, třísloviny, saponiny a různé organické kyseliny a minerální látky. V silici mateřídoušky jsou přítomny aromatické terpenoidy, např. thymol, linalool, kafr, cymol, borneol, geraniol, alfa- a beta pinen či karvakrol. Silice je soustředěna především v přisedlých siličných žlázkách, pokrývajících většinu nadzemní části rostlin; nejvíce jich je na povrchu listů, kalichů a korun. Bylo zjištěno, že ve složení silic je dosti velká vnitrodruhová variabilita, projevující se i v rozdílné vůni různých rostlin; obsah produkovaných sekundárních metabolitů, zejména flavonoidů, je také důležitým rozlišovacím druhovým znakem. Srovnatelné léčivé účinky však mají všechny druhy.\n\nMateřídoušky patří k velmi starým léčivým rostlinám; udává se, že jsou využívány již více než dva tisíce let. Droga má výrazné antiseptické, dezinfekční a uklidňující účinky; navozuje příjemný spánek, pomáhá proti stresu, depresi a migréně a podporuje imunitní systém organismu. Používá se také proti kašli, zahlenění, zažívacím a žaludečním potížím a nadýmání, též k ošetření nehojících se ran a vředů či gynekologickým výplachům. Jako koření se hodí k masitým pokrmům z drůbeže a ryb, ale i ke sladkým jídlům a koláčů nebo jako bouquet garni. Je možno z ní připravovat bylinkové oleje, octy, másla a marinády. Destilovaný esenciální olej se využívá v aromaterapii a kosmetice, např. k výrobě zubních past a jiných prostředků ústní hygieny, pot-pourri nebo osvěžovačů vzduchu. Potvrzeny byly jeho antibakteriální, fungicidní, spazmolytické a antioxidační účinky.\n\nSbírá se celá nať (bez zdřevnatělých stonků) za plného květu, ideálně za slunečného počasí. Užívá se převážně ve formě čajů, sirupů nebo tinktur. Podle některých zdrojů by se neměla užívat během těhotenství vzhledem k obsahu mírně toxického thymolu; dlouhodobé používání a předávkování může vést k narušení funkce ledvin.\n\nRůzné druhy a kultivary mateřídoušek patří pro svůj půvabný vzhled, příjemnou vůni a léčivé účinky k oblíbeným zahradním rostlinám. Při pěstování vyžadují lehčí, propustnou, dobře drenážovanou půdu a stanoviště na plném slunci. Lze je pěstovat jako skalničky, na suchých zídkách, terasách, jako kvetoucí lemy záhonů a zahradních cestiček, jako pokryvnou rostlinu kamenných chodníčků nebo k porůstání obrubníků. K často pěstovaným druhům patří např. mateřídouška bělokvětá (\"Thymus drucei\") pocházející z jihozápadní Evropy, nebo kříženec \"Thymus x citriodorus\" v mnoha barevných kultivarech. Efektivně je lze množit dělením trsů, množí se také výsevem semen nebo řízkováním.\n\nMateřídoušky patří k medonosným rostlinám poskytujícím dobrou pastvu včelám. Květy produkují mnoho nektaru v prstenci žlázek okolo základny čnělky. Druhový mateřídouškový med je vyráběn na některých místech ve Středomoří, např. na řeckém ostrově Hyméttu; je velmi aromatický, jantarové barvy a díky vysokému obsahu fruktózy dlouho zůstává v tekutém stavu.\n\nMateřídouška se objevuje v české poezii například ve stejnojmenné básni Karla Jaromíra Erbena ve sbírce \"Kytice\", nebo v básni Jaroslava Seiferta; vždy je zde ztotožňována se vzpomínkami na mateřskou lásku. Rozkvetlý tymián je jedním ze symbolů Středomoří, objevujícím se např. ve vzpomínkové knize Marcela Pagnola \"Jak voní tymián\". Pověsti o Panně Marii, která v lázni z mateřídoušky ošetřovala Ježíškova roucha a plenky, takže vydávaly líbeznou, ducha povznášející vůni, zmiňuje v \"Legendách o květinách\" František Kubka. O její všeobecné oblibě svědčí i množství škol, školek, denních center, spolků a dalších organizací, které nesou její jméno.\n\n\n"}
{"id": "314219", "url": "https://cs.wikipedia.org/wiki?curid=314219", "title": "Jezero (rozcestník)", "text": "Jezero (rozcestník)\n\nSlovo jezero má několik významů:\n\n\n\n\n"}
{"id": "314221", "url": "https://cs.wikipedia.org/wiki?curid=314221", "title": "Žleby (rozcestník)", "text": "Žleby (rozcestník)\n\nSlovo Žleby má několik významů:\n"}
{"id": "314222", "url": "https://cs.wikipedia.org/wiki?curid=314222", "title": "Kamenný vrch", "text": "Kamenný vrch\n\nNázev Kamenný vrch má v Česku více vrcholů:\na dále\n\ntaké chráněná území:\n\na sídla:\n\nTaké kopce na Slovensku:\n"}
{"id": "314223", "url": "https://cs.wikipedia.org/wiki?curid=314223", "title": "Stupava (rozcestník)", "text": "Stupava (rozcestník)\n\nNázev Stupava má více obcí:\n\n… a také chráněné území:\n\n… také se jedná o místní název řeky:\n"}
{"id": "314224", "url": "https://cs.wikipedia.org/wiki?curid=314224", "title": "Velký Újezd (rozcestník)", "text": "Velký Újezd (rozcestník)\n\nNázev Velký Újezd má více sídel:\n\n"}
{"id": "314231", "url": "https://cs.wikipedia.org/wiki?curid=314231", "title": "Heka", "text": "Heka\n\nHeka (v překladu uváděno zpravidla jako \"„kouzelná moc“\" nebo \"„magie“\"; slovo je však pro svou komplexnost významově nepřeložitelné a zpravidla se ponechává v původní egyptské podobě) je staroegyptský pojem označující tvořivou sílu a moc stvořitelského boha (zpravidla slunečních bohů Atuma nebo Rea, ale i jiných). Spolu s pojmem \"maat\" představuje ústřední bod egyptské představy o bozích a o principech, na nichž stojí svět. Od doby Staré říše jej reprezentoval stejnojmenný antropomorfní bůh Heka.\n"}
{"id": "314232", "url": "https://cs.wikipedia.org/wiki?curid=314232", "title": "Mead", "text": "Mead\n\nMead může znamenat:\n\n\nvlastní jméno:\n"}
{"id": "314251", "url": "https://cs.wikipedia.org/wiki?curid=314251", "title": "USS San Diego (CL-53)", "text": "USS San Diego (CL-53)\n\nUSS San Diego (CL-53) byl americký lehký křižník třídy Atlanta, který za druhé světové války bojoval v řadách United States Navy na pacifickém bojišti. Od roku 1944 byl křižník používán jako velitelská loď eskortních sil. V roce 1960 byl křižník sešrotován. \n\n\n"}
{"id": "314253", "url": "https://cs.wikipedia.org/wiki?curid=314253", "title": "USS San Juan (CL-54)", "text": "USS San Juan (CL-54)\n\nUSS San Juan (CL-54) byl americký lehký křižník třídy Atlanta, který za druhé světové války bojoval v řadách United States Navy na pacifickém bojišti. Vyřazen byl v roce 1946 a v roce 1961 sešrotován.\n\n\n"}
{"id": "314254", "url": "https://cs.wikipedia.org/wiki?curid=314254", "title": "Bourací hydraulické nůžky", "text": "Bourací hydraulické nůžky\n\nBourací hydraulické nůžky jsou nejvhodnějším řešením demolice pro svou možnost práce v různých polohách a díky výraznému snížení hladiny vibrací a otřesů při drcení. Čelisti nůžek jsou schopny drtit železobeton silou několika tun, stříhat ocelové profily, bourat cihelné konstrukce i prostý beton.\n"}
{"id": "314256", "url": "https://cs.wikipedia.org/wiki?curid=314256", "title": "Ruth Benedictová", "text": "Ruth Benedictová\n\nRuth Fulton Benedictová (5. června 1887 New York – 17. září 1948 tamtéž) byla americká kulturní antropoložka, představitelka kulturního relativismu.\n\nV letech 1919–1923 studovala na Columbia University u Franze Boase, který ji podstatně ovlivnil. Od roku 1923 přednášela tamtéž, mezi jejími žáky byla i Margaret Meadová. Zabývala se srovnávacím studiem kultur amerických indiánů, obyvatel tichomořských ostrovů a za války zejména Japonska. Její přístupný a popularizační způsob psaní, bytostný odpor ke každé formě rasismu i relativistické pojetí kultury ji učinily velmi populární v 60. letech, kdy se spolu s M. Meadovou stala téměř kultovní autorkou různých levicových studentských hnutí. Později byly ovšem obě kritizovány za metodické chyby a jistou povrchnost.\n\n\n\n"}
{"id": "314257", "url": "https://cs.wikipedia.org/wiki?curid=314257", "title": "USS Juneau (CL-52)", "text": "USS Juneau (CL-52)\n\nUSS Juneau (CL-52) byl americký lehký křižník třídy Atlanta, který za druhé světové války bojoval v řadách Námořnictva Spojených států amerických na pacifickém bojišti. \"Juneau\" byl potopen 13. listopadu 1942 japonskou ponorkou I–26 po bitvě u Guadalcanalu, když se snažil ustoupit z bojiště.\n\nKřížník je znám kvůli pěti bratrům Sullivanům, kteří všichni zahynuli při jeho potopení. \n\n21. března 2018 byl vrak lodi objeven týmem Paula Allena.\n\n\n"}
{"id": "314260", "url": "https://cs.wikipedia.org/wiki?curid=314260", "title": "USS Oakland (CL-95)", "text": "USS Oakland (CL-95)\n\nUSS Oakland (CL-95) byl americký lehký křižník třídy Atlanta, který za druhé světové války bojoval v řadách United States Navy na pacifickém bojišti. \n\n\"Oakland\" tvořil společně se sesterskými plavidly \"Reno\", \"Flint\" a \"Tuscon\" druhou dokončenou skupinou plavidel této třídy. Od prvních čtyř lodí \"třídy Atlanta\" se tato plavidla lišila především snížením počtu dělostřeleckých věží s kanóny ráže 127 mm o dvě. Vynechány byly dvě věže stojící po stranách zadní nástavby a naopak byla posílena protiletadlová výzbroj menších ráží. \n\nLoď bojovala v letech 1943–1945 na pacifickém bojišti, přečkala válku bez úhony a čtyři roky po jejím skončení byla vyřazena ze služby. Na prahu 60. let byla sešrotována.\n\n\n"}
{"id": "314261", "url": "https://cs.wikipedia.org/wiki?curid=314261", "title": "Neandertal", "text": "Neandertal\n\nNeandertal je malé údolí řeky Düssel v německém spolkovém státě Severní Porýní-Vestfálsko ležící asi 12 kilometrů západně od jeho hlavního města Düsseldorfu. Administrativně náleží údolí k městům Erkrath a Mettmann. Údolí se v 19. století původně nazývalo \"Hundsklipp\", po roce 1850 pak bylo na počest pastora Joachima Neandera přejmenováno na Neandertal .\n\nÚdolí získalo světovou proslulost roku 1856, kdy zde byly při těžbě náhodou v jeskyni objeveny kosterní pozůstatky neandertálce. Tato jeskyně dnes už ovšem neexistuje. V Mettmannu tento nález připomíná archeologické muzeum. První lebky neandertálců byly ovšem objeveny v belgické lokalitě Engis už roku 1829 a ve Forbesově lomu v Gibraltaru v roce 1848. Tyto nálezy však byly uloženy v muzeích, a proto je často za první lokalitu nálezu kosterních pozůstatků mylně považováno právě údolí Neandertal, od něhož byl odvozen i název této vývojové větve.\n"}
{"id": "314265", "url": "https://cs.wikipedia.org/wiki?curid=314265", "title": "USS Reno (CL-96)", "text": "USS Reno (CL-96)\n\nUSS Reno (CL-96) byl americký lehký křižník třídy Atlanta, který za druhé světové války bojoval v řadách United States Navy na pacifickém bojišti. \n\n\"Reno\" patřil do druhé podskupiny plavidel \"třídy Atlanta\", u kterých byla výzbroj snížena o čtyři kanóny ráže 127 mm. Loď celou svou operační službu bojovala v Pacifiku. \"Reno\" se podílel na pokusech o záchranu vážně poškozené lehké letadlové lodě USS Princeton, kterou 24. října 1944 u Leyte těžce poškodil letecký útok a kterou nakonec křižník musel potopil torpédem.\n\nKrátce po skončení války byl křižník vyřazen ze služby a v roce 1962 byl sešrotován.\n\n\n"}
{"id": "314268", "url": "https://cs.wikipedia.org/wiki?curid=314268", "title": "USS Flint (CL-97)", "text": "USS Flint (CL-97)\n\nUSS Flint (CL-97) byl americký lehký křižník třídy Atlanta, který během posledního roku druhé světové války bojoval v řadách United States Navy na pacifickém bojišti. \"Flint\" patřil do druhé podskupiny plavidel \"třídy Atlanta\", u kterých byla výzbroj snížena o čtyři kanóny ráže 127 mm. Po jednom roce bojů a dvou letech mírové služby byl křižník vyřazen ze služby a v roce 1966 sešrotován.\n\n\n"}
{"id": "314270", "url": "https://cs.wikipedia.org/wiki?curid=314270", "title": "Video kodek", "text": "Video kodek\n\nVideo kodek je kodek videa (sekvence obrázků); čili počítačový program nebo hardwarové zařízení, které kóduje a dekóduje video do/z určitého formátu, zpravidla za účelem zmenšení objemu dat. Takový video proud se pak běžně ukládá do tzv. multimediálního kontejneru, který umožňuje kombinovat různé multimediální datové proudy (audio, video, titulky) do jednoho souboru.\n\nJe třeba nezaměňovat pojem (video) kodek s pojmem formát kódování videa. Formát je standard (specifikace) a kodeky jsou jejími konkrétními implementacemi. Například kodek DivX pracuje s formátem MPEG-4 Part 2 (profil ASP).\n\nKodeky se dají rozdělit několika způsoby. Základním je dělení na bezeztrátové a ztrátové. První jmenované mají základní výhodu v tom, že při jejich použití se z videa neztrácí žádné informace. Díky tomu však nedosahují příliš vysokých kompresních poměrů, většinou kolem 1:2. Hodí se však k dalšímu zpracování videa.\n\nZtrátové kodeky při svém zpracování část informace o obraze ztrácí. Vycházejí především z toho, že lidské oko není dokonalé a tak zkreslení obrazu v určité míře nepostřehne. V závislosti na míře komprese a kvalitě použitého\nalgoritmu je možné dosáhnout kompresních poměrů od 1:4 až po 1:100, u vyšších hodnot však už dochází k téměř nepoužitelnému zkreslení obrazu.\n\nMíru komprese ukazuje především datový tok (bitrate) použitý ve výsledném souboru. Dále se dá srovnávat rychlost zpracování, výsledná kvalita a velikost souboru. Datový tok může být navíc nejen konstantní, ale také proměnlivý. Ten je vhodný především k použití u videí, kde dochází k častějšímu střídání rychlých a pomalých scén případně změny scenerií. Díky němu se použije vyššího datového toku při rychlejší, respektive obrazově náročnější, scéně a tak lze dosáhnout kvalitnějšího podání při stejné velikosti výsledného souboru.\n\nKe kompresi videa využívá tento kodek Huffmanova kódování, které je založeno na různé četnosti znaků. Jeho výhodou je rychlá komprese i dekomprese, menší paměťové nároky a volné (nezpoplatněné) používání. Nevýhodou je především nízký kompresní poměr (v nejlepších případech jde přibližně o 1:2,5). Je uvolněn pod licencí GPL, existují 2 nekompatibilní řady. Jeho vývoj je již ukončen, nástupcem se stal kodek Lagarith. Podporuje barevné modely YCbCr, RGB a RGBA.\n\nFFV1 je video kodek z knihovny libavcodec open-source projektu FFmpeg. Oproti kodeku HuffYUV nabízí vyšší kompresní poměr.\n\nUvolněn pod licencí GPL, jedná se o nástupce kodeku Huffyuv.\n\nJedná se o dva freewarové kodeky (AVIzlib a AVImszh). Pracují s barevnými modely RGB a YUV.\n\nNásledující kodeky pracují s formátem MPEG-4 Part 2, Advanced Simple Profile, který je založen na DCT.\n\nDivX je firma, známá vývojem svého kodeku a dalších produktů této značky. Kodek DivX používá standardní kompresi MPEG-4 ASP, nikoli vlastní formát videa, je tudíž kompatibilní s ostatními MPEG-4 ASP kodeky.\n\nPrvní verzí kodeku DivX byla verze 4.0, kterou firma vydala pod svým tehdejším názvem DivXNetworks. Ta byla původně vytvářena pod hlavičkou Project Mayo jako open source projekt OpenDivX, který byl odpovědí na tehdy populární kodek „DivX ;-) 3.11 Alpha“, což byl nelegálně upravený MPEG-4 kodek Microsoftu (který ovšem nebyl kompatibilní se standardem MPEG-4). Firma DivX si z populárního programu vypůjčila název bez smajlíku, open-source vývoj projektu OpenDivX po čase uzavřela a dále kodek vyvíjela jako svůj komerční produkt.\n\nVerzi 6 firma vypustila v polovině roku 2005. Byla distribuována ve dvou verzích – Play Bundle a Create Bundle, které se od sebe liší placeným konvertorem.\n\nOd verze 7 kodek DivX podporuje i kompresi videa H.264.\n\nPoté, co byl uzavřen projekt OpenDivX a stal se proprietární záležitostí, se několik programátorů rozhodlo pokračovat ve vývoji open-source verze, tu již nazvali XviD (později přejmenovaný na Xvid). Jedná se o znovu otevřený kodek, kódující a dekódující video v standardním formátu MPEG-4 ASP. Tvůrci si zakládají na široké konfigurovatelnosti kodeku. Kodek podporuje libovolné rozlišení až do velikosti obrazu 1920×1080 bodů.\n\nFFmpeg je open-source projekt, obsahující knihovnu libavcodec, která implementuje řadu audio a video formátů. Tuto knihovnu využívá jako výchozí mnoho video přehrávačů, editorů, konvertorů a frameworků jako např. MPlayer, xine, VLC media player, ffdshow a GStreamer. MPEG-4 ASP kodek FFmpegu plně podporuje dekódování videa kódovaného všemi běžnými MPEG-4 kodeky jako je DivX, Xvid nebo 3ivx. Video jím kódované lze rovněž přehrát pomocí libovolného dekodéru kompatibilního se specifikací MPEG-4 ASP.\n\nNero Digital je značka video kodeků firmy Nero AG, pracující s formáty MPEG-4. Kromě staršího formátu MPEG-4 ASP pracuje i s modernějším MPEG-4 AVC, známým jako H.264, který dosahuje lepšího kompresního poměru. \n\nNásledující kodeky pracují s formátem MPEG-4 AVC (Advanced Video Coding), který je používán na HD DVD a Blu-ray a je založen na přesné DCT (celá čísla).\n\nJe třeba zde zahrnout i již zmíněné Nero Digital.\n\nCoreAVC není kodek, pouze dekodér. Jedná se o komerční software, pouze pro Microsoft Windows. Výhodou je jeho vysoká rychlost.\n\nImplementace formátu od firmy Apple.\n\nx264 není kodek, pouze kodér. Je šířen pod GPL a používá jej mnoho open source projektů (např. FFmpeg a VLC media player).\n\nTento formát vyvíjí BBC, oba kodeky jsou svobodný i open source software, je založen na DWT.\n\nPůvodně jde o kodek vyvinutý firmou Intel, ta jej později prodala firmě Ligos. Výsledná kvalita jím zpracovaného obrazu je dobrá, při nastavení na 100% není možno výsledek téměř rozeznat od originálu, tomu však odpovídá i velikost souboru. Od verze 5.2 je součástí operačního systému Windows XP s aktualizací SP1. Jedná se o komerční produkt.\n\nTento kodek se stal součástí operačních systémů firmy Microsoft od verze Windows 95. Později byl rozšířen o kompresní algoritmy kodeků Intel Indeo 3.1 a Supermac‘s Cinepak. Díky tomu mohl být výsledný obraz o rozměrech 320×240 bodů s frekvencí až 30 snímků za sekundu. Ve své době poměrně rychlý a kvalitní kodek, dnes již pomalý a kvalitativně zastaralý. Při nastavení 100% kvality komprese je stále viditelné čtverečkování obrazu.\n\nKodeky WMV vyvinula firma Microsoft jako odpověď na úspěch formátů QuickTime a RealVideo. Při kompresi udržuje datový tok, snímky zahazuje, aby ho nepřesáhl a nebo vyplňuje nadbytečnými informacemi, aby tok nebyl nižší. Starší verze WMV používaly proprietární video formát Microsoftu, aktuální verze umí pracovat s videem standardu VC-1.\n\nRealVideo je komprese a formát firmy Real Networks, s důrazem na kompresi videa určeného pro internet. V dnešní době stále více ustupuje do pozadí.\n"}
{"id": "314271", "url": "https://cs.wikipedia.org/wiki?curid=314271", "title": "Songhajská říše", "text": "Songhajská říše\n\nSonghaj byla západoafrická říše soustředěná v největším ohybu řeky Niger, dosahující svého zenitu v 15. a 16. století.\n\nObyvatelstvo Songhaje tvořili především rybáři a obchodníci pocházející z oblasti Dendi (pomezí dnešního Nigeru, Beninu a Nigérie). Ti hlavně v 8. století postupně rozšiřovali své teritorium vzhůru proti proudu Nigeru. Přibližně kolem roku 800 bylo založeno správní středisko Gao, které se brzy stalo vzkvétajícím obchodním městem, přicházejícím do blízkého kontaktu s muslimy ze severu. Songhajci postupem času přijali islám (obzvláště rychle byl přijímán krátce po roce 1000). Po několik století dominovala Songhaj sousedním malým přilehlým státům, avšak stále byla zastiňována silnou říší Mali na západě.\n\nVe 13. století sílu Songhaje upevnila dynastie Sonni, která postupně získala nezávislost a začala využívat slábnoucí síly říše Mali. Songhajská expanze nabyla na agresivitě především za vlády Sonniho Alího Velikého (1465–92), který začlenil východní část Mali do svého područí a v roce 1471 si podrobil obchodní a kulturní centrum Dženné. Sonni Alí byl ve vladařské pozici následován svým synem Abú Bakrem (1493), kterého však vzápětí svrhl z trůnu jeho generál Muhammad Turé (Touré), který vešel do dějin pod jménem Askíja Muhammad (1493–1528) a stal se zakladatelem nové dynastie Askíja.\n\nNový vládce dále rozšiřoval vliv Songhajské říše a vybudoval z města Timbuktu (Tombouctou) prosperující kulturní středisko. Muhammad, úspěšný dobyvatel a podporovatel kultury (mimo jiné vyhlásil islám za státní náboženství a zval do země muslimské arabské učence), byl na sklonku života také svržen, a to svým synem Askíjou Músou (1528–1531), jenž po krátké vládě zažil to samé: byl svržen svým bratrancem Askíjou Muhammadem Bonkanou (1531–1537). Dynastické rozbroje skončily v polovině 40. let, kdy se konečně podařilo opět nastolit pořádek. Poměrná stabilita, byť spojená s postupným úpadkem moci trvala až do 80. let, kdy do západní Afriky začalo ze severu pronikat Maroko pod vedením sultána Ahmada al-Mansúra, který toužil především zmocnit se vyhlášených zlatých dolů. Útok marockých ozbrojených sil vybavených střelnými zbraněmi v letech 1590/91 byl posledním úderem, ze kterého se Songhaj již nikdy nevzpamatovala.\n"}
{"id": "314273", "url": "https://cs.wikipedia.org/wiki?curid=314273", "title": "USS Tucson (CL-98)", "text": "USS Tucson (CL-98)\n\nUSS Tucson (CL-98) byl americký lehký křižník třídy Atlanta, který během posledního roku druhé světové války bojoval v řadách United States Navy na pacifickém bojišti. \n\n\"Flint\" byl poslední lodí tzv. druhé skupiny plavidel \"třídy Atlanta\", u kterých byla výzbroj snížena o čtyři kanóny ráže 127 mm. Zbylé tři lodě této třídy (\"Juneau\", \"Spokane\" a \"Fresno\") byly dokončeny až po skončení války. Loď zasáhla do bojů až v jejich úplném závěru a po čtyřech letech mírové služby byla převedena do rezervy a v roce 1971 sešrotována. \n\n\n"}
{"id": "314274", "url": "https://cs.wikipedia.org/wiki?curid=314274", "title": "Leža", "text": "Leža\n\nLeža ( ) nazývaná také Olidovka ( ) je řeka v Vologdské oblasti v Rusku. Je dlouhá 178 km. Plocha povodí měří 3 550 km².\n\nÚstí zprava do Suchony (povodí Severní Dviny).\n\nZdrojem vody jsou sněhové srážky. Průměrný průtok vody ve vzdálenosti 47 km od ústí činí 10,5 m³/s. Zamrzá na začátku listopadu a rozmrzá v dubnu až na začátku května. Nejvyšších vodních stavů dosahuje na konci dubna. V létě a v zimě hladina klesá.\n\nŘeka je splavná pro vodáky.\n"}
{"id": "314277", "url": "https://cs.wikipedia.org/wiki?curid=314277", "title": "Rais", "text": "Rais\n\nPříjmení Rais neslo více významných osobností:\n\n"}
{"id": "314278", "url": "https://cs.wikipedia.org/wiki?curid=314278", "title": "Časová řada", "text": "Časová řada\n\nČasová řada jsou věcně a prostorově srovnatelná pozorování (dat), která jsou jednoznačně uspořádána z hlediska času ve směru minulost – přítomnost.\n\nAnalýza časových řad – soubor metod, které slouží k popisu těchto řad a případně k předpovídání jejich budoucího chování.\n\nObvykle prvním úkolem při analýze časové řady je získat rychlou a orientační představu o charakteru procesu, který tato řada reprezentuje.\n\nVizuální analýza\n\nDefinice: časová řada y je stacionární, jestliže její rozdělení pravděpodobnosti je v čase neměnné, tj. společné (rozdělení) pravděpodobnosti (y,=, y, …, y) není závislé na R.\n\nJde o jednoduchý stochastický proces. Proces je nestacionární, neboť průměr a rozptyl nejsou konstantní.\nPoužije-li se proces tohoto typu k popisu dynamického chování, např. cen akcií nebo spotřebitelských cen, jde o nestacionární model časových řad. Avšak časové řady cenových změn jsou již generovány stacionárním ryze náhodným procesem, nazývaným také jako bílý šum.\n\nJedna z možností modelování dynamiky stacionárních časových řad. Např. analýza vývoje změn cen akcií, kdy tato posloupnost změn cen s nulovým průměrem a konstantním rozptylem lze zapsat: Y = u\nu jsou identicky rozdělené náhodné složky, sériově nezkorelované. Odrážejí působení neočekávaných vlivů na cenu akcií např. informace o finanční situaci podniku.\n\nJiný přístup k modelování časové struktury stacionárních časových řad. Vyjádření y jako funkce několika předcházejících pozorování.\n\nV praxi se při modelování čas. řad setkáváme s případy, kdy stacionární náhodný proces, generující jejich jednotlivá pozorování, nevyhovují zcela předpokladům MA, resp. AR, modelů. V této situaci je adekvátní taková specifikace modelu časové řady, jejíž složky vycházejí z principu kombinace AR a MA procesů.\nSmíšený model čas. řady, se nazývá ARMA (p,q) model, přičemž p výrazů je autoregresního typu a q reprezentuje zpožděné klouzavé průměry.\n\nKromě stacionárních stochastických procesů se používají při specifikaci modelů časových i nestacionární procesy náhodných procházek (I ve zkratce ARIMA).\n\nNejsou-li stacionární časové řady smíšeného typu, takže jejich pozorování jsou generována pouze buď AR, resp. MA, procesem, pak Yt mají charakter integrovaného autoregresního procesu řádu (p,d), značeného jako ARI (p,d,0) nebo integrovaného procesu klouzavých průměrů řádu (d,q), který se značí IMA (0,d,q).\n\nZvláštním případem procesu ARIMA, kterým lze generovat časové řady vykazující trend, je proces SARIMA, používaný k modelování čas. řad multiplikativně sezónního typu, tj. zatížených stochastickou sezónností (opět možné modifikace na SAR, SMA, resp. SARMA).\n\nVýstavba modelu ARIMA (p,d,q)\n1. fáze – linearizace časové řady\n2. fáze – určení řádu integrace (homogenity) časové řady \n3. fáze – nalezení hodnot p a q, tj. délky zpoždění AR a MA\n4. fáze – odhad modelu\n5. fáze – verifikace modelu\n6. fáze – aplikace - prognózy\n"}
{"id": "314280", "url": "https://cs.wikipedia.org/wiki?curid=314280", "title": "USS Juneau (CL-119)", "text": "USS Juneau (CL-119)\n\nUSS Juneau (CL-119) byl lehký křižník United States Navy třídy Atlanta. USS Juneau převzal své jméno po své sesterské lodi USS Juneau (CL-52), druhé postavené jednotce této třídy, jež byla potopena v námořní bitvě u Guadalcanalu. Loď patřila do třetí skupiny plavidel \"třídy Atlanta\", které byly všechny dokončeny až po skončení války a kromě odstranění dvou dělových věží s kanóny ráže 127 mm u nich byly také odstraněny všechny torpédomety a byla upravena výzbroj menších ráží.\n\nKřižník se zúčastnil bojů korejské války. V 50. letech nesl místo 40mm a 20mm kanónů sestavu 14 kanónů ráže 76 mm. V roce 1959 byl vyřazen ze služby a v roce 1962 sešrotován.\n\n\n"}
{"id": "314282", "url": "https://cs.wikipedia.org/wiki?curid=314282", "title": "USS Spokane (CL-120)", "text": "USS Spokane (CL-120)\n\nUSS Spokane (CL-120) byl lehký křižník United States Navy třídy Atlanta. Loď patřila do třetí skupiny plavidel \"třídy Atlanta\", které byly dokončeny až po skončení války. Kromě snížení počtu dělových věží s kanóny ráže 127 mm o dva kusy u nich byly také odstraněny všechny torpédomety a byla upravena výzbroj menších ráží. Křižník byl v roce 1950 vyřazen ze služby, v roce 1972 byl demontován a v roce 1973 sešrotován.\n\n\n"}
{"id": "314283", "url": "https://cs.wikipedia.org/wiki?curid=314283", "title": "USS Fresno (CL-121)", "text": "USS Fresno (CL-121)\n\nUSS Fresno (CL-121) byl lehký křižník United States Navy třídy Atlanta. Loď patřila do třetí skupiny plavidel \"třídy Atlanta\", které byly dokončeny až po skončení války. Kromě snížení počtu dělových věží s kanóny ráže 127 mm o dva kusy u nich byly také odstraněny všechny torpédomety a byla upravena výzbroj menších ráží. Křižník byl v roce 1949 vyřazen ze služby, v roce 1965 byl demontován a v roce 1966 sešrotován.\n\n\n"}
{"id": "314285", "url": "https://cs.wikipedia.org/wiki?curid=314285", "title": "Robert I. Konstantinopolský", "text": "Robert I. Konstantinopolský\n\nRobert I. Konstantinopolský (francouzsky , řecky , zemřel 1228), či též psán jako hrabě Robert z Courtenay (), byl pátým latinským císařem v Konstantinopoli. Byl synem císaře Petra I., vnuka francouzského krále Ludvíka VI., zatímco Robertova matka, císařovna Jolanda Flanderská byla sestrou Balduina I. Konstantinopolského a Jindřicha Flanderského, prvního a druhého latinského císaře.\n\nKdyž se nejstarší syn císaře Petra I., Filip, markrabě z Namuru, ve Francii dozvěděl o otcově smrti, vzdal se svých nástupnických nároků na Konstantinopol ve prospěch svého bratra Roberta a Filip dále vládl v Conon de Béthune ve Francii jako regent. Robert byl korunován císařem 25. března 1221.\n\nCísařství se již v té době nacházelo v zoufalé situaci, kdy bylo na obou frontách obklíčeno nepřáteli, Nikájským císařstvím na východě a Epirským despotátem ze západu a konstantinopolští křižáci ztráceli jedno území za druhým. Císař Robert apeloval na papeže Honoria III. i francouzského krále Filipa Augusta a žádal je o pomoc.\n\nDo Konstantinopole sice nějaké menší posily skutečně dorazily, ale Robert byl brzy donucen uzavřít příměří se svým úhlavním nepřítelem, nikájským císařem Janem III. a tak mu potvrdit jeho územní zisky na Latinském císařství. Robert rovněž přislíbil oženit se s dcerou pozdějšího nikájského císaře, Theodora Laskarida Eudoxií, se kterou se skutečně formálně zasnoubil. Nicméně Robert tento svazek po čase zrušil a oženil se s některou francouzskou, či burgundskou princeznou. Robert I. zemřel počátkem roku 1228 v Morei.\n\n"}
{"id": "314298", "url": "https://cs.wikipedia.org/wiki?curid=314298", "title": "Indigirka", "text": "Indigirka\n\nIndigirka ( , ) je významná řeka v severovýchodní části Sibiře v Jakutské republice v Rusku. Je dlouhá 1726 km. Povodí řeky má rozlohu 360 000 km² a zasahuje také na území Magadanské oblasti.\n\nVzniká soutokem zdrojnic Kastach a Taryn-Jurjach na severních svazích Chalkanského hřbetu. Podle stavby říčního údolí, koryta a rychlosti toku se její tok dělí na horní (640 km) a dolní (1086 km). Od soutoku zdrojnic teče nejprve na severozápad nejnižší částí Ojmjakonské plošiny, poté se stáčí na sever, přičemž protíná několik horských výběžků Čerského hřbetu. Šířka doliny v této části toku dosahuje od 0,5 až 1 km do 20 km, koryto je oblázkové s množstvím peřejí a rychlost dosahuje 2 až 3,5 m/s. Při protínání Čemalginského hřbetu protéká v hlubokém kaňonu rychlostí 4 m/s a navíc překonává říční prahy, takže tento úsek se nehodí ani pro plavení dřeva. Dolní tok začíná nad ústím Momy, kde řeka vtéká do Momo-Selenňachské propadliny. Dolina se rozšiřuje, v korytě se začínají objevovat mělčiny a kosy a místy se rozděluje na oddělená ramena. Obtéká Momský hřbet a pokračuje rovinatou nížinou. Protéká Abyjskou nížinou, kde je velmi členitá, a Jano-Indigirskou nížinou, kde vytváří přímé dlouhé úseky velmi pomalu tekoucí vody o šířce 350 až 500 m. Ve vzdálenosti 130 km od ústí do Východosibiřského moře se rozděluje na ramena, jež vytvářejí deltu o rozloze 5500 km². Hlavní ramena jsou Russkoje usťje, největší Střední a Kolymské. Od moře je ústí odděleno mělčinou.\n\n\nZdrojem vody jsou dešťové srážky a také tající voda sníh, ledovce, náledí. Nejvyšších vodních stavů dosahuje v teplých ročních obdobích, přičemž připadá na jaro 32 %, na léto 52 %, na podzim přibližně 16 % a na zimu méně než 1 % celkového ročního odtoku. Průměrný roční průtok vody u Usť-Něry činí 428 m³/s, maximální průtok dosahuje 10 600 m³/s a u Voroncova činí průměrný 1570 m³/s a maximální 11 500 m³/s. Rozsah kolísání hladiny dosahuje 7,5 až 11,2 m, přičemž nejvyšší úrovně dosahuje v červnu a na začátku července. Roční odtok v ústí činí 58,3 km³. Ročně unáší 13,7 Mt pevných usazenin. Zamrzá v říjnu a rozmrzá na konci května až na začátku června. Místy promrzá až do dna (Krest-Major, Čokurdach). Povodí řeky se rozkládá v oblasti dlouhodobě zmrzlých horských půd, s čímž souvisí vznik obrovských náledí.\n\nŘeka je bohatá na ryby, převážně síhy (malý, nosatý, muksun, nelma, omul, maréna), přičemž v ústí je rozvinuté průmyslové zpracování. Vodní doprava je možná v délce 1 086 km od soutoku s Momou. Na řece leží přístavy Usť-Něra, Chonuu, Družina, Čokurdach, Tabor. V povodí řeky se nachází vesnice Ojmjakon známá jako nejchladnější obydlené místo a také významná naleziště zlata. Oblast byla objevena ruskými kozáky v polovině 17. století.\n\n"}
{"id": "314299", "url": "https://cs.wikipedia.org/wiki?curid=314299", "title": "Augustus De Morgan", "text": "Augustus De Morgan\n\nAugustus De Morgan (27. června 1806, Madurai, Indie – 18. března 1871, Londýn) byl britský matematik, který představil formální verze zákonů v klasické výrokové logice. \n\nDe Morganův zápis byl ovlivněn algebrarickou logikou vymyšlenou Georgem Boolem, který se později přihlásil o část zásluh na těchto logických zákonech. Ačkoliv byla podobná pozorování zapsána již Aristotelem a byly známy už ve starém Řecku a ve středověku, De Morgan jim dodal klasickou formu a zavedl tím matematickou řeč do matematické logiky. De Morganovy zákony jsou lehce dokazatelné a mohou se jevit triviálními. Nicméně, tyto zákony jsou užitečné pro důkazy platnosti závěrů a pro deduktivní úlohy.\n\n"}
{"id": "314301", "url": "https://cs.wikipedia.org/wiki?curid=314301", "title": "Winter", "text": "Winter\n\nWinter, Winterová (německy i v anglicky „zima“), případně Wintr nebo Vintr může znamenat:\n\n\n\n"}
{"id": "314302", "url": "https://cs.wikipedia.org/wiki?curid=314302", "title": "Seznam písní Heleny Vondráčkové", "text": "Seznam písní Heleny Vondráčkové\n\nToto je seznam písní, které nazpívala Helena Vondráčková.\n\npoz. - píseň - interpret - (autor hudby/autor textu)\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "314303", "url": "https://cs.wikipedia.org/wiki?curid=314303", "title": "KDS", "text": "KDS\n\nZkratka KDS má více významů:\n\n"}
{"id": "314305", "url": "https://cs.wikipedia.org/wiki?curid=314305", "title": "Nikolajevsk na Amuru", "text": "Nikolajevsk na Amuru\n\nNikolajevsk na Amuru (rusky \"Никола́евск-на-Аму́ре\", do roku 1926 pouze Nikolajevsk) je město nacházející se na levém břehu řeky Amur, v Chabarovském kraji Ruské federace. Město leží 80 km od ústí Amuru do Ochotského moře a nachází se zde říční přístav. V roce 2005 žilo v Nikolajevsku na Amuru přibližně 27 200 obyvatel.\n\nNikolajevsk na Amuru byl založen 1. srpna 1850 jako vojensko-správní opěrný bod Nikolajevskij post (\"Николаевский пост\"), původně obývaný pouze šesti lidmi. 14. listopadu 1856 bylo na místě Nikolajevského postu založeno město Nikolajevsk. Vznikl zde hlavní přístav ruského Dálného východu. V roce 1870 byl tento přístav přenesen do Vladivostoku, čímž započal úpadek Nikolajevsku. V roce 1880 přestal být Nikolajevsk oblastním správním střediskem, kterým se stal dnešní Chabarovsk. Oživení nastalo spolu s objevem nalezišť zlata v 80.  letech 19. století. V roce 1890 v Nikolajevsku pobýval Anton Pavlovič Čechov při své cestě na Sachalin.\n\nV době Ruské občanské války v Nikolajevsku probíhaly boje mezi bolševiky, bělogvardějci a japonskou intervenční armádou. Během těchto bojů došlo k tzv. Nikolajevskému incidentu, během kterého byl Nikolajevsk oddílem bolševických partyzánů vedených anarchistou Jakovem Trjapicynem vypálen a jeho bělogvardějské a japonské obyvatelstvo postříleno. Trjapicyn byl později bolševickými orgány za tento zločin odsouzen k smrti a zastřelen.\n\nV dobách Sovětského svazu se Nikolajevsk na Amuru stal centrem rybolovu a stavby lodí.\n\n"}
{"id": "314315", "url": "https://cs.wikipedia.org/wiki?curid=314315", "title": "Robert z Courtenay", "text": "Robert z Courtenay\n\nRobert z Courtenay ( \"Robert de Courtenay\", 1168 – 15. října 1239, Akkon) byl pán z Champignelles, Château-Renard, Charny, Conches, Nonancourt a Mehun-sur-Yèvre a účastník dvou křížových výprav. Na královském dvoře zastával funkci nejvyššího číšníka.\n\nNarodil se jako mladší syn Petra z Courtenay, syna francouzského krále Ludvíka VI.\n\nByl pohřben v cisterciáckém klášteře Fontainejean\n"}
{"id": "314323", "url": "https://cs.wikipedia.org/wiki?curid=314323", "title": "Soví skála", "text": "Soví skála\n\nSoví skála (slovensky ) je skalní útvar ve Slovenském ráji nad Čingovem.\n\nSoví skála se nachází nad turistickým centrem Čingov v blízkosti obcí Spišské Tomášovce a Smižany. Jedná se o významnou vyhlídku dostupnou z Čingova po zelené turistické značce (2 km do prudkého kopce) či z Košiarneho briežku (5 km pozvolným stoupáním). Soví skála nese jméno kvůli častému hnízdění sov.\n\n\n"}
{"id": "314326", "url": "https://cs.wikipedia.org/wiki?curid=314326", "title": "Relační databáze", "text": "Relační databáze\n\nRelační databáze je databáze založená na relačním modelu. Často se tímto pojmem označuje nejen databáze samotná, ale i její konkrétní softwarové řešení.\n\nRelační databáze je založena na tabulkách, jejichž řádky obvykle chápeme jako záznamy a eventuálně některé sloupce v nich (tzv. cizí klíče) chápeme tak, že uchovávají informace o relacích mezi jednotlivými záznamy v matematickém slova smyslu.\n\nTermín \"relační databáze\" definoval Edgar F. Codd v roce 1970.\n\nV roce 1890 vznikl na objednávku státních úřadů v USA první automat na bázi děrných štítků. U jeho zrodu stál Herman Hollerith, jehož firma při fúzi několika firem dává vzniknout IBM. Ta stojí v popředí i v roce 1951, kdy vznikl první digitální počítač pro komerční využití UNIVAC I. V roce 1960 vznikl předchůdce dnešních databázových jazyků COBOL. V 60. letech založil Charles Bachman spolu s dalšími výzkumníky seskupení Codasyl, které publikovalo základní specifikaci pro programovací jazyky, především pro COBOL. Většina Codasyl kompatibilních databází byla postavena na síťovém modelu, zatímco firma IBM se vydala cestou hierarchického modelu. V roce 1970 přišel Ted Codd s novým návrhem datového modelu, relačním modelem. Dle relační teorie lze pomocí základních operací (sjednocení, kartézský součin, rozdíl, selekce, projekce a spojení) uskutečnit veškeré operace s daty a ostatní operace jsou již jen kombinacemi těchto šesti. Zavádí tedy použití relačního kalkulu a algebry. Databáze mají být nezávislé na fyzickém uložení dat i na použitém jazyce. Pod tlakem událostí se do projektu vkládá i IBM, která přichází s jazykem SQL. První SQL databází se v roce 1980 stal Oracle pro počítače VAX. Druhá v řadě přichází i firma IBM s produktem DB2. Osmdesátá léta lze považovat za zlatý věk databází.\n\nZákladním konstruktorem relačních databází jsou relace (databázové tabulky), což jsou dvourozměrné struktury tvořené záhlavím a tělem. Jejich sloupce se nazývají atributy, řádky tabulky jsou pak záznamy. Atributy mají určen svůj konkrétní datový typ a doménu, což je množina přípustných hodnot daného atributu. Řádek je řezem přes sloupce tabulky a slouží k vlastnímu uložení dat.\n\nPojem „relační databáze“ souvisí s teorií množin. Každá konkrétní tabulka totiž realizuje podmnožinu kartézského součinu množin přípustných hodnot všech sloupců – relaci.\n\nKandidátní klíč je atribut nebo skupina atributů, které jednoznačně identifikují záznam v relační tabulce. Kandidátní klíč se může stát primárním klíčem; ty, které se primárním klíčem nestanou, jsou označovány jako alternativní klíče. Např. v relaci Zaměstnanec, která má atributy číslo_zaměstnance, rodné_číslo, jméno a příjmení, jsou kandidátními klíči atributy číslo_zaměstnance a rodné_číslo. Pokud primárním klíčem zvolíme číslo_zaměstnance, alternativním klíčem bude rodné_číslo a naopak.\n\nPrimární klíč je jednoznačný identifikátor záznamu, řádku tabulky. Primárním klíčem může být jediný sloupec či kombinace více sloupců tak, aby byla zaručena jeho jednoznačnost. Pole klíče musí obsahovat hodnotu, tzn. nesmí se zde vyskytovat nedefinovaná prázdná hodnota NULL. V praxi se dnes často používají umělé klíče, což jsou číselné či písmenné identifikátory – každý nový záznam dostává identifikátor odlišný od identifikátorů všech předchozích záznamů (požadavek na unikátnost klíče), obvykle se jedná o celočíselné řady a každý novější záznam dostává číslo vždy o jednotku vyšší (zpravidla zcela automatizovaně) než je číslo u posledního vloženého záznamu (číselné označení záznamů s časem stoupá).\n\nDalším důležitým pojmem jsou nevlastní/cizí klíče. Slouží pro vyjádření vztahů, relací, mezi databázovými tabulkami. Jedná se o pole či skupinu polí, která nám umožní identifikovat, které záznamy z různých tabulek spolu navzájem souvisí.\n\nIntegrita databáze znamená, že data v ní uložená jsou konzistentní vůči definovaným pravidlům. Lze zadávat pouze data, která vyhovují předem definovaným kritériím (např. musí respektovat datový typ nastavený pro daný sloupec tabulky, či další omezení hodnot přípustných pro daný sloupec). K zajištění integrity slouží integritní omezení. Jedná se o nástroje, které zabrání vložení nesprávných dat či ztrátě nebo poškození stávajících záznamů v průběhu práce s databází. Typicky je možné zajistit mazání dat, která již ztratila svůj význam (kupř. smažeme-li uživatele z tabulky uživatelů, odstraní se i na něj navázané záznamy v ostatních databázových tabulkách).\n\n\nV zásadě existují tři způsoby, jak zajistit dodržování integritních omezení.\n\nIdeálním řešením je kombinace předchozích v závislosti na konkrétních podmínkách.\n\nKontroly integritních omezení se zpravidla provádějí po každé provedené operaci, což snižuje nároky na server. Není nutno nijak zaznamenávat, které kontroly mají být provedeny později. Složitější integritní omezení však vždy nelze takto ověřit, proto je možné kontrolovat dodržení pravidel až po dokončení celé transakce.\n\nVztahy (angl. \"relationships\") slouží ke svázání dat, která spolu souvisejí a jsou umístěny v různých databázových tabulkách. Každý vztah je charakterizován třemi základními vlastnostmi:\n\n\nTernární a n-ární vztahy se nesnadno modelují a v praxi se objevují velice zřídka.\n\n\nVolitelnost účasti ve vztahu vyjadřuje, zda je účast relace ve vztahu povinná nebo volitelná.\n\nPod pojmem \"normalizace\" rozumíme proces zjednodušování a optimalizace navržených struktur databázových tabulek. Hlavním cílem je navrhnout databázové tabulky tak, aby vykazovaly minimum redundance. Správnost navržení struktur v tomto smyslu lze ohodnotit některou z následujících normálních forem:\n\n\nNultou normální formu (\"0NF\") splňuje každá tabulka.\n\n"}
{"id": "314328", "url": "https://cs.wikipedia.org/wiki?curid=314328", "title": "Dramša", "text": "Dramša\n\nDramša ( ) je vesnice v Bulharsku a v roce 2005 měla 136 obyvatel. Vesnice se nachází v Sofijské oblasti.\n\nZlatý lev v červeném poli.\n"}
{"id": "314335", "url": "https://cs.wikipedia.org/wiki?curid=314335", "title": "Špachtle", "text": "Špachtle\n\nŠpachtle (podle německého Spachtel, správně česky stěrka) je jednoduchý ruční nástroj užívaný zejména při řemeslné činnosti nebo při domácích pracích. Jedná se o plechový předmět zpravidla trojúhelníkovitého tvaru opatřený rukojetí pro jeho snadnější úchop rukou. \n\nJe užíván ve štukatérství, řemeslném malířství, natěračství, opravách karosérií nebo při umělecké tvorbě apod. V obchodech s domácími potřebami jsou běžné k dostání plechové špachtle různých velikostí a zaúhlení jak s plastovými nebo i dřevěnými rukojeťmi. Užívá se k roztírání sádry nebo jiných tmelících hmot nebo k odstraňování staré malby či nátěrů apod.\n\n"}
{"id": "314339", "url": "https://cs.wikipedia.org/wiki?curid=314339", "title": "Ts (písmeno)", "text": "Ts (písmeno)\n\nTs je písmeno v abecedě některých jazyků (baskičtina, votština, tagalog, aj.). \n\nV baskičtině reprezentuje apikální neznělou alveolární afrikátu /t̺s̺/, liší se od tz. V pravopisu hauštiny \"ts\" reprezentuje alveorální ejektivní frikativu /sʼ/ nebo afrikátu /tsʼ/, v závislosti na dialektu. Je považováno za zvláštní písmeno a v abecedě umisťuje se mezi písmena t a u. V ortografii tagalogu představuje [tʃ]. V češtině, angličtině a dalších jazycích představuje dvě samostatná písmena t a s, jež se v tomto pořadí vyskytují v cizích slovech, např. tsunami, tse-tse.\n\nTento digraf se také používá ve transkripcích čínštiny a japonštiny.\n"}
{"id": "314340", "url": "https://cs.wikipedia.org/wiki?curid=314340", "title": "Makro (obchod)", "text": "Makro (obchod)\n\nMakro je řetězec samoobslužných obchodních domů založených na systému \"cash & carry\" (zaplať zboží a odvez si ho).\n\nPrvní obchodní dům Makro byl otevřen v roce 1968 v Amsterdamu, další následovaly nejprve v Nizozemsku a později i v dalších zemích Evropy. V 70. a 80. letech 20. století se řetězec rozšířil do Severní a Jižní Ameriky i do Asie. Později však byly obchody v Severní Americe zavřeny. Makro není určeno pro širokou veřejnost, je zaměřené na podnikatele, kteří mohou získat přístup do obchodů po registraci.\n\nPůvodním jediným vlastníkem celého řetězce byla nizozemská rodinná společnost SHV Holdings, založená v roce 1896. Zkratka SHV pochází z názvu . V roce 1998 byly evropské obchodní domy koupeny akciovou společností Metro AG, která byla založena v roce 1964.\n\nV reakci na světovou finanční krizi oznámila v lednu 2009 nyní již německá společnost záměr propustit 5 % zaměstnanců, tedy asi 15 000 pracovníků z 300 000, které společnost v 32 zemích světa zaměstnává. Současné roční příjmy společnost provozující 2200 obchodů udává ve výši 68 miliard euro.\n\nV Česku obchodní řetězec Makro od 1. června 2001 provozuje obchodní společnost MAKRO Cash & Carry ČR s.r.o., která je právním nástupcem původní společnosti \"MAKRO CASH and CARRY TSCHECHOSLOWAKEI, společnost s ručením omezeným\" vzniklé 21. prosince 1990. Většinovým (75 %) společníkem je nizozemská společnost METRO Cash & Carry International Holding B.V., druhým společníkem (25% podíl) je německá společnost METRO AG. V Česku je provozováno třináct samoobslužných velkoobchodních center určených pro registrované podnikatele a velkoodběratele (např. státní organizace). K nákupu je potřebná tzv. Makro karta, kterou lze získat registrací, u podnikatelů na základě předložení živnostenského listu nebo výpisu z obchodního rejstříku. Prodává se tu potravinářské i nepotravinářské spotřební zboží.\nDo Makra nesmí děti mladší 12 let.\n\nProdejny mají celkovou plochu přibližně 15 000 m², z toho prodejní plocha činí 9700 m². Výjimkou jsou prodejny Praha – Černý Most (8500 m²), Plzeň (6500 m²), Zlín - Malenovice a Liberec (6000 m²).\n\n"}
{"id": "314342", "url": "https://cs.wikipedia.org/wiki?curid=314342", "title": "Mistrovství světa ve snookeru", "text": "Mistrovství světa ve snookeru\n\nMistrovství světa v snookeru se konají od roku 1927 a od roku 1977 se hrají v Crucible Theatre v anglickém městě Sheffieldu. Mistrovství světa je vyvrcholení celé snookerové sezóny. Spolu s Masters a UK Championship patří do Triple Crown, což jsou nejprestižnější turnaje ve snookeru.\n"}
{"id": "314344", "url": "https://cs.wikipedia.org/wiki?curid=314344", "title": "Lidhja Demokratike e Dardanisë", "text": "Lidhja Demokratike e Dardanisë\n\nLidhja Demokratike e Dardanisë je originální název Demokratické ligy Dardanie. Tuto stranu založil v lednu 2007 Nexhat Daci poté, co se mu nepodařilo získat předsednictví v největší kosovské straně LDK. Dardanie je prastarý název Kosova. Strana má v současnosti 7 poslanců v kosovském parlamentu. \n"}
{"id": "314347", "url": "https://cs.wikipedia.org/wiki?curid=314347", "title": "Lidhja Demokratike e Kosovës", "text": "Lidhja Demokratike e Kosovës\n\nLidhja Demokratike e Kosovës (albánsky Demokratická liga Kosova) je největší kosovská politická strana. Strana prosazuje nezávislost Kosova, její představitelé patřili mezi nejvehementnější zastánce jednostranného vyhlášení nezávislosti na Srbsku.\n"}
{"id": "314350", "url": "https://cs.wikipedia.org/wiki?curid=314350", "title": "FR centrum", "text": "FR centrum\n\nFR centrum (\"František Rychtařík producentské centrum\") je hudební vydavatelství, které bylo založeno v roce 1995. Vydávalo starší reedice nahrávek firmy Supraphon a Bonton pro firmu \"Bonton Music\". Od roku 1998 je samostatné vydavatelství. Vydává převážně tituly z archívu Supraphonu, Bontonu, České televize a Českého rozhlasu, ale taky vydává alba s mluveným slovem, tituly pro děti a filmové a divadelní nahrávky. Kromě vydávání vlastních alb pracuje na reedicích starších nahrávek pro jiné firmy.\n\nRadioservis, Universal Music a další.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "314353", "url": "https://cs.wikipedia.org/wiki?curid=314353", "title": "Šimon Brixi", "text": "Šimon Brixi\n\nŠimon Brixi (28. října 1693 Vlkava u Nymburka – 2. listopadu 1735 Praha-Staré Město) byl český hudební skladatel v období baroka, jeden z proslulého rodu Brixiů. Otec Františka Xavera Brixiho. \n\nŠimon se narodil mlynáři Jan Briximu, zapisovanému v matrice také jako Procházka. Studoval práva na pražské Ferdinandově univerzitě, studium však nedokončil. Roku 1727 jmenován kantorem a varhaníkem ve farnosti u kostela sv. Martina ve zdi na Starém Městě Pražském. Dochovalo se okolo 17 duchovních skladeb (u některých zůstává autorství sporné), z jiných se dochovaly jen názvy v archivních záznamech. Stylově jeho hudba vychází z vrcholně barokní benátské školy, přijímá však také podněty z odlehčeného, pozdně barokního stylu školy neapolské.\n\n"}
{"id": "314361", "url": "https://cs.wikipedia.org/wiki?curid=314361", "title": "Andreas Bauer (misionář)", "text": "Andreas Bauer (misionář)\n\nSvatý Andreas Bauer OFM (26. listopadu 1866 Guebwiller – 9. července 1900 Tcha-e-jün-fu) byl františkánský mnich a misionář.\n\nFrantiškánský laický bratr působil jako misionář hlavně na severu Šan-si, ale také v jiných oblastech Číny a Ruska. 9. července 1900 došlo k Boxerskému povstání, při kterém byl spolu s dalšími křesťany v Tcha-e-jün-fu zabit.\n\n24. listopadu 1946 byl Andreas Bauer blahoslaven. Papež Jan Pavel II. jej prohlásil 1. října 2000 za svatého. Jeho svátek se slaví 9. června a 9. července.\n\n"}
{"id": "314363", "url": "https://cs.wikipedia.org/wiki?curid=314363", "title": "Jörg Konrad Hoensch", "text": "Jörg Konrad Hoensch\n\nJörg Konrad Hoensch (8. září 1935, Bruntál – 24. března 2001) byl německý bohemista, historik a univerzitní profesor.\n\nVe svých výzkumech se věnoval především dějinám středověku a dějinám střední Evropy. Vyrůstal na Moravě a ve Slezsku, jeho otec pocházel ze Spiše. Po druhé světové válce byla Jörgova rodina přesídlena do americké okupační zóny Německa. Od roku 1971 až do své emerituty vedl Katedru pro východoevropské dějiny na sárské univerzitě v Saarbrücken. Jeho velkým přítelem a spolupracovníkem byl Reinhard Schneider, se kterým se měsíc před svou smrtí rozloučil na poslední společné přednášce a ukončil tak svou učitelskou činnost. Současně byla s jeho odchodem rozpuštěna Katedra východoevropských dějin. Hoensch patřil k nejvýznamnějším novodobým expertům zabývající se dějinami východní Evropy.\n\nKnihy a články publikoval v Německu, Maďarsku, Slovensku i v Čechách. Mezi nejvýznamnější a nejzajímavější díla patří biografie tří českých králů, Přemysla Otakara II., Zikmunda Lucemburského a Matyáše Korvína.\n\n"}
{"id": "314368", "url": "https://cs.wikipedia.org/wiki?curid=314368", "title": "Anežka Hrabětová-Uhrová", "text": "Anežka Hrabětová-Uhrová\n\nAnežka Hrabětová-Uhrová (5. září 1900 Lomnice - 4. května 1981 Brno) byla botaničkou.\n\nNarodila se v rodině stolařského mistra Augustina Uhra a jeho ženy Josefy. V roce 1929 složila státní zkoušky z přírodopisu a ze zeměpisu. Pak v roce 1933 složila doktorát z přírodních věd. V roce 1935 působila jako středoškolská profesorka. Na přírodovědeckou fakultu přešla v roce 1946. Za celý svůj život uveřejnila téměř 100 odborných prací. Ke svému rodnému kraji měla po celý život velký vztah, a proto mu věnovala odbornou práci - \"Xerothermní rostliny na Lomnicku u Tišnova\" (1965) a řadu populárnějších příspěvků. Je pohřbena na lomnickém hřbitově.\n\n\n\n"}
{"id": "314369", "url": "https://cs.wikipedia.org/wiki?curid=314369", "title": "Josef Vlach", "text": "Josef Vlach\n\nJosef Vlach (8. června 1923 Ratměřice – 17. října 1988) byl český houslista a dirigent. Na Pražské konzervatoři byl žákem Stanislava Nováka a Jana Šlajse. Od roku 1947 studoval na Akademii múzických umění u Jindřicha Felda, absolvoval u Jaroslava Pekelského.\n\nV letech 1946–1948 byl druhým koncertním mistrem v Talichově Českém komorním orchestru, poté působil krátce jako vedoucí skupiny druhých houslí v orchestru České filharmonie a v období 1949–1956 v činoherním orchestru pražského Národního divadla. Již tehdy se ale zaměřil především na komorní hudbu. Od roku 1950 byl primáriem Vlachova kvarteta. V roce 1958 obnovil Český komorní orchestr, jehož byl až do své smrti uměleckým vedoucím a dirigentem. Od téhož roku byl také členem poroty mezinárodní soutěže smyčcových kvartet v Liège.\n\nByl vyhledávaným sólistou a komorním hráčem, spolupracoval jako dirigent s předními orchestry včetně České filharmonie, působil také jako pedagog. Uskutečnil řadu nahrávek pro československé i zahraniční nahrávací společnosti.\n\n\n"}
{"id": "314375", "url": "https://cs.wikipedia.org/wiki?curid=314375", "title": "Lisica", "text": "Lisica\n\nLisica ( ), nazývaná také Velká Lisica ( ), je řeka v Tomské oblasti v Rusku. Je dlouhá 414 km. Plocha povodí měří 7 980 km².\n\nProtéká ze severu na jih bažinatou tajgou v Západosibiřské rovině. Ústí zprava do Keti (povodí Obu) na 404 říčním kilometru. Největším přítokem je zprava Rajga.\n\nZdrojem vody jsou sněhové srážky.\n\nŘeka je splavná pro vodáky.\n"}
{"id": "314376", "url": "https://cs.wikipedia.org/wiki?curid=314376", "title": "Wilhelm Hauff", "text": "Wilhelm Hauff\n\nWilhelm Hauff (29. listopadu 1802, Stuttgart – 18. listopadu 1827, tamtéž) byl německý romantický spisovatel, jehož tři almanachy autorských pohádek z let 1825–1827 patří k trvalým hodnotám světové literatury.\n\nWilhelm Hauff se narodil roku 1802 ve Stuttgartu. Po smrti svého otce roku 1809 žil se svou matkou a třemi sourozenci u svého dědečka v Tübingenu, kde se samovzdělával v jeho knihovně. Od roku 1817 studoval na klášterní škole v Blaubeurenu a od roku 1820 teologii a filozofii na tübingenské univerzitě, kde byl členem studentského nacionalistického spolku \"Tübinger Burschenschaft Germania\". Roku 1824 se stal ve Stuttgartu domácím učitelem v rodině württemberského ministra války Ernsta Eugena Freiherra von Hügela. V té době začal psát fantastické povídky a pohádky, jejichž náměty nacházel ve starých bájích, pověstech a v orientálních Pohádkách tisíce a jedné noci, které pak vydal ve třech svazcích \"Pohádkového almanachu pro syny a dcery vzdělaných stavů\". V každém almanachu jsou pohádky pospojovány pomocí tzv. rámcového příběhu v jeden celek a almanachy jsou také podle tohoto příběhu pojmenovány – \"Karavana\" (1825), \"Šejk z Alexandrie a jeho otroci\" (1826) a \"Hospoda ve Spessartu\" (1827).\n\nPo návratu z velké studijní cesty po Francii, Flandrech a Německu roku 1826 začal Hauff pracovat jako vedoucí redaktor beletristických částí novin \"Morgenblatt für gebildete Stände\". Roku 1827 se oženil se svou sestřenicí Luise a těsně před smrtí se dočkal narození dcery Wilhelmine.\n\nWilhelm Hauff zemřel roku 1827 ve Stuttgartu v pětadvaceti letech na tyfus.\n\n\n\n\n\n"}
{"id": "314379", "url": "https://cs.wikipedia.org/wiki?curid=314379", "title": "Seznam obcí v departementu Haut-Rhin", "text": "Seznam obcí v departementu Haut-Rhin\n\nToto je seznam obcí v departementu Haut-Rhin ve Francii, jichž je celkem 377:\n"}
{"id": "314380", "url": "https://cs.wikipedia.org/wiki?curid=314380", "title": "Policie ve Spojených státech amerických", "text": "Policie ve Spojených státech amerických\n\nPolicie ve Spojených státech amerických je jedním ze tří orgánů americké justice spolu se soudy a vězeňstvím. I když každý orgán pracuje nezávisle na ostatních, všechny tři společně tvoří řetězec vedoucí od vyšetřování podezření z trestné činnosti až po zajištění výkonu trestu. Také soudy mají pravomoc rozhodovat ohledně chování ostatních dvou složek.\n\nVymáhání práva se ve Spojených státech realizuje prostřednictvím státních policejních agentur, které mají za úkol vyšetřovat podezření z trestné činnosti, předložit výsledky šetření soudům, a případně také dočasně zadržet podezřelé z trestné činnosti do doby soudního řízení. Kromě toho mají policejní orgány, jejichž pravomoc se liší vzhledem k různých úrovním státní správy na nichž působí, odpovědnost předcházet trestné činnosti. Další povinnosti mohou zahrnovat služby a vymáhání výkonu soudních rozhodnutí.\n\nPolicejní orgány se rovněž podílejí na zajištění první reakce při mimořádných událostech a dalších ohroženích veřejné bezpečnosti, ochranu některých veřejných zařízení a infrastruktury, udržování veřejného pořádku, ochranu veřejných činitelů a provoz některých nápravných zařízení (obvykle na místní úrovni).\n\nFederální policisté jsou oprávněni prosazovat různé zákony na federální úrovni. Jsou organizováni v různých federálních agenturách, které mají celostátní pravomoc pro uplatňování federálního práva. Všechny federální agentury jsou omezeny americkým právním řádem, mohou tak vyšetřovat pouze záležitosti, které jsou výslovně v pravomoci federální vlády. Nicméně, federální vyšetřovací pravomoci se staly v praxi velmi široké, a to zejména od přijetí USA PATRIOT Act.\n\nMinisterstvo spravedlnosti je zodpovědné za většinu vymáhání práva na federální úrovni. Jemu podřízené agentury zahrnují Federální úřad pro vyšetřování (FBI), Národní úřad pro kontrolu obchodu s drogami (DEA), Úřad pro alkohol, tabák, zbraně a výbušniny (ATF), United States Marshals Service, Federální úřad pro vězeňství a mnohé další.\n\nMinisterstvo vnitřní bezpečnosti je další větví státní správy zahrnující agentury s policejními pravomocemi. Jako jsou U.S. Customs and Border Protection, U.S. Immigration and Customs Enforcement, Federal Air Marshal Service, Tajná služba Spojených států amerických a v čase míru také Pobřežní stráž Spojených států amerických.\n\nNa území státu Texas vynucují právo a pořádek oddíly Texas Rangers.\n\nŠerifové zajišťují bezpečnost v malých městech na venkově. Šerifská funkce, ale může být také zřízena ve větších městech. Například velitelem policie Las Vegas je také důstojník v hodnosti šerifa. Vykonavatel této funkce je volen v místních volbách obvykle na pětileté období.\n\nŠerifové mívají různé uniformy, obvykle nebývají stejné jako uniformy jednotek státní policie. Typickou součástí uniformy bývá stetson.\n\n\n"}
{"id": "314381", "url": "https://cs.wikipedia.org/wiki?curid=314381", "title": "Seznam písní s texty Jiřiny Fikejzové", "text": "Seznam písní s texty Jiřiny Fikejzové\n\nToto je seznam písní s texty Jiřiny Fikejzové.\n\n\n(h: ) – doposud nezjištěný autor hudby\n\n\n\n\n\n\n\n\n\n\n\n\n\n\n\n\n"}
{"id": "314385", "url": "https://cs.wikipedia.org/wiki?curid=314385", "title": "Říše Mali", "text": "Říše Mali\n\nŘíše Mali byla v dobách své největší slávy mezi roky 1200 a 1500 dominantním státním útvarem v severozápadní Africe. V subsaharské oblasti se jí bohatstvím a velikostí nemohla žádná jiná říše rovnat. Jejím předchůdcem byla Ghanská říše, kterou v roce 1076 zničil útok berberských Almorávidů ze severu.\n\nMali začalo získávat na svém významu od 13. století. Ztvárňovalo typ státního zřízení typického až pro říše vzniklé dlouho po jeho zániku mezi 15. a 16. stoletím. Mali se rozkládalo ve strategicky výhodném regionu zemědělsky úrodné oblasti povodí řeky Niger, která každoročně při povodních přinesla nános úrodných naplavenin. Význam oblasti také dále zvyšovaly zlaté doly. Území spadalo až do poloviny 11. století pod nadvládu Ghanské říše. Jakmile ustoupil ghanský vliv, několik méně významných království začalo vzájemný souboj o zisk vlivu v regionu. Malý stát Kangaba pod vedením svého vládce Sundžáty Keity porazil v bitvě u Kiriny (1235) sousední království Susu, jež do boje vedl krutý král Sumanguru Kante. Kmeny sjednocené pod Sundžátou, v té době již panovníkem rozsáhlé oblasti, stály u počátku vzniku říše Mali. Za nadvlády Sundžáty a jeho následovníků Mali expandovalo na západ směrem k Atlantskému oceánu, na jih hluboko do pralesů, východně až za řeku Niger a severně k dolům se solí a s mědí. V období největšího rozmachu bylo Mali konfederací 3 nezávislých spřízněných států (Mali, Mema a Wagadu) a 12 podrobených provincií. V nich si král vyhradil právo vykonávat spravedlnost a monopolizovat obchod (především se zlatem).\n\nVýznam a věhlas Mali se rozšířil jak do islámského světa, tak i do Evropy, když malijský král Mansá Músa v letech 1324–1325 podnikl pouť do svatého města islámu Mekky (v dnešní Saúdské Arábii). Na svojí cestu nechal vypravit stovky velbloudů naložených zlatem. Za časů Mansá Músy se významnou měrou začal šířit islám v tehdejších obchodních centrech jako Dženné a Timbuktu a pronikl tak do všedního života.\n\nNicméně v následujících dekádách intriky na královském dvoře a další vzájemné spory oslabily sílu rozsáhlé říše. Na počátku 14. století se města a oblasti v severní části země vzbouřily. Obyvatelé Songhaje byli jedním z prvních národů, žijících v povodí Nigeru, který se osamostatnil. Během následujících století většinu toho, co zůstalo po říši Mali převzala nově vznikající říše Songhaj.\n"}
{"id": "314387", "url": "https://cs.wikipedia.org/wiki?curid=314387", "title": "Chovdská jezera", "text": "Chovdská jezera\n\nChovdská jezera je označení pro skupinu dvou sladkovodních jezer v Bajanölgijském ajmagu v Mongolsku. Nachází se v rozsáhlé mezihorské propadlině na severním svahu Mongolského Altaje. Leží v nadmořské výšce více než 2000 m.\n\nPřes jezera protéká řeka Chovd gol. V zimě jezera zamrzají.\n\nJezera jsou bohatá na ryby.\n"}
{"id": "314388", "url": "https://cs.wikipedia.org/wiki?curid=314388", "title": "Choton núr", "text": "Choton núr\n\nChoton núr ( ) je sladkovodní jezero v Bajanölgijském ajmagu v Mongolsku. Nachází se v rozsáhlé mezihorské propadlině na severním svahu Mongolského Altaje. Má rozlohu 50 km². Je 22 km dlouhé a přibližně 4 km široké. Dosahuje maximální hloubky 58 m. Leží v nadmořské výšce 2084 m.\n\nPřes jezero protéká řeka Chovd gol. Spolu s jezerem Chorgon núr, které leží níže po toku řeky, je známo pod označením Chovdská jezera. V zimě jezero zamrzá.\n\nJezero je bohaté na ryby.\n"}
{"id": "314389", "url": "https://cs.wikipedia.org/wiki?curid=314389", "title": "Chorgon núr", "text": "Chorgon núr\n\nChorgon núr ( ) je sladkovodní jezero v Bajanölgijském ajmagu v Mongolsku. Nachází se v rozsáhlé mezihorské propadlině na severním svahu Mongolského Altaje. Má rozlohu 71 km². Je 23,3 km dlouhé a maximálně 6 km široké. Dosahuje maximální hloubky 28 m a objemu 0,537 km³. Leží v nadmořské výšce 2072 m.\n\nPřes jezero protéká řeka Chovd gol. Spolu s jezerem Choton núr, které leží výše proti proudu řeky, je známo pod označením Chovdská jezera. V zimě jezero zamrzá.\n\nJezero je bohaté na ryby.\n"}
{"id": "314390", "url": "https://cs.wikipedia.org/wiki?curid=314390", "title": "Aristotelismus", "text": "Aristotelismus\n\nAristotelismus je filosofický směr, inspirovaný řeckým filosofem Aristotelem (384-322 př. n. l.) a jeho dílem. Vyznačuje se snahou o racionální a systematické uspořádání pojmů a představ, o postižení skutečnosti v celé její šíři a důrazem na empirickou smyslovou zkušenost.\n\nVedle platónismu, skepticismu a materialismu je aristotelismus jedním z trvalých proudů západního myšlení. Na rozdíl od platónismu, který se zajímá především o duchovní a lidské otázky, snaží se dospět k jednotě poznání a soustřeďuje se na věci stálé a neměnné, je aristotelismus myšlením středu, člověka jako bytosti „mezi“ božským a živočišným, poznání jako syntézy racionality a zkušenosti a světa jako rozmanitosti. Na rozdíl od skepticismu trvá na možnosti spolehlivého poznání a vědění, které se snaží uspořádat do hierarchického celku. Na rozdíl od materialismu uznává i skutečnosti duchovní a myšlenkové, které nejsou jen odvozeninami ze smyslové skutečnosti a bez nichž není skutečné poznání vůbec možné.\n\nAristotelés byl nejvýznamnější z Platónových žáků, strávil v jeho škole dvacet let a z jeho myšlení vycházel, přesto se však od něho podstatně odchýlil a v řadě důležitých věcí ho také kritizoval. Jeho vztah k učiteli vyjadřuje tradovaný výrok \"Amicus Plato, magis amica veritas\" (Platón je můj přítel, ale pravdě dávám přednost). Jako je Platón myslitelem jednoty všeho, pravého poznání a jediného dobra, je Aristotelés myslitelem rozlišování a třídění. Jako je pro Platóna prototypem jsoucího idea, geometrický tvar a číslo, je pro Aristotela jsoucí především živá bytost, která není dokonalá, ale roste, zraje a hyne. Proto má Platón blízko k matematice, kdežto Aristotelés k empirickým vědám.\n\nLidské myšlení je náchylné k omylu, proto se musí podepřít poznanými zákonitostmi spolehlivého usuzování čili logikou. Skutečnost je tak mnohotvárná, že je třeba pečlivě rozlišovat základní kategorie a nepřipustit, aby se směšovaly. Jednotlivá bytost není jen odrazem dokonalé ideje, nýbrž je spojením či srůstem (\"concretio\", odtud konkrétní) látky a tvaru. Různým oblastem skutečnosti musí odpovídat i různé vědy, s různými metodami a různými cíli. Praktické myšlení se opírá o představu příčinnosti, příčiny je však třeba rozlišit nejméně čtyři. Živá bytost není jen to, co na ní právě teď můžeme pozorovat, nýbrž je určována i svým určeným cílem (entelechie): rostlina, živočich i člověk roste ke své dokonalosti. Dokonalostí člověka je ctnost, i těch je však celá řada a všechny lze charakterizovat jako něco mezi protikladnými extrémy – neřestmi. Tak je statečnost něco „mezi“ zbabělostí a šílenstvím, štědrost něco mezi lakotou a rozhazovačností.\nJako má každé jsoucno své vlastní, přirozené poslání a dobro, je člověk bytostně společenský: svobodný a zdařilý život může vést jen v obci. „Kdo však nemůže žít ve společenství nebo je ve své autarkii nepotřebuje, není částí obce, ale buď divoké zvíře nebo bůh..“ Cílem obce je umožnit zdařilý život svým občanům. „Blaženost je činný život duše vedený ctností.“ K životu musí člověk dělat mnoho různých činností, jejichž účelem je něco jiného; život i obec mají však smysl samy v sobě.\n\nAristotelova škola, Peripatos, podle níž se jeho žákům říká také peripatetici, se svému učiteli nevěnovala ani zdaleka tak, jako platonici k Platónovi. Podstatnou částí Aristotelova odkazu bylo založení jednotlivých věd, jimž se někteří dále věnovali, ale v západním světě nebyl Aristotelés pokládán za autoritu. Jeho spisy shromáždil teprve Andronikos Rhodský v 1. století před n.l. a z jeho komentátorů vynikl hlavně Alexandr z Afrodisie (kolem 200) a někteří novoplatonici (Porfyrios, Iamblichos, Proklos). Počátkem 6. století přeložil Boëthius dva Aristotelovy spisy, \"Kategorie\" a \"O interpretaci\" do latiny. Studium aristotelových spisů se pak rozvinulo na Východě, v Sýrii a Egyptě (Jan z Damašku, Joannes Philoponos), kde byly také přeloženy do arabštiny a inspirovaly islámskou filosofii raného středověku (al-Farábí, Averroes) i Maimonida.\n\nOživení aristotelismu přinesl teprve nový duch vrcholného středověku a potřeba filosofii vyučovat. Výuka logiky se patrně už v 11. století řídila Aristotelem, ke konci století byly přeloženy zbývající logické spisy – z arabštiny, ale zejména z řečtiny – a počátkem 13. století přibyly další i spisy arabských komentátorů (Averroes, Avicenna). Ačkoli se zprvu zdálo, že Aristotelés křesťanské myšlení ohrožuje, v polovině 13. století už byl v Paříži i v Oxfordu standardní četba, učitelé jej citovali prostě jako „filosofa“ a hojně komentovali. Nakonec – přes různé církevní zákazy – se prosadila velká syntéza Tomáše Akvinského, založená na hluboké znalosti Aristotela, jehož ovšem Tomáš na různých místech korigoval křesťanskými názory a Augustinem.\n\nTomášův systém, filosoficky a zejména pedagogicky hluboce promyšlený, nabízel pojmovou výbavu tak bohatou a soudržnou, že scholastika čili „školská filosofie“ ovládala univerzitní filosofii až do 18. století, v katolických i protestantských zemích. Ve 14. století se mnozí přiklonili k averroistickému racionalismu a k nominalismu, z nějž vycházejí první pokusy o racionální popis přírody (Ockham, Buridan, Nicolas d´Oresme). Koncem 16. století prošel ve Španělsku jistou modernizací (tzv. \"Druhá scholastika\", Suarez) a přes odpor Lutherův se díky Melanchthonovi a Bezovi prosadil i na protestantských univerzitách.\n\nJenže právě přehledný a průhledný systém už v 15. století nevábil originální myslitele, kteří s nadšením znovu objevovali Platóna, tentokrát v originále, nikoli zprostředkovaného novoplatonismem. Renesanční věda a matematika odmítla aristotelskou fyziku, i když i lidé jako Descartes nebo Leibniz z Aristotela hodně čerpali.\n\nAč se scholastická tradice na univerzitách stále udržovala, nový zájem o Aristotela vyvolalo kritické vydání jeho spisů (Immanuel Bekker, Berlín 1831 a násl.). Scholastikou i novou četbou Aristotela se pak inspirovali filosofové jako Franz Brentano, který ovlivnil Husserla a celou fenomenologii. Také Martin Heidegger se Aristotelovi pilně věnoval.\n\nVedle toho byla scholastika kolem roku 1880 zavedena v celé katolické církvi jako „stálá filosofie“ (\"philosophia perennis\") a vznikla nová scholastika, novotomismus. I ten přinesl ve 20. století pozoruhodné výsledky (Maritain, Gilson, Maréchal), zejména v politické a morální filosofii. Koncem 20. století navázal novotomismus zajímavé kontakty s anglosaskou filosofií a logikou, kde ovšem už o Aristotela tolik nejde. Typickým představitelem moderního aristotelismu je Alasdair MacIntyre, ale i političtí myslitelé jako Voegelin nebo Leo Strauss k němu mají blízko.\n\n\n\n"}
{"id": "314392", "url": "https://cs.wikipedia.org/wiki?curid=314392", "title": "Červenáčkovití", "text": "Červenáčkovití\n\nČeleď červenáčkovití (Pyrochroidae) je skupina brouků, obecně známých v anglicky mluvících zemích jako fire-coloured beetles (ohnivě zbarvení brouci). Tato čeleď obsahuje kolem 150 druhů. Některé druhy v podčeledi Pyrochroinae mají hřebenovitá tykadla. Tato čeleď též obsahuje většinu členů bývalé čeledi Pedilidae.\n\n\n"}
{"id": "314393", "url": "https://cs.wikipedia.org/wiki?curid=314393", "title": "Administrativní dělení Slovenska", "text": "Administrativní dělení Slovenska\n\nAdministrativní dělení Slovenska se v průběhu dějin často měnilo.\n\n\n\n\n\n\n"}
{"id": "314397", "url": "https://cs.wikipedia.org/wiki?curid=314397", "title": "USS San Francisco (CA-38)", "text": "USS San Francisco (CA-38)\n\nUSS San Francisco (CA-38) byl těžký křižník amerického námořnictva. Byl pátým postaveným těžkým křižníkem třídy \"New Orleans\". Plavidlo se podílelo na bojích druhé světové války, aby bylo krátce po jejím skončení vyřazeno a sešrotováno.\n\nStavba lodi byla zahájena 9. září 1931 v loděnici \"Mare Island Naval Shipyard\" v kalifornském Valleju. Trup byl 9. březen 1933 spuštěn na vodu a 10. února 1934 byla loď přijata do služby. Jejím prvním velitelem se stal kapitán Royal E. Ingersoll.\n\nPo dokončení se z lodi stala vlajková loď a \"San Francisco\" se stal součástí 6. křižníkové divize v San Diegu. Předválečná služba sestávala především z výcviku. Koncem roku 1938 křižník podnikl dálkové plavby ze státu Washington do Peru a z Kalifornie na Havaj.\n\nV březnu 1939 se \"San Francisco\" stal vlajkovou lodí 7. křižníkové divize a podnikl cestu dobré vůle po jihoamerických přístavech. Loď vyplula počátkem dubna z přístavu Guantánamo, navštívila přístavy na západním i východním pobřeží kontinentu, obeplula kontinent a po návratu Panamským průplavem se v na Kubě jeho cesta uzavřela.\n\nPo vypuknutí války se křižník pohyboval především v oblasti Karibiku. 11. ledna 1940 ho v roli vlajkové lodi 7. křižníkové divize vystřídal nový těžký křižník USS \"Wichita\" a \"San Francisco\" odplul do Pacifiku. V březnu 1940 se v Pearl Harboru znovu připojil k 6. křižníkové divizi a v květnu 1941 se stal její vlajkovou lodí. Dne 11. října 1941 byl křižník přemístěn do suchého doku v Pearl Harboru, kde byla až do 25. prosince 1941 naplánována jeho údržba.\n\nKdyž byl 7. prosince 1941 napaden Pearl Harbor, byl u \"San Francisca\" právě čištěn jeho trup. Na lodi nebyla kompletní posádka, jeho hlavní a sekundární výzbroj byla kvůli chybějící munici nepoužitelná, 76mm kanóny byly odmontovány, stejně jako palubní kulomety. Z nich byly pro obranu použitelné jen dva kusy. Po začátku útoku se část posádky přesunula na jiná plavidla, stejně jako například munice pro kulomety byla dodána torpédoborci USS \"Tracy\". Samotný křižník nebyl během útoku nijak poškozen.\n\nDne 16. prosince byl křižník společně s letadlovou lodí USS \"Saratoga\" a dalšími plavidly součástí \"Task Force 14\", jež dopravovala posily a letouny námořní pěchoty na ostrov Wake, který nedlouho poté padl do japonských rukou. Od 8. ledna 1942 se \"San Francisco\" společně se svazem TF 8 vydal na Samou, kam byly dodány posily a poté se připojil ke svazu TF 17, který napadl japonská zařízení na Gilbertových a Marshallových ostrovech.\n\nDne 10. února 1942 se \"San Francisco\" společně se svazem TF 11 vydal do oblasti severovýchodně od Šalamounových ostrovů, aby napadl Rabaul. Byly však zpozorováni, napadeni dvěma vlnami bombardérů Micubiši G4M a pro ztrátu momentu překvapení byla operace odvolána.\n\nDne 9. a 10. března 1942 se TF 11 přiblížil k ostrovu Nová Guinea a z lodí USS \"Lexington\" a USS \"Yorktown\" byly vyslány letouny k útokům na japonské základny Lae a Salamaua. Křižník se 26. března vrátil do Pearl Harboru, aby v příštích měsících především doprovázel americké konvoje.\n\nV srpnu 1942 začaly americké operace u Guadalcanalu. \"San Francisco\" se na nich od počátku podílel a 7. srpna, kdy ofenziva začala, se dokonce stal vlajkovou lodí velitele svazu TF 18 admirála Normana Scotta. Dne 3. září křižník odplul do přístavu Nouméa na ostrově Nová Kaledonie kvůli opravám a doplnění paliva. Poté se opět připojil k TF 18. Svaz se 11. září spojil i s TF 17, jejímž centrem byla letadlová loď USS \"Hornet\" a společně se vydaly ke Guadalcanalu, kryjíc americký konvoj. Problém nastal 15. září, kdy byla letadlová loď USS \"Wasp\" torpédována ponorkou. Křižníky \"San Francisco\" a USS \"Salt Lake City\" se připravily na to, aby vzaly neovladatelnou loď do vleku, ale požáry na \"Waspu\" se natolik vymkly kontrole, že musel být potopen torpédy torpédoborce USS \"Lansdowne\". TF 18 se poté vzdálil k ostrovu Espiritu Santo.\n\nDne 24. září byl pod vedením admirála Scotta vytvořen svaz TF 64. Tvořil ho vlajkový křižník \"San Francisco\", těžké křižníky \"Salt Lake City\", USS \"Minneapolis\", USS \"Chester\", lehké křižníky USS \"Boise\", USS \"Helena\" a 12. eskadra torpédoborců. V rámci této jednotky se \"San Francisco\" zúčastnil bitvy u mysu Esperance a o něco později se jako součást nového TF 64 zúčastnil námořní bitvy u Guadalcanalu. \n\nOd dubna 1943 strávil \"San Francisco\" čtyři měsíce v oblasti Aleutských ostrovů. V září téhož roku se vrátil do Pearl Harboru do suchého doku a 29. září byl součástí útoku amerického svazu TF 14.2.1 na atol Wake.\n\nPo 20. říjnu 1943 se křižník podílel na předinvazním bombardování ostrova Betio na atolu Tarawa. 26. října 1943 se \"San Francisco\" připojil ke svazu Task Group 50.1, jejž tvořily letadlové lodě USS \"Yorktown\", USS \"Lexington\", lehká letadlová loď USS \"Cowpens\", pět křižníků a šest torpédoborců. Celý svaz odplul k Mashallovým ostrovům, aby zde napadal japonské cíle. 4. prosince byl křižník napaden trojicí torpédových letounů. Ty byly všechny sestřeleny, aniž by některé torpédo zasáhlo, přesto byl jeden člen posádky zabit a 22 zraněno. Po setmění se japonským letounům podařilo zasáhnout \"Lexington\" torpédem, ale nakonec se celý svaz vrátil do Pearl Harboru bez ztrát.\n\nKoncem ledna 1944 se křižník a celý TF 52 podílely na dobytí atolu Kwajalein. Po skončení operace se \"San Francisco\" připojil ke svazu rychlých letadlových lodí TF 58 a v únoru 1944 spolu s ním v rámci Operace Hailstone napadl atol Truk. V červnu 1944 se \"San Francisco\" podílel na invazi na Severní Mariany a také bojů o Filipíny, především bitvy ve Filipínském moři. V červenci byl Američany znovu dobyt Guam, na čemž se křižník také podílel. Koncem měsíce se pak křižník vydal na opravy do San Francisca, kam doplul v polovině srpna. Od svého návratu až do konce roku 1944 operoval na Filipínách.\n\nV lednu 1945 křižník operoval společně se svazem letadlových lodí proti Formose, pobřeží Indočíny a v oblasti Filipín. V únoru 1945 křižník kryl letecké útoky na Honšú, Iwodžimu, Boninské ostrovy a také na samotné Tokio.\n\nV březnu 1945 byl křižník převeden do stavu TF 54 a zapojil se do bitvy o Okinawu. Mimo další akce křižník pomohl sestřelit několik japonských kamikaze a 15. dubna se podílel na zničení tří japonských sebevražedných člunů. V červnu se křižník připravoval na invazi do Japonska, ke které ale nakonec nedošlo.\n\nBěhem války byla u lodi neustále zesilována protiletadlová výzbroj, kterou v roce 1945 tvořilo 24 kusů 40mm kanónů a 26 kusů 20mm kanónů.\n\nKdyž válka skončila, operoval křižník ještě nějaký čas v oblasti Japonska a Koreje, načež se vrátil do USA a počátkem ledna 1946 zakotvil ve Filadelfii. 10. února 1946 byl vyřazen z aktivní služby a převeden do rezervy, ve které se nacházel až do 1. března 1959. Po vyškrtnutí ze stavu námořnictva byl křižník 9. září 1959 prodán do šrotu a v roce 1961 na Floridě sešrotován.\n\n"}
{"id": "314399", "url": "https://cs.wikipedia.org/wiki?curid=314399", "title": "Nové Moravany", "text": "Nové Moravany\n\nNové Moravany je čtvrť v Brně, tvořící nejzápadnější části katastrálního území Horní Heršpice.\n\nNové Moravany se rozkládají jižně od dálnice D1 v okolí Ořechovské ulice, a mají charakter malé zahradní čtvrti, v níž se nachází řada zahradních pozemků a jednopatrové nebo přízemní rodinné domy, či chaty, jež samy často mají vlastní zahradu. Pro Nové Moravany je s výjimkou Ořechovské ulice dále typická \"(stav v červnu 2010)\" velice zanedbaná péče o silniční povrch ve zdejších ulicích.\n\nMimo výše zmíněnou Ořechovskou ulici se na území Nových Moravan nacházejí ulice Blízká, Osamělá, Rozhraní a Vzdálená. Pravděpodobně nejvýznamnějším objektem na území Nových Moravan je areál ředitelství Správy a údržby silnic Jihomoravského kraje, nacházející se na západě čtvrti při ulici Ořechovská.\n\nVeřejné přímé dopravní spojení se zbytkem Brna je v Nových Moravanech zajištěno v rámci integrovaného dopravního systému Jihomoravského kraje prostřednictvím autobusové linky 501.\n\nV těsné blízkosti Nových Moravan se v sousedním katastrálním území Dolní Heršpice nachází rozlehlé obchodní centrum Futurum Brno, v němž se nachází i velký hypermarket společnosti Tesco, takže i přes svoji relativní izolaci mají obyvatelé Nových Moravan dobré nákupní možnosti.\n\nAž do roku 1960 tvořilo území Nových Moravan severovýchodní část katastrálního území obce Moravany, podle níž byla tato čtvrť také nazvána. Zahrady a první rodinné domky zde začaly vznikat před polovinou 20. století jednak v blízkosti silnice, jež zde dnes tvoří Ořechovskou ulici, jednak v nové ulici, jež dostala název Rozhraní. K Brnu bylo území Nových Moravan připojeno 1. července 1960 a pak až do roku 1966 tvořilo v rámci Brna samostatné katastrální území, které však zasahovalo i na severovýchod moderního katastru Moravan. Roku 1966 pak bylo toto katastrální území rozděleno mezi katastrální území obce Moravany a brněnské katastrální území Horní Heršpice. V rámci Brna pak do roku 1971 tvořily Nové Moravany také samostatnou část obce. I nadále se se zde u mnoha pozemků a řady domů nachází cedulka s evidenčním číslem pod nímž je uvedeno „kat. úz. Nové Moravany“. Pokud jde o správní příslušnost, náleželo celé katastrální území Nové Moravany i po svém zrušení až do roku 1975 k městské části Brno-Horní Heršpice (1960–1971 nazývána Horní Heršpice, poté do 30. dubna 1972 Brno IX. Horní Heršpice). Poté byly Nové Moravany až do roku 1990 součástí městského obvodu Brno IV. Od 24. listopadu 1990 náležejí k samosprávné městské části Brno-jih.\n\nZe srovnání historických a současných map je zřejmé, že severním okrajem někdejšího novomoravanského katastru dnes prochází nepatrný úsek dálnice D1. Ze stejného srovnání vyplývá, že výstavbě této dálnice ustoupily okrajové části některých novomoravanských zahrad.\n"}
{"id": "314405", "url": "https://cs.wikipedia.org/wiki?curid=314405", "title": "Alasdair MacIntyre", "text": "Alasdair MacIntyre\n\nAlasdair MacIntyre (12. ledna 1929, Glasgow) je skotský a americký morální a politický filosof, přední představitel komunitarismu a kritik moderních individualistických společností. Jeho nejznámější dílo je \"Ztráta ctnosti\" (1981).\n\nPo studiu v Londýně, Manchesteru a Oxfordu přednášel na různých univerzitách v Británii a roku 1969 se přestěhoval do USA. Přednášel střídavě na různých univerzitách, mimo jiné v Bostonu, Yale a Princetonu, roku 1980 konvertoval ke katolicismu a v letech 2000-2007 byl profesorem na University of Notre Dame, Indiana. Byl také předsedou Americké filosofické společnosti. Z trojího manželství má tři dcery a syna.\n\nV mládí byl MacIntyre ovlivněn marxismem, zabýval se také psychoanalýzou, dějinami filosofie a etiky a politickou teologií. Postupem času dospěl k přesvědčení, že moderní společnosti založené na individualismu jsou na scestí. Stejně jako Aristotelés soudí, že svobodný lidský život je možný jen v dobré společnosti, kde každý člověk sleduje nejen „vnější dobra“ jako jsou moc, sláva nebo peníze, nýbrž hledí si dobrého života a dává se vést ctnostmi. Dobrá společnost je ovšem možná jen tam, kde se její členové shodují v tom, co je dobré a špatné a sledují shodný cíl. Proto je podle něho moderní teorie společnosti počínaje Kantem chybná a je třeba se vrátit k ideálu společnosti založené na sdílených autoritách a ctnostech. Takovou „dosud nejlepší“ teorii nachází v aristotelském tomismu.\n\nNaproti tomu rozpad moderních společností, které rezignovaly na „společné dobro“, je podle MacIntyra nejlépe vidět na krizi výchovy, na úpadku veřejného života a zejména politiky. Ve společnosti, která nemůže rozhodnout, co je dobré a co špatné, nezbývá než tápat a hledat cesty nejmenšího odporu.\n\nMacIntyrova \"After Virtue\" (Ztráta ctnosti, 1981) přispěla k znovuoživení zájmu o aristotelskou etiku ctností. Autor se obrací proti novověkému subjektivistickému pojetí etiky a v návaznosti na Aristotela zastává názor, že mravnost má být v rámci etiky ctnosti zasazena do daných sociálních kontextů a tradic. Rozlišuje při tom tři roviny:\n\nV tomto smyslu je to, co je normativní u MacIntyra zasazeno (v rámci etiky ctnosti) do sociálních kontextů a tradic.\n\n\n\n\n"}
{"id": "314407", "url": "https://cs.wikipedia.org/wiki?curid=314407", "title": "Smlouva z Björkö", "text": "Smlouva z Björkö\n\nSmlouva z Björkö, také smlouva z Koivisto, byla tajná dohoda podepsaná 24. července 1905 mezi carským Ruskem a Německem u finského ostrova Koivisto.\n\nTato smlouva byla důsledkem jednání o případném spojenectví těchto dvou velmocí, která se uskutečnila v říjnu a listopadu 1904. Tehdy car Mikuláš II. pod vlivem porážky v rusko-japonské válce a na domácí půdě právě vrcholící revoluce souhlasil se vznikem obranného paktu, ve kterém by byla podmínka vzájemné vojenské pomoci při napadení některou z evropských velmocí. Tento obranný akt byl podepsán německým císařem Vilémem II. a ruským carem Mikulášem II. 24. července 1905 při tajném setkání jejich jachet (německé \"Hohenzollern\" a ruské \"Standart\") u ostrova Björkö. Tato smlouva však nebyla nikdy naplněna, protože ji ruská vláda spolu s ministerstvem zahraničí odmítly uznat bez konzultace a souhlasu Francie. Ta se ovšem zdráhala po událostech 1. marocké krize do jakékoli kontinentální aliance vstoupit.\n"}
{"id": "314410", "url": "https://cs.wikipedia.org/wiki?curid=314410", "title": "Milan Drobný", "text": "Milan Drobný\n\nMilan Drobný (* 8. prosince 1944 Praha) je český zpěvák a producent.\n\nJeho otec byl důstojníkem zahraniční armády. K hudbě se Drobný dostal náhodou, když ho kvůli maléru na chmelové brigádě vyloučili z gymnázia. Následně se přihlásil do přijímacího řízení oboru \"Hudební komedie\" na státní konzervatoři. U komise uspěl a jeho třídním učitelem se stal Oldřich Nový. Svoji zpěváckou kariéru poté začal v soutěži \"Hledáme nové talenty\", do níž se přihlásil na poslední chvíli a z repertoáru tamní kapely si vybral písniču od Gilberta Bécauda - \"V ten den, kdy se vrátil déšť\". I když nic nevyhrál, Karel Krautgartner mu nabídl účinkování ve svém orchestru. Později, když zpíval v kavárně \"Vltava\", se setkal s Karlem Gottem. A právě s Karlem Gottem začali hrát v divadle Semafor, když Šlitr a Suchý hledali náhradu za Matušku, který z divadla odešel. 15. února 1963 spolu nastoupili do divadla Semafor. Po půl roce odešel na vojenskou základní službu, po jejím absolvování se v roce 1965 znovu vrátil do Semaforu.\n\nPozději spolupracoval s Country Beatem Jiřího Brabce, orchestry Karla Vlacha a Václava Hybše. Jako zpěvák Pragokoncertu zpíval v celé Evropě, například v Jugoslávii, Německu a jiných. Vystupoval v Egyptě, na Kostarice, v Brazílii a na Kubě. Když se díky koncertům dostal za totality na západ, byl to pro něj šok. Emigrovat ale nechtěl, protože měl v ČR nemocné rodiče. V roce 1994 byl zpívat v Kanadě a Americe krajanům a v roce 2000 absolvoval koncertní turné po Austrálii.\n\nV roce 2004 produkoval album \"Písničky jako kytičky,\" v roce 1999 album \"Novopražské písničky\". Na tomto albu kromě Milana Drobného zpívají: Karel Gott, Hana Zagorová, Jana Švandová, Eva Pilarová, Jiří Krampol a Waldemar Matuška. Vlastní uměleckou agenturu, která zastupuje zpěváky a herce. Ve volném čase fotografuje, svá díla vystavoval i na výstavě s názvem \"Drobného výlety\".\n\nVe volbách 2010 neúspěšně kandidoval za SPOZ do senátu v obvodě č. 34 - Liberec. Získal 1,75 % hlasů, obsadil tak předposlední 8. místo. Dne 7.7.2017 ze potřetí oženil s Danou Polcaro.\n\n\n\n\n\n\n\n"}
{"id": "314412", "url": "https://cs.wikipedia.org/wiki?curid=314412", "title": "Jana (řeka)", "text": "Jana (řeka)\n\nJana ( , ) je významná řeka v severovýchodní části Sibiře v Jakutské republice v Rusku. Její tok měří 872 km, společně s nejdelší zdrojnicí (Sartang) celkem 1492 km. Povodí má rozlohu 238 000 km².\n\nVzniká soutokem řek Sartang a Dulgalach, které stékají z Verchojanského pohoří. Nejprve teče na sever v široké a hluboké dolině, která se pod ústí Adyči rozšiřuje na 10 km i více a koryto se rozděluje na ramena. V místech, kde řeka protíná severní výběžky hřbetu Kular se dolina zužuje a v korytě se vyskytují říční prahy. Poté vtéká do Jansko-indigirské nížiny ve velmi členitém korytě, které se člení na množství ramen. Při ústí do Janského zálivu, který tvoří jižní okraj moře Laptěvů, vytváří deltu o rozloze 10 200 km². Jejím hlavním ramenem je Samadon, jež vytváří vlastní deltu. Vlevo se od něj odděluje rameno Pravaja. V povodí řeky se nachází přibližně 40 000 jezer.\nZdrojem vody jsou sněhové a dešťové srážky. Téměř 90 % celkového ročního průtoku připadá na období od května do srpna. Rozsah kolísání úrovně hladiny činí na středním toku 9 m a na dolním toku u Kazačje 11,9 m.\nPrůměrný roční průtok činí u Verchojansku 150 m³/s, ve vzdálenosti 381 km od ústí 925 m³/s a v ústí 1000 m³/s. Největší průtoky jsou na jaře (2840 až 12 400 m³/s) a v létě (2300 až 13 000 m³/s). Zamrzá v říjnu, u Verchojansku promrzá až do dna na 70 až 110 dní a rozmrzá ve druhé polovině května až v první polovině června.\n\nNa řece je rozvinutá vodní doprava. Hlavní přístavy jsou Verchojansk, Batagaj, Usť-Kujga a v ústí námořní přístav Nižnějansk.\n\nOblast byla objevena ruskými kozáky v 1. polovině 17. století.\n"}
{"id": "314414", "url": "https://cs.wikipedia.org/wiki?curid=314414", "title": "Deformační zóna", "text": "Deformační zóna\n\nDeformační zóna obecně je část nějakého tělesa, která se při nárazu o jiné těleso deformuje.\n\nJe to část, která je v případě nárazu přímo určená k deformování, aby tak nevznikla, či se zmírnila deformace jiných částí tělesa, nejčastěji vozidla.\n\nDeformační zóny jsou velmi významné u všech dopravních prostředků, jež slouží k přepravě osob, zvláště u automobilů.\n\nVelikost deformační zóny je dána především konstrukcí celého skeletu a karoserie vozidla.\nPokud má vozidlo deformační zónu malou, je mnohem větší šance na zranění osob nacházejících se uvnitř vozidla, u osobního automobilu typicky řidiče či spolujezdce.\n\nDeformační zóny vynalezl Béla Barényi, konstruktér, který pracoval v automobilce Mercedes-Benz. Ta zažádala o patent na bezpečnostní prvky, mezi kterými byly i deformační zóny 23. ledna 1951, patent byl schválen 28. srpna 1952. Do sériové výroby se deformační zóny dostaly v automobilech Mercedes-Benz 220, 220 S a 220 SE, které byly představeny 11. srpna 1959.\n"}
{"id": "314418", "url": "https://cs.wikipedia.org/wiki?curid=314418", "title": "Londýnská dohoda (1915)", "text": "Londýnská dohoda (1915)\n\nLondýnská dohoda (též známá jako Londýnský pakt) definovala soubor podmínek vstupu Italského království do první světové války na straně Dohody.\n\nPo vypuknutí první světové války zachovala Itálie neutralitu, přestože byla formálním spojencem dvou bojujících mocností Německa a Rakousko-Uherska. Za možnost vstupu do války Itálie požadovala teritoriální kompenzace na rakouském území, což Vídeň rezolutně odmítala. Ovšem tyto požadavky byla ochotna přislíbit druhá strana, tj. Dohoda, která se vůči Itálii zavázala po konečném vítězství nad centrálními mocnostmi připojit tato území: Jižní Tyrolsko, Tridentsko, Istrii, většinu Dalmácie, získat kontrolu nad Albánií a plnou suverenitu nad souostrovím Dodekanésos, které Itálie okupovala od roku 1912. V případě rozdělení Turecka byla Itálii slíbena jihozápadní část Malé Asie, taktéž měla obdržet díl z německých kolonií v Africe. Smlouva mezi mocnostmi Dohody a Itálií byla podepsána v Londýně 26. dubna 1915. Podle ní měla Itálie do jednoho měsíce vstoupit do války. To se také stalo, když 3. května 1915 vypověděla trojspolkovou smlouvu a 23. května 1915 vyhlásila válku Rakousku-Uhersku (Německu až 28. srpna 1916).\n\nSamotné znění londýnské dohody bylo uveřejněno po Říjnové revoluci, poté co Trockij publikoval tajné smlouvy carského Ruska, což diskreditovalo politiku Dohody a především pak rozzuřilo amerického prezidenta Woodrow Wilsona. I přes spojenecké vítězství v první světové válce byly slíbené závazky vůči Itálii nereálné a nemohly být zcela uskutečněny. Tato frustrace byla jedním z důvodů, které dopomohly Benitu Mussolinimu k získání moci.\n"}
{"id": "314419", "url": "https://cs.wikipedia.org/wiki?curid=314419", "title": "Londýnská dohoda", "text": "Londýnská dohoda\n\nLondýnská dohoda představuje označení vícerých dohod:\n\n"}
{"id": "314420", "url": "https://cs.wikipedia.org/wiki?curid=314420", "title": "Dendrologická zahrada Průhonice", "text": "Dendrologická zahrada Průhonice\n\nDendrologická zahrada Průhonice je arboretum a botanická zahrada na území Průhonic v okrese Praha-západ a Křeslic v Praze. Má zde sídlo a působiště Výzkumný ústav Silva Taroucy pro krajinu a okrasné zahradnictví, v. v. i., který je správcem a provozovatelem zahrady. Osou zahrady je údolí Černého potoka s vodní kaskádou začínající Černým rybníkem, které spolu se severní, křeslickou částí zahrady je zahrnuto do přírodního parku Botič - Milíčov.\n\nDendrologická zahrada patří vedle Průhonického parku a zámku s románským kostelem (původně kaplí) Narození Panny Marie k nejnavštěvovanějším místům v Průhonicích. Zatímco zámecký park se rozkládá jižně od Průhonic, dendrologická zahrada o rozloze asi 80 hektarů leží severně od nich a od dálnice D1, východně od Újezda.\n\nV Průhonicích zahájila roku 1922 činnost Československá dendrologická společnost, která navázala na předchozí Dendrologickou společnost z Vídně. Pro výzkum a nové sbírky byla založena Spolková zahrada na pozemcích zámeckého parku, které poskytl hrabě Arnošt Silva Tarouca. Všechny pozemky společně se zámkem a parkem roku 1927 hrabě prodal státu.\n\nPo roce 1930 byla Spolková zahrada přemístěna na severní okraj Průhonic mezi údolí Botiče a Černý rybník. Tato původní část se nazývá Štípenka. Dendrologická společnost ukončila činnost v roce 1954 a Spolková zahrada přešla do správy Výzkumného ústavu okrasného zahradnictví v Průhonicích (VÚOZ, nynější VÚKOZ), který již spravoval dřívější majetek hraběte Taroucy.\n\nZačátkem 70. let byly pozemky odděleny od jádra Průhonic výstavbou dálnice D1 z Prahy do Mirošovic. Od roku 1974 bylo budováno Základní dendrologické a sadovnické pracoviště VÚOZ, pro které se vžil název Dendrologická zahrada. Nejprve práce probíhaly pouze v průhonické části zahrady, od roku 1983 jsou postupně více využívány pozemky v křeslické části (Rizovka).\n\nOd roku 1990 je zahrada zpřístupněná veřejnosti a v roce 1992 byla zaregistrována jako významný krajinný prvek.\n\nHlavní vstup pro veřejnost se nachází u jihovýchodního rohu zahrady u trojmezí Průhonic, Křeslic a Čestlic, u silnice na Uhříněves nedaleko čestlického akvaparku; nejbližší autobusová zastávka „Čestlice, V Oblouku“ je vzdálena asi 350 metrů. U vchodu je dětské hřiště a sezónní prodejna rostlin.\n\nZahrada je stále zaměřena na původní účel. Větší část zahrady má podobu zahradních a parkových úprav, proto je zahrada oblíbená nejen pro poučení, ale i k rekreaci. Zahrada plní funkci arboreta, botanické zahrady, ale i parku.\n\nV Dendrologické zahradě je soustředěna sbírka dřevin se zaměřením na studium dřevin a na studium a prezentaci jejich použití v zahradách a parcích. Sbírka dřevin je obnovována a doplňována. Jsou budovány nové expozice, nebo jsou někde obnovovány podle měnících se podmínek a požadavků. Jsou zakládány další skupiny trvalek, které dnes tvoří neodmyslitelnou součást zahrady a velkým dílem přispívají k poučení i atraktivitě. Původní i nové kompozice stále slouží i k hodnocení nebo výzkumu. Odborníci a široká veřejnost zde nacházejí podněty pro parky i zahrádky. \n\nV jarních měsících je velkým lákadlem již pravidelná výstava tulipánů a ohromné množství cibulovin. V létě probíhají výstavy jiřinek a dalších letniček. Pro rekreaci jsou pravidelně sekány trávníky. Obecní úřad Průhonice provádí v kvetoucí zahradě svatební obřady. Je zde také jedna otevřená kavárnička. \n\nJednou z nejnovějších činností je environmentální vzdělávací program pro školy a také pro rodiny s dětmi. Informační systém poskytuje základní informace, také rostliny jsou – i když kvůli stále probíhajícím změnám ne zcela důsledně – označeny českými a latinskými názvy.\n\n\n"}
{"id": "314426", "url": "https://cs.wikipedia.org/wiki?curid=314426", "title": "Psohlavci", "text": "Psohlavci\n\nPsohlavci je historický román Aloise Jiráska. Román vznikl v letech 1883–1884 a nejdříve vycházel v roce 1884 na pokračování v časopise Květy, knižně poprvé v roce 1886. Za Jiráskova života vyšel tento román osmadvacetkrát. Dialogy v románu jsou psány chodským nářečím. Hlavními postavami jsou tři Chodové – Jan Sladký Kozina, Kryštof Hrubý a Matěj Přibek.\n\nNázev románu „Psohlavci“ odkazuje na přezdívku Chodů vzniklou ze středověké nadávky („exotická obluda“), která teprve v tomto románu nabývá nádechu statečnosti.\n\nDěj románu se odehrává koncem 17. století nedlouho po Bílé hoře. Hlavním motivem je zpracování legendy o vůdci Chodů Janu Kozinovi. Chodové byla skupina obyvatel, kteří měli za úkol střežit hranici mezi Čechami a Bavorskem. Tito lidé byli přímými poddanými českého krále a za své služby se těšili mnohým privilegiím a výsadám, které je sociálně vydělovaly z okolního obyvatelstva.\n\nPo třicetileté válce Chodové o svá práva přišli a jejich pozemky byly prodány Lomikarovi. Chodové samozřejmě nechtěli přijít o svá privilegia, ale jejich stížnosti ve Vídni a v Praze nebyly vyslyšeny. Proto začali organizovat povstání proti vrchnosti. Nejvýraznější postavou odboje byl Jan Sladký Kozina. Povstání však bylo potlačeno a Kozina odsouzen k popravě oběšením. Exekuce byla vykonána v Plzni 28. listopadu 1695.\n\nKozina před popravou zvolal mocným hlasem: \"\"Lomikare, Lomikare. Do roka a do dne zvu tě Lomikare na Boží súd.\"\" Lomikar skutečně po roce zemřel na mrtvici, zrovna ve chvíli, kdy se na hostině posmíval Kozinovým prorockým slovům. Byl pohřben v kryptě kostela v Klenčí pod Čerchovem a jeho hrob byl v průběhu staletí několikrát vypleněn.\nHistorickým předobrazem Lomikara byl \"Wolf Maxmilián Lammingern z Albenreuthu\". Historické je i chodské povstání a spor o dřívější privilegia, když Domažlice a okolní obce ztratily zvláštní důvěru panovníka poté, co se přidaly na stranu stavovského povstání.\n\nBrzo po napsání románu se objevují jeho úpravy pro jeviště. Jedna z prvních dramatizací vznikla a byla publikována v Americe již v roce 1897. Autorem další dramatizace byl J. B. Kühnl a tuto hru uvedlo dne 2. 4. 1899 Švandovo divadlo; Alois Jirásek však protestoval a soudně zakročil. Teprve dramatizaci Antonína Fencla z roku 1920 Jirásek schválil. Nic však nenamítal proti opernímu zpracování svého díla.\n\nPodle románu napsali libretista Karel Šípek a skladatel Karel Kovařovic stejnojmennou operu (premiéra v Národním divadle roku 1898). V souvislosti s přípravou uvedení této opery v Plzni v roce 1902 požadoval tehdejší předseda „garderobní komise“ divadla, aby Kozinův svatební kabát byl modrý s vyšíváním, nikoliv bílý, jak obhajoval ředitel divadla Vendelín Budil, který hru předtím inscenoval již v sezóně 1898–1899, jednou dokonce za pohostinského hostování tenora Národního divadla Bohumila Ptáka, který si přivezl ze šatny ND kabát bílý. Vendelín Budil, vědom si toho, že je v právu, požádal o dobrozdání nakonec samotného Aloise Jiráska, který mu odpověděl dopisem:\n\n\n\n\n"}
{"id": "314427", "url": "https://cs.wikipedia.org/wiki?curid=314427", "title": "Počáteční účet rozvažný", "text": "Počáteční účet rozvažný\n\nPočáteční účet rozvažný je účet, který slouží k otevření jednotlivých účtů.\n\nPočátečním účtem rozvažným otevíráme na začátku účetního období jednotlivé účty. Účet slouží k vypsání hodnot účtů v rozvaze, aby tyto mohly být zapsány na účty.\n\nNa počáteční účet rozvažný účtujeme obráceně než je v rozvaze, tedy aktiva na stranu „dal“ a pasiva na stranu „má dáti“. Toto je důležité na zachování zásady podvojnosti. Jako souvstažné účty slouží dále již účty, na které je rozvaha rozepisována.\n\n"}
{"id": "314428", "url": "https://cs.wikipedia.org/wiki?curid=314428", "title": "Doména (biologie)", "text": "Doména (biologie)\n\nDoména nebo také nadříše (či zřídka impérium) je obvykle nejvyšší používaná taxonomická kategorie (vyjma někdy užívané superdomény Neomura).\n\nPodle třídoménového systému se rozeznávají tři domény, základní větve života:\n\nPřibližně od r. 2010 se mluví (zatím hypoteticky) o čtvrté doméně. Tvoří ji (nebo pozůstatek po ní) skupina jaderně-cytoplazmatických virů s velkou DNA označovaná NCLDV (z anglického \"nucleocytoplasmic large DNA viruses\"). Velký genom virů rodu Mimivirus jako typických zástupců skupiny umožnil provést molekulárně biologické srovnání s ostatními doménami, poskytující indicie pro fylogenetické vyčlenění této domény. Existence nové domény je zatím přijímána skepticky.\nExistují i studie naznačující, že dosud neznámých domén (s pozůstatky ve formě virů) by mohlo být více.\n\nNěkdy se pojem domény používá jako formální kategorie bez fylogenetického obsahu, což umožňuje do čtvrté domény zařazovat např. hypotetické předky eukaryotické buňky („Urkaryotes“), z nichž vznikla eukaryotická buňka teprve endosymbiózou mitochondrie.\n\nTaxon „doména“ poprvé zavedli v roce 1990 vědci Carl Woese, Otto Kandler a Mark Wheelis, a to ve své studii \"Towards a natural system of organisms: proposal for the domains Archaea, Bacteria, and Eucarya\".\n\nSlovo doména pochází z latinského dominium, jež odpovídá významu slov „vlastnictví“, „držení“, ale též „vláda“ a „panství“.\n\nTři základní domény života některé své rysy sdílejí a některé se naopak liší. Následující tabulky uvádí některé významné rozdíly a podobnosti mezi třemi fundamentálními skupinami života.\n"}
{"id": "314429", "url": "https://cs.wikipedia.org/wiki?curid=314429", "title": "Jesolo", "text": "Jesolo\n\nJesolo (také Iesolo) je italské město v oblasti Benátsko v provincii Venezia. Leží na břehu zálivu Laguna del Mort, nedaleko ústí řek Piava a Sile. Město je důležitým centrem turistiky: nachází se zde 15 km dlouhá pláž Lido di Jesolo s množstvím hotelů, obchodních domů a zábavních podniků, zvaná \"Italské Miami\".\n\nMěsto bylo známo v římských dobách pod názvem \"Equilium\" (město koní). Později patřilo k nejvýznamnějším sídlům Benátské republiky. Tehdy leželo na ostrově, koncem patnáctého století inženýr Alvise Zucharin oblast odvodnil a umožnil růst města, na jeho počest neslo až do roku 1930 název \"Cavazuccherina\".\n\nOd roku 1998 se ve městě koná velký mezinárodní festival písečných soch. Nachází se zde významné muzeum přírodní historie. Dominantou Jesola je mrakodrap Torre Aquileia, vysoký 73 m a otevřený roku 2009.\n\n\nOficiální stránky\n"}
{"id": "314435", "url": "https://cs.wikipedia.org/wiki?curid=314435", "title": "Dal (účetnictví)", "text": "Dal (účetnictví)\n\nDal je v podvojném účetnictví pravá strana účtu.\n\n\n\n"}
{"id": "314436", "url": "https://cs.wikipedia.org/wiki?curid=314436", "title": "Billy Bishop", "text": "Billy Bishop\n\nAir Marshal William Avery „Billy“ Bishop (8. února 1894, Owen Sound, Ontario – 11. září 1956, Palm Beach, Florida) byl kanadský stíhací pilot, letecké eso první světové války. Oficiální zdroje mu připisují 72 vítězství, je tak nejúspěšnějším stíhacím pilotem celého Britského impéria a po René Fonckovi je druhým nejúspěšnějším pilotem spojenců v první světové válce.\n\n"}
{"id": "314443", "url": "https://cs.wikipedia.org/wiki?curid=314443", "title": "Marne", "text": "Marne\n\nMarne [\"marn\"] může znamenat:\n\n\n\nNa řece Marně se odehrály dvě těžké bitvy první světové války:\n"}
{"id": "314446", "url": "https://cs.wikipedia.org/wiki?curid=314446", "title": "Pálka", "text": "Pálka\n\nPálka je sportovní náčiní, se kterým se ručně odpaluje míček v některých sportech, například ve stolním tenise, baseballu či u kriketu. Pálka může být plastová, kovová a nebo dřevěná.\n\nV tenisu, badmintonu a squashi a dalších sportech se pálky nazývají rakety.\n\n"}
{"id": "314447", "url": "https://cs.wikipedia.org/wiki?curid=314447", "title": "Ekvádorská metoda kompostování", "text": "Ekvádorská metoda kompostování\n\nEkvádorská metoda kompostování je název metodu kompostování v malém měřítku, která se běžně provádí v nížinatých oblastech Amazonie na území Ekvádoru a Peru. Před založením kompostu je potřeba připravit lože. To se zajistí kmeny stromů, nebo pseudokmeny banánovníků. Uprostřed se vztyčí kůl, kolem kterého se vrší biomasa. Jedná se hlavně o zbytky zeleniny a ovoce, ale může již o jiné zbytky rostlin vznikající jejich zpracováním. Tak jak rodina vytváří organický odpad (jedná se o metodu používanou na venkově), tak se pomalu hromada vrší. Průběžně se prokládá různým typem odpadu a vrstvou bahna. \n\nKdyž doroste výšky kolem 1,2 m, je zalita vodou a zakryta velkými listy. Po nějaké době, když si hromada ulehne, je vytažen centrální kůl, který umožní aeraci.\n"}
{"id": "314448", "url": "https://cs.wikipedia.org/wiki?curid=314448", "title": "Bohumír Klement", "text": "Bohumír Klement\n\nBohumír Klement (1. září 1872 Královo Pole – 11. dubna 1928) byl učitel v Lomnici, vedoucí záložny, varhaník v lomnickém kostele a kronikář obce.\n\nBohumír Klement pocházel z Králova Pole. Jeho otec byl Josef Klement, pekařský mistr a matka Josefa, rozená Velhartická. \n\nJeho prvním učitelským působištěm byly v roce 1896 Skorotice . Nejdéle působil v Lomnici. 1. ledna 1910 se stal řídícím učitelem pětitřídní školy v Lomnici. Několikrát byl zvolen do obecního zastupitelstva v Lomnici a zasedal v obecním výboru od roku 1902 až do roku 1919. V lednu 1903 zastoupil nemocného ředitele školy v Lomnici a ujal se správy školy do konce října 1904. Později byl zvolen ředitelem. Při obecní škole založil hospodářsko-živnostenský kurz pro mládež. Byl správcem a učitelem živnostenské školy v Lomnici. V letech 1918 - 1919 navštěvoval kurz pro učitele, kteří se připravují ke zkoušce na měšťanské školy. 20. října 1920 byla otevřena měšťanská škola v Lomnici a Bohumír Klement zde vyučoval jako odborný učitel. \n\n"}
{"id": "314452", "url": "https://cs.wikipedia.org/wiki?curid=314452", "title": "Fyziologický roztok", "text": "Fyziologický roztok\n\nFyziologický roztok, také označován jako F1/1 (v lékařském slangu „fýzák“), je 0,9% vodný roztok chloridu sodného, t.j. 1 litr obsahuje 9 g NaCl. Jedná se o roztok isotonický, tj. se stejnou osmolaritou (308 mOsmol) s krevní plazmou.\n\nFyziologický roztok se využívá převážně v medicíně. Nejčastěji se používá jako nosná látka roztoku parenterálně (tedy cestou mimo trávicí trakt, většinou injekčně nebo v infúzi) podávaných léků nebo jako infuze (nitrožilní nebo vzácněji i podkožní) při dehydrataci organismu (ztrátě tekutin - kde však není oproti balancovaným roztokům výhodný, protože je acidifikující a zatěžuje ledviny). Dále může být použit k omývání ran, k oplachování kontaktních čoček, při kalibrování pipet, pro vyplavování zbytků krve při operaci, v buněčné biologii, molekulární biologii apod. Verze fyziologického roztoku obohacená o ionty draslíku a vápníku se nazývá Ringerův roztok.\n\nVzhledem k tomu, že fyziologický roztok neobsahuje další ionty (zejména draslík a vápník), je acidifikující a neobsahuje žádný pufr, preferují se obvykle při nutnosti doplnit větší objem tekutiny jiné, tzv. balancované roztoky, jako jsou Hartmannův roztok (Ringer-laktát), Ringerfundin, Isolyte nebo Plasmalyte.\n\n"}
{"id": "314465", "url": "https://cs.wikipedia.org/wiki?curid=314465", "title": "Andreas Bauer", "text": "Andreas Bauer\n\nAndreas Bauer může být jméno některé z následujících osob:\n\n"}
{"id": "314471", "url": "https://cs.wikipedia.org/wiki?curid=314471", "title": "Těšínské divadlo", "text": "Těšínské divadlo\n\nTěšínské divadlo (: \"\") se nachází v Českém Těšíně a je v současnosti jediným českým profesionálním divadlem, jehož součástí jsou dva umělecké soubory hrající různými jazyky – česká a polská scéna. Tato skutečnost je zapříčiněna jednak tím, že v regionu Těšínského Slezska žije poměrně velká polská národnostní menšina (až 60 000 obyvatel), a také tím, že Český Těšín leží na česko-polské hranici. Těšínské divadlo je od roku 1991 jedním z hlavních pořadatelů Mezinárodního divadelního festivalu Na hranici. Je to též jediné divadlo s profesionálním polským souborem mimo Polsko.\n\nTěšínské divadlo vzniklo v srpnu 1945 pod kuratelou Národního divadla moravskoslezského v Ostravě. 25. září 1945 bylo ustaveno Těšínské oblastní divadlo. Již tehdy se počítalo s tím, že divadlo bude hrát pro různé věkové i sociální skupiny. Nejdříve se představení hrála v restauraci Na střelnici. Koncem roku 1945 se divadlo osamostatnilo zpod ostravské kurately a 8. února 1946 byl změněn název na Divadlo těšínského Slezska. Od roku 1946 hrálo v sále hotelu Slavie (nyní hotel Piast). V roce 1950 byl název změněn na Těšínské divadlo v Českém Těšíně.\n\nV roce 1951 vznikla samostatná polská scéna a divadlo začalo uvádět představení ve dvojím jazyce – češtině a polštině. Na konci sezóny 1960/61 se Těšínské divadlo přestěhovalo do dnešní, tehdy nově postavené budovy.\n1. ledna 1991 byl ustanoven dnešní název Těšínské divadlo Český Těšín. V současné době je režisérem a ředitelem divadla známý režisér Petr Kracík.\n\nV Těšínském divadle začnalo i několik slavných herců jako např. Květa Fialová, Jaromír Hanzlík, Bronislav Poloczek, Miloslav Čížek, Michal Kavalčík, Robert Urban a další...\n\n"}
{"id": "314473", "url": "https://cs.wikipedia.org/wiki?curid=314473", "title": "Hradní lávka", "text": "Hradní lávka\n\nHradní lávka nebo také lávka Unie je most pro pěší v Ostravě.\n\nLávka překlenuje řeku Ostravici u soutoku s řekou Lučinou a slouží pro pěší propojení mezi výstavištěm Černá louka a Slezskoostravským hradem.\n\nKonstrukce lávky původně sloužila jako průmyslový most pro chemické potrubí v areálu Dolu Jan Šverma, kde propojovala břehy Odry mezi Mariánskými Horami a Hošťálkovicemi. Konstrukce lávky byla z původního umístění snesena v roce 2003 a po opravě umístěna na nynější místo. Pro veřejnost byla lávka otevřena 14. května 2004.\n"}
{"id": "314474", "url": "https://cs.wikipedia.org/wiki?curid=314474", "title": "Mistrovství světa v ledním hokeji do 18 let", "text": "Mistrovství světa v ledním hokeji do 18 let\n\nMistrovství světa v ledním hokeji do 18 let je každoročně pořádaný turnaj pro národní hokejové týmy do 18 let z celého světa. Turnaj je pořádán Mezinárodní hokejovou federací IIHF. Koná se od roku 1999 jako nástupnický turnaj po Mistrovství Evropy juniorů v ledním hokeji.\n\nPo Mistrovství světa v ledním hokeji do 18 let 2019\n"}
{"id": "314476", "url": "https://cs.wikipedia.org/wiki?curid=314476", "title": "Val-de-Marne", "text": "Val-de-Marne\n\nDepartement Val-de-Marne vznikl 1. ledna 1968 z 29 obcí departementu Seine a z 19 obcí departementu Seine-et-Oise. V oblasti tehdy žilo přes 1,120.000 obyvatel, většinou v malých domcích z předválečné a těsně poválečné doby. Na okrajích nového departementu už vznikaly domky zámožnějších lidí, ale jeho střed byl chudý. Jedním z hlavních úkolů bylo obstarat nové bydlení pro desetitisíce lidí a vybudovat lepší dopravní infrastrukturu.\n\nVal-de-Marne je částí věnce departementů, které obepínají Paříž. Sousedí na severu s departementem Seine-Saint-Denis, na východě se Seine-et-Marne, na jihu s Essonne a na západě s Hauts-de-Seine. V Charenton-le-Pont se vlévá Marne do Seiny, největší vodní plocha je jezero v Créteil (asi 40 ha). Nejnižší bod, na hranici Paříže, má nadmořskou výšku 30 m, nejvyšší bod ve Villejuif 126 m. Celá oblast je silně urbanizovaná s výjimkou několika zemědělských obcí na jihovýchodě (Noiseau, Perigny).\n\nS 1,279.000 obyvateli je Val-de-Marne 10. nejlidnatější ve Francii. V roce 2004 bylo 26 % obyvatel mladších než 20 let a 17,1 % starších než 60 let. Roku 1999 žilo v departementu 11,9 % cizinců, z toho asi dvě třetiny ze zemí mimo EU. Proti roku 1990 to znamenalo mírný pokles.\n\nNa území Val-de-Marne leží od roku 1947 druhé pařížské letiště, Orly, se dvěma terminály a asi 220 000 pohyby ročně. S centrem je spojeno rychlodráhou (RER), dálnicí A106 a autobusy. Departementem prochází několik dálnic (A4, A6A, A6B, A86), rychlodráhy RER linky A, B, C, D a E a linky metra číslo 1, 7 a 8.\n\nDo 771 veřejných a 94 soukromých škol v departementu chodilo v roce 2005 asi 252 700 žáků a studentů. Od roku 1970 je v Créteil \"Université Paris XII Val-de-Marne\" a od roku 1972 i Pařížský institut urbanismu.\n\n\n"}
{"id": "314477", "url": "https://cs.wikipedia.org/wiki?curid=314477", "title": "Marne (departement)", "text": "Marne (departement)\n\nMarne je departement v severovýchodní Francii, v regionu Grand Est, pojmenovaný podle řeky Marne, která jím protéká. Největším a nejznámějším městem je Remeš, sídlem departementu je Châlons-en-Champagne.\n\nDepartement Marne vznikl – stejně jako většina ostatních – za francouzské revoluce, roku 1790, a to z části historické oblasti Champagne. Protože platila zásada, že každý se má dostat do hlavního města a zpátky během dvou dnů (na koni), byla historická Champagne rozdělena na čtyři departementy: Ardennes, Marne, Aube a Haute-Marne.\n\nStaří Římané nazývali oblast obývanou keltskými (galskými) kmeny Rémů a Katalaunů \"Belgica secunda\". Gaius Julius Caesar v \"Zápiscích o válce galské\" říká, že Belgové jsou z Galů nejsilnější a Strabon dodává, že Rémové mají z nich nejlepší pověst. Oba kmeny se staly spojenci Římanů a není známo, že by se byli někdy bouřili. V oblasti se stavěly římské chrámy Jupiterovi, Martovi a Apollónovi a od 3. století se zde objevuje křesťanství. Zdá se, že i okolní kmeny tuto oblast respektovaly jako oblast míru a když v polovině 5. století Attila ohrožoval Remeš, pomohly jejím obráncům.\n\nŘímské panství vystřídalo království Chlodvíka I. (\"Clovis\"), pokřtěného kolem roku 496 v blízké Remeši. Za Karla Velikého byla Champagne částí Neustrie, skutečné panství zde však vykonávali biskupové v Remeši a biskup v Chalons dokonce razil mince. Sňatkem poslední dědičky hraběte z Champagne s Filipem IV. 1284 připadla Champagne francouzské koruně.\n\nPřed první světovou válkou byla na Marne vybudována druhá linie opevnění, na níž se pak odehrávaly zdlouhavé a nesmírně těžké boje. Po válce byla velká část území tak zničena a plná munice, že musela být zalesněna.\n\nDepartement Marne sousedí na severu s departementem Ardennes, na východě s Meuse, na jihu s Haute-Marne, a Aube, na západě se Seine-et-Marne a s Aisne. Rozlohou 8 180 km patří mezi nejrozsáhlejší, největší délka je 117 km. Pahorkatiny dosahují nadmořské výšky asi 280 m. Departementem protékají řeky Aube, Marne a Aisne, v jižní části, tzv. „vlhké Champagni“, je mnoho rybníků a lesů.\n\nDepartementem procházejí dálnice A4, A5, A26, A31 a A34, dvě vysokorychlostní železnice (TGV) a jsou zde dvě jaderné elektrárny, Chooz a Nogent. Oblast je užívána i jako rekreační a 3,5 % bytů tomu v roce 1999 sloužilo, v některých obcích až polovina.\n\n\nV Marne leží i obec Valmy, kde se roku 1792 odehrála slavná bitva u Valmy, po níž byla vyhlášena republika.\n\n\n"}
{"id": "314478", "url": "https://cs.wikipedia.org/wiki?curid=314478", "title": "Nun", "text": "Nun\n\nNun (v překladu „Nehybné vodstvo“, původně Niu nebo Nu – „Vodnatý“) je staroegyptský bůh reprezentující v mytologii prvotní pravodstvo či praoceán, který předchází jakoukoli formu existence a z níž se rodí bohové včetně boha – Stvořitele na prvním pahorku náhle se vynořené prvotní suché země (viz \"benben\"). Je základní egyptskou kosmologicko-kosmogonickou představou nacházející svůj odraz ve všech tamních mytologických tradicích. Podle shodného mínění badatelů je reflexí každoročně se opakující egyptské existenciální zkušenosti nilské záplavy a jejího opadání, kdy se při ústupu vody postupně obnažovaly první kusy suché země.\n\nJeho manželka byla Naunet, což byla bohyně vody.\n"}
{"id": "314479", "url": "https://cs.wikipedia.org/wiki?curid=314479", "title": "Bitva o Sevastopol (1941–1942)", "text": "Bitva o Sevastopol (1941–1942)\n\nBitva o Sevastopol či obléhání Sevastopolu bylo vojenské střetnutí Rudé armády a německého Wehrmachtu a Rumunské armády během druhé světové války, které probíhalo na jihu poloostrova Krym od 30. října 1941 do 9. července 1942. Jejím výsledkem bylo dobytí pevnostního města a významného černomořského přístavu Sevastopol německými a rumunskými vojsky.\n\nPři postupu německých armád na jihu SSSR se stalo jednou z priorit obsazení Krymu a zejména největšího sovětského černomořského přístavu Sevastopol. Odtud ohrožovalo sovětské vojenské letectvo naftová pole v Rumunsku a námořnictvo zde mělo svoji tradiční základnu. Byl zastaven postup na Rostov na Donu a německá armáda se připravila k útoku na Krym. Ten byl zahájen přes Perekopskou šíji 24. září 1941. Po počátečním úspěchu se však německé jednotky dostaly do vlekoucích se bojů, které trvaly měsíc. Rudá armáda vrhla postupně do obrany všechna vojska, včetně záloh. Vzhledem k tomu, že Němci nasadili další dvě divize, podařilo se jim sovětskou obranu 28. října prolomit a postoupit až k Sevastopolu. Německý velitel Erich von Manstein vydal rozkaz i k dalšímu postupu na jih a východ Krymského poloostrova a postupně ho obsadil. Po obsazení Kerče provedly jednotky SS masakr, při kterém postřílely zhruba 15 tisíc tamních Židů.\n\nPoprvé Němci ostřelovali Sevastopol již 30. října 1941. K městu přicházely další německé jednotky, které ho z pevniny obklíčily. Od 11. listopadu docházelo k útokům motorizovaných a pěchotních divizí, ovšem bez úspěchu. Sovětská vojska posilovala neustále obranu a chystala se vzdorovat nepříteli. Na straně druhé byli z města evakuováni civilisté a ranění vojáci. 7. listopadu 1941 byla německým letounem He 111 torpédována sovětská sanitní loď Armenia, přičemž zahynulo přes 5000 osob. Po neúspěšných útocích začalo mohutné dělostřelecké bombardování, při němž Němci použili i 800 mm dělo Schwerer Gustav, jehož náboje vážily 7 tun. Ovšem ani toto obránce města neporazilo. Němci podnikli několik útoků, při nichž obsadili část území, ovšem sovětskými protiútoky byli vytlačeni zpět. Aby sovětské velení získalo Krym zpět, byl zahájen útok v rámci Kerčsko-feodosijské operace, která však skončila pro Rudou armádu neúspěchem. Přesto však znamenala odlehčení pro obránce Sevastopolu, protože až do poloviny května vázala značné německé síly, které předtím tento přístav obléhaly. Po vítězství Mansteinovy 11. armády se mohla jeho vojska znovu plně věnovat útokům na Sevastopol.\n\nDne 7. června 1942 zahájili Němci ostřelování těžkými děly Thor a Odin ráže 600 mm (celkem ten den vypálily 54 granátů) a dalšími devíti stovkami děl, při čemž na Sevastopol bylo podniknuto 1400 útoků leteckými pumami. I přesto ale německá pěchota postoupila jen o 700 metrů, za ztráty dvou tisícovek mužů. Ovšem zde je čekalo další pásmo betonových opevnění, o které byly rozpoutány krvavé boje. Dne 17. června Němci dobyli dělostřeleckou baterii Maxim Gorkij, která tvořila základ obrany Sevastopolu. V důsledku postupu Němců postupně přestávaly dodávky po moři i evakuace civilistů a raněných, protože Němci obsadili přístav. 29. června 1942 Němci přepluli záliv a obsadili Sevastopol, zároveň však provedli i útok z jihu. Sovětští vojáci se však hrdinně bránili i za cenu vlastního sebeobětování. 5. července odplula ze Sevastopolu ponorka, která evakuovala generála Petrova. Šlo o poslední plavidlo, které ze sevastopolského přístavu odplulo. Zbytky sovětských vojáků, kterým rapidně ubývala munice, se ještě několik dní bránily, ovšem beznadějně. Většina z nich putovala do německého zajetí, několika málo z nich se podařilo proniknout z obklíčení a přidat se k partyzánům.\n\nPo ukončení druhé světové války obdržel Sevastopol titul město-hrdina.\n\n11. armáda - Erich von Manstein\n\n11. armáda - Erich von Manstein\n\nPřímořská armáda - Ivan Jefimovič Petrov\n\n"}
{"id": "314483", "url": "https://cs.wikipedia.org/wiki?curid=314483", "title": "Kosovska Mitrovica", "text": "Kosovska Mitrovica\n\nKosovska Mitrovica (dříve jen Mitrovica, v srbské cyrilici Косовска Митровица, albánsky Mitrovicë) je město a stejnojmenná obština v severním Kosovu. Podle sčítání obyvatel z roku 2011 zde žilo asi 71 tisíc obyvatel. Město bylo nicméně v roce 2013 rozděleno, a proto je počet obyvatel mnohem nižší. Albánci tvoří většinu obyvatel města (96,6 %), následované menšími etnickými skupinami jako jsou Bosňáci, Turci, Romové, Aškalové a balkánští Egypťané a další. Město bylo silně zasaženo kosovskou válkou v roce 1999, kdy zde působila Kosovská osvobozenecká armáda, po válce se Mitrovica stala symbolem etnického rozdělení.\n\nMěsto je rozděleno řekou Ibar, severní část města se srbskou většinou se stála novou obcí zvanou Severní Mitrovica nebo také Severokosovská Mitrovica (albánsky: \"Mitrovica e Veriut\", srbsky: \"Ceвepнa Косовска Митровица/Severna Kosovska Mitrovica\"). Srbská část se stala samostatnou obcí v roce 2013 v návaznosti na krizi v severním Kosovu.\n\nNa území dnešní Kosovské Mitrovice se nacházejí pozůstatky již z dob neolitu, dále pak z časů římské správy. V 6. století byzantský císař Justinián I. nařídil vybudovat pevnost Zvečan. K roku 1303 se připomíná hornické město Trepča. Hrad postupem času vystřídal několik pánů, těsně před obsazením celé oblasti osmanskými Turky spadal pod srbský stát, kterému vládla dynastie Nemanjićů.\n\nDnešní město se připomíná jako Dmitrovica v polovině 14. století. Jeho jméno pochází od svatého Dimitrije. Během osmanské nadvlády patřila Mitrovica k typickým malým městům orientálního charakteru. Po první balkánské válce se stala součástí královského Srbska, které se rozšířilo až k Řecku do dnešní Makedonie. Po druhé světové válce bylo v rámci tehdejší politiky rozhodnuto, že každá z republik tehdejší Jugoslávie by měla jedno z měst pojmenovat po prezidentovi Titovi; pro autonomní oblast Kosovo byla vybrána právě Kosovska Mitrovica. Název Titova Mitrovica byl zrušen teprve až s počátkem 90. let, kdy se upevnil srbský vliv a situace se začala značně komplikovat.\n\nNa rozdíl od mnohých ostatních měst v Kosovu, která jsou etnicky převážně albánská, je Kosovska Mitrovica jako mnohá města na severu Kosova etnicky promíchanější; vedle sebe zde žijí Srbové i Albánci. Po dlouholetých nepokojích, které následovaly po válce došlo k etnickému rozdělení města podle řeky Ibar. Zatímco sever Mitrovice obývají Srbové, jih Albánci. Doprava mezi oběma částmi města je ostře sledována, aby nedošlo k případným potyčkám; most, který obě části spojuje, je vybaven bezpečnostními stanovišti. Přestože se po zásahu mezinárodních sil podařilo situaci etnických násilností do velké míry stabilizovat, v březnu 2004 došlo opět k útokům mezi Srby a Albánci. Po vyhlášení kosovského státu v únoru 2008 místní Srbové tento akt neuznali a i nadále považují celou oblast za součást Srbska; v Kosovské Mitrovici se volilo stejně jako v Srbsku, silné pozice tu mají radikální politické strany.\nV současné době (rok 2015) je mitrovický most zatarasen sutí a kus vozovky na srbské straně je nahrazen trávníkem a keři. Srbská menšina tak reagovala na časté albánské výpady. U mostu je i nadále možné vidět obrněný transportér. Pěšky se dá přejít, žádná kontrola tam neprobíhá. Autem je neprůjezdný, mezi jednotlivými částmi se však dá projet po jiném mostě. V Mitrovici, resp.v srbské části je platidlem uznaný především dinár, eurem platit lze, ale Srbové tím dávají najevo svůj nesouhlas s oddělením země. Autobusová doprava mezi Mitrovicí (srbskou částí) a Bělehradem je zajišťována srbským dopravcem. Mezi Mitrovicí (albánskou částí) a Prištinou jezdí řada autobusů. Na nádraží v Prištině tyto autobusy však nezajíždí a zaměstnanci nejsou ochotni o nich mluvit.\n\nV původní srbské správě, kterou Bělehrad stále uznává, nicméně jednostranně vyhlášená republika Kosova ji opustila, tvořila Kosovska Mitrovica opčinu (s rozlohou 350 km²), podobně jako jinde v tehdejší Jugoslávii, kde se kromě hlavního města nacházelo ještě dalších 49 vesnic. Kromě toho byla také centrem okruhu, jednoho ze šesti, které se v tehdejším Kosovu nacházely.\n\nPřed Kosovskou krizí, válečnými událostmi a bombardováním NATO měla Kosovska Mitrovica s okolní opštinou 116 500 obyvatel. To byl drobný nárůst oproti poslednímu jugoslávskému sčítání lidu, které v roce 1991 zaznamenalo 104 022 osob. Z těch 78 % tvořili Albánci, 10,2 % Srbové, 4,63 % Romové a 0,41 % Turci. Většina nealbánského obyvatelstva byla soustředěna v samotném městě, které tehdy mělo 84 736 obyvatel – kolem 71 % kosovských Albánců, 9 000 Srbů a 10 141 příslušníků dalších národů. Většina Srbů žila v severní části města, podobně jako dnes, Albánci naopak obývali jih města.\n\nRychlý rozvoj Mitrovice začal ještě za vlády Turků. V 19. století jedna anglická společnost začala rozvíjet moderní těžbu olova a zinku v dolech Trepča. Tím se navázalo na středověkou těžbu rud, která zde probíhala ještě v dobách před nástupem turecké správy. Po vzniku Jugoslávie došlo k pomalému zprůmyslňování oblasti a rozvíjení těžebních závodů. Vznikla továrna na výrobu akumulátorů a zpracování olova. Po vypuknutí kosovské krize a války došlo k poničení tehdejšího průmyslu, který navíc mohl být jen velmi těžko konkurenceschopný vzhledem k rozpadu jugoslávského hospodářství.\n"}
{"id": "314484", "url": "https://cs.wikipedia.org/wiki?curid=314484", "title": "Jeff Bandura", "text": "Jeff Bandura\n\nJeff Joseph Mitchell Bandura (* 4. února 1957, White Rock) je bývalý obránce NHL. V sezóně 1980-81 hrál dva zápasy za tým New York Rangers.\n\n"}
{"id": "314487", "url": "https://cs.wikipedia.org/wiki?curid=314487", "title": "Afarové", "text": "Afarové\n\nAfarové jsou etnickou skupinou čítající přes jeden milion lidí, která obývá převážně Afarskou pánev rozkládající se na území států Etiopie, Etritrey a Džibutska. Někdy se pro toto etnikum užívá označení Danakilové pro severní Afary – podle Danakilské prolákliny – a Adelové (či Adalové) pro jižní Afary – podle dřívějšího Adalského sultanátu.\n\nAfarové tvoří víc než 1/3 populace Džibutska a jsou jednou z devíti etnických skupin Etiopie. Afarským jazykem (ze skupiny kušitských) se hovoří v Afarském regionu Etiopie, východní Eritreji a Džibutsku. Afarové jsou převážně kočovnými pastevci, ale můžeme mezi nimi najít i zemědělce.\n\nStejně jako jiní, tak i někteří Afarové migrovali do měst a přizpůsobili se západnímu či kosmopolitnímu stylu života, avšak většina zůstává kočovnými pastevci, chovají kozy, ovce a skot v poušti. Během období sucha se většina přesunuje do tábořišť na březích řeky Awaš. Velbloudi jsou nejběžnějším dopravním prostředkem při přesunech od jednoho vodního zdroje ke druhému. Obvykle se s příchodem listopadových dešťů přesunují do vyšších poloh, aby předešli záplavám a moskytům. Afarskému stanovému domu se říká „ari“ je vytvořený z tyčí a rohoží vztyčených na tyčích. „Bura“ neboli tábor sestává ze dvou nebo více „ari“ a starají se o něj ženy. Afarové doplňují svou stravu z mléka a masa solí, kterou kopou v poušti a rovněž ji společně s mlékem prodávají na trzích v Senbete a Bati. Tradičně je společnost ovládána sultanáty tvořenými z několika vesnic vedených vůdcem – „dardarem“.\n\nAfarové mají kočovný systém, který je bezmála dokonalý. Každý kmen se během roku pohybuje po určité trase, která je určena tak aby byl vždycky v oblasti, kde je dostatek vody a pastvy pro dobytek. Kmeny se po trasách pohybují s velkou přesností a jakékoli odchylky se musí předem dojednat mezi náčelníky.\n\nAfarové jsou organizováni do rodinných klanů a do tříd – „asaimara“ (červení), kteří jsou politicky dominantní třídou a „adoimara“ (bílí) kteří tvoří třídu pracujících. Společnost je patriarchální, muži dědí sílu a charakter po otcích, ale tělesné vlastnosti, jako například výšku a duševní vlastnosti po matkách. U chlapců a kontroverzně i u dívek je prováděna obřízka. Chlapec je posuzován podle své statečnosti při snášení bolesti při obřízce a poté je mu dovoleno oženit se s dívkou podle svého výběru, nicméně pokud možno s dívkou z jeho vlastní etnické skupiny, ideálně sestřenicí. Ve starých dobách nebylo afarskému muži povoleno oženit se dřív, dokud nezabil jiného muže. Jako důkaz o splnění podmínky bylo vyžadováno uříznuté přirození nepřítele, ten totiž, pokud přežije, se už nikdy nezaslouží o další potomstvo. Tento starý zvyk má pravděpodobně kořeny v boji o životní prostor a vodu.\n\nAfarové mají silný vztah k životnímu prostředí a ke zvěři, sdílejí zemi a zdroje se zvířaty, kterým neubližují, díky tomu zde přežívají kriticky ohrožené druhy zvířat jako je například osel africký, který by jinak začal vymírat.\n\nAfarská kultura zahrnuje specifické součásti oděvů. Pro ženy i muže je hlavní součást oděvu „sanafil“ – bederní zástěra. Ženy ho mají obarvený na hnědou barvu (avšak dnes mnoho žen převzalo i barevný sanafil), kdežto muži nosí sanafil neobarvený. Dále je to například „shash“ nebo „mushal“, což je černý šátek na hlavu, který tradičně nosí vdané ženy.\n\nAfarové v 10. století po kontaktech s Araby začali konvertovat k Islámu. Větev Islámu který praktikují je silně synkretická a zahrnuje mnoho elementů jejich staršího, domorodého náboženství soustředěného na Boha nebe. Ačkoli jsou Afarové muslimové (obvykle sunnité) a mnohoženství je v souladu s tímto náboženstvím, jsou většinou monogamní.\n\nPředkové Afarů se usídlili na statcích v Etiopské vysočině přibližně kolem roku 1000 před našim letopočtem a původně chovali dobytek. Později postupně přecházeli ke kočovnému stylu života a přesunuli se do oblasti kterou v současné době obývají. Od té doby byli zapleteni do mnoha konfliktů s hraničícími kmeny.\n\nNejranější dochovaná psaná zmínka o Afarech pochází ze 13. století. Napsal ji Arabský autor ibn Sa´id, který udával že žijí v oblasti od okolí přístavu Suakin na jih až k Mandebu, blízko Zeily. Afarové jsou rovněž občasně jsou zmiňováni v Etiopských záznamech, nejprve jako pomoc vládci Amda Seyon při jeho tažení přes řeku Awaš, dále o století později pomohli vládci Baeda Maryam při jeho tažení proti svým sousedům Dobeům. Ke konci 17. století se objevil sultanát Adal, jehož sultán se stal prvním mezi rovnými Afarskými vládci.\n\nV roce 1909 Angličan L. M. Nesbbit jako první z bílých objevitelů prošel tzv. habešskou částí Danakilské pouště od jihu k severu. Tedy oblasti, která byla do tehdejší doby prakticky nepřístupná. O cestě prohlásil, že to bylo osm set kilometrů peklem, ale asi to stálo za to. Význam jeho cesty tkví v tom, že objevitelé, kteří se sem vydali po něm už se nikdy nevydávali do zcela neznámé krajiny.\n\nV roce 1975 vznikla v Etiopii Afarská osvobozenecká fronta (Afar Liberation Front – ALF) po neúspěšném povstání vedeném dřívějším afarským sultánem, Derg (vojenská vláda) ustanovila Autonomní region Assab (nyní nazývaný Aseb v Eritreji), avšak povstání v malé míře pokračovalo až do začátku 90. let. V Džibutsku podobné hnutí fungovalo v 80. letech posléze vyvrcholilo Afarským povstáním v roce 1991.\n\n"}
{"id": "314488", "url": "https://cs.wikipedia.org/wiki?curid=314488", "title": "Bitva o Ržev", "text": "Bitva o Ržev\n\nBitva o Ržev či první rževská bitva byla krvavá vojenská operace Velké vlastenecké války, která probíhala od 8. ledna 1942 do 31. března 1943. Spolu s druhou rževskou bitvou, nazvanou jako operace Mars, se těmto bojům říká „\"Rževský mlýnek na maso\"“.\n\nPo bitvě u Moskvy a sovětském protiútoku byla zahnána německá vojska na přelomu let 1941 a 1942 na západ. U měst Ržev a Vjazma byl vytvořen výběžek, který Rudá armáda při této ofenzívě nezlikvidovala. Ten byl postupně stále více opevňován, aby odolal sovětskému tlaku. 30. července zahájila sovětská vojska ofenzívu, která měla Němce z tohoto prostoru vytlačit. Dosáhla sice dílčích úspěchů, ovšem po krvavých bojích byla akce 1. října ukončena.\n\nZtráty se nepodařilo nikdy objektivně vyčíslit. První rževské bitvy se účastnilo kolem 500 tisíc sovětských vojáků, z nichž 300 tisíc padlo, německé ztráty byly nižší.\n\n"}
{"id": "314490", "url": "https://cs.wikipedia.org/wiki?curid=314490", "title": "Návštěva staré dámy", "text": "Návštěva staré dámy\n\nNávštěva staré dámy je tragická komedie o třech dějstvích švýcarského spisovatele Friedricha Dürrenmatta. Její premiéra s Therese Giehse v hlavní roli se konala 29. ledna 1956 v Curychu. Hra dosáhla světového úspěchu a svému autorovi přinesla finanční nezávislost.\n\n\n\n\n\nMiliardářka Claire Zachanassian, ona titulní „stará dáma“, přijíždí na návštěvu do zchudlého maloměsta Güllen. Tam kdysi vyrůstala, ještě jako Klárka Wäscherová. Obyvatelé městečka si od návštěvy slibují finanční podporu, Claire zase pomstu za dávnou křivdu: v mládí otěhotněla s Gülleňanem Alfrédem Illem, ten však otcovství popřel a za pomoci falešných svědků vyhrál následný soudní proces. Klára musela v hanbě, bez peněz a bez pomoci opustit domov, později ale díky sňatku s ropným magnátem a několika dalším manželstvím získala obrovský majetek.\n\nNyní již vysoce vážená „stará dáma“ učiní Güllenským nehoráznou nabídku: věnuje městu miliardu, jestliže Illa někdo z obyvatel zavraždí. Ti nejprve návrh jednoznačně odmítnou, postupně však začnou podezřele utrácet a dělat dluhy, jako by počítali tím, že se jejich finanční situace brzo zlepší. Ill se nakonec, přemožený strachem a pocitem viny, svým sousedům vydá. Starosta informuje tisk, že paní Zachanassian poskytne městu miliardový příspěvek díky Alfrédu Illovi, jejímu příteli z mládí. Gülleňané vytvoří uličku a Ill jí projde. Když se dav rozestoupí, Ill leží na zemi mrtvý. „Infarkt“ a „samou radostí“, zaznívá v komentářích lékaře i novinářů. Claire nechá mrtvého uložit do rakve, kterou si přivezla, a starosta obdrží miliardový šek.\nStejně jako další Dürrenmattova díla se i Návštěva dá interpretovat mnoha způsoby. Kromě zřejmé kritiky chamtivosti a povrchnosti zde stojí za úvahu i problém sklonů lidí k žití na dluh, obcházení spravedlnosti v zájmu světlých zítřků či otázka, zda může člověk vzít spravedlnost do svých rukou.\n\nDürrenmatt v dramatu spojuje motivy tragédie i komedie a vytváří tak klasickou tragikomedii. Dílo se dá též označit jako tzv. modelové drama, tedy drama, kde nejde o realističnost, ale autor vykonstruuje určitou situaci, kterou dovede do krajnosti a chce jejím prostřednictvím upozornit na určitý společenský jev.\n\nV díle se objevuje mnoho odkazů k antickým tragédiím; tento způsob interpretace zmiňuje sám autor v doslovu. V první řadě je to postava hlavní hrdinky: Claire Zachanassian čeká 45 let na svou pomstu - touto urputností se podobá Médee. Pomsta je možná skrze bohatství, díky němuž z obyvatel města udělá nástroje pro svůj plán. Je „nejbohatší ženou na světě“, její majetek jí umožňuje „jednat jako hrdinka řecké tragédie, absolutně, strašlivě, podobně jako Médea.“ Ale můžeme ji přirovnat nejen k této řecké hrdince, ale i přímo k bohyni pomsty. Díky své moci může rozhodovat o mnoha osudech. Tento dojem je ještě zdůrazněn tím, že Dürrenmatt Kláru vybavil jakousi pseudonesmrtelností: jako jediná přežila leteckou katastrofu, co jí dodává auru zázračnosti a nadpozemskosti. Ve městě je uctívána jako nedosažitelná modla a nakonec se stává vládkyní nad životem a smrtí.\n\nTragickým hrdinou se stává hokynář Alfréd Ill, původně vlastně viník. Je jediný, kdo nevyhnutelnému osudu vzdoruje. Svým názorem a chováním získává tragickou velikost.\n\nFormálně evokuje žánr antické tragédie především chór, který na závěr přednáší cynický komentář, kde mimo jiné velebí „svaté dobro blahobytu“. Tím se propojuje motiv „peníze znamenají moc“ s typicky dürrenmattovskou „kritikou západní společnosti blahobytu“ a topoi řeckých tragédií: „Osud a soud, vina a trest, pomsta a oběť“.\n\nSkrze téma prodejnosti celého města se hra stává sarkastickou groteskou. Lidé jsou představeni jakožto \"počestní občané\", když však začnou podléhat lákání peněz, ukážou se jako směšné figurky. Lháři, hamižní podvodníci a pustí žvanilové patří k typickým postavám komedií. Naproti nim stojí osud jednotlivce, který uznává svou vinu a je ochoten nést důsledky. Alfred Ill se zdá být v protikladu vůči bezduché mase jediným morálním člověkem ve městě.\n\nNe náhodou se městečko jmenuje „Güllen“ (Gülle - kejda). I jiná slova skrývají další významy, už samotné jméno Zachanassian odkazuje na v době vzniku díla známého miliardáře Basil Zaharoffa, Aristotela Onassise a Calouste Gulbenkiana.\n\n\n\n\n\n\n\n"}
{"id": "314496", "url": "https://cs.wikipedia.org/wiki?curid=314496", "title": "Pod pokličkou", "text": "Pod pokličkou\n\nPod pokličkou byl pořad České televize zabývající se zdravým životním stylem a představoval jednotlivé potraviny v jejich kladech i záporech. Vysílal se od roku 1999 do roku 2012 a na televizních obrazovkách se objevoval každý týden ve stopáži 22 minut. Česká televize vysílá ve vybrané dny v nočních hodinách reprízy tohoto pořadu.\n\nNeotřelými animovanými scénkami manželské dvojice Karla a Maruš, „pralidí“, stejně jako kvízy exaltované redaktorky „Zorky Horké“, kterou s chutí namlouvá moderátorka a dramaturgyně ostravského studia ČT Kamila Teslíková, se bavili diváci všech věkových skupin.\nAnimace postav vznikla na podkladě kreseb Petra Chytila. Režisérovi Vladimíru Mrázovi z QQ studia Ostrava se přitom podařilo díky vlastnímu know-how vytvořit platformu mluvících animovaných postaviček, které se každý týden speciálně upravovaly, aby „ilustrovaly“ humor herců Norberta Lichého a Jiřího Sedláčka, kteří dialogy svérázných manželů Karla a Maruš psali a také namluvili.\n\nV pořadu Pod pokličkou se ovšem objevovali také lidé. Odborníci, kteří dokáží rozlišit jakýkoliv gastronomický i zdravotní problém. Seznamovali diváky se zdravými stravovacími návyky a doporučovali potraviny, které je vhodné zařazovat do jídelníčku nebo naopak, které jídlo by mohlo lidskému tělu uškodit. Mezi odborníky, kteří pořad spoluvytvářeli, patří např. MUDr. Alexandra Fiedlerová, lékařka celostní medicíny a odbornice na vše přírodní, RNDr. Petr Fořt, věčně nespokojený se stravovacími návyky českého národa, či MVDr. Martin Svobodu, zvěrolékař, který rozumí i lidskému organizmu. V pořadu bylo možno potkávat kromě gastronomických odborníků také mnoho nejrůznějších osobností.\n\nStránky pořadu: \n\nVideoarchiv: \n"}
{"id": "314499", "url": "https://cs.wikipedia.org/wiki?curid=314499", "title": "Kári P. Højgaard", "text": "Kári P. Højgaard\n\nKári Páll Højgaard (* 21. července 1951, Strendur, Faerské ostrovy) je současný předseda faerské Strany za nezávislost. Předsedou strany se stal v roce 2002, od 27. února 2001 je členem parlamentu.\n\nOd roku 1988 byl v městské radě města Runavík. V současnosti žije ve městě Saltangará.\n\n"}
{"id": "314502", "url": "https://cs.wikipedia.org/wiki?curid=314502", "title": "Michèle Alliot-Marie", "text": "Michèle Alliot-Marie\n\nMichèle Alliot-Marie (* 10. září 1946, Villeneuve-le-Roi, Francie) je francouzská politička. Byla postupně ministryní mládeže, obrany, vnitra a spravedlnosti. Od 14. listopadu 2010 do 27. února 2011 zastávala funkci ministryně zahraničí. Během svého působení na postu ministryně zahraničí byla opakovaně kritizována, např. za to, že během nepokojů v Tunisku nabízela prezidentu bin Alímu bezpečnostní spolupráci.\n"}
{"id": "314504", "url": "https://cs.wikipedia.org/wiki?curid=314504", "title": "Bernard Kouchner", "text": "Bernard Kouchner\n\nBernard Kouchner (* 1. listopadu 1939, Avignon, Francie) je francouzský lékař a politik.\n\nKouchner je spoluzakladatelem nevládní organizace Lékaři bez hranic (\"Médecins sans frontières\") a byl už třikrát ministrem zdravotnictví Francie. Od 2. dubna 1992 do 29. března 1993 ve vládě premiéra Pierra Bérégovoye, od 4. června 1997 do 7. července 1999 a poté od 6. února 2001 do 7. května 2002 ve vládách premiéra Lionela Jospina.\n\nV červenci 1999 ho na základě rezoluce 1244 Rady bezpečnosti jmenoval generální tajemník OSN Kofi Annan prvním zvláštním vyslancem OSN pro Kosovo a šéfem přechodné administrativy OSN v Kosovu. Ve funkci ho v lednu 2001 nahradil dánský politik Hans Hækkerup.\n\nOd 18. května 2007 do 14. listopadu 2010 zastával funkci francouzského ministra zahraničí.\n\n"}
{"id": "314506", "url": "https://cs.wikipedia.org/wiki?curid=314506", "title": "Philippe Douste-Blazy", "text": "Philippe Douste-Blazy\n\nPhilippe Douste-Blazy (* 1. ledna 1953) je francouzský lékař a politik, bývalý francouzský ministr zahraničí (2005–2007). Je vnukem Antoine Béguèrera.\n\n"}
{"id": "314507", "url": "https://cs.wikipedia.org/wiki?curid=314507", "title": "Ludmila Freiová", "text": "Ludmila Freiová\n\nLudmila Freiová (15. března 1926, Praha – 12. října 2014, Praha) byla česká spisovatelka, překladatelka, autorka knih pro mládež a science fiction.\n\nVystudovala češtinu, italštinu a filozofii na Filozofické fakultě Univerzity Karlovy. V letech 1951–1959 učila žáky na základní, pak zvláštní škole. V letech 1959 až 1986, tedy až do důchodu, pracovala jako středoškolská profesorka filozofie, češtiny a italštiny.\n\nPsaní literatury se věnovala od poloviny šedesátých let, od roku 1975 psala pouze sci-fi. Kromě vlastní tvorby se věnovala také překladu italské sci-fi literatury a jejímu publikování jak v oficiálních časopisech, tak i fanzinech, psaní teoretických článků a práci ve fandomu..\n\nV letech 1948–1955 byla provdána za Václava Rábla. Zajímala se o filozofii, psychologii, biologii, výtvarné umění, italštinu a hudbu.\n\n\n\n\n\n\nŘadu povídek SF přeložila z italštiny do českých fanzinů.\n\n\n"}
{"id": "314509", "url": "https://cs.wikipedia.org/wiki?curid=314509", "title": "Antoine Béguère", "text": "Antoine Béguère\n\nAntoine Béguère (29. září 1901 – 23. října 1960) byl francouzský podnikatel a hráč ragby za FC Lourdes. V letech 1946 až 1960 byl prezidentem tohoto klubu. Tuto funkci zastával v letech 1989 až 2000 jeho vnuk, francouzský politik Philippe Douste-Blazy. \n"}
{"id": "314510", "url": "https://cs.wikipedia.org/wiki?curid=314510", "title": "Robert Poujade", "text": "Robert Poujade\n\nRobert Poujade (* 6. května 1928) je francouzský politik. V letech 1971 – 1974 byl francouzským ministrem životního prostředí.\n"}
{"id": "314516", "url": "https://cs.wikipedia.org/wiki?curid=314516", "title": "Akademie science fiction, fantasy a hororu", "text": "Akademie science fiction, fantasy a hororu\n\nAkademie science fiction, fantasy a hororu (zkráceně Akademie SFFH či ASFFH) je české nezávislé sdružení odborníků na fantastický žánr založené roku 1995. Její hlavní činností má být hodnocení děl science fiction, fantasy či hororu vydaných na českém a slovenském trhu.\n\nV časopise Interkom 5/1995, vydávaném organizací Československý fandom uveřejnili Z. Rampas a Jaroslav Olša, jr. výzvu k založení Akademie i kvalitativním reformám dříve udělovaných literárních cen.\n\nČlenem v Akademii se může stát každý, kdo vytváří hodnoty v oblasti fantastiky, je doporučen nejméně dvěma stávajícími členy a přijat radou Akademie. Členem může být spisovatel, překladatel, ilustrátor, editor, organizátor fandomového hnutí, redaktor nakladatelství, časopisu či e-zinu, jenž se zabývá fantastikou.\nČestnými členy Akademie se stávají držitelé ceny Akademie a mohou se tak zapojit do její činnosti.\n\n\"viz hlavní článek: Cena Akademie SFFH\"\nCena je předávána každoročně v různých literárních a publikačních kategoriích.\n\nPři Parconu Neratovice 2006 byla zorganizována Valná hromada Akademie (ASFFH)\n\n"}
{"id": "314521", "url": "https://cs.wikipedia.org/wiki?curid=314521", "title": "Ptah", "text": "Ptah\n\nPtah je staroegyptský bůh doložený už v době 1. dynastie, původně snad uctívaný jen jako lokální bůh v oblasti města Mennoferu, s nímž byl po celou dobu trvání svého kultu spojen. Ve svém kosmologickém aspektu je jedním z bohů země a původcem všech forem hmoty, což vedlo k jeho pojímaní jako patrona řemeslníků a umělců. Častěji je zmiňován od doby 5. dynastie, kdy je jeho jméno součástí jmen některých hodnostářů. V Mennoferské kosmologii zaznamenané na Šabakově desce je pokládán za svrchovaného Stvořitele ostatních bohů a všeho existujícího.\n\nNěkdy ovšem postava boha Ptaha splývá s bohem Thovtem \n\nPodle některých názorů je jméno odvozeno od slovního základu později v egyptštině označujícího vytváření soch a jiných artefaktů – snad je lze přeložit jako \"„Zobrazovatel“\"; doložen je řecký přepis jména v podobě Φθα, Řekové jej však většinou ztotožňovali s Héfaistem.\n"}
{"id": "314523", "url": "https://cs.wikipedia.org/wiki?curid=314523", "title": "Ďolíček", "text": "Ďolíček\n\nMěstský stadion Ďolíček (popř. Dolíček), původně Dannerův stadion, stojí v Praze-Vršovicích, kde na něm hrají svá domácí utkání hráči Bohemians 1905. Jeho výstavba u Botiče byla dokončena roku 1932. O jeho vznik se významně zasloužil Zdeněk Danner, někdejší ředitel Vršovické záložny.\n\nAutorem projektu byl vršovický architekt A. Vejvoda. Dominantou\nbyla v té době moderní dřevěná, zelenobílá tribuna na podélné straně u Botiče. Povrch hřiště byl tvořen jemnou škvárou,\n\n\"V ďolíčku\" (nebo dolíčku) se stadionu u Botiče začalo říkat podle původního hřiště AFK Vršovice (pro 6 000 diváků, který po slavném zájezdu do Austrálie přestal stačit) až na konci padesátých nebo začátku šedesátých let (pražané mu, do té doby, běžně říkali \"Dannerák\"). Původní Ďolíček stál na místě dnešního nedalekého Ministerstva životního prostředí.\n\nPrvní utkání v Ďolíčku proběhlo dne 27. března 1932 s návštěvou 18 000 diváků. Tehdy byl sehrán slavnostní dvojzápas Bohemians–Slavia a Viktoria Žižkov–Teplitzer FK. Autorem první branky na novém stadionu byl Franci Svoboda, který odměnou za historický gól dostal zlaté hodinky.\n\nV roce 1945 (14. února) dopadla na stadion letecká puma, která vytvořila v rohu hřiště a ochozů k stání vpravo od hlavní tribuny velky kráter. Již za dva týdny se zde hrál přátelský zápas.\n\nV roce 1948 muselo být z průčelí hlavní tribuny odstraněno Dannerovo jméno a tradiční jméno klubu.\n\nOd roku 1951 je na hřišti travnatý povrch (do té doby to bylo jedno z posledních ligových hřišť se škvárou) a od roku 1955 je naopak teprve jako na druhém hřišti v republice (po Strahovském stadionu umělé osvětlení. To se neosvědčilo a tak bylo v roce 1966 bylo nahrazeno novým od firem Siemens a Osram, světelný jas 200-250 luxů byl nejlepší v republice a splňoval i požadavky mezinárodní kvality.\n\nV létě roku 1970 byla postavena na místě původní dřevěné nová železobetonová tribuna s kapacitou přes 3 000 diváků. Kapacita Ďolíčku byla v té době 13 388 diváků (z toho 3 208 sedících). V sedmdesátých letech se na Bohemku vešlo 16 000 diváků, úředně stanovená kapacita byla ale později snížena na 14 500.\n\nNa jaře 1984 jsou namontovány turnikety, které v té době měly na svých stadionech pouze Slovan Bratislava a Baník Ostrava.\n\nV sezonách 2010/11 a 2011/12 byl tým Bohemians kvůli nevyhovujícím podmínkám nucen opustit domácí stadion a hrát na nedalekém stadionu Slavie v Edenu. V \"Ďolíčku\" hrály po tu dobu pouze juniorské a mládežnické týmy.\n\nKapacita před stavebními úpravami v létě 2003 (kvůli projektu Stadiony 2003)\n\nKapacita před úpravami v létě 2007 (kvůli nutnosti míst k sezení)\n\nKapacita do roku 2019\n\nKapacita od roku 2019\n\nV roce 2019 využili Bohemians možnost zavedení míst na stání. V kotli domácích byly demontovány sedačky, čímž vzrostla kapacita stadionu z 5000 na 6300.\n\nOd 1. září 2012 byla tramvajová zastávka před stadionem přejmenována z: \"Oblouková\" na: \"Bohemians\".\n\n"}
{"id": "314526", "url": "https://cs.wikipedia.org/wiki?curid=314526", "title": "Libera", "text": "Libera\n\nLibera je anglický chlapecký pěvecký sbor, který vede Robert Prizeman. Nahrávky a koncertní turné skupiny Libera jsou pro členy sboru doplňkovou činností vedle pravidelného zpěvu ve společném mužském a chlapeckém farním chóru anglikánské farnosti u svatého Filipa v Norbury v jižním Londýně. Ve sboru Libera působí asi 30 chlapců ve věku 7 až 14 let z různých částí Londýna. V tomto počtu jsou zahrnuti i noví členové, kteří ještě nejsou připraveni k plné účasti na nahrávkách a turné. Koncertního turné po Spojených státech amerických v roce 2008 se účastnilo 19 chlapců, na předposledním albu \"New Dawn\" je uvedeno 24 členů sboru. Někteří chlapci zůstávají ve sboru i do vyššího věku a pomáhají s vedením mladších chlapců.\n\nFarnost svatého Filipa v Norbury má dlouhou chorální tradici. V roce 1984 chlapci z chóru u sv. Filipa doprovázeli Sal Sola při nahrávce písně \"San Damiano (Svatý Damián)\". V roce 1987 vydali samostatný singl \"Sing Forever\", v roce 1988 singl \"Adoramus\", roku 1988 pak pod hlavičkou \"St. Philips Choir\" vydali první komerční album \"Sing For Ever\". Titulní píseň tohoto alba si BBC vybrala jako první hymnu charitativní televizní akce (telethonu) Children in Need (Děti v nouzi).\n\nDruhé album, \"New Day\", bylo vydáno v roce 1990 již pod názvem sboru „Angel Voices“, v roce 1990 však byl souběžně používán ještě i původní název sboru. Do povědomí veřejnosti se sbor dostal v roce 1992 v televizním pořadu \"Titchmarsh on Song\" (Alan Titchmarsh) a v roce 1993 v televizním pořadu \"Thora Hird on the Straight and Narrow\". Třetí album, \"Angel Voices\", bylo vydáno roku 1992 a v reedici 1993. Roku 1995 sbor vydal singl \"Libera\", CD obsahovalo 7 remixů písně \"Libera\" složené Robertem Prizemanem. V roce 1995 se sbor objevil v televizním pořadu \"Sunday Live\" pod názvem „Libera“. V roce 1996 vydal ještě pod hlavičkou „St. Philips Boy's Choir“ album \"Angel Voices 2\" a v roce 1997 \"Angel Voices 3\".\n\nV roce 1999 vydalo vydavatelství Warner Classics album nazvané \"Libera\", od této doby již sbor při komerčních aktivitách soustavně používal název „Libera“. V roce 2001 vydalo totéž vydavatelství album \"Luminosa\" a v roce 2003 vydalo sadu těchto dvou CD znovu pod názvem \"Complete Libera\".\n\nOd roku 2004 má Libera smlouvu s vydavatelstvím EMI. Téhož roku bylo vydáno album \"Free\". Album \"Angel Voices\", vydané roku 2006, bylo nominované na cenu Album roku v rámci ocenění na poli klasické hudby \"Classical Brit Awards\". Zatím poslední album, \"New Dawn\", bylo vydáno v březnu 2008.\n\nLibera uskutečnila několik úspěšných turné po Japonsku a Koreji. V domovské Anglii vystoupila na grassingtonském festivalu, v katedrále v Arundelu, v opatství Glastonbury a v katedrále v Chichesteru. Mimo to se sbor pravidelně objevuje v televizi, včetně \"Songs of Praise\", GMTV a Classic FM TV. V roce 2007 se objevila v televizním pořadu Grahama Nortona When Will I Be Famous (Když budu slavný) na BBC 1, v němž zvítězila a postoupila do dalšího týdne. V roce 2007 nahrála American Public Broadcasting Service v nizozemském Leidenu koncert skupiny Libera, pod názvem \"Angel Voices: Libera in Concert\" byl koncert vysílán na mnoha veřejnoprávních televizních kanálech a byl vydán na CD i na DVD.\n\nLibera účinkovala také v mnoha cizích projektech, například se podílela na hudbě k filmům \"Romeo a Julie\", \"Kupec benátský\", \"Krajina stínů\" a \"Hannibal\". Vystupovali také jako předskupina před vystoupeními významných zpěváků a zpěvaček (Aled Jones, Bjork, Luciano Pavarotti a další). Mnozí chlapci ze sboru Libera významně účinkují či účinkovali i mimo tento sbor, například Tom Cully účinkoval v \"Silence, Night and Dreams\" Zbigniewa Preisnera a v epizodě seriálu \"Foylova válka (Foyle's War)\". Člen Libery Steven Geraghty v roce 2002 zpíval jako sólista pro soundtrack ICO hry PlayStation 2. Sólista Libery Ben Crawley zpívá ve Sněhové královně od Paula Joyceho z roku 2004.\n\nV prosinci 2007 zpívalo 9 chlapců z Libery (s doprovodem chlapců ze St Albans School působící při washingtonské národní katedrále) při udílení čestných cen v Kennedyho centru ve Washingtonu v USA za přítomnosti prezidenta George Bushe a dalších významných hostů. Na počest amerického hudebníka Briana Wilsona zazpívali píseň „Love and Mercy (Láska a milosrdenství)“.\n\nV dubnu 2008 uskutečnila Libera první koncertní turné po USA, vystupovala ve městech Buffalo NY, Hartford CT, Albany NY, a Pittsburgh PA, 17. dubna vystoupila v Riverside Church v New York City. 20. dubna vystoupila na Yankee Stadium na Koncertu naděje před papežskou mší Benedikta XVI.\n\nLibera je výhradně chlapecký sbor. Většina chlapců má sopránové hlasy bez znaků mutace (chlapecký soprán, treble). Starší chlapci (asi od dvanácti do čtrnácti let) zpívají nejhlubší party. Většinu písní pro sbor složil Robert Prizeman, pro sbor také originálně upravil některé klasické i moderní melodie. Písně skládá a upravuje na míru konkrétním sólistům, aby zdůraznil rozmanitost chlapeckých hlasů. V jeho skladbách se mísí netradiční struktury, meditativní sólisté se znělými extatickými chórovými melodiemi, které využívají plný rozsah chlapeckých hlasů. Hudba Libery často kombinuje prvky gregoriánského chorálu, klasické evropské hudby (Dvořák, Debussy, Beethoven, Pachelbel) a současné popové a new age hudby (Enya). Některé skladby (například \"Sanctus\") jsou na různých albech v rozdílných verzích.\n\nLibera používá různý instrumentální doprovod. Robert Prizeman, Ian Tilley a dřívější sólista Libery Steven Geraghty hrají na elektrické klávesy, klavír a varhany. Steven Geraghty v písních \"Free\", \"Visions\" a \"Angel Voices\" hraje na klarinet, ve \"Visions\" a \"Angel Voices\" též na bicí. Na všech albech od vydavatelství EMI doprovází některé písně Fiona Pears s houslemi. Album \"Angel Voices: Libera in Concert\" je navíc doprovázeno orchestrem Il Novecento Orchestra. Filharmonici města Prahy (The City of Prague Philharmonic Orchestra) doprovázejí nejnovější album, \"New Dawn\".\n\nMnohé z textů písní Libery pocházejí z tradičních hymnů, latinské liturgie i současných písní (Brian Wilson, Enya) i básní, některé texty jsou zcela původní. Píseň \"We are the Lost\" je založena na básních \"In Flanders Fields (Na vlámských polích)\" (John McCrae) a \"For the Fallen\" (Laurence Binyon). Většinu originálních textů napsal Robert Prizeman, některými texty přispěli i jiní, například Steven Geraghty. V mnoha písních se kombinují sóla slok v angličtině se sborovými refrény v anglicky vyslovované latině, některé písničky jsou celé v latině nebo celé v angličtině.\n\nPři většině představení členové Libery nosí asi od roku 1987 bílé róby s kapucí připomínající mnišské nebo ministrantské oděvy. Na některých vystoupeních mají různé jednotné kombinace oblečení založeného na běžném chlapeckém civilním stylu: trička, sportovní obuv, černé či bílé mikiny s kapucemi a břišní kapsou, tmavě modré kalhoty atd.\n\nObaly alb sboru a další propagační materiály zahrnují bílé ptáky, oblaka, světlo a obrázky členů sboru v bílých hábitech, obvykle tváře sólistů.\n\nSólisté podle vydaných alb:\n\nV Česku není sbor obecně známý. Český studiový orchestr Filharmonici města Prahy doprovázel album Libery \"New Dawn\", vydané v březnu 2008.\n\nČeský zásilkový obchod Vltava nabízí 4 z vydaných alb (Luminosa, Free, Visions, Angel Voices), Bontonland nabízí pouze album Angel Voices.\n\n\n\n\n\n\n"}
{"id": "314529", "url": "https://cs.wikipedia.org/wiki?curid=314529", "title": "Ahu Te Pito Kura", "text": "Ahu Te Pito Kura\n\nAhu Te Pito Kura je plošina Ahu nalézající se v blízkosti severního pobřeží Velikonočního ostrova, poblíž zálivu La Pérouse, zhruba 26 km od Hanga Roi. Na Ahu Te Pito Kura stávala největší vztyčená socha Moai na ostrově, nazývaná \"Paro\". Tato Moai je vzhledem podobná sochám v okolí Rano Raraku. Socha dnes leží vedle plošiny Ahu i se svým Pukaem. Původně přibližně 10 m vysoká a 75 tun vážící socha byla pádem rozlomena na dvě části. Archeologové předpokládají, že se socha zřítila kolem roku 1840.\n\nNedaleko od sochy se nachází hladce zaoblený, magnetický kámen, který je nazýván Te Pito o Te Henua \"(Pupek světa)\", což je také jedno z jmen celého ostrova, a podle legendy jej na ostrov přivezl první král Hotu Matu'a a jeho lidé, kteří věřili, že se zde nalézá střed světa.\n\n"}
{"id": "314530", "url": "https://cs.wikipedia.org/wiki?curid=314530", "title": "Besének", "text": "Besének\n\nBesének je levostranný přítok řeky Svratky v okresech Blansko a Brno-venkov v Jihomoravském kraji. Délka toku činí 17,7 km. Povodí potoka má rozlohu 69,0 km².\n\nPramení na několika místech v trojúhelníku tvořeném obcemi Brumov, Černovice, Bedřichov v nadmořské výšce kolem 625 m. Odtud teče přibližně na jih a přibírá vodu z dalších potůčků. Mnohé z nich jsou bezejmenné. Tři pojmenované přítoky ústí do Besénku blízko Šerkovic. Je to potok Brusná, Rašovský potok a Ždánický potok. Z Šerkovic pokračuje Besének jižním směrem do Lomničky u Tišnova, kde se otáčí přibližně na západ, zleva do něj přitéká potok Lomnička, Besének pak protéká mezi kopci Dřínová a Květnice a v Předklášteří se vlévá zleva do Svratky.\n\nPo celé své délce je Besének chovným pstruhovým revírem se zákazem lovu od pramenů až po vtok do Svratky. V minulosti byl považován za zlatonosný potok. Lidová poezie o Besénku zpívá „Květnice hora, Besének voda, dražší než celá Morava“.\n\nV obci Brumov byl Besének roku 2004 regulován. Byla provedena stabilizace koryta a snížení podélného sklonu.\n\nPrůměrný průtok Besénku u ústí činí 0,17 m³/s. V Lomničce je vodoměrná stanice číslo 4473.\n\n"}
{"id": "314531", "url": "https://cs.wikipedia.org/wiki?curid=314531", "title": "Mops", "text": "Mops\n\nMops je staré psí plemeno malého vzrůstu původem z Dálného východu.\n\nTato miniatura mastifa z Dálného východu vznikla asi v období 1700 př. n. l., pravděpodobně z Číny nebo Tibetu. Předchůdci mopse byli společníky buddhistických lámů. Do Holandska byli dovezeni v 16. století námořníky holandské Východoindické společnosti a stali se na téměř tři sta let společníky šlechticů a králů. O rozšíření tohoto plemene se zasloužil šlechtický rod Viléma Oranžského, jehož mopsi zachránili před atentátem. Ve 20. století zájem o ně opadl, ale nyní opět stoupá. Královna Viktorie mopse také proslavila.\nMops má zdánlivě mrzutý vzhled, ale je to přítulný pes. Toto odvážné plemeno je bojovné, soběstačné, neobyčejně tvrdé a přizpůsobivé. Jeho statné tělo, plochý obličej a nemžikající pohled naznačují silnou osobnost. Ačkoliv je to cílevědomý a silný psík, jen zřídka bývá agresivní. Jeho přítulnost k lidské rodině z něj činí ceněného a příjemného společníka. Je to hodný pes, je i velice klidný. Mops je přátelský pes, vstřícný ke všem lidem, bez stínu nedůvěřivosti či dokonce agresivity. Je roztomile hravý, čilý a veselý. Je to povahou šťastný a veselý pejsek.\n\nPro toto plemeno je charakteristická citová závislost na člověku, vyžaduje intenzivní, pokud možno i fyzický kontakt s majitelem, jemuž je bezmezně oddán. Výchova mopse není složitá, je potřeba jen hlídat, aby nebyl přespříliš rozmazlován. Je to klidné plemeno s vyrovnanou povahou a bez obvyklých zlozvyků.\n\nPsi tohoto plemena se však potýkají s očními problémy, například zánětem rohovky; mohou také mít sklon k obezitě, která může způsobit další zdravotní komplikace. Mops také obvykle funí a chrápe. Protože má mops zkrácený čenich, má toto plemeno sklon k dýchacím obtížím a nesnáší přílišné horko.\n\nMops se průměrně dožívá 13 až 15 let. Srst má jemnou, hladkou, měkkou a lesklou; nikdy se nevlní. Zbarvením je stříbrný, plavý, meruňkový nebo černý. Mops může mít tzv. „úhoří pruh“, který probíhá až ke kořenu ocasu. Váží okolo 6 až 8 kg.\n"}
{"id": "314534", "url": "https://cs.wikipedia.org/wiki?curid=314534", "title": "František Filip (režisér)", "text": "František Filip (režisér)\n\nFrantišek Filip (* 26. prosince 1930 Písek) je český filmový a televizní režisér. Již během studií na FAMU počátkem 50. let 20. století točil své první dokumentární filmy, prakticky od dob jeho studií se také datuje jeho spolupráce s Československou televizí. Během svého života režíroval okolo 600 filmů a televizních pořadů všech žánrů pro diváky všech věkových kategorií. Dne 24. března 2018 převzal Cenu Thálie 2017 za šíření divadelního umění v televizi.\n\n\n\n\n\n\n"}
{"id": "314537", "url": "https://cs.wikipedia.org/wiki?curid=314537", "title": "Jiří Lutovský", "text": "Jiří Lutovský\n\nJiří Lutovský (* 4. září 1964 v Táboře) je český cyklistický trenér a manažer. V letech 2004 až 2008 byl trenérem české reprezentace horských kol v cross country. K jeho nejúspěšnějším odchovankyním patří Kateřina Nash a Tereza Huříková, z jeho současných svěřenců je velkým talentem Jan Vastl.\n\nLutovský je absolventem trenérské školy FTVS Univerzity Karlovy (trenér licence A). Na podzim roku 1993 spoluzakládal Bike klub Vimperk, který funguje dodnes. V únoru 1994 nastoupil na Sportovní gymnázium ve Vimperku jako trenér alpských lyžařů, jejichž trénování však tehdy ve Vimperku právě končilo a Lutovský poté dostal na starost letní přípravu běžců na lyžích, kteří jezdili a závodili na horských kolech v týmu Trekking Fox. V roce 1995 na podzim nastoupili na gymnázium první specialisté cyklisté. Pod jeho vedením skončila v roce 1995 Kateřina Hanušová (Nash) druhá na Mistrovství světa juniorek horských kol v německém Kirchzartenu a v témže roce byla Růžena Randáková třetí na Mistrovství Evropy juniorek v cross country ve Špindlerově Mlýně. V roce 2000 ve Vimperku vzniklo Sportovní centrum mládeže Českého svazu cyklistiky a Lutovský do něj jako velký talent zařadil Terezu Huříkovou, která v roce 2004 získala bronz na Mistrovství světa juniorek MTB v cross country a poté i nečekanou zlatou medaili na Mistrovství světa juniorek v silniční časovce jednotlivkyň. V závěru roku 2004 se Lutovský stal trenérem české reprezentace horských kol v cross country. Na jaře 2007 se stal po tragicky zesnulém Michalu Pickovi trenérem a manažerem profesionálního týmu Česká spořitelna MTB, za nějž už od roku 2004 závodila jeho svěřenkyně Huříková. Jako reprezentační trenér se zúčastnil Olympiády v Pekingu. Právě po nepříliš vydařených výsledcích na olympiádě jej na podzim 2008 v roli reprezentačního trenéra nahradil Jan Slavíček. Poté co kvůli snížení podpory generálního sponzora byla v Česká spořitelna MTB Team ukončena na podzim 2009 činnost profesionálního týmu dospělých, soustředil se Lutovský znovu na práci s mládeží, skončila tím i jeho spolupráce s Terezou Huříkovou. Po Lutovského kritice způsobu rozdělování peněz na podporu mládeže před sezónou 2010 zrušil Český svaz cyklistiky svou podporu Sportovního centra mládeže ve Vimperku a Lutovský musel jeho chod zajistit pomocí podpory sponzorů a týmu Česká spořitelna Specialized Junior MTB Team, který rovněž vede. Po registaci týmu jako Trade Team na podzim 2010 se Lutovský se svými svěřenci zúčastňuje závodů Světového poháru v kategorii juniorů.\n"}
{"id": "314539", "url": "https://cs.wikipedia.org/wiki?curid=314539", "title": "Československá hokejová liga 1960/1961", "text": "Československá hokejová liga 1960/1961\n\n18. ročník československé hokejové ligy 1960/61 se hrál pod názvem I. liga.\n\n12 účastníků hrálo v jedné skupině. V tomto ročníku došlo k významné změně herního systému - zvýšil se počet utkání. Účastníci hráli nejprve dvoukolově systémem každý s každým, pak byli rozděleni podle umístění na 2 skupiny (o 1. - 6. místo a o 7. - 12. místo). V obou skupinách se hrálo dvoukolově každý s každým o titul, resp. o udržení. Výsledky z prvních dvou vzájemných zápasů se započítávaly. Sestoupila mužstva Spartak Brno ZJŠ a TJ Gottwaldov.\n\n\nVladimír Nadrchal (25/2,52),\nKarel Ševčík (12/1,00) –\nJiří Andrt (25/0/1/20),\nFrantišek Mašlaň (32/4/5/44),\nLadislav Olejník (32/5/9/-),\nRudolf Potsch (31/15/16/22) –\nSlavomír Bartoň (26/12/4/2),\nVlastimil Bubník (27/25/18/14),\nJosef Černý (26/10/12/28),\nBronislav Danda (26/9/19/16),\nVáclav Pantůček (32/35/16/-),\nRudolf Scheuer (32/12/14/-),\nKarel Skopal (32/4/15/-),\nVladimír Šubrt (10/1/1/0),\nKarel Šůna (18/5/2/8),\nFrantišek Vaněk (32/9/17/24),\nIvo Winkler(32/12/3/-) –\ntrenéři Vladimír Bouzek a Slavomír Bartoň (vedl letní přípravu)\n\nJosef Bruk (21/4,05),\nBohuslav Křepelka (21/2,96) -\nFrantišek Dům (29/3/1/-),\nIvan Kalina (30/2/3/-),\nVladimír Kýhos (31/4/5/-),\nJaroslav Piskač (24/1/1/-) -\nVlastimil Galina (30/16/4/-),\nJan Hroch (18/3/6/-),\nJaromír Hudec (31/7/9/-),\nMiroslav Kluc (31/21/5/-),\nPetr Mokrý (23/7/8/-),\nZdeněk Nádvorník (21/10/0/-),\nMiroslav Říha (25/7/4/-),\nLadislav Štěrba (32/5/7/-),\nJaroslav Walter (32/20/12/-),\nJiří Zíma (27/5/4/-),\nZdeněk Zíma (27/10/13/-)\n\nDo nejvyšší soutěže postoupili vítězové obou skupin 2. ligy – VTJ Dukla Litoměřice a TJ VŽKG Ostrava.\n\n\n"}
{"id": "314540", "url": "https://cs.wikipedia.org/wiki?curid=314540", "title": "Seznam českých televizních talkshow", "text": "Seznam českých televizních talkshow\n"}
{"id": "314541", "url": "https://cs.wikipedia.org/wiki?curid=314541", "title": "Jaroslav Dudek", "text": "Jaroslav Dudek\n\nJaroslav Dudek (17. ledna 1932, Turnov – 31. srpna 2000, Praha) byl český divadelní a televizní režisér, manžel herečky Jany Štěpánkové.\n\nPo absolutoriu oboru režie na DAMU v Praze v roce 1954 působil nejprve osm let jako divadelní režisér v někdejším Divadle S. K. Neumanna v pražské Libni (dnešní Divadlo pod Palmovkou), odkud pak v roce 1962 přešel natrvalo na divadelní scénu, kterou on sám pokládal za svoji domovskou, do Divadla Na Vinohradech, kde působil jako člen až do roku 1992, později jako host. S první manželkou, televizní dramaturgyní Janou Dudkovou vychovával dvě dcery.\n\nBěhem svého angažmá v Divadle S. K. Neumanna se sblížil s Janou Štěpánkovou, která se stala jeho druhou manželkou.\n\n\n\n\n"}
{"id": "314542", "url": "https://cs.wikipedia.org/wiki?curid=314542", "title": "Liang Wen-po", "text": "Liang Wen-po\n\nLiang Wen-po (; * 5. březen 1987 Chej-lung-ťiang, Čína) je od roku 2004 profesionální hráč snookeru. Jeho nejvyšší náběh měl hodnotu 134 bodů, dosáhl jej na UK Championship v roce 2005.\n\nLiang Wen-po je historicky druhým čínským hráčem, který se probojoval na MS do Crucible arény. Díky překvapivé porážce zkušeného Iana McCullocha.\n\nLiang, momentálně působí v sheffieldské \"World Snooker Academy\". Je talentovaným hráčem, jenž na sebe poprvé upozornil na mistrovství světa hráčů do 21 let, které v roce 2005 vyhrál. Profesionálním hráčem je od roku 2004. Od té doby zaznamenal několik pozoruhodných výsledků, mezi něž patří například cesta mezi 32 nejlepších na turnaji Welsh Open v roce 2006.\nJeho dalším velkým skokem v kariéře je bezesporu účast ve čtvrtfinále na Mistrovství světa ve snookeru 2008, kdy podlehl Ronnie O'Sullivanovi 13 - 7 na framy.\n\n\n"}
{"id": "314543", "url": "https://cs.wikipedia.org/wiki?curid=314543", "title": "Mercedes-AMG", "text": "Mercedes-AMG\n\nNěmecká společnost AMG se zabývá sportovními a závodními úpravami vozů Mercedes-Benz. Má více jak 40letou tradici.\n\nFirma byla založena v roce 1965. Zakladatelé byli Hans Werner Aufrecht a Erhard Melcher. Jejich první společnou prací byl závodní motor pro Mercedes-Benz 300 SE Manfreda Schieka. Spolupráce fungovala a o 2 roky později vznikla společnost AMG v Burgstallu. Písmena A a M jsou iniciály příjmení a G znamená Grossaspach (rodiště Aufrechta). První úspěch se dostavil v roce 1971, kdy upravený Mercedes-Benz 300 SEL AMG vyhrál závod 24hod. ve Spa ve své třídě a získal celkové druhé místo. O rok později se motor objevil ve vozech McLaren 8F pro závody Interserie.\n\nV roce 1978 došlo k přestěhování společnosti do města Affalterbach, kde se nachází dodnes. V roce 1983 představila firma inovované hlavy válců pro osmiválec, který ve voze Mercedes-Benz 500 SEC AMG dosahoval výkonu 340 koní. O 2 roky později došlo k otevření druhého závodu. Od roku 1986 působila společnost v šampionátu DTM s vozem Mercedes-Benz 190 E se kterým získala 2 vítězství. V roce 1988 bylo uzavřeno partnerství s automobilkou Mercedes-Benz a od roku 1990 je platná smlouva o spolupráci. První společný model byl v roce 1993 Mercedes-Benz C36 AMG. Společnost má podíl i na supersportu Mercedes-Benz CLK GTR, který v roce 1998 vyhrál všechny závody v sezoně. V současné době firma připravuje speciály pro DTM a nechybí ani sportovní úpravy Mercedesů.\n\nPředstavil se v roce 1971. Kvůli barvě se mu přezdívalo „\"Rudá svině\"“. Výkon byl zvýšen na 320 koní. Auto těžké 1,8t mělo zrychlení z 0 na 100 za 6,7 sec.\n\nTento vůz z roku 1978 byl přímým soupeřem BMW 3.0 CSL. Od roku 1980, kdy vůz zvítězil na okruhu Nürburgring, začala výroba upravených vozů pro zákazníky Mercedesu.\nV roce 1986 dostal sériový model hlavy válců s technologií Porsche. Původních 16 ventilů bylo nahrazeno 32. Výkon 340 koní, točivý moment 460 Nm a rychlost 258 km/h.\nSedan, se stejným motorem jako předchozí kupé, dostal přezdívku „the Hammer“. Maximální rychlost byla 300 km/h.\nPrvní oficiální projekt AMG a Mercedesu z roku 1993.\n\nV roce 1998 bylo kvůli homologaci vyrobeno pouze 25 vozů s cenovkou 1 milion dolarů. 5 vozů bylo vyrobeno s karoserií roadster.\n\nÚprava terénního vozu z roku 2004 tvořila třetinu všech prodaných úprav AMG. Vozidlo pohání pětilitrový motor V8 s 476 koňmi a točivým momentem 700 Nm. Zrychlení 0 – 100 je 5,5 sec.\n\nSériově vypadající roadster s šestilitrovým dvanáctiválcem s technologií biturbo má výkon 612 koní a 1000 Nm. Cena je necelých 6,5 milionu korun.\n\nAutomobil se objevil v roce 2005. Osmiválec V8 má výkon 582 koní a rychlost 320 km/h. S jedním jezdí i Kimi Räikkönen.\n\nTato limitovaná edice se objevila v roce 2006. Střecha je z karbonu a výkon je zvýšen o 40 koní oproti klasické verzi AMG.\nLuxusní kupé z roku 2007 pohání 6,2litrový motor V8 o výkonu 525 koní. Akcelerace z 0 na 100 km/h je 4,6 sec.\n"}
{"id": "314546", "url": "https://cs.wikipedia.org/wiki?curid=314546", "title": "Dougal Robertson", "text": "Dougal Robertson\n\nDougal Robertson (1924-1992) byl britský námořník pocházející z Edinburghu, který se proslavil zejména jako trosečník a expert na přežití na otevřeném moři.\n\nRobertson vystudoval \"Leith Nautical College\" a poté působil v Britském obchodním loďstvu. Po nějaké době námořnickou práci opustil, založil rodinu a stal se farmářem zaměřeným na produkci mléka.\n\nV 70. letech se rozhodl podniknout s celou svou rodinou (zahrnující manželku a čtyři děti) velkou plavbu kolem světa a za tímto účelem nakoupil dřevěnou jachtu \"Lucette\" (50 let starý škuner o výtlaku 19 tun a délce 13metrů). Z Anglie vyrazili 27. ledna 1971. Během tranzitu Panamským průplavem přibrali ještě jednoho člena posádky.\n\n15. června 1972 brzy ráno byla jejich loď v poloze cca 200 km západně od Galapág napadena stádem kosatek, které si ji pravděpodobně spletly s velrybou a rozhodly se ji ulovit. Ačkoliv při prvním nájezdu pochopily omyl a útok ukončily, pro loď již bylo pozdě. Jedna ze tří útočících kosatek prvního sledu sice ke své smůle udeřila na olověný kýl lodi, který vydržel a způsobil jí těžké poranění hlavy, ovšem zbylé dvě zasáhly trup a 4 cm silné plaňky ze sosnoviny neměly nejmenší šanci vydržet nájezd 5-6 tunových kolosů, které do nich udeřily v rychlosti minimálně 25 uzlů, tj. 46 km/h (kosatka je schopna při závěru útoku udeřit v rychlosti až 60 km/h). Loď se během 3-5 minut potopila, nicméně celá posádka i přes to stihla nastoupit do záchranných člunů. Po 38 dnech utrpení ji asi 400 námořních mil severovýchodně od místa ztroskotání zachránila japonská rybářská loď \"Toka Maru II\".\n\nZtroskotání Lucette a následné šťastně ukončené martyrium posádky Robertsonovu rodinu proslavilo. Robertson sám napsal o celé plavbě knihu \"Survive the Savage Sea\" (poprvé vyšla v roce 1973), která se rychle stala světovým bestsellerem a byla přeložena do mnoha jazyků. V roce 1991 se dočkala zfilmování. Česky vyšla pod jménem \"Přežili jsme v Pacifiku\" (jeho syn Douglas Robertson vydal vlastní knihu na totéž téma, \"The Last Voyage of the Lucette\", v roce 2005). Dougal Robertson pokračoval v námořnickém řemesle a získal renomé jako expert na přežití na širém moři. V roce 1975 vydal svůj druhý bestseller: \"Sea Survival: A Manual\", příručku pro přežití na moři. On sám už život na moři neopustil až do své smrti.\n\n\n"}
{"id": "314556", "url": "https://cs.wikipedia.org/wiki?curid=314556", "title": "Barney Gumble", "text": "Barney Gumble\n\nBarney Gumble (často jen Barney) je fiktivní postava z amerického animovaného seriálu Simpsonovi. V Simpsonových hraje už od 1. dílu, v němž poradil Homerovi vsadit si v psích závodech na psa jménem Uragán jakožto jasnou výhru. Nečekaně má ale k závodu nastoupit také pes, jenž se jmenuje Spasitel, což Homer vidí jako jasné znamení, pokyn osudu a rozhodne se tedy vsadit celou sumu 13 dolarů na něj. Zatímco Uragán podle Barneyho očekávání zvítězil, Spasitel prohrál, ale stal se přírůstkem rodiny Simpsonových.\n\nBarney většinu času tráví v Baru U Vočka. V mládí byl výborný student - abstinent, než ho Homer naučil pít pivo. Je několikrát \"úspěšně vyléčený\" alkoholik. Jednou se například od alkoholu odvrátil, když s Homerem soupeřil o cestu do vesmíru. V celkovém klání zvítězil, ale nealkoholické šampaňské na vítězný přípitek ho opět stáhlo k deliriu a vítězem se tedy stal kontumačně Homer. Když Barneymu v jednom z dílů dojde, jak ho okolí vidí a také sám sebe zahlédne na videozáznamu oslavy svých narozenin, o jejímž uskutečnění neměl ani ponětí, rozhodne se stát se abstinentem, udělá si kurz pilota vrtulníku a po mnoho dílů se alkoholu nedotkne. Jinak je Barney povětšinou ukázkový hospodský opilec s typickým hrdelním projevem.\n\n\n"}
{"id": "314557", "url": "https://cs.wikipedia.org/wiki?curid=314557", "title": "Brazzaville", "text": "Brazzaville\n\nBrazzaville je hlavním městem Republiky Kongo. Leží na pravém břehu řeky Kongo a žije zde asi 1 200 000 obyvatel. S městem Kinshasa na druhém břehu řeky tvoří souměstí čítající 9 mil. obyvatel.\n\nHistorie nynější konžské metropole se datuje od konce 19. století. V roce 1880 založil italský objevitel Pierre Savorgnan de Brazza na území tehdejší vesnice Nkuna nové město, které později získalo jeho jméno.\n\nJako většina afrických měst, i Brazzaville má svou historii formovánu zejména koloniálními mocnostmi. Město bylo na začátku své historie ovládáno Portugalci. Po Berlínské konferenci v roce 1884 připadlo území Francii a v roce 1898 se Brazzaville stalo správním centrem Francouzského Konga, od roku 1910 Francouzské rovníkové Afriky. V roce 1924 bylo město spojeno železnicí s přístavem Pointe-Noire. V období francouzské nadvlády uzavírá Pierre Savorgnan de Brazza smlouvu s místním králem Tekem a město dostává definitivně své nynější pojmenování.\n\nV roce 1944 se v Brazzaville konala konference Svobodné Francie, jejímž výsledkem byla Brazzavillská deklarace upravující vztah Francie k francouzským koloniím po druhé světové válce.\n\nV roce 1959 získává Francouzské Kongo autonomii a o rok později se stává nezávislým státem. Do roku 1968 je v zemi demokratická vláda, avšak v roce 1968 se země začíná orientovat na marxisticko-leninistický způsob vlády. Konžská vláda je v této době mohutně podporována SSSR. V roce 1965 se v Brazzaville konaly první Africké hry.\n\nV roce 1990 byl obnoven multipartijní systém, avšak v roce 1993 po volbách dochází k sérii občanských válek, které měly na Brazzaville velmi neblahý dopad. Ozbrojenci bojovali zejména o železniční spoj Brazzaville – Ponte Noire, který je stěžejní pro celou zem. Občanskou válkou byla země sužována až do roku 2003, avšak ani dnes není v zemi úplný klid.\n\nHlavními průmyslovými odvětvími v Brazzaville jsou strojírenství, textilní, kožedělný a zpracovatelský průmysl. Přes říční přístav na řece Kongo se exportuje kaučuk, dřevo a zemědělské produkty dále železnicí do přístavu Pointe-Noire na pobřeží Atlantského oceánu.\n\nVýznamnou budovou ve městě je bazilika svaté Anny, postavená v roce 1949, která je známa svou zelenou střechou. Další turistické atrakce jsou 106 metrů vysoká Tour Nabemba, mauzoleum Mariena Ngouabiho, zoologická zahrada a malířská škola ve čtvrti Poto-Poto. Světová zdravotnická organizace má ve městě sídlo Regionálního úřadu pro Afriku.\n\nVe městě je mezinárodní letiště Maya-Maya Airport a železniční stanice. Důležitý je říční přístav s přívozem do měst Kinshasa a Bangui. Ve městě neexistuje hromadná doprava. Doporučuje se použít taxíky (mají tmavě zelenou barvu).\n\nV současné době patří Brazzaville k nejhorším možným místům k životu. V žebříčku nejhorších měst pro obyvatelstvo se Brazzaville umístilo na posledním 215. místě. Pro lepší představu lze uvést, že válkou donedávna zmítaný Bagdád je na 212. místě. Kolem poloviny domů v konžském hlavním městě jsou jen ruiny po mnohaletých bojích.\n\nProblémem Brazzaville je nejenom zločinnost, ale také zcela nedostatečná infrastruktura, město se po četných občanských válkách není schopno samotné ekonomicky postavit na vlastní nohy. Kriminální činnost v oblasti (nejnebezpečnější oblast se nachází na jihu města) jsou organizovány ozbrojenými bojůvkami. Místní policie nemá prostředky, jak současné situaci zabránit.\n\nDalším velkým problémem Brazzaville, stejně jako celého Konga, je přelidnění. V červnu 2004 představila vláda projekt „Jedno dítě, jedna rodina“, který má za cíl alespoň trochu snížit počet bezprizorných dětí, kterých jsou ulice Brazzaville plné.\n\n"}
{"id": "314560", "url": "https://cs.wikipedia.org/wiki?curid=314560", "title": "Loch Eck", "text": "Loch Eck\n\nLoch Eck je jezero, které se nachází v západní části Skotska, v oblasti Argyll a Bute, severně od města Dunoon. Toto podlouhlé jezero leží v oblasti Argyll Forest Park a je častým turistickým cílem. Podél jezera vede silnice \"A815\".\n\nJezero leží uprostřed výše zmiňovaného parku, při jeho jižní straně se nachází botanická zahrada a při západní, těsně pod vrcholem \"Beinn Ruadh\" (664 m n. m.) je jelení farma. Okolo jezera je několik turistických destinací a karavan parků.\n"}
{"id": "314562", "url": "https://cs.wikipedia.org/wiki?curid=314562", "title": "Černínský palác", "text": "Černínský palác\n\nČernínský palác je velká palácová původně raně barokní budova nacházející se v Praze 1 na Hradčanech na Loretánském náměstí (naproti Loretě). Od roku 1934 slouží coby sídlo Ministerstva zahraničních věcí jak někdejšího Československa, tak i České republiky. Palác je společně s Černínskou zahradou chráněn jako kulturní památka.\n\nPalác nechal postavit rakouský diplomat hrabě Humprecht Jan Černín z Chudenic po roce 1664 (kde také zde později přesunul svou rodovou sbírku) – odtud pak jeho název. Jedná se o jednu z největších barokních budov v Praze vůbec. Stavba byla poničena během války o rakouské dědictví ve 40. letech 18. století, znovu pak v roce 1757, kdy jej poškodila pruská dělostřelba. Palác také díky tomu prošel řadou pozdně barokních přestaveb a dodatečných rekonstrukcí. Během druhé světové války jej přebudovali i nacisté.\n\nOd roku 1777 palác již nesloužil svému původnímu určení (r. 1778 byla významná obrazárna rodu Černínů vydražena) a byl užíván k různým jiným účelům, mimo jiné jako lazaret s lékárnou, útulek pro chudé, nájemní dům, dílny, kasárna či výtvarná galerie.\n\nV letech 1928 až 1934 byl částečně přestavěn pod vedením architekta Pavla Janáka. V letech 1933 až 1939 pak došlo k novodobému rozšíření paláce o tzv. Janákovu přístavbu, kde dodnes sídlí převážná většina administrativních útvarů Ministerstva zahraničních věcí ČR.\n\nPalác sám má z hlediska novodobých českých dějin dosti pochmurnou historii, v období tzv. Protektorátu Čechy a Morava v letech 1939 až 1945 zde bylo umístěno sídlo úřadujícího Protektora pro Čechy a Moravu, dne 10. března 1948 zde za dodnes ne zcela jasných okolností zahynul někdejší ministr zahraničních věcí Československé republiky Jan Masaryk, který zde měl po mnoho let také svůj byt; byl ráno nalezen na nynějším Nádvoří Jana Masaryka.\n\nNa počátku devadesátých let 20. století byla v Černínském paláci podepsána smlouva o rozpuštění Varšavské smlouvy.\n\n\n\nDo dnešní doby se v Janákově přístavbě zachoval funkční výtah páternoster.\n\n\n"}
{"id": "314566", "url": "https://cs.wikipedia.org/wiki?curid=314566", "title": "Jakup Krasniqi", "text": "Jakup Krasniqi\n\nJakup Krasniqi (* 1. ledna 1951 Fatos, Glogovac) je kosovský politik, v současnosti zastává funkci předsedy kosovského parlamentu.\n\nKrasniqi byl během kosovské války tiskovým mluvčím UÇK, později stál u zrodu PDK.\n\n27. září 2010 se stal Krasniqi z titulu předsedy kosovského parlamentu podle Ústavy prozatímním prezidentem, protože odstoupil prezident země Fatmir Sejdiu. Ve funkci byl do 22. února 2011, kdy jej nahradil zvolený prezident Behgjet Pacolli. Toho 30. března 2011 Ústavní soud odvolal pro nezákonnost při zvolení a Krasniqi se stal opět prozatímním prezidentem Kosova. Ve funkci byl do 7. dubna 2011, kdy jej nahradila zvolená prezidentka Atifete Jahjaga.\n"}
{"id": "314568", "url": "https://cs.wikipedia.org/wiki?curid=314568", "title": "Glitter", "text": "Glitter\n\nGlitter je soundtrack americké zpěvačky Mariah Carey, ke stejnojmennému filmu. Deska vyšla v roce 2001 a byla společně s filmem velmi kritizována a dočkala se velmi nízkého hodnocení hudebních kritiků.\n\nV prvním týdnu prodeje se deska dostala na 7. místo amerického žebříčku a největší úspěch z alba zaznamenala píseň \"Loverboy\", která se v žebříčku Billboard Hot 100 dostala na druhé místo.\n"}
{"id": "314569", "url": "https://cs.wikipedia.org/wiki?curid=314569", "title": "Føroyski Javnaðarflokkurin", "text": "Føroyski Javnaðarflokkurin\n\nFøroyski Javnaðarflokkurin je originální název faerské sociálně-demokratické strany. Předchůdce strany vznikl již v roce 1925, o rok později strana vznikla oficiálně. K volbám nastoupila poprvé 23. ledna 1928, kdy obdržela 10,6 % hlasů. Od roku 1958, kdy strana vyhrála volby, byla zastoupena téměř ve všech vládách.\n\n\n"}
{"id": "314571", "url": "https://cs.wikipedia.org/wiki?curid=314571", "title": "Maurentius S. Viðstein", "text": "Maurentius S. Viðstein\n\nMaurentius Sofus Viðstein (10. prosince 1892 Tórshavn – 17. května 1971 tamtéž) byl faerský novinář a politik, spoluzakladatel sociálně demokratické strany a její předseda v letech 1926–1936.\n\nV letech 1925–1931 předsedal faerskému odborovému svazu. V letech 1928–1936 působil jako poslanec faerského parlamentu. V letech 1939–1943 vydával noviny \"Nýtt land í Dagblaðnum\" a od roku 1949 do své smrti byl vydavatel deníku \"Dagblaðið\".\n"}
{"id": "314572", "url": "https://cs.wikipedia.org/wiki?curid=314572", "title": "Peter Mohr Dam", "text": "Peter Mohr Dam\n\nPeter Mohr Dam (11. srpna 1898, Skopun, ostrov Sandoy – 8. listopadu 1968, Tórshavn) byl faerský politik.\n\nV letech 1958–1963 a 1967–1968 zastával funkci premiéra, v letech 1936–1968 byl předsedou Faerské sociálně demokratické strany. Jeho synem je Atli Pætursson Dam.\n"}
{"id": "314573", "url": "https://cs.wikipedia.org/wiki?curid=314573", "title": "Einar Fróvin Waag", "text": "Einar Fróvin Waag\n\nEinar Fróvin Waag (29. června 1894, Klaksvík – 6. června 1989, tamtéž) byl faerský sládek, podnikatel (vedl největší faerský pivovar Föroya Bjór) a v letech 1968-1969 předseda sociálně demokratické strany.\n"}
{"id": "314574", "url": "https://cs.wikipedia.org/wiki?curid=314574", "title": "Jákup Frederik Øregaard", "text": "Jákup Frederik Øregaard\n\nJákup Frederik Øregaard (29. června 1906 Leirvík – 6. března 1980 Norðragøta) byl faerský politik, trojnásobný předseda faerského parlamentu.\n\nV letech 1940-1978 byl poslancem faerského parlamentu Løgting za ostrov Eysturoy, přičemž v letech 1946-1950, 1958-1963 a 1966-1978 zastával současně funkci jeho předsedy.\n\nV letech 1950-1954 a 1958-1962 byl zastupitelem faerské obce Gøtu (v roce 2009 včleněna do obce Eystur) a v letech 1960-1962 byl jejím starostou. V letech 1969-1972 byl předsedou domácí sociálně-demokratické strany Føroyski Javnaðarflokkurin.\n"}
{"id": "314575", "url": "https://cs.wikipedia.org/wiki?curid=314575", "title": "Atli Pætursson Dam", "text": "Atli Pætursson Dam\n\nAtli Pætursson Dam (12. září 1932, Tvøroyri, ostrov Suðuroy – 7. února 2005, Tórshavn) byl faerský politik.\n\nV letech 1972–1993 byl předsedou Faerské sociálně demokratické strany, v letech 1970–1981, 1985–1989 a 1991–1993 předsedou vlády Faerských ostrovů.\n\nPlatil za vynikajícího vyjednávače, jeho zásluhou kupříkladu Faeřané získali v roce 1992 kompetence rozhodovat o využití svého nerostného bohatství, což by jim v budoucnu mohlo umožnit stát se hospodářsky nezávislými na Dánsku.\n"}
{"id": "314576", "url": "https://cs.wikipedia.org/wiki?curid=314576", "title": "Marita Petersen", "text": "Marita Petersen\n\nMarita Petersenová, rozená Johansenová (21. října 1940, Vágur – 26. srpna 2001, Tórshavn) byla faerská pedagožka a politička.\n\nV letech 1993–1996 byla předsedkyní Faerské sociálně demokratické strany a v letech 1993–1994 jako první žena faerskym premiérem. Bylo to poprvé v dějinách Faerských ostrovů, kdy hlava státu (královna Markéta II.) i místní vládce byly ženy.\n"}
{"id": "314577", "url": "https://cs.wikipedia.org/wiki?curid=314577", "title": "Jóannes Eidesgaard", "text": "Jóannes Eidesgaard\n\nJóannes Eidesgaard (* 19. dubna 1951) je faerský politik.\n\nNarodil se v obci Tvøroyri na ostrově Suðuroy. Zde též pracoval jako učitel na základní i vyšší škole. Od roku 1990 je členem Løgtingu za sociální demokracii, od roku 1996 zastává funkci předsedy této strany. V letech 1998 až 2001 byl jedním ze dvou faerských poslanců v dánském parlamentu.\n\nV letech 1991 až 1996 zastával různé ministerské funkce v několika koaličních vládách, mezi roky 1994 a 1996 byl vicepremiér. Od 3. února 2004 byl faerským premiérem, tuto funkci zastával krátce i po nových volbách v roce 2008, po zformování nové vládní koalice ale 26. září 2008 přešel do úřadu faerského ministra financí.\n"}
{"id": "314579", "url": "https://cs.wikipedia.org/wiki?curid=314579", "title": "Fólkaflokkurin", "text": "Fólkaflokkurin\n\nFólkaflokkurin je originální název faerské Lidové strany. Jedná se o konzervativní stranu, založena byla v roce 1939. Současný předseda je Jørgen Niclasen. V současné době má strana 7 poslanců v Løgtingu. \n\n"}
{"id": "314581", "url": "https://cs.wikipedia.org/wiki?curid=314581", "title": "Tjóðveldi", "text": "Tjóðveldi\n\nTjóðveldi (v překladu \"Republika\") je originální název faerské Republikánské strany. Jedná se o středolevou stranu, založena byla v roce 1948. Současným předsedou strany je Høgni Hoydal. V posledních volbách (2015) získala strana 7 poslanců v Løgtingu a jednoho poslance ve Folketingu. \n\n"}
{"id": "314582", "url": "https://cs.wikipedia.org/wiki?curid=314582", "title": "Ludmila Červinková", "text": "Ludmila Červinková\n\nLudmila Červinková (29. dubna 1908 v Praze – 16. září 1980 v Praze) byla česká operní pěvkyně-sopranistka a hudební pedagožka.\n\nOperní zpěv vystudovala na pražské a vídeňské konzervatoři (1928–1934), po jejím absolutoriu působila nejprve v Olomouci (1934–1940), poté dva roky v Ostravě (1940–1942), od roku 1942 na doporučení Václava Talicha účinkovala coby sólistka opery Národního divadla v Praze, kde působila až do roku 1966. Jednalo se o uznávanou operní pěvkyni s velmi čistým a technicky dokonalým hlasovým projevem, který je dodnes oceňován mimo jiné i pro svoji pečlivou artikulaci, provázenou přirozeným hereckým projevem. Kromě spolupráce s rozhlasem a rozsáhlé koncertní činnosti vyučovala operní zpěv na pražské HAMU (od roku 1958) a na Pražské konzervatoři (od 1960). Jejím prvním manželem byl divadelní režisér Oldřich Stibor, za kterého se provdala v roce 1935; druhým manželem byl Ing. Adolf Říha.\n\n\n"}
{"id": "314583", "url": "https://cs.wikipedia.org/wiki?curid=314583", "title": "Kostel svatého Jakuba Staršího (Brno)", "text": "Kostel svatého Jakuba Staršího (Brno)\n\nKostel svatého Jakuba Staršího (též svatého Jakuba Většího) je pozdně gotický trojlodní halový kostel nacházející se na Jakubském náměstí v historickém centru města Brna, jehož historie sahá do počátku 13. století. Jedná se o významně dochovanou památku městské církevní architektury na českém území. V roce 1995 byl prohlášen národní kulturní památkou. Je zde pochován obránce města proti švédskému obléhání, maršál Louis Raduit de Souches. Je farním kostelem farnosti Brno-sv. Jakub.\n\nPrvní zmínky o kostele pochází z roku 1228 z listin Přemysla Otakara I., kterými 7. listopadu potvrdil farnosti všechna práva a 6. prosince potvrdil patronát cisterciačkám z oslavanského kláštera v čele s abatyší Heilwidou. Olomoucký biskup Robert kostel někdy mezi lety 1228–1231 vysvětil a listinou z roku 1231 znovu potvrdil farní práva a stanovily se i farní hranice. Tento dokument uvádí, že kostel byl založen markrabětem Vladislavem Jindřichem. První románská stavba tedy začala vznikat někdy v letech 1201–1222 mezi nástupem biskupa Roberta do úřadu a smrtí markraběte Jindřicha. V této době sloužil výhradně pro potřeby německých, flanderských a valonských kolonistů. Valoni poté docházeli do kostela sv. Mikuláše na Dolním trhu (dnešním Náměstí Svobody), který se stal filiálním. Pro česky mluvící farníky byl určen kostel sv. Petra. Okolo kostela vznikl také brzy hřbitov, který byl od roku 1293 k dispozici i ostatním neněmeckým farníkům. Podoba stavby pravděpodobně typově nevybočovala z tehdejší moravské románské architektury, tedy bazilikální trojlodí s dvojicí západních věží a chórem.\n\nZ archeologických nálezů vyplývá, že někdy na konci 13. až začátku 14. století byl románský kostel nahrazen vrcholně gotickou stavbou o přibližně stejných rozměrech, jako je kostel stávající. Ta byla ale téměř beze zbytku odstraněna a nahrazena stavbou současnou. V této době je také doložena fundace množství oltářů, např. sv. Víta (1413), sv. Filipa a Jakuba (1423), sv. Kříže (1429), nebo sv. Anny (1446).\n\nPozdně gotická novostavba farního kostela je podle nejnovějších poznatků datována výstavbou kněžiště před polovinu 15. století. Z roku 1446 totiž pochází smlouva, kde je uvedena částka dvou kop grošů stavební dotace, kterou musí farář ročně odevzdat oslavanskému klášteru. Od roku 1456 jsou pak v odkazech brněnských měšťanů vedeny částky na stavbu kostela. Starší názory kladou podle slohového rozboru stavbu presbytáře již do doby před nástupem husitství, tedy na konec 14. století. Podle Jana Sedláka pro to svědčí např. osové umístění opěrného pilíře, které připomíná postup Petra Parléře u jižní předsíně katedrály sv. Víta v Praze a v presbytáři kostela sv. Bartoloměje v Kolíně nad Labem. Také profil meziokenních žebrových prutů a jejich ostruhovité zakončení proťaté podokenní římsou, tvar okenních kružeb nebo chrliče v završení opěrných pilířů připomínají charakteristické parléřovské motivy. Na ostatních architektonických detailech (přípory s konzolami a baldachýny) naopak spatřuje vliv stavitele Lorenze Spenninga, který se podílel na stavbě dómu sv. Štěpána ve Vídni. Jan Bureš klade rovněž vznik do předhusitské doby, s tím, že monumentálně založené kněžiště bylo vybudováno až po patu klenby a zároveň byly vztyčeny volně stojící pilíře. Dokončení v letech 1456–1473 pak připisuje Spenningovi. Velmi blízkou vídeňskou orientaci v architektonických detailech avšak nejspíše způsobila až puristická rekonstrukce na konci 19. století, kdy bylo nahrazeno množství originálních kamenických článků.\nHistorik architektury Petr Kroupa dospěl k závěru, že presbytář byl dostavěn před rokem 1473, dle odkazu Kateřiny Zeilerové, podle kterého měl být „co nejlépe vyzdoben nový chór“ a ze zbytku se mělo pokračovat. Architektonické detaily odkazují k vídeňské svatoštěpánské huti, avšak koncepce pochází z Podunají. Uvedl jisté podobnosti konstrukce u kostela sv. Ducha v Heidelbergu, kde je mj. použita obkročná trojcípá klenba v chórovém ochozu. Rovněž síťová klenba vytvořená ze tří žeber kombinovaných v závěru s cípy hvězdy patří do okruhu švábských síťových kleneb. Za autora jakubského chóru považuje Kroupa mistra Hanse Kurtze, jenž je doložen na řezenském sjezdu kameníků v roku 1459 jako \"meister zu Prunn\" (mistr z Brna). Od roku 1495 se také setkáváme se stavební hutí u sv. Jakuba, která stála na severní straně chóru.\n\nNa severní straně lodi se dochovala bývalá předsíň označená uvnitř v nadpraží kamenickou značkou Antona Pilgrama a textem: \"1502 Ist Angefa[n]Gen Dy[se] Seiten\" (1502 byla započata tato strana). Brněnský rodák Pilgram zde působil v letech 1500–1515, poté odešel pracovat na stavbu sv. Štěpána do Vídně. Jeho autorství je doloženo nejen u severní předsíně, jejíž dva vchody jsou dnes zazděné, ale i u točitého arkýřovitého schodiště u sakristie z roku 1510, které však bylo zbořeno v roce 1874. Vedlo na půdu, mělo kamenné zábradlí a zajímavou krouženou klenbu s přetínavými žebry. V druhém desetiletí 16. století byla nezaklenutá hala trojlodí provizorně zastřešena.\nRozestavěný kostel postihl 27. dubna 1515 požár, který zapříčinil pád střechy, která následně zničila všechny oltáře a zvony ve věžích pravděpodobně stále zachovalé části vrcholně gotického kostela. V roce 1516 je vysvěcen nový hlavní oltář. Z roku 1518 pochází kamenný reliéf Oplakávání Krista a z roku 1519 reliéf Ukřižování Krista. Další zastřešení bylo provedeno patrně ještě před rokem 1530. Trojlodí zaklenuli v renesančním stylu až v 70. letech stavitel Johann Starpedel a kameník Pietro Gabri, v Brně usedlý Ital. Dle vyznačeného data 1526 bylo dokončeno kamenné schodiště na kazatelnu s plaménkovými kružbami. Na dříku je vytesána kamenická značka Merta Hübla, která se nachází i na křtitelnici. Hübl zřejmě vedl dostavbu kostela ve dvacátých a třicátých letech. Výdaje na stavbu kostela nakonec vyústily roku 1532 v převedení patronátu z oslavanského kláštera na krále Ferdinanda I., a ten jej následně předal městu. V roce 1581 bylo zmíněným Starpedelem a dalšími zedníky, např. Mathiasem Schramem a Wolfgangem Nagelem (viz medailon s iniciály na pravé straně kruchty) provedeno kamenné dvojité vřetenové schodiště u hlavní věže s přístupem na kůr. V témže roce byla dokončena i hudební kruchta. Z odkazu, ze kterého bylo vybudováno schodiště do věže, byl ještě pořízen roku 1587 nový hlavní oltář.\n\nVěž, jejíž stavba započala zřejmě již na konci 15. století, byla v roce 1592 Antoniem Gabrim zvýšena o část s hodinami a doplněna renesanční helmicí podle modelu Šimona Taucha. Po osmnácti letech musela být báň snesena, opravena a poté znovu usazena. Výška věže dosáhla na dnešních 92 metrů. Během třicetileté války nebyl kostel nijak výrazně poškozen a nevznikla tedy nutnost ho přestavovat. Byla pouze Švédy prostřílena měděná střecha lodi a věže. Dodneška tak převážně zůstala zachována jeho pozdně gotická podoba.\n\nBarokní období je spjato převážné s výměnou zastaralého mobiliáře v interiéru a jen s malými stavebními úpravami. V roce 1666 byl na hlavní oltář pořízen obraz Jana de Herdt, roku následujícího celý oltář renovován. Řečniště kazatelny bylo opatřeno roku 1684 reliéfy a také dostala stupňovitou stříšku se sochami svatých a kovové zábradlí. Nové varhany měl roku 1692 dodat varhanář Jakub Ryšák z Opavy, které ale dokončil kvůli Ryšákově smrti až roku 1694 Andreas Beck. Varhanní skříň vyřezal Antonín Riga, který je autorem i řezeb lavic v lodi a chóru. Na lavicích jsou doložení místní stolaři Adam Antonín Zeith z Kanic, Jan Michael z Weissenbergu, Friedrich Wilhelm z Poysdorfu a Johann Alletze.\n\nNa přelomu 17. a 18. století musela být kvůli špatnému stavu vyměněna celá střecha včetně krovu. Oprav se ujal tesař Anton Ebenberger a mědikovec Sebastian Riedl, kteří práci dokončili roku 1724, resp.1725. Stejnou péči vyžadovala i věž, která musela být snesena na úroveň zvonice a poté vyzděna znovu do původní výšky a podoby. 12. června 1729 uhodil do nové věže blesk, požár byl ale brzo uhašen. V září byla na věž nasazena makovice a do ní uloženy pamětní dokumenty a na báni byl vyznačen letopočet 1730, který tam můžeme vidět dodnes.\n\nZásadní barokizace vnitřních prostor byla uskutečněna v letech 1750–1769 zásluhou olomouckého kanovníka Jana Václava z Freynfelsu. Během úprav byly starší dřevěné oltáře nahrazeny mramorovými, zhotovenými kroměřížskými kameníky Mathiasem Ranklem a Janem Felixem Ležatkou, nichž některé jsou v kostele dosud. Uprostřed chóru byl zbudován, dnes nezachovaný oboustranný hlavní oltář obložený černým mramorem s obrazy Františka A. Palka na přední straně a Josefa Sterna na zadní. Sochařskou výzdobu jeho tabernáklu dodal Jan Adam Nesmann. Vysvěcen byl 16. 3. 1755. Boční oltáře byly osazeny obrazy Josefa Sterna, Františka V. Korompaye a dalších, a v letech 1765–1770 zlacenými sochami světců a andělů Ondřeje Schweigla. V roce 1771 vysvětil olomoucký biskup Maxmilián Hamilton čtrnáct nových oltářů. Na podlahu byla pořízena černobílá dlažba ze čtvercových kamenů. Všechny náhrobky nacházející se v ní, byly vyjmuty a ty významnější a zachovalejší zasazeny do zdí. Poté byly také odstraněny některé boční kaple a další zčásti přestavěny.\n\nV letech 1743–1746 byla upravena a rozšířena velká krypta v západní částí kostela. Hřbitov, který se kolem kostela nacházel, byl od roku 1784 postupně rušen a spolu s ním postupně zanikly i další z venkovních kaplí. Většina náhrobních kamenů byla použita na vydláždění ulic nebo prodány na materiál.\n\nNa konci 19. století rozhodla městská rada, že starý kostel bude reprezentativně opraven a okrášlen. Podle dobového puristického názoru totiž mladší prvky narušovaly gotickou krásu kostela. Roku 1870 byl pro tento účel založen Stavební spolek brněnského kostela sv. Jakuba. Úprav, které pobíhaly v letech 1871–1879, se podle projektu vídeňského architekta Heinricha Ferstela ujal brněnský stavitel Josef Arnold.\n\nByly odstraněny vnější přístavby, zbourána jižní gotická předsíň a ostatní kaple, včetně té Raduita de Souches, jehož náhrobek byl poté umístěn za hlavní oltář a maršálovy ostatky přemístěny do hrobky na jižní straně presbytáře. Stejný osud potkal i starou sakristii s Pilgramovým schodištěm, která byla postavena znovu, vyšší o patro a delší o jednu třetinu. Severní Pilgramova předsíň byla zazděna a přeměněna na kapli. Dále bylo vyměněno nebo doplněno mnoho poškozených kamenických prvků na fasádě. Horní části venkovních opěráků s chrliči byly odstraněny a znovu vyzděny s nově pořízenými pískovcovými chrliči, fiálami, kraby, rozetami a kytkami. Pod střechou byla vytvořena korunní římsa s ukrytou rýnou. Měděný kryt střechy byl nahrazen novým. Na jižní i severní straně fasády byla proražena zazděná gotická okna, a do nich a všech ostatních pořízeny nové okenní kružby. Okna byla opatřena ocelovými pruty a barevnými vitrážemi z dílny vídeňských bratří Kargelů a dvorního sklomalíře Carla Geylinga.\n\nZ interiéru byly odvezeny menší barokní oltáře, z ostatních sejmuty sochy a některé obrazy. Do této doby se hovoří až o 17 oltářích. Hlavní oltář byl rozebrán a nahrazen subtilnějším novogotickým oltářem navrženým roku 1881 rovněž Ferstelem. Dále byly uvnitř opraveny, případně nahrazeny baldachýny a konzoly, byla také odstraněna dvojice empor. Chórové lavice postavené uprostřed presbytáře byly přisazeny k bočním stěnám. Náhrobníky nacházející se ve zdech byly vyjmuty, umělecky hodnotnější náhrobníky byly zachovány a později uloženy do jedné z prázdných krypt. Ostatní náhrobky u zdí byly přeorganizovány, přičemž v současnosti je jich zde deset, zbytek zachovaných kamenů je vystaveno v expozici kostnice. Interiér a exteriér byl následně znovu omítnut. 15. srpna 1879 byl kostel slavnostně znovu otevřen.\n\nV letech 1900–1901 vznikla u kostela novogotická fara navržená Aloisem Prastorferem a Germano Wanderleyem, která nahradila starší stavbu Františka Benedikta Klíčníka z let 1710–1714 zbouranou při asanaci.\n\nRoku 1900 byla snesena z věže báň, následujícího roku nahrazen její dřevěný krov železným a poté byla znovu oplechována v původním tvaru. Těsně před druhou světovou válkou, v  letech 1937–1939, byla v kostele přeložena dlažba a vyměněny některé architektonické články a množství kamenných kvádrů v podnoži. Zpřístupněna byla též Souchesova hrobka. Za války nebyla stavba nijak výrazně poškozena, přestože bomby dopadaly na budovy jen několik desítek metrů daleko, byla ale zničena většina vitrážových oken. V 90. letech byla celá venkovní fasáda znovu omítnuta a restaurovány kamenné články. Souchesova hrobka byla zadlážděna a otevřena po rekonstrukci až v roce 2003 při příležitosti 395 let od velitelova narození, a znovu ještě roku 2008 v rámci oslav Dne Brna. Kostel byl pro svoji nespornou historickou hodnotu prohlášen v roce 1964 kulturní památkou a v roce 1995 pak národní kulturní památkou.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 2 090 000 Kč.\nV roce 2015 byl kostel v rámci projektu \"Monumentum sacrum Brunense\" rekonstruován a rehabilitován pomocí dotací z Norských fondů. Byl obnoven interiér včetně restaurování mobiliáře, opraven krov, zajištěny poruchy zdiva, repasovány dveřní a okenní výplně atd. Ve věži a na kůru, které byly tímto zpřístupněny, vznikla stálá expozice o historii kostela a dalších aspektech chrámového života. 12. ledna 2015 byl kostel uzavřen, slavnostní ukončení projektu a otevření expozice proběhlo 28. dubna 2016.\n\nV období 14. a 15. století vzniklo kolem kostela množství kaplí, které tvořily zvláštní urbanistický komplex. Šlo vesměs o menší stavby, z nichž některé připomínali spíše jednoduchý oltář připojený ke kostelu, či pouze malbu na zdi. V pramenech je totiž někdy obtížné odlišit, zda se jednalo o samostatnou stavbu nebo jen oltář. Také zmiňují i další kaple, než ty zde uvedené, ale informace o jejich zasvěcení či podobě scházejí nebo se rozcházejí.\nJako nejstarší je zmíněna kaple Božího těla (Těla Kristova), na jejíž zbudování odkázal roku 1340 dům svatojakubský kněz Hancman z Tišnova. Stavba byla potvrzena roku 1352 olomouckým biskupem Janem. Doložena je i k roku 1369 a 1420 u jižního průčelí kostela, obnovena pak 1439, znovu je zmíněna až roku 1518. Kaple sv. Mořice (Česká kaple), doložená dokumenty z roku 1365 a 1384, sloužila od 15. století jako filiální potřebám českých farníků. V roce 1736 byla kaple přestavěna Mořicem Grimmem, za josefínských reforem zrušena a v roce 1886 zbourána. Kaple sv. Doroty, připomínaná roku 1389 na hřbitově, která mohla být spojena po roce 1515 s kaplí Božího těla. Kaple Jedenácti tisíc panen (sv. Voršily), zbudována jižně od kostela z odkazu mincmistra Arnolda z Kumbachu, jejíž nadace byla potvrzena roku 1404 markrabětem Joštem, totéž bylo učiněno následujícího roku i olomouckým biskupem Lackem z Kravař. Kaple Nanebevzetí Panny Marie doložená v letech 1413 a 1458 jižně od kostela, kterou nechala postavit Anežka z Meziříčí. Kaple Zvěstování Panny Marie (tzv. Nová kaple) zřízená roku 1428 z odkazu svatojakubského faráře Jana Vavřincova z Troskotovic. Kaple sv. Trojice uváděna někdy jako oltář, je doložena k roku 1463, jejíž původ je kladen už do 14. století. Dále ještě kaple neznámého zasvěcení s osáriem zmiňovaná ve 40. letech 18. století, nazývaná též \"Totenkapelle\" či \"Beinhaus\". Ke zbudovaní obdélné kaple Raduita de Souches s hrobkou na jižní straně presbytáře došlo roku 1722 (vysvěcena 1729) podle plánů Mořice Grimma.\n\nBrněnští měšťané v minulosti kaple dotovali svými dary a odkazy a rovněž i mnohé oltáře uvnitř kostela. Také významně přispívali na stavební náklady, jejichž hlavní tíži nesl zpočátku cisterciácký klášter v Oslavanech. Žádná z těchto kaplí se do současnosti nedochovala. Část byla zbourána při barokizaci, zbytek při regotizaci kostela.\n\nKostel sv. Jakuba má zvenku krásně čitelný presbytář. Půdorysně je to polovina šestihranu. Skládá se tedy ze tří ploch. Jednotlivé plochy oddělují opěráky, které jsou v horní části zdobené dvojicemi chrličů se zvířecími motivy. Mezi nimi se nachází vimperk s motivem trojlistu. Horní hrany opěráku jsou zdobeny krabem typickým pro 14. století. Horní ozdobou opěráku je poměrně mohutná křížová kytice. Nad opěrákem je už jen korunní římsa zdobena florálním motivem otevřeného květu po celém svém obvodu. Stěny presbytáře jsou děleny dvěma podlouhlými okny téměř od stropu až k zemi. Okno je děleno na 3 stejně úzké části, z nichž každá je zakončena trojlistem. Nad tímto zakončením se pak nachází kruh jenž obsahuje třikrát trojlist. Druhé okno v téže stěně je úplně stejné, až na to že v horním kruhu se nachází místo tří trojlistů hned čtyřikrát trojlalok. Okna od sebe odděluje jednoduchá přípora zakončena fiálou s podobným zdobením jako má opěrák s absencí chrličů. Takto se to opakuje v každé ze tří stěn presbytáře. Delší strana kostela pak obsahuje 9 opěráků, mezi nimiž je pak 8 stěn kromě dvou stejně členěny jedním grandiózním velkým gotickým oknem v horní části zdobeným několika trojlisty a trojlaloky. Tento rytmus je narušen v jedné stěně schodišťovou věží.\n\nPrůčelí kostela, které působí vcelku skromně, dominuje pouze vysoká hranolová věž, jež svoji výškou výrazně přesahuje všechny okolní stavby. Průčelí je ohraničeno fiálami na obou stranách a zleva jek mohutné věži připojena schodišťová věž lemována opěráky. Vchod není kromě archivolty nijak zvlášť zdobený. Nad vchodem se lomený oblouk opakuje ještě třikrát, v profilaci oken.\n\nNa delší straně je ke kostelu připojena kaple a sakristie. Kaple má plamínkový dekor nad kterým se nachází atypicky kruhové okno, zatímco sakristie je větší a s více ornamentálním zdobením na fasádě. Průčelí sakristie je ohraničeno fiálami, které jsou zakončeny křížovou kytkou. Dalším výrazným prvkem průčelí, je velký vimperk s kraby a křížovou kyticí na samém vrcholu. Tam, kam nezasahuje vimperk, je sakristie lemována atikou.\n\nV lodi se nachází převážně pozdně barokní oltáře z pol. 18. století z cetechovického (šedý a červený) a hádského mramoru (černý) od kameníků Mathiase Rankela a Jana F. Ležatky, na evangelijní straně jsou to:\n\n\nNa epištolní straně pak:\n\n\nNad původní severní předsíni visí rozměrný obraz Apoteóza sv. Jakuba od Františka Antonína Palka (1756) a nad jižním vchodem obraz Vize sv. Peregrina od Josefa Sterna (1755–1760). Oba pochází z původního hlavního barokního oltáře. Pod kůrem je v rámu s prapory a moravskou orlicí vsazena další barokní kopie obrazu Panny Marie Svatotomské. Na zadní straně hlavního oltáře je kopie obrazu P. Marie, Matky třikrát podivuhodné (podle originálu Luigia Crosia z roku 1898), jako připomínka že zde byl do roku 2015 provizorně umístěný oltář Schönstattského hnutí.\n\nV kapli (P. Marie Bolestné), původně Pilgramově předsíni visí vysoce kvalitní dřevěné Ukřižování z poslední čtvrtiny 13. století. Po stranách vstupu do sakristie jsou kamenné reliéfy Oplakávání Krista (1518) a Ukřižování Krista (1519).\n\nPři třetím severním pilíři stojí renesanční kazatelna. Prolamované kamenné schodiště je datované rokem 1526. Řečniště je osazeno pískovcovými reliéfy Narození Páně, Kázání Krista v chrámu a Zjevení Krista na hoře Tábor (1684), pod nimi jsou epitafní kartuše s erbem Kulmana Eignera († 1559), jeho manželky Margarethy († 1577) a syna Pavla († 1559). Na stupňovité barokní stříšce jsou po obvodu sošky evangelistů, sv. Jana Křtitele, sv. Jakuba a na vrcholu Krista Spasitele (1684).\n\nNa konzolách v chórovém ochozu je dvanáct soch apoštolů z konce 70. let 19. století a pozdně gotická socha Krista Spasitele z pol. 15. století. Volně v kostele stojí barokní socha sv. Jana Nepomuckého od Mathiase Thomasbergera z 3. čtvrtiny 18. století, dále novodobé sochy sv. Judy Tadeáše, sv. Antonína Paduánského a sv. Alžběty.\n\nDo původního vybavení patří mistrovské barokní zlacené sochy světců a andělů z bočních oltářů od Ondřeje Schweigla, staré oltářní obrazy, obrazy křížové cesty z 19. století, pět reliéfů křížové cesty od Karla Korschanna (1943) a také pětice monumentálních obrazových epitafů brněnských měšťanů z konce 16. století. Sochy i obrazy se dnes nacházejí zčásti ve sbírkách Muzea města Brna, Moravské galerie, příp. depozitáři farnosti.\n\nV mělké nice v presbytáři je mramorová křtitelnice z 20. let 16. století s výraznou kamenickou značkou Merta Hübla, jejíž současnou kompozici s bronzovými reliéfy dotvořil v roce 1965 Bohuslav Fuchs. Před vchodem se nachází kamenná kropenka, původně křtitelnice používaná v porodnici na Obilním trhu.\n\nNa hudební kruchtě stojí dvoumanuálový varhanní stroj z 60. let 19. století se sochařskou a řezbářskou výzdobou prospektu od Antonína Rigy (1686–1692). Z dílny stejného autora pochází i dvojice chórových lavic (dokončeny 1712) a čtyři skupiny vyřezávaných lavic v lodi (1707–1712). Na nástavci jedné z nich jsou posazeny Rigovy alegorické sochy Víry a Lásky. Chórové varhany mají novogotickou skříň.\n\nPod kůrem je dvojice novogotických zpovědnic. Další dvě tentokrát barokní, původem s dominikánského kostela, se sousošími Krista s Máří Magdalenou a sv. Pavla se setníkem jsou po obou stranách jižního vchodu. V Pilgramově předsíni je dvojice pamětních desek v češtině a němčině na památku obětí obyvatel města za 2. světové války.\n\nV sakristii se nachází kredenční skříň nejspíše z poloviny 18. století. Povrch skříně je bohatě zdoben intarzií a středové křídlo na nástavci obsahuje motiv sv. Jakuba Staršího s moravskou orlicí. Skříň možná vznikla během barokizace kostela, přičemž byl strop sakristie (alespoň v části archivu v prvním patře) vymalován Josefem Sternem, z jeho fresky se však dochovalo několik fragmentů uložených v Moravské galerii.\n\nZ kostela pochází početný soubor cechovních podstavníků ze 18. – 19. století, dnes v Muzeu města Brna a také novogotický oltář P. Marie Bolestné odstraněný při rekonstrukci kostela v roce 2015.\nBetlém pochází zřejmě ze začátku 20. století. Tvoří jej jednoduché sádrové figury (postupně darované farníky). Pozadí představuje dekorace (stylizované domy a jeskyně).\n\n\nKolem obvodové zdi jsou rozestaveny nebo zazděny heraldické náhrobky a epitafy:\n\n\nNa klenbě presbytáře se nachází malované znaky města Brna s letopočtem 1526 a alianční královské znaky Ludvíka Jagellonského a Marie Habsburské. Doprovází je letopočty 1220 a 1520. Další letopočty 1814, 1830, 1838, 1878, 1969 a nově 2015 jsou v polích mezi žebry.\n\nVe svornících jsou vyvedeny mistrovské značky stavitele Johanna Starpedela, zedníka Pietra Gabriho, kameníka Antonia Silvy, cechovní znamení (zedníci, kameníci, tesaři, soukeníci, řezníci), znak Brna, erb Hanuše Haugvice z Biskupic a monogramy brněnských měšťanů.\n\nKe kostelu sv. Jakuba se váže jedna z nejznámějších brněnských pověstí – \"Pověst o neslušném mužíčkovi\". Mužíčka lze spatřit v jižním okenním oblouku prvního patra věže, přivráceného k náměstí Svobody, jak vystrkuje svůj nahý zadeček ke katedrále sv. Petra a Pavla. Prý šlo o „soutěž“ který ze dvou kostelů bude mít vyšší věž. Zadeček směrem k Petrovu naznačuje, že tuto soutěž vyhrál kostel sv. Jakuba s výškou věže 92 m, zatímco Petrovské věže dosahují pouze do výšky o 8 metrů nižší, tedy 84 m. Tato legenda však pochází až z poč. 20. století, jelikož věže petrovské katedrály byly postaveny až roku 1908. Jiná verze tvrdí, že petrovská kapitula ze závisti, že má sv. Jakub lepšího stavitele, ho nechala z města vyhnat. Měl jen poslední přání, než odejde, aby mohl dokončit okno. Když bylo ono okno odhaleno, objevil se zadek vystrčený směrem na Petrov.\n\nMálokdo ale ví, že v okně není jen jeden mužíček, ale jsou v něm dvě postavy. Neslušný mužíček je totiž vytesán v družném obětí s „neslušnou ženuškou“. Jindřich Chatrný z pracoviště dějin architektury a urbanismu Muzea města Brna k tomu uvedl, že „patrně šlo o žert řemeslníka, když takovou sochu umístil na církevní budovu“. Jedná se ale o poměrně běžnou hříčku gotických kameníků (podobně jako křivá fiála portálu Staré radnice). Původně měla skulptura pouze tělo, dvě hlavičky k němu byly doplněny v roce 1937.\n\nV podzemí kostela je druhá největší objevená kostnice v Evropě. Podle odhadů se v kostnici nachází ostatky kolem padesáti tisíc jedinců. Kostnice je od konce června 2012 veřejnosti běžně přístupná v návštěvních hodinách.\n\n\n\n\n"}
{"id": "314588", "url": "https://cs.wikipedia.org/wiki?curid=314588", "title": "Lachlan Castle", "text": "Lachlan Castle\n\nLachlan Castle byl skotský hrad, jehož dochovaná část se nachází v kraji Argyll a Bute na západě země. Stavba se nachází u východního břehu zálivu Loch Fyne. Hrad byl vybudován rodinou MacLachlanových, jejichž klan přišel na skotské území z Irska. Byl zničen anglickým vojskem roku 1746 při tahu proti Jakobitům a jejich přívržencům. Nedaleko původní stavby stojí novější v zámeckém stylu, sloužící jako hotel, respektive bed and breakfast.\n\n"}
{"id": "314591", "url": "https://cs.wikipedia.org/wiki?curid=314591", "title": "Sosialurin", "text": "Sosialurin\n\nSosialurin (výslovnost: [soˈsjalʊrɪn], česky: \"Sociál\") je název druhého nejčtenějšího faerského deníku se sídlem v Tórshavnu. Vychází pětkrát týdně v nákladu 8100 výtisků. Založen byl v roce 1927. \n\n"}
{"id": "314595", "url": "https://cs.wikipedia.org/wiki?curid=314595", "title": "Hydroxymetylbutyrát", "text": "Hydroxymetylbutyrát\n\nHMB je chemická látka poslední dobou hojně užívaná sportovci ke zvýšení fyzického výkonu, lepší stavbě svalové tkáně a pro zabránění odbourávání bílkovin při fyzické zátěži. Tato látka je nezbytná pro syntézu cholesterolu, výstavbu buněčných membrán a steroidních hormonů. HMB je metabolitem větvené aminokyseliny leucinu. Nachází se v malých množstvích v rybím mase (bohatý na HMB je sumec), některých citrusových plodech (například grepech) a také v mateřském mléce.\n\n\n\n\n\nVzhledem k populárnosti HMB i jeho poměrně vysokému dávkování (okolo 3 g za den) byla problematika možných nežádoucích účinků poměrně intenzivně studována. Bylo kupodivu prokázáno, že užívání HMB není doprovázeno prakticky žádnými nežádoucími účinky. Zkoumaly se nejen vlivy na orgánové funkce, ale i celá řada biochemických a hematologických parametrů.\n\nZ těchto analýz vyplynulo, že HMB dokonce zlepšuje některé metabolické parametry, jako jsou například krevní tuky. Vliv na snížení krevního cholesterolu je obzvláště zajímavý, uvědomíme-li si, že HMB slouží jako prekurzor pro syntézu cholesterolu a tudíž by měla suplementace HMB vést teoreticky spíše ke zvýšení hladin cholesterolu. Je možné, že HMB zvyšuje využití cholesterolu pro stavbu buněčných membrán, a tím se podílí na tomto příznivém metabolickém efektu.\n\nHMB má také příznivý účinek na psychický stav, ovlivňuje pozitivně náladu, působí proti odbourávání bílkovin, čehož je využíváno nejen ve sportu, ale i v klinické medicíně. HMB se používá k suplementaci nemocných s nádorovými chorobami i s AIDS a v obou případech byl zaznamenán jednoznačný příznivý účinek na stav výživy.\n\nLze tedy říci, že HMB je jeden z mála sportovních doplňků, u kterého nebyly nalezeny negativní vlivy na lidský organismus, které by zpochybňovaly bezpečnost či etiku suplementace touto látkou.\n"}
{"id": "314598", "url": "https://cs.wikipedia.org/wiki?curid=314598", "title": "Norðlýsið", "text": "Norðlýsið\n\nNorðlýsið (česky: \"Polární záře\") je název faerského časopisu. Vychází od roku 1915, v současnosti má kolem 2000 prodaných výtisků týdně. Časopis vychází v Klaksvíku.\nZpočátku noviny vycházely jednou za 14 dní a v dánštině. Nyní vycházejí jednou týdně. Na internetu jsou nabízeny zdarma, na rozdíl od dalších faerských novin Dimmalætting a Sosialurin. Obsahují také diskuzní fórum kjak.\nV novinách Norðlýsið v současnosti pracují dva redaktoři, Oliver Joensen a John William Joensen. Oliver je šéf a John William vlastní tiskárnu, ve které se noviny tisknou.\n"}
{"id": "314603", "url": "https://cs.wikipedia.org/wiki?curid=314603", "title": "Izraelské vojenské námořnictvo", "text": "Izraelské vojenské námořnictvo\n\nIzraelské vojenské námořnictvo (hebrejsky: , \"Chejl ha-jam ha-jisra'eli\", doslova Izraelské námořní vojsko; anglicky: \"Israeli Sea Corps\") je námořní složka Izraelských obranných sil. Mezi jeho operační oblasti patří Středozemní moře, Akabský záliv a Rudé moře. V námořnictvu slouží 4800 profesionálních vojáků a 3200 branců. Dalších zhruba 4000 mužů jsou rezervisté. Námořnictvo tvoří hlídkové a raketové čluny, menší výsadková plavidla, korvety a ponorky. Základny má ve městech Haifa, Ašdod a Ejlat. Velitelství sídlí v Tel Avivu. Velitelem námořnictva je kontradmirál (\"tat-aluf\") Eli Šarvit.\n\nPředchůdcem izraelského námořnistva byly jednotky Paljam, napojené na elitní židovské oddíly Palmach, které již před vznikem státu Izrael ve 40. letech operovaly na moři, zejména při asistování ilegální židovské imigraci. Vznik izraelského námořnictva coby řádné vojenské síly se datuje do období let 1948–1949, kdy probíhala izraelská válka za nezávislost. Ve svých počátcích bylo vzhledem k finanční tísni izraelské námořnictvo poměrně skromné a bylo vybaveno několika ozbrojenými hlídkovými čluny. Za první větší úspěch izraelského námořnictva se pokládá 22. říjen 1948, kdy výbušným člunem zničilo egyptskou loď \"El Amir Farouk\". Koncem roku 1948 se rovněž speciální jednotka vojenského námořnictva v rámci operace Hatchala podílela na přerušení železniční trati mezi městy al-Ariš a Rafáh.\nPrvní válečné lodě získal Izrael po válce v období let 1950–1951. Jednalo se o tři fregaty třídy \"River\" (\"Mivtach\", \"Misnak\" a \"Misgav\") a dvě korvety třídy \"Flower\" (\"Wedgewood\" a \"Hagana\") zakoupené od Spojeného království.\n\nJiž od konce 40. let námořnictvo vlastnilo tři torpédové čluny typu Vosper. V 50. letech pak získal do své výzbroje dalších sedm torpédových člunů. Jeden z nich byl účastníkem incidentu z šestidenní války, kdy došlo k torpédování neidentifikované lodi, které se později ukázala jako americká speciální průzkumná loď USS \"Liberty\".\nV roce 1955 izraelské námořnictvo posílily dva britské torpédoborce třídy \"Z\" (\"Ejlat\" a \"Jaffa\"). V roce 1956 k nim ještě přibyl egyptský torpédoborec \"Ibrahim El Awal\" (třída \"Hunt\"), který během sinajské války ostřeloval Haifu a po útoku izraelského letectva a námořnictva byl poškozen a jeho posádka se vzdala. Izrael jej získal jako válečnou kořist, opravil jej a od ledna 1957 tento torpédoborec sloužil v řadách izraelského námořnictva pod jménem \"Haifa\". V říjnu 1967 byl pak potopen torpédoborec INS \"Ejlat\", čímž začala tzv. Opotřebovací válka.\n\nKoncem 50. let probíhala jednání s britskou vládou o nákupu dvou ponorek třídy S (\"Tanin\" a \"Rahav\"). Jednalo se o zastaralý typ ponorek předválečné koncepce, který měl řadu nedostatků, mezi něž patřila nízká rychlost, nízký ponor a problémem bylo také to, že ve Středomoří dosahovaly teploty uvnitř ponorky až 40 °C. Ponorky se zúčastnily tajných akcí před šestidenní válkou. Vyřazení se dočkaly po nákupu modernějších ponorek třídy \"T\".\n\nV 60. letech se námořnictvo rozhodlo pro vyzbrojení rychlými čluny s protilodními střelami. Nový typ lodi vyprojektovala německá firma Lursen Werfr a šest takto navržených lodi, označovaných jako \"Sa'ar 1\" následně vyrobila francouzská firma. První tři (\"Mitrach\", \"Miznag\" a \"Mifgau\") byly námořnictvu dodány v roce 1967, zbylé tři (\"Haifa\", \"Ejlat\" a \"Akko\") pak v roce 1968. V roce 1966 byla objednány modifikace původních lodí, označovaná jako \"Sa'ar 2\". Celkem se jednalo o šest lodí. Kvůli francouzskému embargu, ale nebylo možné lodě vypravit a tak byly nakonec koncem roku 1969 „uneseny“ izraelským komandem. Dvě lodě třídy \"Sa'ar 2\" (\"Hamit\" a \"Hec\") byly v roce 1989 prodány Chile. V polovině 90. let pak došlo k vyřazení lodí obou tříd a k jejich následnému sešrotování. Jedna z lodí (\"Soufa\") byla potopena několik kilometrů jižně od přístavu Ejlat, jakožto cíl potápěčů.\nBěhem 60. let došlo také k nákupu ponorek třídy \"T\" (\"Leviatan\", \"Dakar\" a \"Dolphin\"). Pro potřeby izraelského námořnictva ale nebyly příliš vhodné, jelikož se jednalo spíše o oceánské ponorky, než o příbřežní. V roce 1968 se stala největší tragédie izraelského námořnictva, když se ponorka INS \"Dakar\", která plula z britského Portsmouthu do Izraele, ztratila ve Středozemním moři. Její trosky se podařilo nalézt až v roce 1999, kdy byly také zjištěny příčiny katastrofy. V roce 2000 pak byla velitelská věž ponorky vyzvednuta a umístěna v Námořním muzeu v Haifě. Zbylé dvě ponorky (\"Leviatan\" a \"Dolphin\") byly zapojeny do tajných akcí během opotřebovací války. V první polovině 70. let pak byly obě vyřazeny z provozu.\n\nKoncem 60. let se námořnictvo rozhodlo pro výrobu nových a větších raketových člunů. Ty se již vyráběly v loděnici v Haifě. První dva čluny třídy \"Sa'ar 4\" (\"Rešef\" a \"Kešet\") byly hotovy v roce 1973 a bojovaly během jomkipurské války. V letech 1974 a 1975 byly spuštěny na vodu další čtyři čluny třídy \"Rešef\" (\"Romach\", \"Kidon\", \"Tarkiš\" a \"Jaffa\"). Dva z nich slouží po přestavbě v 90. letech dodnes. Čluny \"Rešef\", \"Kešet\" a \"Romach\" byly prodány do Chile, zbylé čluny, až na INS \"Kidon\" a INS \"Jaffa\", byly v 90. letech sešrotovány.\n\nPo katastrofě, která postihla ponorku INS \"Dakar\", začalo izraelské námořnictvo s výběrem nových ponorek. Nakonec došlo k výběru modifikované verze německé ponorky Typ 206. Tento typ ponorky se v Izraeli označuje jako třída \"Gal\". První ponorky této třídy dostal Izrael v roce 1976 (\"Gal\") a 1977 (\"Tanin\" a \"Rahav\"). Ihned po dodání se zapojily do operací u Libanonu. Modernizací prošly v roce 1983 a následně celkovou modernizací v polovině 90. let. Ve službě byly 25 let a zúčastnily se například první libanonské války. Po přechodu na ponorky třídy \"Dolphin\" byly vyřazeny v roce 2002.\n\nZačátkem roku 1975 se námořnictvo rozhodlo pro výstavbu nových raketových člunů (třída \"Nicachon\" – \"Sa'ar 4\"). V letech 1978 a 1979 byly spuštěny na vodu celkem čtyři čluny této třídy (\"Nicachon\", \"Komemiut\", \"Acma'ut\" a \"Moledet\"). Oproti třídě \"Rešef\" se liší velikostí, výtlakem a moderností vybavení.\n\nPočátkem 80. let byly do izraelského námořnictva zařazeny čtyři raketové čluny třídy \"Sa'ar 4.5\" (\"Alija\", \"Geoula\", \"Romat\" a \"Kešet\"), které byly díky své vybavenosti (plošina pro přistávání vrtulníků) vůdčími loděmi svazu raketových člunů. V roce 1985 se čtyři raketové čluny třídy \"Sa'ar 4.5\" zúčastnily akce, při které byl zabit terorista Abú Džihád. V 80. letech také získal Izrael do své námořní floty 3 křídlaté raketové čluny třídy \"Shimrit\". Jejich názvy jsou \"Shimrit\", \"Snapirit\" a \"Livnit\" a jednalo se o nejrychlejší raketová plavidla v izraelské flotě.\n\nJiž od 80. let izraelské námořnictvo hledalo náhradu za zastaralé ponorky třídy \"Gal\". Nakonec byl vybrán německý typ 800 a od roku 1994 probíhala stavba ponorek. Na celém projektu se výrazně podílela německá vláda. První ponorka (INS \"Dolphin\") byla na vodu spuštěna 15. dubna 1996 a do služby nastoupila v roce 1999. Další dvě (\"Leviatan\" a \"Tekuma\") vstoupily do služby v roce 2000. \n\nV 90. letech pokračovala stavba vylepšené druhé skupiny \"Sa'ar 4.5\". První postavenou lodí byla INS \"Hetz\", přičemž následovaly sesterské lodě \"Kidon\", \"Tarshish\", \"Yaffo\", \"Herev\" a \"Sufa\". Lodě jsou vybaveny nejmodernější izraelskou elektronikou. Mimo jiné také obranný protiletadlový a protiraketový systém Barak 1.\n\nV 90. letech byly také dokončeny největší a nejmodernější lodě izraelského námořnictva, korvety třídy \"Sa'ar 5\", na jejichž výstavbě se podílela i firma Northrop Grumman Ship Systems. V letech 1994–1995 byly na vodu spuštěny celkem tři lodě třídy \"Sa'ar 5\" (\"Ejlat\", \"Lahav\" a \"Hanit\").\n\nRaketové čluny s přístavem v Haifě.\n\n\nPonorková jednotka, která je dobrovolnou elitní jednotkou. Založena byla v roce 1959.\n\n\n\nElitní námořní speciální protiteroristická jednotka izraelské armády o síle 300 mužů. Příslušníci jednotky jsou cvičeni k obojživelným a podvodním sabotážním operacím.\n\n\n\n\n\n\n\n"}
{"id": "314608", "url": "https://cs.wikipedia.org/wiki?curid=314608", "title": "Jan Josef Božan", "text": "Jan Josef Božan\n\nJan Josef Božan (1644 – 1. července 1716, Chroustovice) byl římskokatolický kněz, básník a pořadatel kancionálu. \n\nCelý život shromažďoval písně pro svůj kancionál. Tento kancionál nebyl určen jen pro používání v kostele, ale také v pohodlí domova. Božan ale neměl peníze na vydání ani na zaplacení kancionálu. Naopak hrabě František Antonín Špork chudý nebyl, a tak Božanovi věnoval značnou sumu na vytištění a vydání kancionálu nazvaného Slavíček rájský. Špork si nejspíš tímto činem vylepšoval svoji pověst u církve, pro kterou byl objektem pozornosti za vydávání „nemravných tiskovin.“ \n\nKancionál vytiskl až po Božanově smrti roku 1719 tiskař Jan Václav Týbely v Hradci Králové a úhrnem bylo vytištěno 12 000 exemplářů. Špork mnoho exemplářů rozdal kostelům zcela zdarma. Tento kancionál obsahuje cca 830 písní jedno až pětihlasých, skoro všechny s doprovodem varhan. Kancionál začíná oddílem písní adventních, následují vánoční, písně o umučení Krista Pána (včetně pašijí), písně o vzkříšení Krista Pána, velikonoční, písně na křížové dni a poutnické, písně modlitebně v čas sucha za déšť, písně o seslání ducha svatého, svatoroční, o Svaté trojici, o velebné svátosti oltářní, na den božího těla, ranní, při pospolečném k službám božím shromáždění, obecní, po kázání, písně o Panně Marii, o svatých, před stolem, po stole, písně večerní atd.\n\nKancionál obsahuje i četná rozjímání která sloužila např. pro lid který se ve svátek nedostal do kostela. Mnoho exemplářů kancionálu se dodnes dochovalo v knihovnách i v soukromém majetku a na farách.\n\n"}
{"id": "314610", "url": "https://cs.wikipedia.org/wiki?curid=314610", "title": "Buddha Vairóčana", "text": "Buddha Vairóčana\n\nBuddha Vairóčana je buddha, který ztělesňuje dharmakáju a je jedním z pěti transcendentních buddhů.\n\nJe ústřední postavou japonské buddhistické školy šingon a Kegon. V buddhistickém chrámu Tódaidži v narské prefektuře se nachází největší bronzová socha tohoto buddhy. Doktrína buddhy Vairóčany ve větší míře čerpá z sútry Mahavairóčany.\n\nVairóčana v Rgvédě znamená jasné a záŕící slunce. Také v tibetštině Vairóčana je nazýván ‘Namnang’, což znamená rozzařující.\nPředstavuje funkci buddhy jako učitele, bez kterého by nebylo buddhismu ani cesty k osvícení. Podle učení vadžrajány, meditace na Vairóčanu skutečně rozpouští záclony ignorance v moudrost Dharmy.\n\n\nU ikonografických zobrazení těchto buddhů je Vairóčana tím, který je zobrazován uprostřed.\nJeho tělo je bílé, poněvadž bílá zahrnuje všechny další barvy Dhyani buddhů. Jeho lotosový trůn podpírají sněžní lvi.\nČasto se představuje s mudrou Dharmačakry což je kolo Dharmy. Tato mudra Znamená roztočení kola učení Dharmy a symbolizuje jeden z nejdůležitějších momentů v životě historického buddhy - udělení prvních nauk po dosáhnutí bódhi v Sarnath.\n\n\"Óm Vairočana Húm\"\n\n\n"}
{"id": "314613", "url": "https://cs.wikipedia.org/wiki?curid=314613", "title": "Mistrovství světa v ledním hokeji žen", "text": "Mistrovství světa v ledním hokeji žen\n\nMistrovství světa v ledním hokeji žen je pořádáno IIHF. Koná se od roku 1990. Nejprve se konalo každé dva roky a od roku 1997 je pořádáno každoročně s výjimkou let, ve kterých se koná olympijský turnaj v ledním hokeji.\n"}
{"id": "314617", "url": "https://cs.wikipedia.org/wiki?curid=314617", "title": "Moskevské procesy", "text": "Moskevské procesy\n\nMoskevské procesy (neboli Stalinské procesy) byly vykonstruované politické procesy v Sovětském svazu, konané v dobách Stalinovy takzvané Velké čistky koncem 30. let 20. století, v nichž byli odsouzeni lidé za trestné činy, které nikdy nespáchali.\n\nPro periodu sovětského nejhrubšího teroru mezi lety 1936–1938, druhou etapu Velké čistky, se používá označení termín \"ježovština\" podle tehdejšího lidového komisaře vnitra (tj. ministra vnitra) a zároveň šéfa tajné policie NKVD Nikolaje Ježova. Teror a politické procesy byly nejdříve zaměřeny na potenciální konkurenty z řad Stalinových spolustraníků v komunistické straně a armádě. Následovala fáze rozšíření teroru na celou sovětskou společnost. Dnes je odhadováno, že bylo postiženo celkově 4,5 až 5,5 milionů lidí. Oběti tyranie byly ve všech vrstvách obyvatelstva, mezi jinými se jednalo o deset blízkých spolupracovníků Lenina, tři maršály, šest členů politbyra Ústředního výboru komunistické strany a více než polovinu všech generálů Rudé armády. Dále pak teror postihl členy Komunistické internacionály a předáky zahraničních komunistických stran, pobývajících v sovětském exilu. Tím, že došlo k zavraždění až 60 % všech vyšších důstojníků armády, byla její bojeschopnost silně oslabena před začínající druhou světovou válkou. Po jejím skončení v roce 1945 došlo k nastolení druhé fáze procesů se silným antisemitským zaměřením, které ukončila až Stalinova smrt v roce 1953. \"Celkový odhad obětí stalinského teroru v letech 1929-1953 je 22 miliónů lidí, z nichž nejméně jedna třetina byla zastřelena nebo zahynula v táborech Gulagu.\"\n\nNejvětší síly dosáhl teror během tzv. Moskevských procesů. Ty představovaly 4 velké procesy s prominenty KSSS, státu a Rudé armády, které byly již předem připravené ministrem Ježovem a Jagodou z vedení tajné policie GPU. Shodou okolností byli později oba dva také pohlceni stalinskou mašinérií.\n\n15.-16. ledna 1935 byl zahájen proces s tzv. „Moskevským centrem“, který byl jakousi předehrou v celém dějství. V něm byli obžalováni Grigorij Zinověv, Lev Kameněv a další z podílu na osnování kontrarevoluční organizace, přípravy teroristických akcí proti sovětské vládě a podílu na zavraždění Sergeje Kirova. Všichni byli shledáni vinnými a odsouzeni k mnohaletým trestům žaláře. Pak následoval první velký proces s tzv. „Trockisticko-zinověským centrem“ (19.-22. srpna 1936), kdy Zinověv, Kameněv a další byli nařčeni z antisovětské činnosti, plánování vraždy vedoucích politických představitelů KSSS a špionáže. Tentokrát zněl rozsudek přísně, všichni obžalovaní dostali trest smrti.\n\n\"Seznam obžalovaných:\"\n\nMezi 23.-30. lednem 1937 se konal druhý proces s tzv. „Paralelním antisovětským trockistickým centrem“. Hlavním obžalovaným byl Karl Radek, dřívější aktivní soudruh v Komunistické internacionále a s ním i další, např. Georgij Pjatakov, Leonid Serebrjakov nebo Grigorij Sokolnikov. Většina odsouzených byla zastřelena.\n\n\"Seznam obžalovaných:\"\nTřetí proces proběhl 11. června 1937 a byl specifický svým utajením. Důvodem k tomu byli obžalovaní, neboť se jednalo o hlavní příslušníky Rudé armády, včetně náčelníka generálního štábu Michaila Tuchačevského. Ve vykonstruovaném obvinění jim byl přisuzován fakt, že v dohodě s fašistickými mocnostmi se chystali svrhnout sovětské zřízení. 12. června 1937 byli popraveni.\n\n\"Seznam obžalovaných:\"\n\nPrvní a druhý proces směřoval vůči členům trockistické a tzv. nové opozice, třetí proti potenciálním oponentům v armádě. Čtvrtý byl namířen proti tzv. pravici („Pravicově trockistickému antisovětskému bloku“) a proběhl mezi 2.-12. březnem 1938. Na lavici obžalovaných seděli Nikolaj Bucharin, Christian Rakovskij a bývalý předseda vlády Alexej Rykov. Prokuratura je vinila z toho, že po celou dobu od Říjnové revoluce byli protisovětskými spiklenci, kteří osnovali plány na zavraždění Lenina i Stalina, cizím státům pak chtěli vydat části sovětského území. Odsouzeni byli taktéž k trestům smrti.\n\n\"Seznam obžalovaných:\"\nCelý průběh procesů byl postaven na absurdních přiznáních obžalovaných, které byly vynuceny brutálním násilím a psychickým nátlakem. Rozsudky nevznikaly klasickým soudním procesem, ale byly již předem napsány politickými činiteli. Sehrané politické procesy, podobné Moskevským, se odehrály i ve všech státech sovětského bloku ve 40. a 50. letech. V Československu například proces s tzv. „Protistátním spikleneckým centrem“ v čele s bývalým 1. tajemníkem komunistické strany Rudolfem Slánským v listopadu 1952.\n"}
{"id": "314624", "url": "https://cs.wikipedia.org/wiki?curid=314624", "title": "Láhaur", "text": "Láhaur\n\nLáhaur (páňdžábsky: لہور, urdsky: لاہور) je hlavní město provincie Paňdžáb v Pákistánu. V roce 2004 byl s 5 904 000 obyvateli 27. největším městem světa a po Karáčí druhým největším městem v zemi. Rozloha města činí 1772 km². Průměrná nadmořská výška je 217 m n. m.\n\nPočátky města Láhaur sahají až do starověku. Legenda vypráví, že toto město bylo založeno před 4000 lety knížetem Lavou synem Ramy, hrdinou starého indického eposu Ramájana. Historicky však bylo prokázáno, že Láhaur je starý asi 2000 let. Slavný čínský poutník Süan-cang\nnavštívil toto město v 7. stol. n.l. a podal o něm písemné svědectví. Město díky své poloze bylo často terčem nájezdů.\nV roce 1206 byl v Láhauru korunován Kutbuddín Ajbak a město se stalo součástí dillíského sultanátu. V roce 1241 vyplenil město Čingischán. V roce 1397 turecký dobyvatel Timur Lenk vpadl do Indie. Jeho vojska obsadila i město Láhaur. Timur však město od vypálení ušetřil a udělal z něho provinční město do jehož čela dosadil jednoho ze svých věrných. V 15. století začlenil město do své říše Bahlúl Chán Lodhí.\nLáhaur svého největšího rozkvětu dosáhl až po zániku dillíského sultanátu za vlády Mughalů. V roce 1526 v první bitvě u Pánípatu byl poražen poslední dillijský sultán Ibrahím Lodhí a celá jeho říše se dostala do rukou Zahíruddína Muhammada Bábura zakladatele mughalské dynastie. Mughalové vytvořili z Láhauru jedno z nejhezčích měst své říše. Důkazem toho jsou například Šalimarské zahrady a Bádišáhova mešita postavená císařem Aurangzébem.\nV roce 1801 Randžít Sindh Láhaur obsadil a vytvořil z něj hlavní město své říše.\n\nJistě nejslavnější památkou města je zahrada Šálimár, která je jako příklad výjimečné mughalské stavby od roku 1981 zařazena spolu s místní pevností na seznamu světového dědictví UNESCO. Založena byla roku 1641 a tvořily ji tři obdélníkové terasy, na kterých byly vodní plochy, kaskády a přes 400 fontán. Jinými významnými památkami jsou císařský palác, někdejší sídlo mughalských vládců, nebo mešita Bádšáhí, na jejímž nádvoří se může modlit až 60 tisíc muslimů.\n\nV roce 2003 se rozhodlo město kvůli narůstající dopravě vybudovat nové letiště, Letiště Allami Iqbala a nazvalo ho po národním pákistánském básníkovi Allamovi Muhammadu Iqbal, a je to jedna ze základen vlajkové národní letecké společnosti, Pakistan International Airlines.\n\n"}
{"id": "314626", "url": "https://cs.wikipedia.org/wiki?curid=314626", "title": "Východopruská operace", "text": "Východopruská operace\n\nVýchodopruská operace byla sovětská útočná akce Velké vlastenecké války proti Východnímu Prusku, která trvala od 13. ledna do 9. května 1945 a skončila dobytím Königsbergu.\n\nRudá armáda pronikla do příhraničních oblastí Pruska do hloubky 30 – 60 km již při Baltické operaci v říjnu 1944. Protože zde bylo silné opevnění, útok byl zastaven a s další akcí se počítalo až roku 1945, kdy mělo dojít k všeobecnému útoku, při kterém mělo dojít k dobytí Třetí říše. Přípravy na závěrečnou ofenzívu proti Německu byly urychleny v souvislosti s těžkými boji západních spojenců v Ardenách.\n\n12. ledna byla zahájena Viselsko-oderská operace a o den později i Východopruská operace. Útok začal mohutnou dělostřeleckou přípravou 1. baltského a 2. a 3. běloruského frontu. Poté vyrazily do útoku pozemní síly, které však narazily na tuhý německý odpor. Rudá armáda přesto postupovala dále a útoky mechanizovaných svazků se snažila rozdělit německé obranné síly. Mezitím docházelo k útěku německých civilistů před postupujícími sovětskými vojsky. Počátkem března došlo k závažné změně situace, kdy Rudá armáda dobyla Pomořansko a oddělila tak po souši Prusko od mateřské země. Evakuace civilistů a vojáků či přísun zásob se tak mohl realizovat pouze po moři, ovšem zde se lodě stávaly často kořistí sovětských ponorek. Mezi nejznámější akce sovětské flotily a největší námořní katastrofy patří potopení německých lodí Wilhelm Gustloff a General von Steuben ponorkou S-13 či potopení dopravní lodě Goya ponorkou L-3.\n\nDo dubna 1945 Rudá armáda prakticky obsadila celé Východní Prusko, přičemž zde zůstalo nedobyto jeho hlavní město Königsberg a několik německých uskupení na pobřeží. Ve dnech 6. – 9. dubna probíhal na toto starobylé město a pevnost útok Rudé armády, který skončil obsazením jeho významné části. Německé jednotky v neobsazených částech města se však stále bránily. 17. dubna dobyli Sověti město Fischhausen (nyní Primorsk), 25. dubna obsadili Pillau (nyní Bałtijsk) a 26. dubna byl proveden výsadek na „Baltické kose“. Tím ztratili Němci poslední evakuační možnosti. Přesto se některé německé jednotky bránily v Königsbergu a na Baltické kose u Vislanského zálivu až do kapitulace Německa.\n"}
{"id": "314627", "url": "https://cs.wikipedia.org/wiki?curid=314627", "title": "Burján Sobek z Kornic", "text": "Burján Sobek z Kornic\n\nBurján (Burian) Sobek z Kornic († po r. 1544) byl český právník, překladatel a propagátor luterství.\n\nPocházel z české větve vladycké rodiny původem ze Slezska. Studoval ve Wittenbergu, kde se osobně seznámil s Martinem Lutherem. Po dosažení doktorátu práv se v roce 1521 vrátil do Prahy.\n\nUsiloval o spojení utrakvistů s luterány. Roku 1523 se stal kancléřem Starého města pražského, ale již následujícího roku byl za propagaci luteránství uvězněn. Martin Luther mu koncem října 1524 zaslal do vězení dopis, v němž vyslovil i svůj zármutek nad odpadnutím Havla Cahery. Roku 1525 byl Burian Sobek propuštěn z vězení a vypovězen z Prahy.\n\nUchýlil se na Moravu, kde se sblížil s Jednotou bratrskou a roku 1532 přeložil pro markraběte Jiřího Braniborského \"Počet z viery\", jehož autorem byl bratrský biskup Jan Roh (tento spis byl předchůdcem bratrského vyznání z roku 1536). Koncem 30. let pobýval v Olomouci. Jeho další osud není znám. \n\nBurian Sobek pravděpodobně přeložil do češtiny několik Lutherových spisů; vydával je anonymně a tajně. O tom, že překladatelem je on, se však zřejmě obecně vědělo. Dle soudobé kroniky se totiž Sobkovi přezdívalo „doktor Špik\", protože v překladu jedné knihy Lutherovy napsal o kněžích katolických, „že jsou olejem špikováni\". V roce 1540 dokončil v Olomouci překlad latinské světové kroniky luteránského učence Johanna Cariona \"Knieha Kronyk o wsselikych znamenitych wěcech od počatku swěta zběhlých\". Tento překlad byl vytištěn v Litomyšli roku 1541, následovala dvě vydání v Praze (1584, 1602).\n\n"}
{"id": "314628", "url": "https://cs.wikipedia.org/wiki?curid=314628", "title": "Montreuil", "text": "Montreuil\n\nMontreuil může být název:\n"}
{"id": "314630", "url": "https://cs.wikipedia.org/wiki?curid=314630", "title": "Hayley Westenra", "text": "Hayley Westenra\n\nHayley Dee Westenra (* 10. dubna 1987 Christchurch, Nový Zéland) je novozélandská sopranistka irského původu. Její první album s názvem \"Pure\" se v roce 2003 ve Velké Británii objevilo na prvním místě, ve světě bylo prodáno více než dva miliony jeho kopií. Obdržela také cenu za přispění novozélandské i světové hudbě. Když ve svých šestnácti letech vydala své album \"Pure\", stalo se nejrychleji se prodávajícím mezinárodním debutovým klasickým albem světa. V roce 2006 se připojila k irské hudební skupině Celtic Woman, se kterou v roce 2007 absolvovala jarní šňůru. Jde o nejmladší velvyslankyní UNICEF, která přispívá charitativním organizacím po celém světě.\n\n"}
{"id": "314631", "url": "https://cs.wikipedia.org/wiki?curid=314631", "title": "Kabylové", "text": "Kabylové\n\nKabylové (\"Iqvaylen nebo Iqbayliyen\" v kabylštině) jsou berberský národ žijící v horských oblastech severovýchodního Alžírska. Oblast, kterou obývají se nazývá Kabýlie. Jejich název je odvozen z názvu hor v severním Alžírsku. Jméno Kabylové znamená \"„příslušník kmene“\" (z arabského \"gabila\"). Kabylové jsou zejména zemědělci a chovatelé dobytka. Na Alžírsku usilují o autonomii, zejména kulturní a jazykovou.\n\nHlavním užívaným jazykem je kabylština, používaná jak v soukromé, tak i ve veřejné sféře. Kabylové jsou pyšní na svůj jazyk a brání se používání alžírské arabštiny, kterou bojkotují. Druhým nejpoužívanějším jazykem je francouzština.\n\nHlavním a nejrozšířenějším náboženstvím mezi Kabyly je sunitský islám, ale najdeme mezi nimi i křesťany. Navzdory tomuto faktu, jsou hlavní berberské politické strany světské (\"The Front of Socialist Forces; The Rally for Culture and Democracy\"). Tyto dvě strany mají společně 80% hlasů všech voličů v regionu.\n\nKabylové se živí hlavně jako zemědělci, i když k tomu nemají vhodné přírodní podmínky. Pěstují obilí, vinnou révu, olivy a korkové duby. Dále mezi nimi najdeme řemeslníky. Nejrozšířenějšími jsou tapisérie a hrnčířství. Horské zemědělství pozvolna ustupuje místnímu průmyslu (textilní a potravinářský).\n\n\n\n\nV letech 909-971 n. l. zde vládla dynastie \"Fátimovců\" založená ˤAbdullāhem al-Mahdī Billahem. Oblasti se tehdy říkalo \"Ifriqiya\" (dnešní Tunisko a východní Alžírsko). Po čase dobyla také Egypt a ztratila zájem o Maghreb, který nechala berberským zástupcům tzv. \"Zíríovcům\". Ti vládli až do roku 1018 n. l. \"Zíríovci\" se brzy rozštěpili a jejich odnož tzv. \"Hammadité\" zůstali v Kabýlii a celém Alžírsku. \"Hammadité\" rozvíjeli celou oblast, zakládali města jako např. \"Bejaia\", jejich hlavní město, a \"Alžír\".\n\nV 16. století se oblast dostala pod nadvládu Osmanských Turků, kteří provedli několik vpádů a založili zde vojenské osady.\n\nCelá oblast byla postupně kolonizována Francouzi od roku 1857, navzdory silnému odporu místních obyvatel vedených vůdci jako např. \"Lalla Fatma n'Soumer\", až později \"Cheikh Mokranisovo povstání\" v roce 1871. V tomto období byla většina území zkonfiskována od neposlušných kmenů a dána \"Pieds-noirs\" – chudým francouzským osadníkům. V této době proběhlo také mnoho zatýkání a vyhoštění původních obyvatel Francouzi, hlavně do Nové Kaledonie. Kolonizace také urychlila migraci obyvatelstva do vnitrozemí Alžírska .\n\nAlžírští imigranté ve Francii vytvořili první stranu podporující nezávislost ve 20. letech 20. století. \"Messali Hadj, Imache Amar, Si Djilani a Belkacem Radjef\" myšlenku rychle šířili po celé Francii a Alžírska v 30. letech 20. století a aktivně rozvíjeli bojovníky, kteří se stali zásadními pro boj o nezávislost Alžírska . Během války za nezávislost (1954-1962) byla Kabýlie jednou z nejvíce zasažených oblastí, hlavně díky jejím přírodním podmínkám. Vyzbrojení revoluční Alžířané vedli odpor k francouzskému kolonialismu, \"National Liberation Front\" (FLN) rekrutovala několik historických vůdců, včetně \"Hocina AÏt Ahmeda, Abana Ramdena a Krima Belkacema\".\n\nNapětí mezi Kabyly a centrální vládou má několik důvodů. Začalo v roce 1963, kdy se politická strana FFS vedena \"Hocinem Aït Ahmedem\" přela o moc se stranou FLN. V roce 1980 proběhlo v Kabýlii několik demonstrací požadujících uznání kabylského jazyka. Této události se dnes říká \"Berberské jaro\", její název byl skutečně inspirován Pražským jarem. Politika legitimace zesílila jako arabské hnutí v Alžírsku v 90. letech 20. století. V letech 1994-1995 nastal školní bojkot označovaný jako \"„strike of the school bag“\". V červnu a červenci roku 1998 po atentátu spáchaném na zpěvákovi \"Matoubu Lounesovi\" a v době, kdy zevšeobecňující zákon o užívání arabského jazyka ve všech oblastech vešel v platnost, se v oblasti opět rozhořela nenávist a touha po samostatnosti. V následujících měsících po dubnu roku 2001 (nazvaného \"Black Spring\"), hlavní nepokoje – společně s nově vzniklou organizací \"Arouch\" - následovalo zabití mladého Kabyly \"Masinissa Guermaha\" alžírskou armádou, a postupně ustalo po zesílení některých výhod ze strany prezidenta \"Abdelazize Bouteflika\".\n\n\n"}
{"id": "314633", "url": "https://cs.wikipedia.org/wiki?curid=314633", "title": "Guzmánie", "text": "Guzmánie\n\nGuzmánie (\"Guzmania\") je rod rostlin z čeledi broméliovitých.\n\nGuzmánie má zkrácený stvol. Listy tvoří růžici buď křehkou nebo natolik pevnou, aby se vytvořila nádržka („listová cisterna“), ze které rostlina získává vodu.\n\nGuzmánie jsou v přírodě rozšířeny v tropické Americe od jižního Mexika a Floridy po střední Brazílii a Bolívii a rostou i na Karibských ostrovech. Často se však pěstuje, zejména v různých atraktivních barevných kultivarech. Nejčastěji se vyskytují v prostředí s vyšší teplotou ovzduší, ačkoli se s ní někteří přírodovědci setkali v horském a chladném lese v Kolumbii ve výšce až 2 500 m n. m.\n\n"}
{"id": "314636", "url": "https://cs.wikipedia.org/wiki?curid=314636", "title": "Bitva na Las Navas de Tolosa", "text": "Bitva na Las Navas de Tolosa\n\nBitva na Las Navas de Tolosa (, ) byl zlomový bod v historii středověkého Španělska. K bitvě došlo v pondělí 16. července 1212. Armáda kastilského krále Alfonse VIII. se spojila s armádami jeho křesťanských rivalů, Sanchem VII. Navarrským, Pedrem II. Aragonským a Alfonsem II. Portugalským v bitvě proti almohadskému vládci Muhammadu al-Nazirovi, který byl vládcem velké části Afriky a zhruba poloviny Pyrenejského poloostrova. Armáda Muhammada al-Nazira se skládala z lidí celého jeho impéria.\n\nV roce 711 se Arabové vylodili ve Španělsku, které ovládali Vizigóti. Vizigóti byli nejednotní a tak brzy podlehli arabské invazi. Noví vládcové se napřed pokoušeli oživit svatou válku proti křesťanům v severním Španělsku, ale brzy je od toho odvedly jiné zájmy. Španělsko, jemuž dlouhou dobu vládli Římané, bylo zemí daleko více městskou – a uhlazenou – než Afrika. Arabové sem přinesli svojí poezii, umění a architekturu, kterou pochytili od národů, které ovládli (Indové, Mezopotámci, Peršané). Židé a křesťané zde měli svobodu vyznání. V muslimském Španělsku vzkvétala kultura a vzdělanost. Ve zbytku Španělska bylo daleko méně projevu civilizace.\n\nMuslimům se nikdy nepodařilo dobýt celý Pyrenejský poloostrov. Sever Španělska byl svobodný a žili zde křesťanští rytíři, knížata a králové. Po dlouhou dobu neexistovala žádná organizovaná reconquista. Španělští páni nejen žárlili jeden na druhého, ale přispívali k rozdělení svého území ještě tím, že dělili svá panství mezi své syny. Naštěstí pro křesťany muslimové byli také hodně rozhádaní a nikomu se nechtělo bojovat proti odhodlaným křesťanům. Avšak roku 1172 dobyli muslimské Španělsko odhodlaní Almohadé a chystali se napadnou Kastilii, největší a nejrozpínavější z křesťanských španělských států.\n\nAlmohadé skutečně zaútočili na Kastílii a krále Alfonse VIII. porazili. Po této bitvě se muslimové zmocnili části území a několika měst, ale Kastilie zdaleka nebyla na kolenou. V roce 1211 Muhammad al-Nazir překročil Gibraltar a vstoupil s obrovskou armádou do Španělska. Samotní křesťané začali také verbovat vojsko a papež Inocenc III. vyhlásil proti španělským muslimům křížovou výpravu.\n\nMuslimské vojsko se skládalo z vojáků celého muslimského světa. Byli zde vojáci z Persie, Turkestánu, Tunisu , Alžírska a také ze samotného Španělska. Většina muslimské armády se skládala z jízdy. Jako vždy muslimové sázeli na jezdce na rychlých koních, kteří neměli skoro žádnou zbroj a na nepřítele útočili z dálky svými oštěpy a šípy. Muslimská armáda byla také o dost větší než křesťanská a muslimové pevně věřili, že vítězství je jejich.\n\nKřesťanské vojsko se skládalo z vojáků celé Evropy. Alfonsovi verbíři obcházeli evropské dvory a sbírali jak urozené rytíře, tak i běžné žoldnéře. Křesťané měli úplně jiný styl boje než muslimové. Užívali sevřených formací těžké jízdy, oblečené do těžké brně ozbrojené štíty, kopími a meči. Křesťanů sice bylo méně, ale měli dobrou morálku, hlavně díky papežově vyhlášení křížové výpravy. Možnost odpuštění předchozích hříchů byla silnou motivací pro křesťanské vojsko.\n\nAl-Nazirův plán spočíval v tom, že odláká nepřátele od jejich základen a střetne se s nimi v místě, kde by měl vybudovanou silnou pozici, kterou by křesťané nedokázali prolomit. Počítal s tím, že jim zanedlouho dojdou zásoby a budou se muset stáhnout. Poté se stanou oběťmi muslimských jízdních lučištníků. Opevnil horské průsmyky v pohoří Sierra Morena severně od řeky Guadalquivir. Alfonsovi spojenci se chtěli stáhnout a přemlouvali kastilského krále k ústupu. Alfonso chtěl v tažení pokračovat. Křesťanské vojsko zachránil ovčák. Ukázal jim cestu, kterou se dá opevnění obejít a dostat se muslimům soustředěným na nevelkých plošinách uprostřed hor do zad. Muslimská armáda byla obrovská a Muhammad al-Nazir se zdržoval uprostřed, byl obklopen palisádou a svou osobní stráží. Křesťané se chystali na útok.\n\nKřesťané byli rozděleni na tři části. Na levé křídlo pod vedením Pedra II. Aragonského, na pravé křídlo pod vedením Sancha VII. z Navarry a na střed, kterému velel Alfonso VIII. Kastilský. Křesťané zaútočili. Byl to boj, jaký jim vyhovoval: divoký zápas muže proti muži. Křídla vedena Sanchem VII. a Pederem II. zatlačovala obě muslimská křídla do skalnatých zalesněných kopců, kde měli muslimští jezdci málo prostoru a byli hromadně pobíjeni křesťanskými vojáky.\n\nAvšak ve středu, kde velel křesťanům Alfonso VIII. se muslimům dařilo před zraky panovníka zatlačovat křesťany. Alfonso, který si uvědomoval nebezpečí se vrhl do útoku a jeho vojáci ho následovali. Muslimové začali i ve středu pomalu ustupovat. Do historie se zapsal útok Sancha VII., který zaútočil na palisádu a pobil všechny osobní stráže Muhammada al-Nazira, ale muslimský vládce uprchl z bojiště.\n\nKdyž muslimská armáda uviděla prchat svého panovníka, propadla panice a pokoušela se o útěk. Většina z jejich vojáků se daleko nedostala. Rozpoutalo se hrůzné krveprolití. V jeho důsledku téměř vyhynula válečná aristokracie nejen v muslimském Španělsku, ale také v severní Africe. Ztráty utrpěly i Egypt a Arábie a byly patrné až ve Střední Asii.\n\nUdálosti, které následovaly po muslimy tak drtivě prohrané bitvě, by se mohly zdát nepřiměřené. Křesťanská armáda obsadila několik měst a hradů, načež se vrátila domů. Alfonso Kastilský zemřel dva roky po bitvě a tak už křesťané přestali dále dobývat. Avšak okamžitě po bitvě se začalo rozpadat Almohádské království jak ve Španělsku, tak i v severní Africe a padesát let po bitvě úplně zaniklo.\n\nV roce 1269 se Maridindská dynastie zmocnila afrického území Almohádů a později se začala angažovat i na Pyrenejském poloostrově, když vojensky podporovala Granadský emirát. V roce 1340 se pak pokusila obnovit i almohadské španělské panství, ale její invazní armáda byla rozdrcena v poslední velké bitvě reconquisty na Río Salado.\n\nMuslimský stát ve Španělsku musel platil tribut křesťanským králům. Muslimské státy postupně zanikaly, až zůstala jediná Granada daleko na jihu. Granada byla dobyta Isabelou Kastilskou a Ferdinandem Aragonským (byli manželé) roku 1492 a tím byli muslimové vyhnáni z Pyrenejského poloostrova. Stejného roku se na západ plavil Kryštof Kolumbus a objevil Ameriku. Takže bitva u Las Navas de Tolosa se stala nejen zlomovým bodem ve španělské historii, ale zlomovým bodem celé historie.\n\n\n"}
{"id": "314638", "url": "https://cs.wikipedia.org/wiki?curid=314638", "title": "MHC Mountfield Martin", "text": "MHC Mountfield Martin\n\nMHC Martin je slovenský hokejový klub.\n\nMHC Martin odehrál v Slovnaft extralize všechny sezóny kromě sezon 1999-00 a 2004-05, které strávil v 1. lize.\n\n\n\n\nOficiální klubové stránky\n"}
{"id": "314645", "url": "https://cs.wikipedia.org/wiki?curid=314645", "title": "Čtyřlístek", "text": "Čtyřlístek\n\nČtyřlístek je abnormální dlanitě složený list jetele (\"Trifolium\"), který má oproti trojčetnému listu jeden lístek navíc čili čtyři samostatné lístky (je čtyřčetný). Čtyřlístky se v populaci jetele vyskytují v poměru zhruba 1 : 10 000.\n\nKromě čtyřlístku se vyskytují i další anomálie, jako např. pětilístek či šestilístek, avšak ty jsou ještě vzácnější. Český rekord drží devítilístek, který nalezl Jaroslav Kosina z Mikulčic. Světový rekord s 56 lístky drží Shigeo Obara z Japonska.\n\nPro vědce bylo donedávna záhadou, jak čtyřlístky vznikají. Teprve v roce 2010 badatelé z University of Georgia a ze Samuel Roberts Noble Foundation v Ardmore (Oklahoma, USA) při genetickém zkoumání jetele objevili mj. gen zodpovědný za tuto odchylku. Na expresi tohoto genu mají významný vliv mj. podmínky životního prostředí.\n\nVzhledem k řídkému výskytu této mutace je nalezení čtyřlístku považováno za něco výjimečného. Tradice spojuje nalezení čtyřlístku se štěstím. Symbolika čtyřlístku se proto používá zejména tehdy, pokud chceme někomu popřát štěstí.\nStylizovaný čtyřlístek byl motivem např. v lidové tvorbě (v architektuře, malovaný nábytek aj.), užívá se ve šperkařství, je součástí obchodních značek jako logo (např. Brasier) atp.\n\nSlovo „čtyřlístek“ se používá též jako metaforické označení pro čtveřici osob, které drží při sobě, tak jako jsou čtyři lístky jetele přirostlé k jednomu stonku.<br>\nKvůli čtyřem hlavním postavám se čtyřlístek stal pojmenováním dětského komiksu a později komiksového časopisu \"Čtyřlístek\" a jeho grafickým symbolem.\n\nOblíbeným novinářským klišé je „čtyřlístek zlodějů“, „čtyřlístek lupičů“ atp.\n\nČtyřlístek se stal grafickým symbolem i pojmenováním dětského komiksového časopisu \"Čtyřlístek\" kvůli čtyřem hlavním postavám.\n\n"}
{"id": "314649", "url": "https://cs.wikipedia.org/wiki?curid=314649", "title": "Francouzský arrondissement", "text": "Francouzský arrondissement\n\nFrancouzský arrondissement [\"arodismá\"] je jednotka administrativního členění Francouzské republiky a odpovídá zhruba okresům v ČR. Je částí departementu a zahrnuje několik volebních kantonů. V čele arrondissementu stojí podprefekt a jeho území odpovídá podprefektuře.\n\nNa rozdíl od regionů, departementů, kantonů a obcí nemá svoji volenou reprezentaci a není také právní osobou.\n\nArrondissementy byly zřízeny roku 1800 a v jistých obdobích fungovaly i jako volební okrsky pro celostátní volby. V roce 2007 měla Francie 342 arrondissementů, zpravidla tři až čtyři v každém departementu, roku 2016 jich existovalo již pouze 335. Departement Paříž má jen jeden, kdežto Moselle devět.\n\n\n"}
{"id": "314658", "url": "https://cs.wikipedia.org/wiki?curid=314658", "title": "Třída Baltimore", "text": "Třída Baltimore\n\nTřída Baltimore byla třída těžkých křižníků amerického námořnictva z období druhé světové války. Celkem bylo postaveno 14 jednotek této třídy. Další byly dokončovány podle upraveného projektu jako třída \"Oregon City\" (některé prameny ji označují za podtřídu křižníků \"Baltimore\" a jiné jako samostatnou třídu). Tato ve své kategorii početná třída byla svou koncepcí blízká ve stejně velkém měřítku produkovaným lehkým křižníkům třídy \"Cleveland\". Hlavním úkolem těchto křižníků byl doprovod úderných svazů letadlových lodí. Křižníky třídy \"Baltimore\" byly ve službě v letech 1943–1975. Byly nasazeny ve druhé světové, korejské i vietnamské válce. Čtyri kusy byly v 50.–60. letech letech přestavěny na raketové křížníky tříd \"Boston\" a \"Albany\".\n\nMírně rozšířený trup stejné konstrukce, jako u křižníků třídy \"Baltimore\", byl použit i pro dvě lehké letadlové lodě třídy \"Saipan\". Zvětšením konstrukce třídy \"Baltimore\" vznikly poslední americké těžké křižníky třídy \"Des Moines\".\n\nVývoj křižníků třídy \"Baltimore\" začal roku 1939, přičemž poprvé nebyli konstruktéři omezeni limity danými Washingtonskou konferencí. Oproti předcházejícímu křižníku USS \"Wichita\" tak byla nová plavidla výrazně větší a silněji vyzbrojená. Stavba prvních čtyř jednotek této třídy byla objednána roku 1940, přičemž celkem jich bylo postaveno 14 kusů. Postavily je americké loděnice Fore River Shipyard (součást Bethlehem Steel Corp.) v Quincy, New York Shipbuilding v Camdenu a Philadelphia Navy Yard ve Filadelfii. Dalších 10 rozestavěných křižníků třídy \"Baltimore\" bylo dokončováno podle upraveného projektu jako třída \"Oregon City\".\n\nJednotky třídy \"Baltimore\":\nKřižník \"Baltimore\" po dokončení nesl devět 203mm kanónů ve trojdělových věžích, dvanáct 127mm kanónů ve dvojdělových věžích, dále 40mm kanónů Bofors ve čtyřhlavňových kompletech a dvacet čtyři jednohlavňových 20mm kanónů Oerlikon. Pohonný systém tvořily čtyři kotle Babcock & Wilcox a čtyři turbíny General Electric o výkonu 120 000 shp, pohánějící čtyři lodní šrouby. Nejvyšší rychlost dosahovala 33 uzlů. Dosah byl 10 000 námořních mil při rychlosti 15 uzlů.\n\nKřižníky byly nasazeny do druhé světové války. První vstoupily do služby v roce 1943 a přispěly tak k americké námořní převaze nad Japonským císařským námořnictvem. Žádné plavidlo nebylo za války ztraceno. Mnoho z nich vydrželo jen s dílčími modernizacemi ve službě až do konce 60. let a byly to poslední klasické těžké křižníky na světových mořích. Některé byly nasazeny ještě ve Vietnamské válce, ať už při provádění palebné podpory, nebo jako velitelské lodě. Jako poslední byl v roce 1975 vyřazen křižník \"Columbus\".\n\nKdyž s nástupem raketových zbraní řešilo americké námořnictvo využití řízených střel u svých válečných lodí, bylo rozhodnuto část lodí tříd \"Baltimore\" a \"Oregon City\" přestavět na raketové křižníky. V 50. letech byly na křižníky \"Helena\", \"Macon\", \"Toledo\" a \"Los Angeles\" umístěny tři letounové střely Regulus I. Další dvě třídy byly vyzbrojeny protiletadlovými řízenými střelami. Jednalo se o dva méně přestavěné křižníky USS \"Boston\", USS \"Canberra\", které vytovřily třídy \"Boston\" a dále křižníky USS \"Chicago\" a USS \"Columbus\", které se po rozsáhlé přestavbě staly součástí nové třídy \"Albany\". Lodě radikálně přestavěné na raketové křižníky sloužily často až do počátku 80. let.\n\n"}
{"id": "314659", "url": "https://cs.wikipedia.org/wiki?curid=314659", "title": "Mistrovství světa v ledním hokeji žen do 18 let", "text": "Mistrovství světa v ledním hokeji žen do 18 let\n\nMistrovství světa v ledním hokeji žen do 18 let je pořádáno IIHF každoročně od roku 2008.\n\n"}
{"id": "314663", "url": "https://cs.wikipedia.org/wiki?curid=314663", "title": "Žebříček IIHF", "text": "Žebříček IIHF\n\nŽebříček IIHF je žebříčkem určujícím pořadí národních týmů v ledním hokeji. Je sestavován Mezinárodní federací ledního hokeje (IIHF).\n\nDo žebříčku se započítává výsledné pořadí na posledních zimních olympijských hrách a na posledních čtyřech mistrovstvích světa. Vítěz mistrovství či olympijského turnaje obdrží 1200 bodů. Body za další umístění jsou následující:\n\n\nAby se zajistilo, že žebříček bude odrážet aktuální sílu týmů, mají starší výsledky nižší váhu než výsledky novější. Turnaje z aktuálního roku mají 100% hodnotu, z předešlého roku 75%, dva roky staré turnaje se počítají za 50%, turnaje z doby před třemi lety za 25%. Starší turnaje se nezapočítávají.\n\nŽebříčku je využíváno k nasazování týmů do dalšího mistrovství světa. Je používán také k určení týmů, které se přímo kvalifikují na olympijské hry, a které budou hrát kvalifikaci o olympiádu. Poprvé byl tento žebříček použit v roce 2003.\n\n"}
{"id": "314665", "url": "https://cs.wikipedia.org/wiki?curid=314665", "title": "Šacharit", "text": "Šacharit\n\nŠacharit ( od slova \"šachar\", úsvit) neboli ranní modlitba je ranní židovská bohoslužba a zároveň nejdelší z bohoslužeb v judaismu. Podle tradice ji ustanovil Abrahám a později byla ztotožněna s ranní každodenní obětí (\"tamid\") v jeruzalémském Chrámu. Podle pozdější rabínské teze v Talmudu je každodenní oběť nahrazena právě touto modlitbou.\n\n\nO svátcích je šacharit delší, především pak část psukej de-zimra, během které se recitují další pasáže týkající se dne odpočinku nebo svátků. Delší je čtení z Tóry, ke kterému je vyvoláno čtyři (roš chodeš, chol ha-mo'ed) pět (svátky), šest (Jom kipur) nebo sedm lidí (šabat).\n\nNa svátky se také nenavazují tfilin, věřící oblékají pouze talit. Výjimkou je Tiš'a be-av, kdy se na šacharit neobléká ani talit, ale obojí se obléká na \"mincha\".\n\nČas pro šacharit se odvíjí od jádra bohoslužby, čtení Šema, jehož čas je stanoven v Mišně jako období od rozbřesku až do konce první čtvrtiny dne. Čas pro recitaci Amidy je vymezen východem slunce a jednou třetinou dne. Nejzazší termín pro dokončení ranní bohoslužby je poledne.\n"}
{"id": "314671", "url": "https://cs.wikipedia.org/wiki?curid=314671", "title": "Třída Des Moines", "text": "Třída Des Moines\n\nTřída Des Moines byla třída těžkých křižníků amerického námořnictva. Celkem byla plánována stavba osmi křižníků této třídy, rozestavěny byl čtyři a dokončeny pouze tři. Ve službě byly v letech 1948–1975. Křižník USS \"Salem\" se dochoval jako muzejní loď. Byla to poslední postavená třída těžkých křižníků, které byly zároveň největší.\n\nRoku 1943 bylo rozhodnuto postavit pro americké námořnictvo těžké křižníky vyzbrojené novými poloautomatickými 203mm kanóny. Konstrukce křižníků byla odvozena od předchozí třídy \"Baltimore\", byla ale výrazně zvětšena, přičemž pohonný systém byl stejný.\n\nPlánována byla stavba osmi křižníků (CA-134, 139-143 a 148-149), přičemž v průběhu roku 1945 byly rozestavěny první čtyři. Stavbu prováděla loděnice Fore River společnosti Bentlehem Steel Corp. v Quincy a Newport News Shipbuilding v Newport News. Konec války ale znamenal, že námořnictvo mělo křižníků nadbytek. Stavba pěti křižníků (CA-140 až 143 a 149) byla zrušena. Přestože admirál King prosazoval získání osmi moderních křižníků, neuspěl a dokončeny byly pouze tři (\"Des Moines\", \"Salem\" a \"Newport News\").\n\nJednotky třídy \"Des Moines\":\nTřída \"Des Moines\" také vůbec poprvé používala nové poloautomatické rychlopalné 203mm kanóny Mk. 16, které byly klasicky rozmístěny ve dvou třídělových věžích na přídi a jedné na zádi. Jedna dělová věž vážila 451 tun a její děla měla dostřel 27 345 metrů při nejvyšší kadenci 10 ran za minutu. Byla to nejvyšší kadence v této ráži. Sekundární výzbroj tvořilo šest dvoudělových věží s dvouúčelovými 127mm kanóny. Ty bylo možné použít jak proti hladinovým cílům, tak proti letadlům. Protiletadlovou výzbroj doplňovaly kanóny menších ráží. Jednalo se o dvacet čtyři 76mm kanónů a dvacet čtyři 20mm kanónů ve dvouhlavňových postaveních. Pouze křižník \"Des Moines\" nesl čtyři hydroplány. U jeho sesterských lodí nebyly použity.\n\nPohonný systém tvořily čtyři kotle Babcock & Wilcox a čtyři turbíny General Electric o výkonu 120 000 shp, pohánějící čtyři lodní šrouby. Nejvyšší rychlost dosahovala 33 uzlů. Dosah byl 10 000 námořních mil při rychlosti 15 uzlů.\n\nKřižníky \"Des Moines\" a \"Salem\" byly vyřazeny v letech 1961 a 1959. Ve službě zůstal křižník \"Newport News\", který prošel jako jediný bojovým nasazením, a to ve Vietnamské válce. \"Newport News\" zároveň dlouho sloužil jako vlajková loď. V roce 1972 byl \"Newport News\" vážně poškozen výbuchem druhé dělové věže. Roku 1975 byl vyřazen.\n\nKřižník \"Salem\" se dodnes zachoval jako muzejní loď v rámci United States Naval Shipbuilding Museum v Quincy ve státu Massachusetts. \"Salem\" je jediný dochovaný těžký křižník.\n\n"}
{"id": "314700", "url": "https://cs.wikipedia.org/wiki?curid=314700", "title": "Mincha", "text": "Mincha\n\nMincha (hebrejsky: מנחה) je židovská odpolední modlitba. Jméno této modlitby je odvozeno z názvu moučné oběti, která byla přinášena v Chrámu jako poslední oběť dne. Podle tradice je založení této modlitby připisováno Izákovi, který měl ve zvyku vycházet v čas odpolední do polí a rozjímat, podle jiných zdrojů byla ustanovena až v době poexilové. Zvyk tří modliteb denně je zmíněn v knize Daniel.\n\nMincha je nejkratší modlitbou v židovské liturgii. Skládá se z následujících částí:\n\n\nČas pro recitaci odpolední modlitby je vymezen obdobím krátce po poledni a soumrakem. Mincha recitovaná období od poledne (šest a půl hodiny po východu slunce) do devíti a půl hodiny po východu slunce je nazývána \"mincha gdola\", „velká mincha“, mincha recitovaná v období od devíti a půl hodiny až do západu slunce je nazývána \"mincha ktana\", „malá mincha“. „Hodinou“ se v těchto případech vždy rozumí „proporcionální hodina“ (ša'a zmanit), t.j. \"dvanáctina osvětlené části\" dne, nikoli standardní hodina o šedesáti minutách.\n\nV pátek odpoledne je mincha obvykle oddalována na nejpozdější možný termín, aby plynule přešla do další liturgie, Kabalat šabat a poté ma’arivu pro šabat.\nPodobně je v mnohých komunitách zvykem spojit sobotní minchu s následující společnou hostinou a ukončením šabatu\n"}
{"id": "314704", "url": "https://cs.wikipedia.org/wiki?curid=314704", "title": "Saône-et-Loire", "text": "Saône-et-Loire\n\nSaone-et-Loire je departement ve východní Francii, v regionu Burgundsko-Franche-Comté. Název dostal podle dvou řek, které tudy protékají, z nichž Saôna teče na jih a Loira na severozápad.\n\nDepartement Saone-et-Loire vznikl – stejně jako většina ostatních – za Velké francouzské revoluce, roku 1790, a to z jižní části historické oblasti Bourgogne (Burgundsko). Tato spíše hornatá část byla osídlena poměrně pozdě, jen v Autun, v Mâconu a v Tournus na řece Saone byly římské osady. Změna nastala, když zde vévoda Vilém I. Akvitánský daroval rozsáhlé pozemky, na nichž byl roku 910 založen benediktinský klášter Cluny. Klášter i území byly vyňaty ze světské pravomoci a Cluny se stalo kolébkou velkého reformního hnutí, jež poznamenalo celou západní Evropu. V 11. století byl opat v Cluny významnější postavou než papež.\n\nZ této doby se zde zachovalo velké množství památek, zejména románského slohu. K nejvýznamnějším patří:\n\nnebo gotické katedrála v Autun.\n\nV souvislosti s Cluny byly postupně kolonizovány i další oblasti, z nichž má dnes hospodářský význam hlavně vinařská oblast Beujolais, chov dobytka v Charollais a oblast sídla prefektury, města Macon.\n\nRozlohou 8 575 km² patří departement Saone-et-Loire mezi nejrozsáhlejší, je však velmi členitý. Na jihu dosahují hory v okolí Beaujeu do výšky 1000 m, s vinicemi až do výšky 800 m, kdežto severní a východní část departementu je spíše pahorkatina. V oblasti okolo Charolles se pěstuje hovězí dobytek a významnou součástí obživy obyvatel je i turistika. Zatímco západní části departementu jsou čistě zemědělské a poměrně málo osídlené, střední část mezi Macon, Tournus a Chalon-sur-Saone se rychle rozvíjí. Le Creusot, kolébka zbrojařského koncernu Schneider et Cie, jemuž kdysi patřila i plzeňská Škodovka, je důležité centrum průmyslu.\n\nÚdolím řeky Saone vede dálnice A6 a rychlodráha (TGV), spojující Paříž s Lyonem a Marseille, resp. se švýcarskou Basilejí. Území departementu protíná starý plavební kanál (Canal du centre), který spojuje řeky Saônu a Loiru. Také sousedství průmyslového Lyonu má na jižní část departementu příznivý vliv.\n\n\n\n"}
{"id": "314724", "url": "https://cs.wikipedia.org/wiki?curid=314724", "title": "Arabellapark (stanice metra v Mnichově)", "text": "Arabellapark (stanice metra v Mnichově)\n\nArabellapark je východní konečná stanice linky U4 mnichovského metra. Rozkládá se pod parkem \"Arabellapark\" a byla navržena architektkou Ingeborg Bielinskou, která také výrazně utvořila její podobu. Jméno „\"Arabella\"“ je název opery od Richarda Strausse.\n\nNástupiště stanice se mírně zahýbá. Strop stanice je podpírán několika lesklými sloupy z bílé žuly. Obklady nástupiště tvoří šedavé desky. Strop je tmavě modrý, nad nástupištěm jej zakrývají bíle čtvercové panely. Osvětlení zajišťují tří řady oválných zářivek.\n\nObratiště za stanicí bylo zbudováno prostorově velkoryse. V polovině 80. let totiž nebylo možné dále stavět metro až na \"Englschalking\". Zatím se v tunelech za stanicí nacházejí zarážedla až do té doby, než se linka U4 prodlouží k 600 metrů vzdálené stanici \"Cosimapark\". Stanice obsluhuje centrum čtvrti \"Bogenhausens\" společně s autobusovým terminálem.\n"}
{"id": "314726", "url": "https://cs.wikipedia.org/wiki?curid=314726", "title": "Bezpečnostní rada státu", "text": "Bezpečnostní rada státu\n\nBezpečnostní rada státu je stálý pracovní orgán vlády České republiky pro koordinaci problematiky bezpečnosti České republiky a přípravu návrhů opatření k jejímu zajišťování. Zřízena byla ústavním zákonem č. 110/1998 Sb., o bezpečnosti České republiky.\n\nČleny Bezpečnostní rady státu ČR jsou:\n\n\n\n\n"}
{"id": "314728", "url": "https://cs.wikipedia.org/wiki?curid=314728", "title": "Šroubový spoj", "text": "Šroubový spoj\n\nŠroubový spoj je jeden ze základních a univerzálních konstrukčních prvků, které se používají pro spojování konstrukcí, jejich částí a dílů. Většinou se skládá ze šroubu resp. svorníku a matice, případně jedné nebo dvou podložek. Šroubové spoje se provádějí jako přesné nebo hrubé, třecí předpjaté nebo injektované. Nepřeberné množství variant šroubových spojů závisí na požadavku kladeném na spoje, na spojovaných částech a dalších kritériích.\n\n\n\n\n\nSpojovací šrouby pro rozebíratelné spoje, napínače pro napínání lan a táhel, uzavírací šrouby(zátky), stavěcí šrouby k seřízení vůle mezi součástmi, pohybové šrouby pro přeměnu otáčivého pohybu na pohyb přímočarý.\n\n\n"}
{"id": "314729", "url": "https://cs.wikipedia.org/wiki?curid=314729", "title": "Bělehradská operace", "text": "Bělehradská operace\n\nBělehradská operace bylo tažení Rudé armády v rámci Velké vlastenecké války, které pomohlo osvobodit území tehdejší Jugoslávie od německé okupace. Bojů se účastnila i partyzánská brigáda Jana Žižky z Trocnova.\n\nV srpnu 1944 uskutečnila Rudá armáda Jasko-kišiněvskou operaci, která skončila pádem rumunské vlády a přechodem Rumunska na stranu spojenců v boji proti Hitlerovi. 5. září vyhlásil Sovětský svaz válku jinému dosavadnímu německému spojenci – Bulharsku, o dva dny později překročila Rudá armáda bulharské hranice. Téhož dne vstoupily sovětské jednotky i na území Jugoslávie, která byla okupována nacistickým Německem. V průběhu září došlo k pádu bulharské vlády a Bulharsko se také přidalo na stranu SSSR, na stranu spojenců. Proběhla jednání mezi Národně-osvobozeneckou armádou Jugoslávie, jejímž představitelem byl Josip Broz Tito, a zástupci Sovětského svazu a Bulharska. Bylo dohodnuto, že Rudá armáda i bulharská armáda pomohou osvobodit Jugoslávii, jejíž významnou část už kontrolovali Titovi jugoslávští partyzáni. Titovo podmínkou však bylo, že po osvobození se zahraniční armády z Jugoslávie stáhnou. K útoku na německé jednotky v Jugoslávii byly připraveny vojenské jednotky 2. a 3. ukrajinského frontu, Národně-osvobozenecké armády Jugoslávie a bulharské armády.\n\n25. září 1944 zahájila německá vojska překvapivý útok na jednotky 2. ukrajinského frontu. Touto akcí začaly boje, kterých se na německé straně účastnily i kolaborantské chorvatské jednotky ustašovců a srbští četnici, kteří již dříve bojovali proti Titovým partyzánům. Spojenecká vojska po odražení německého útoku začala ofenzívu na frontě široké 400 až 620 kilometrů. Překonala východosrbské hory, dostala se k řece Moravě a u Velkého Sela překročila Dunaj. 6. října byl zahájen útok na Bělehrad. Bulharská národní armáda na levém křídle osvobozovala Makedonii, přičemž jejím úkolem bylo odříznout německá vojska v Jugoslávii s armádní skupinou \"E\" v Řecku.\n\nPřímý útok na Bělehrad začal 14. října 1944. Němci sice dopravili do města posily, ovšem útoky Národně-osvobozenecké armády Jugoslávie a Rudé armády, podporované jugoslávskými partyzány uvnitř města, přemohly během několika dnů německou obranu, posílenou o \"četniky\" a \"ruský ochranný sbor.\" Na obranu města měli Němci k dispozici 30 000 lidí. Němci zorganizovali obranu Bělehradu před postupujícími armádami do dvou linií; první se táhla přes vrchol Avala dále od města a druhá byla blíže k centru a procházela přes kopec Banovo brdo. Jugoslávská armáda měla nepřesné informace o tom, jaká je situace mezi německými jednotkami; domnívala se, že jejich morálka je slabá a že vojska dezertují. Při začátcích bojů se tyto informace ukázaly jako zcela mylné.\n\nOd 17. do 20. října probíhaly boje v samém centru města, v blízkosti Náměstí republiky. Strategickým objektem v centru města byl Palác Albánie, který německá armáda držela velmi dlouho. Přestože jej obsadili partyzáni až 19. října, nebyl při bojích palác významněji poničen.\n\n20. října byl Bělehrad osvobozen a do konce měsíce bylo zajištěno celé Srbsko.\n\nPo osvobození Bělehradu a větší části Srbska se Rudá armáda v souladu s dohodami stáhla z Jugoslávie a přemístila se na severní břeh Dunaje. Za pomoci bulharských jednotek byla do konce listopadu 1944 obsazena Makedonie a Kosovo a Metohija. Zbytek Jugoslávie postupně osvobodila od německé okupace Národně-osvobozenecká armáda Jugoslávie, která se přeměnila na Jugoslávskou lidovou armádu. Díky mobilizaci došlo k vytlačení německých vojsk z Jugoslávie již bez zásahu cizích armád. Sovětská vojska postupovala z Jugoslávie na Maďarsko, kde mělo dojít ke střetnutí o Budapešť.\n\n"}
{"id": "314730", "url": "https://cs.wikipedia.org/wiki?curid=314730", "title": "Aleš Mihula", "text": "Aleš Mihula\n\nAleš Mihula (1928 Lomnice - 2001 Hradec Králové) byl chirurg, ortoped a primář ortopedického oddělení Vojenské nemocnice v Hradci Králové. Nejvíce se proslavil operací kolena olympijskému vítězi ve skoku na lyžích - Jiřímu Raškovi.\n\n"}
{"id": "314731", "url": "https://cs.wikipedia.org/wiki?curid=314731", "title": "Karpatské hry", "text": "Karpatské hry\n\nKarpatské hry je kniha od Miloslava Nevrlého.\n\nZ obsahové stránky je tato kniha zejména autorovým svědectvím o Karpatech. Popisuje 35 pohoří, jejich přírodní krásy, tamní domorodce. Píše subjektivně, popisuje, co zde zažíval, jak se cítil, co bylo nejpůsobivější. Tímto způsobem se na čtenáře přenáší autorovo nadšení pro tento kraj. Čtenáře oslovuje „bratříčku“ a vystupuje zde jako skautský rádce, či kmenový vypravěč navrátivší se z dalekých cest. Mluví k tichému dítěti, které hltá každé slova a chce také navštívit ty kraje, čtenář vnímá každé slovo a sní. Je tam v horách a cítí mateřídoušku, třese se zimou u chladných bystřin a vychutnává si výtečný kousek brambory, kterým ho podaroval starý bača.\n\nMimo kapitol s názvy pohoří, která popisují, je zde i první bratrské slovo, poslední bratrské slovo a 13 kapitol jiného rázu, jmenují se hry. Jsou uvedeny citátem a nachází se vždy jedna po dvou či třech popisech hor. Jsou to rady, úvahy, doporučení. Například první „Hra na poutníka s lehkým srdcem“ je o způsobech cestování a trávení dovolené, o množství nutných věcí k cestování, o lehkosti a hlavně o svobodě. Další hry jsou například na diamantové zdraví, na hvězdný širák, na hlad, na vlčí dech a gazelí nohy, na pocestnou radost. Na první pohled jsou tyto hry radami, jak cestovat. Po jejich přečtení ovšem čtenář uvažuje rozsáhleji, o přírodě, o potřebách jedince, o svobodě, o štěstí.\n\nAutor knihu původně napsal pro přátele Poldu Kukačku a Vláďu Slouku z Ústí nad Labem. Ti tuto knihu vydávali (1981, 1986, 1988, 1989) vždy v několika stech výtiscích, ty byly často kopírovány. Po převratu mohla vyjít legálně, tak se i stalo roku 1992, 1998 a 2000 v edici Skautské cesty.\n\nPodoba knihy se s opakovaným vydáváním drobně měnila, aktualizovaly se názvy, doplňovaly věty. V šestém vydání je za posledním bratrským slovem také kapitola Mapa rumunských Karpat, Stručná Rumunská dějeprava a Doslov.\n\n"}
{"id": "314732", "url": "https://cs.wikipedia.org/wiki?curid=314732", "title": "Miloslav Nevrlý", "text": "Miloslav Nevrlý\n\nMiloslav Nevrlý (* 29. října 1933 v Praze) je český zoolog, publicista, spisovatel, cestovatel, turista a skaut.\n\nNarodil se v Praze, kde vystudoval reálné gymnázium (1944–1952) a přírodovědeckou (tehdy Biologickou) fakultu University Karlovy (obor zoologie, promoce roku 1957, rigorózní zkouška a titul RNDr. roku 1969). Ještě před promocí získal místo zoologa v Severočeském muzeu v Liberci. Tam pracoval až do odchodu do důchodu v roce 2000, po většinu doby jako vedoucí přírodovědeckého oddělení.\n\nSvůj zájem věnoval zejména Jizerským horám. Profesně se zabýval nejen např. studiem tamní zvířeny netopýrů, ale i obecnou historií tohoto pohoří, o kterém napsal řadu větších i menších prací. Z nich nejznámější je \"Kniha o Jizerských horách\", za kterou obdržel v roce 1976 výroční nakladatelskou cenu. Zatím poslední čtvrté vydání této knihy je z roku 2007 a tato kniha je považována za bibli tzv. „pomníčkářů“ – lidí, kteří bloudí po Jizerských horách a hledají velké množství pomníčků (cca 450) ukrytých v kopcích. Zároveň dlouhé roky vykonával dobrovolnou funkci libereckého okresního konzervátora státní ochrany přírody a krajského konzervátora pro zoologii. Jako terénní pracovník se stal autorem i mnoha turistických publikací a map. Jako hlavní autor se rozhodující měrou podílel na koncepci a tvorbě Turistického průvodce Jizerskými horami. Jeho bibliografie obsahuje mj. i stovky novinových článků.\n\nV novinářské anketě Osobnost Liberecka získal v roce 2003 hlasováním veřejnosti druhé místo. Je od roku 1961 ženatý, má tři děti a jedenáct vnuků.\n\nSkautem se stal po válce v roce 1946, po roce 1968 pomáhal vést v Liberci Miloši Zapletalovi 2. skautský oddíl. V letech 1970–1989 jako činovník Turistického oddílu mládeže TJ Dynamo (TOM Dvojka) se věnoval mládeži staršího skautského věku a vedl oddíl starších známý jako \"SPERHO\" což je zkratka ze slov \"Společnost pro exploataci rumunských horských oblastí\". Oddíl Sperho vyrážel pod jeho vedením na každoroční legendární puťáky do Rumunska. Je znám pod přezdívkou \"Náčelník\".\n\n\n\n"}
{"id": "314737", "url": "https://cs.wikipedia.org/wiki?curid=314737", "title": "Juno Reactor", "text": "Juno Reactor\n\nJuno Reactor je britská elektronická hudební skupina, působící od roku 1990.\n\nJejich počátky se datují do roku 1990, kdy Ben Watkins, dnešní leader této skupiny, a Stephen Holweck založili Juno Reactor jako experimentální ambientní projekt. Ale u ambientu dlouho nezůstali a a v roce 1993 vydali svoje první album, \"Transmissions\", které je považováno za jedno z prvních alb v žánru goa trance. Další album, \"Beyond the Infinite\", se blížilo spíše stylu psytrance.\n\nJejich třetí album, \"Bible of Dreams\", vydané v roce 1997 již obsahovalo množství world music a tribal prvků, což jen potvrdilo tendenci této skupiny jít stále vpřed. Na tomto albu také poprvé spolupracovali s tradiční africkou perkusní skupinou Amampondo.\n\nDalší album \"Shango\", vydané v roce 2000, na kterém mimo jiné spolupracoval kytarista Steve Stevens, je už opravdu víc world než trance, ale přece jen je stále poznat, že to je Juno Reactor.\n\nV roce 2004 vyšlo další album s názvem \"Labyrinth\", jeho zvuk byl mnohem více orchestrální a industriální.\n\nV roce 2008 vyšlo album \"Gods and Monsters\", jeho obsah je velice rozmanitý. Vyskytují se zde prvky jazzu, rocku, dubstepu, ale i původní world music a orchestrální hudby, méně již trance.\n\nJuno Reactor přispěli skladbami na soundtracky k mnoha filmům, jako například Matrix Reloaded, Matrix Revolutions, Animatrix, Mortal Kombat, Brave story, Drive, Eraser, Virtuozita, Texhnolyze, Tenkrát v Mexiku.\n\nBen Watkins je zakladatel, skladatel, klávesista, kytarista a občasný zpěvák této skupiny. Hudbu začal dělat již v roce 1982 v Londýně (kde se také narodil) jako člen skupiny The Hitmen a později Empty Quarter. Ovšem po těchto převážně kytarově založených skupinách zformoval společně s Adamem Petersem duo The Flowerpot Men. Nahráli několik skladeb, které by se daly označit za techno a pak se rozpadli. Watkins poté krátce spolupracoval s několika jinými skupinami (např. Psychoslaphead) a poté založil Juno Reactor.\n\n\n\n\n\n"}
{"id": "314738", "url": "https://cs.wikipedia.org/wiki?curid=314738", "title": "Balúčistán", "text": "Balúčistán\n\nBalúčistán (balúčsky a urdsky بلوچستان, \"Balūčistān,\" je provincie v západní části Pákistánu, hlavním městem je Kvéta. Rozloha činí okolo 350 000 km², počet obyvatel necelých deset milionů (Balúčistán je největší a nejméně zalidněná část Pákistánu). Území pokrývá převážně poušť, sami Balúčové říkají, že jejich zemi udělal Bůh z toho, co mu zbylo po stvoření světa. Zdrojem příjmů je pastevectví, hlavně velbloudů, přístav Gvádar a nerostné bohatství (ropa). Balúčové vedou od začátku sedmdesátých let 20. století ozbrojený boj za nezávislost pod vedení Akbara Bugtiho a Balúčistánské osvobozenecké armády (BLA).\nV roce 2011 v této provincii došlo k únosu švýcarských turistů. Ve středu 13. března 2013 byly na své cestě do Indie v provincii uneseny dvě české turistky.\n\nProvincie Balúčistán se dělí na 27 okresů:\n\n"}
{"id": "314739", "url": "https://cs.wikipedia.org/wiki?curid=314739", "title": "Seznam hokejových reprezentací", "text": "Seznam hokejových reprezentací\n\nSeznam hokejových reprezentací - příslušnost k divizím před zahájením elitní skupiny MS 2017.\n\n</div>\n\n\n\n\n"}
{"id": "314741", "url": "https://cs.wikipedia.org/wiki?curid=314741", "title": "Diri Baba", "text": "Diri Baba\n\nDiri Baba () je dvoupatrové mausoleum z 15. století ležící asi 90 km od hlavního města Ázerbájdžánu Baku, v blízkosti města Qobustan. Název v překladu znamená \"\"žijící dědeček\".\"\n\nLeží nedaleko starého hřbitova, asi kilometr od hlavní silnice. Přístup do stavby je strmým kamenným schodištěm, byl nedávno zrekonstruován a je pod ochranou Ázerbájdžánského státu.\n\nPo celá staletí místní usedlíci vyprávějí legendu o nesmrtelném světci Diri Baba, jehož tělo zde bylo pohřbeno roku 1402, ale nerozložilo se, což vedlo k posmrtnému vyhlášení jeho svatosti. Již od 17. století přitahuje poutníky a návštěvníky z celého světa.\n\nOriginalita této stavby spočívá v tom, že architekt postavil hrobku přímo do skály. Působí dojmem jakoby hrobka stále visela ve vzduchu. Světlý a hladký povrch stěn stavby působí slavnostním dojmem a čistota architektury vynikne na pozadí drsné tmavé skály. Budova mauzolea je mistrovským dílem tzv. širvanské architektury.\n\nNa hrobce Diri Baba se již nedochovalo kompletní jméno stavitele, zůstal zde pouze kus kamene s neúplným nápisem \"“… syn mistra Gaji\"” a datum stavby hrobky – rok 1402.\n\n"}
{"id": "314742", "url": "https://cs.wikipedia.org/wiki?curid=314742", "title": "Entomofagie", "text": "Entomofagie\n\nEntomofagie (z řečtiny ἔντομον \"éntomon\", \"hmyz\", a φᾰγεῖν \"phagein\", \"jíst\") je využívání hmyzu jako potraviny. Vajíčka, larvy, dospělci a jiný vývojová stádia hmyzu byla využívána již v prehistorických dobách jako složka potravy u lidí a tento stravovací návyk trvá i v moderní době.\n\nNa světě je zhruba 1500 druhů jedlého hmyzu. Je běžně pojídán ve všech obydlených světadílech s výjimkou Evropy a Severní Ameriky, kde jsou vůči tomuto zdroji potravy výhrady či je považován za tabu. Zatímco v chudých regionech představuje vítaný a snadno dostupný zdroj bílkovin namísto jinak nedostupného masa\n\nV současné době se v západních kulturách stává entomofagie doslova módní záležitostí a počinem luxusních podniků, kde můžete ochutnat vybrané hmyzí speciality. Avšak dle několika studiií bude v budoucnu potřeba zařadit do běžného jídelníčku hmyz pro většinu obyvatelstva po celém světě, z důvodu udržitelnosti produkce potravin.\n\nHmyz má obecně vyšší efektivitu přeměny jídla na energii, což zjednodušeně znamená, že s porovnáním s ostatními zdroji masa (skot, vepřové apod.) spotřebuje méně potravy. A zároveň k produkci nepotřebuje tolik prostoru. \n\nV těle hmyzu se nachází poměrně velké množství důležitých látek (proteinů, vitamínů apod.) a zároveň malé množství tuků.\n\nHmyz je příbuzný s tzv. mořskými plody, tedy pokud na ně trpíte alergií je lepší se vyhnout i konzumaci hmyzu.\n\nZároveň je důležité se vyhnout konzumaci hmyzu z volné přírody, jelikož může obsahovat stopy pesticidů či jiných látek a zároveň se může jednat o nejedlý druh.\n\n\n"}
{"id": "314744", "url": "https://cs.wikipedia.org/wiki?curid=314744", "title": "Seznam amerických křižníků", "text": "Seznam amerických křižníků\n\nSeznam amerických křižníků zahrnuje pancéřové, chráněné, těžké, lehké a bitevní křižníky postavené pro americké námořnictvo, jakožto i starší konstrukce tímto námořnictvem jako křižníky klasifikované.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "314752", "url": "https://cs.wikipedia.org/wiki?curid=314752", "title": "Oliver Hardy", "text": "Oliver Hardy\n\nOliver Hardy celým jménem Oliver Norvell Hardy (18. ledna 1892, Harlem, Georgia – 7. srpna 1957, North Hollywood, Kalifornie) byl americký herec a komik, který se proslavil spoluprácí se Stanem Laurelem, s nimž vytvořil slavnou komickou dvojici \"Laurel a Hardy\".\n\nV jeho dětství s ním byly občas problémy, proto byl poslán na školu v Milledgeville. O formální vzdělání neměl moc velký zájem, ale zajímal se o hudbu a divadlo a tak utekl z internátní školy a vstoupil do divadelní skupiny, kde hlavně zpíval. Jeho matka rozpoznala jeho talent pro zpěv a tak ho poslala do Atlanty, aby studoval hudbu s učitelem hudby, Adolfem Dahm-Petersenem. Později se rozhodl vrátit do Milledgeville, kde matka provozovala hotel. V roce 1912 odešel do Jacksonvillu, kde se začal rozvíjet filmový průmysl. Zpočátku se u filmu neprosadil a tak se živil jako zpěvák. V roce 1913 se v Atlantě seznámil s jeho první ženou, pianistkou Madelyn Saloshinovou. Následující rok se vrátil do Jacksonville, kde se mu nakonec podařilo uplatnit jako filmový herec u společnosti Lubin Company. Jeho prvním snímkem se stal krátkometrážní film \"Outwitting Dad\". V roce 1915 v této společnosti natočil 50 krátkometrážních filmů. Později, po přestěhování do New Yorku, pracoval pro studia Pathé, Casino a Edison. Po návratu do Jacksonville pracoval pro studia Vim a King Bee, kde spolupracoval s Billy Westem a herečkou Ethel Palmerovou. V roce 1917 na krátko odešel do Los Angeles, kde pracoval jako nezávislý herec pro několik hollywoodských studií. S Billy Westem setrval až do roku 1920. V roce 1921 se poprvé ve filmu objevil s britským hercem Stanem Laurelem, tím filmem byl \"A Lucky Dog\" v produkci G. M. Andersona. Do té doby měl Oliver za sebou už cca 270 krátkometrážních němých filmů, většinou grotesek, ze kterých se do dnešních dnů dochovalo okolo stovky.\n\nV letech 1918 až 1923 natočil více než 40 filmů pro studio Vitagraph. V roce 1919 se rozvedl a v následujícím roce znovu oženil s herečkou Myrtle Reevesovou. V roce 1924 začal pracovat pro studio Hal Roach Studios, kde spolupracoval s Charleyem Chasem. Roku 1925 si zahrál ve filmu \"Yes, yes, Nanette!\" po boku Jamese Finlaysona v režii Stana Laurela. Roku 1926 si měl zahrát v dalším filmu \"Get’Em Young\" pod režisérským vedením Stana Laurela, ale musel být hospitalizován kvůli popáleninám, které utrpěl při vaření jehněčí kýty. Jeho roli převzal sám režisér, Stan Laurel. Do té doby se Stan Laurel objevoval spíše za kamerou jako režisér. Počínaje tímto rokem se Stan Laurel orientoval převážně na hereckou profesi. Ještě téhož roku si zahráli Hardy s Laurelem ve filmu \"Forty-five Minutes from Hollywood\", který byl výjimečný tím, že se v žádném záběru neobjevili společně.\n\nZlomovým se stal rok 1927, kdy s nimi podepsal spolupráci producent Hal Roach. V následujících desetiletích natočili společně 106 krátkometrážních i celovečerních filmů. V roce 1936 se rozvedl se svou ženou Myrtle. Roku 1939 natočil komedii \"Zenobia\" bez Stana Laurela (v době, kdy společně čekali na prodloužení své smlouvy u Hal Roach Studia). V tomto období se seznámil s pomocnicí scenáristy Lucille Jonesovou, která se o rok později stala jeho třetí ženou.\n\nDalší kariéru ovlivnila druhá světová válka, což se promítlo i do některých jejich pozdějších filmů. Hardy a Laurel začali pracovat pro United Service Organizations, kde se svými filmy snažili podporovat válečné úsilí spojenců. V tomto období natočili filmy \"Laurel a Hardy v cizinecké legii\" (\"The Flying Deuces\"), \"Laurel a Hardy studují\" (\"A Chump at Oxford\") a \"Laurel a Hardy na moři\" (\"Saps at Sea\"). Poslední zmíněný film byl jejich posledním filmem v produkci Hala Roacha. Následující filmy, které natočili ve spolupráci se společností 20th Century Fox již nedosáhly úspěchu jejich předchozích filmů. V roce 1949 si zahrál bez Stana Laurela vedlejší roli ve westernu \"The Fighting Kentuckian\" po boku Johna Wayna. Rovněž bez Laurela si zahrál ještě v následujícím filmu \"Cesta k úspěchu\" (\"Riding High\") po boku Binga Crosbyho. V letech 1950 až 1951 natočili Hardy s Laurelem v Evropě svůj poslední celovečerní film \"Laurel a Hardy zdědili ostrov\" (\"Atoll K\" nebo \"UTOPIA\"), který vznikl v koprodukci Francie a Itálie.\n\nV květnu 1954 utrpěl mírný infarkt myokardu. V roce 1956, poprvé v životě začal šetřit své zdraví. Během několika měsíců zhubl o více než 70kg, což zcela změnilo jeho vzhled. On i Stan Laurel byli silní kuřáci. Hal Roach řekl, že to byli \"dva komíny parních vlaků\". Dne 14. září 1956 utrpěl závažnou cévní mozkovou příhodu, která ho upoutala na lůžko a na několik měsíců mu znemožnila komunikovat. Zůstal v péči své ženy Lucille. Během následujících měsíců dostal další dvě mozkové příhody a začátkem srpna 1957 upadl do kómatu, ze kterého se již nikdy neprobral. Zemřel na cerebrální trombózu 7. srpna 1957 ve věku 65 let. Jeho ostatky byly zpopelněny a popel pohřben na hřbitově zednářského spolku Valhalla Memorial Park v severním Hollywoodu.\n\nJeho profesní přítel Stan Laurel byl příliš nemocný a proto se neúčastnil pohřbu jeho filmového partnera, pouze prohlásil, že: Babe by to pochopil.\n\n"}
{"id": "314753", "url": "https://cs.wikipedia.org/wiki?curid=314753", "title": "Mimořádná událost", "text": "Mimořádná událost\n\nMimořádnou událostí se rozumí škodlivé působení sil a jevů vyvolaných činností člověka, přírodními vlivy, a také havárie, které ohrožují život, zdraví, majetek nebo životní prostředí a vyžadují provedení záchranných a likvidačních prací. Obecně lze za mimořádnou událost považovat náhlou závažnou událost, která způsobila narušení stability systému s možným ohrožením jeho bezpečnosti nebo existence.\nMimořádné události mívají obvykle na systém záporný účinek. Působí zhoršení funkce systému, zastavení jeho činnosti a v krajním případě i jeho zánik. Existují však i kladné mimořádné události, jež působí na systém pozitivně. I taková událost však může způsobit závažné problémy, neboť působí neplánované výkyvy systému.\n\nZ hlediska příčin lze mimořádné události dělit na události vzniklé z nedostatku nebo naopak z nadbytku hmot, energií či informací (příkladem může být dlouhotrvající sucho a přívalové deště nebo nedostatek informací a zahlcení informačního systému velkým množstvím informací).\n\nPodle působící příčiny lze dělit mimořádné události na\n\n\nV průběhu mimořádné události je narušena bezpečnost a stabilita systému. Pro zabránění vzniku mimořádných událostí či pro omezení jejich dopadu na systém je třeba činit příslušná opatření.\n\nZákladní složky integrovaného záchranného systému (IZS) zajišťují nepřetržitou pohotovost pro příjem ohlášení vzniku mimořádné události, její vyhodnocení a neodkladný zásah v místě mimořádné události. Stupeň poplachu vyhlašuje po příjezdu na místo události velitel zásahu podle poplachového plánu IZS (či HZS kraje). Podle závažnosti mimořádné události se rozlišují tyto poplachové stupně:\nPokud velitel zásahu vyhlásí nejvyšší, zvláštní stupeň poplachu, či pokud je o to velitelem zásahu požádán, přebírá koordinaci záchranných a likvidačních prací na území kraje hejtman kraje. Pokud mimořádná událost přesáhne území České republiky nebo území kraje, přebírá koordinaci záchranných a likvidačních prací ministerstvo vnitra.\n\nPro případ vzniku mimořádné události vypracovává zdravotnická záchranná služba traumatologický plán. Stupeň mimořádné události, resp. stupeň aktivace plánu se řídí podle počtu postižených.\nCílem traumatologického plánu je efektivně pomoci co možná největšímu počtu postižených. Plán stanoví především činnost výjezdových skupin zdravotnické záchranné služby na místě mimořádné události, způsob transportu postižených do zdravotnických zařízení a seznam těchto zařízení, přehled sil a prostředků a způsob spolupráce s ostatními složkami IZS pro případ nutnosti koordinovaného postupu více složek IZS.\n\n\n"}
{"id": "314761", "url": "https://cs.wikipedia.org/wiki?curid=314761", "title": "Achim von Arnim", "text": "Achim von Arnim\n\nKarl Joachim Friedrich Ludwig von Arnim (26. ledna 1781, Berlín – 21. ledna 1831, Wiepersdorf) byl německý romantický básník a prozaik, společně s Clemensem Brentanem hlavní představitel mladšího proudu německé romantiky (Hochromantik), tzv. heidelberské skupiny romantiků.\n\nAchim von Arnim se narodil roku 1781 v Berlíně. Pocházel z pruské šlechtické rodiny, která měla blízko ke královskému dvoru, neboť jeho otec, Joachim Erdmann von Arnim (1741–1804) byl královským komořím. Matka mu zemřela brzy po narození, a tak byl společně se starším bratrem vychováván svou babičkou z matčiny strany.\n\nBěhem svých studií práva a přírodních věd na univerzitách v Halle a v Göttingenu se v letech 1798–1801 seznámil s básníky Ludwigem Tieckem a Clemensem Brentanem a po dokončení studií se pod vlivem Goethových a Herderových spisů začal zcela věnovat literatuře. Aby mohl sbírat lidovou slovesnost, cestoval se svým bratrem po Německu, Švýcarsku, Francii, Anglii a horní Itálii. Po svém návratu z cest roku 1804 začíná společně se svým přítelem Brentanem připravovat sbírku německých lidových a starých písní \"Chlapcův kouzelný roh\", kterou vydali ve třech svazcích v letech 1806 až 1808. Společně také vydávali roku 1806 v Heidelbergu romantické \"Noviny pro poustevníky\" (Zeitung für Einsiedler).\n\nRoku 1811 se Achim von Arnim oženil s mladší Brentanovou sestrou Bettinou (1785–1859), ženou pronikavého intelektu a ohromující aktivity, se kterou měl dva syny. Když mu cenzura prakticky znemožnila žurnalistickou činnost, žil především na svém statku ve Wiepersdorfu a psal prozaické práce, které se vyznačují bohatstvím uměleckého tvaru (překračujícího někdy i hranice logiky pravidel), strhující fantazií poutavých milostných, dobrodružných a strašidelných příběhů i bujným lidovým veselím.\n\nAchim von Arnim zemřel neočekávaně roku 1831 na svém statku ve Wiepersdorfu.\n\n\nHudební skladatel Gustav Mahler napsal v letech 1888–1896 cyklus písní na texty ze sbírky \"Chlapcův kouzelný roh\".\n\n"}
{"id": "314763", "url": "https://cs.wikipedia.org/wiki?curid=314763", "title": "Rukojeť", "text": "Rukojeť\n\nRukojeť je část nástroje nebo přístroje sloužící k jeho držení a ovládání. Používá se velmi hojně od vzniku prvních nástrojů až po dnešní moderní technologie.\n\nObecně se rukojeti dají rozlišit takto:\n\nDlouhá rukojeť se používá zejména u pracovních nástrojů ve stavebnictví a v zemědělství (lopaty, motyky, hrábě, apod.), neboť zde je opracovávaný předmět značně vzdálen. Rukojetí bývá v tomto případě dřevěná tyč zasazená většinou do kovové pracovní části nástroje. Tato tyč musí být dobře opracovaná, aby se jí pracovník nezranil. Rukojeti tohoto typu se obvykle říká násada a lze ji běžně zakoupit v obchodě. Dlouhá rukojeť bývá někdy zakončená „téčkem“, zatímco např. u kosy je to výběžek k uchycení přibližně uprostřed rukojeti.\n\nKrátká rukojeť je nejčastěji používána. Pracuje se s ní většinou na vyvýšené ploše, např. na stole. Nemá žádný specifičtější obor využití. V některých případech získala i zvláštní název – topůrko.\nJedná se o nejméně často používanou rukojeť. Označujeme ji například jako volant, kohout či kohoutek.\n\nRukojeti bývají nejčastěji vyrobeny ze dřeva, plastu,kovu nebo z jiných odlehčených materiálů.\n\nRukojeti mívají na sobě i ovládání přístroje, ojediněle i nástroje. Z nástrojů to je například pojistka u kapesního nože. U přístrojů se ovládání na rukojeti vyskytuje zpravidla často. Někdy se ovládacími prvky na rukojeti ovládá pouze spínání a ostatní parametry se nastavují jinde na přístroji. Příkladem můžeme uvést vrtačku. Tvarováním rukojetí se zabývá věda ergonomie.\n"}
{"id": "314765", "url": "https://cs.wikipedia.org/wiki?curid=314765", "title": "Údolí Kohoutovického potoka", "text": "Údolí Kohoutovického potoka\n\nÚdolí Kohoutovického potoka je přírodní památka nacházející se v katastru brněnské čtvrtě Pisárky na území městské části Brno-Kohoutovice v bezprostředním sousedství silnice mezi Pisárkami a Kohoutovicemi. Území zabírá 15–40 m široký pruh podél Kohoutovického potoka o délce 1,2 km. Předmětem ochrany je přirozené koryto meandrujícího potoka a původní lesní porosty s převahou buku na bázích svahů, hostící některé vzácné druhy rostlin horských a podhorských poloh.\n\nDo skalního podloží tvořeného biotitickým granodioritem vyhloubil Kohoutovický potok postupným odnášením částeček půdy úzké zaříznuté údolí, na jehož dně se hromadí chladný vzduch a způsobuje, že v něm panuje mikroklima s nižší teplotou než ve svazích nad ním (teplotní inverze).\n\nKoryto potoka je kamenité až balvanité, s častými meandry, kaskádami a tůňkami. V suchém letním obdobi koryto téměř vysychá a voda se drží v malých tůňkách, v období přívalových dešťů průtok rychle stoupá a voda odnáší naplaveniny včetně velkých kamenů.\n\nÚdolí obývají lesní společenstva dubobukového vegetačního stupně s převahou buku lesního (\"Fagus sylvatica\"), dubu zimního (\"Quercus petraea\") a habru obecného (\"Carpinus betulus\"), mezi nimiž se vtroušeně vyskytuje javor klen (\"Acer pseudoplatanus\"), jasan ztepilý (\"Fraxinus excelsior\"), lípa malolistá (\"Tilia cordata\") a lípa velkolistá (\"Tilia platyphyllos\"). V keřovém patře převažuje líska obecná (\"Corylus avellana\"), místy se vyskytuje také ohrožený klokoč zpeřený (\"Staphylea pinnata\"). V podrostu je zajímavý výskyt horské byliny věsenky nachové (\"Prenanthes purpurea\"), který indikuje klimatickou inverzi. Z chráněných druhů je nejvýznamnější výskyt chráněné silně ohrožené orchideje okrotice červené, která zde má jedinou lokalitu na území města. Z chráněných druhů se dále vyskytuje okrotice bílá (\"Cephalanthera damasonium\"), vemeník dvoulistý (\"Platanthera bifolia\"), oměj vlčí mor (\"Aconitum lycoctonum\"), lilie zlatohlavá (\"Lilium martagon\") a medovník meduňkolistý (\"Melittis melissophyllum\").\n\nTypickými ptačími druhy území jsou např. brhlík lesní (\"Sitta europaea\") nebo konipas bílý (\"Motacilla alba\"), jehož lze často zastihnout v korytě potoka.\n\n\n"}
{"id": "314767", "url": "https://cs.wikipedia.org/wiki?curid=314767", "title": "Okres Glodeni", "text": "Okres Glodeni\n\nGlodeni je okres v severním Moldavsku. Žije zde okolo 60 tisíc obyvatel a jeho sídlem je město Glodeni. Na západě sousedí s Rumunskem, na severu s okresem Râșcani a na jihu s okresem Falești.\n"}
{"id": "314768", "url": "https://cs.wikipedia.org/wiki?curid=314768", "title": "Kalpana Chawlaová", "text": "Kalpana Chawlaová\n\nKalpana Chawlaová (v hindštině कल्‍पना चावला; 1. července 1961 – 1. února 2003) byla americká astronautka indického původu a první indická žena ve vesmíru. Zahynula během návratu raketoplánu Columbia z mise STS-107.\n\nNarodila se 1. července 1961 v indickém městě Karnal. V Indii také vystudovala Pandžábskou technickou koleji v Čandígarhu (Punjab Engineering College), kde získala v roce 1982 titul bakaláře v oboru leteckokosmického inženýrství. Další dvě školy následně absolvovala ve Spojených státech – Texaskou univerzitu (University of Texas at Arlington) v roce 1984 a Coloradskou univerzitu (University of Colorado at Boulder). V roce 1988 po ukončení studia začala pracovat v Ames Research Center v Mountain View v Kalifornii), kde se věnovala výzkumu aerodynamiky letadel letících poblíž země. Roku 1990 získala občanství USA. V letech 1993-1994 působila ve firmě Overset Methods, Inc v Los Altos v Kalifornii a v roce 1994 ji NASA vybrala do oddílu astronautů. Po dokončení základního kurzu se věnovala problematice výstupu do otevřeného prostoru.\n\nJejí první let byl při misi STS-87 s Columbií, který startoval 19. listopadu 1997. Zde zastávala funkci letové specialistky mise. Cílem letu bylo mimo jiné vypuštění a znovuzachycení družice Spartan-201. Chawlaová obsluhovala manipulátor RMS, kterým měla satelit Spartan zachytit. Udělala však chybu, když ho špatně zachytila. Následkem toho se satelit rozkýval a raketoplán se musel vzdálit, aby nedošlo ke střetu těchto dvou těles. Kvůli tomu bylo nutné změnit letový plán a zachytit družici později, k čemuž nakonec došlo. Po vyšetřování NASA Chawlaovou zbavila všech obvinění z její účasti na tomto incidentu, přesto jí byl tento omyl často vyčítaný.\n\nV roce 2000 získala nominaci do posádky letu STS-107 jako druhý (podle jiných zdrojů třetí) letový specialista. Zároveň měla funkci palubní inženýrky.\n\nRaketoplán Columbia odstartoval z mysu Canaveral v půli ledna 2003 bez problémů. Na palubě bylo sedm astronautů: Richard Husband, Michael Anderson, Kalpana Chawlaová, David Brown, Laurel Clarková, Ilan Ramon z Izraele a William McCool. Během letu provedli 80 různých experimentů. Úspěch mise se však proměnil v katastrofu, když se během přistávacího manévru v atmosféře nad Texasem raketoplán rozpadl a celá posádka zahynula.\n\n\nByla vdaná za Jean-Pierra Harrisona a bezdětná.\n\nNa její počest pojmenovali planetku (51826) Kalpanachawla. Její jméno nese první indická meteorologická družice Kalpana-1 a také ulice na předměstí New Yorku, kde je hodně indických obchodů.\n\n"}
{"id": "314770", "url": "https://cs.wikipedia.org/wiki?curid=314770", "title": "Parason", "text": "Parason\n\nParason (bělorusky \"deštník\") je rocková hudební skupina z Běloruska,založená v roce 2003, vítěz festivalu \"Basovišča\" v roce 2006. \n\n"}
{"id": "314772", "url": "https://cs.wikipedia.org/wiki?curid=314772", "title": "Okres Orhei", "text": "Okres Orhei\n\nOrhei je okres v centrálním Moldavsku. Žije zde okolo 60 tisíc obyvatel a jeho sídlem je město Orhei. Na západě sousedí s okresem Strășeni, okresem Călărași a s okresem Telenești, na severu s okresem Rezina na východě s částečně autonomním regionem Podněstří a na jihu s okresem Criuleni. V okrese se nachází velké archeologické naleziště, kde se nacházejí například i tatarské lázně.\n"}
{"id": "314774", "url": "https://cs.wikipedia.org/wiki?curid=314774", "title": "Basta Fidel", "text": "Basta Fidel\n\nBasta Fidel je česká kapela hrající ska (ovlivněné však mnoha dalšími styly, například rocksteady, jazz, arabské motivy). Basta Fidel částečně vychází ze zaniklé kapely Fidel Castro (hrající v letech 1997–2003), z níž zůstali dva saxofonisté, kytarista a bubeník. Kapela se svým specifickým stylem prorazila i v zahraničí.\n\n\n"}
{"id": "314776", "url": "https://cs.wikipedia.org/wiki?curid=314776", "title": "Kars (provincie)", "text": "Kars (provincie)\n\nKarská provincie je tureckou provincií, nachází se ve východní části Malé Asie, region Východní Anatolie. Rozloha provincie činí 9 587 km² a v roce 2006 zde žilo 287 106 obyvatel. Hlavním městem je Kars.\n\nKarská provincie se administrativně člení na 9 distriktů:\n"}
{"id": "314781", "url": "https://cs.wikipedia.org/wiki?curid=314781", "title": "Andrass Samuelsen", "text": "Andrass Samuelsen\n\nAndrass Samuelsen (1. července 1873, Haldarsvík – 30. června 1954, Fuglafjørður) byl faerský politik Unionistické strany, jenž zastával jako první po získání autonomie funkci premiéra (v letech 1948–1950). \n\nSamuelsen byl dlouholetým členem parlamentu (1906–1950), v letech 1913–1915 a 1918–1939 byl též poslancem dánského parlamentu, 1917–18 rovněž působil v dánském senátu. Mezi roky 1924 a 1948 byl předsedou Unionistické strany.\n\nJeho syn Georg Lindenskov Samuelsen byl více než 50 let vydavatelem stranického listu Dimmalætting, dcera Lisbeth L. Petersen jednou z prvních žen ve faerské politice.\n"}
{"id": "314784", "url": "https://cs.wikipedia.org/wiki?curid=314784", "title": "Zásněť hroznová", "text": "Zásněť hroznová\n\nZásněť hroznová \"(mola hydatidosa)\" nebo také hydatiformní mola je edématózní hroznovitý útvar vznikající v děloze patologickým bujením embryonálního trofoblastu. Rozdělujeme \"zásněť úplnou,\" která je diploidní a androgenní (prázdné vajíčko je oplozeno dvěma spermiemi), nikdy neobsahuje zárodek a všechny choriové klky má abnormální, a \"zásněť neúplnou,\" jež je triploidní (normální vajíčko je oplozeno dvěma spermiemi), patologicky změněna bývá jen část choriových klků a také zárodek u ní bývá přítomen, odumírá až v desátém týdnu.\n"}
{"id": "314792", "url": "https://cs.wikipedia.org/wiki?curid=314792", "title": "Období Kamakura", "text": "Období Kamakura\n\nObdobí Kamakura ( 鎌倉時代, \"Kamakura-džidai\") je období dějin Japonska mezi lety 1185 až 1333. Následovalo po období Heian, jehož poslední desetiletí byla poznamenána spory mezi dvěma nejvýznamnějšími vojenskými rody Minamoto (též Gendži) a Taira (též Heike) a jež vyústily v krvavou genpeiskou válku (1180–1185). V té zvítězili Minamotové v čele s Joritomem Minamotem. Joritomo si už roku 1180 zvolil za své sídlo Kamakuru na jižním okraji nížiny Kantó, která ležela 400 kilometrů od císařského hlavního města Kjóto. A právě podle Kamakury získalo název celé následující období, kdy odtud Joritomovi následníci ovládali Japonsko. V roce 1192 získal Joritomo od císaře dědičný titul seii taišógun (obvykle zkracovaný na šógun), což byla formálně nejvyšší funkce v systému vojenské vlády.\nAdministrativa, prostřednictvím které šógun vládl, se nazývala bakufu (幕府) neboli „stanová vláda“. Pojem původně označoval velitelský stan při taženích proti barbarům.\n\nPo Joritomově předčasné smrti v roce 1199 se vlády v šógunátu zmocnili regenti šóguna (tato funkce se nazývala šikken) z rodu Hódžó a funkce šóguna se stala zcela bezvýznamnou. Rod Hódžó vládl prostřednictvím nastrčených osob, které dosazoval na místa šóguna.\n\nV roce 1221 se pokusil vystoupit proti vládě klanu Hódžó císař v pozadí Gotoba, podporovaný kláštery z hlavního města. Povstání, které je nazýváno Nepokoje éry Džókjú, však bylo potlačeno. Gotoba byl poslán do vyhnanství a většina vůdců byla potlačena.\n\nZměna způsobu vlády vyvolala potřebu nového zákoníku, který byl vydán roku 1232 a nazýval se Zákoník Džóei. V něm bylo poprvé uzákoněno feudální uspořádání v Japonsku.\n\nRoku 1279 si podmanili Mongolové, v jejichž čele stál Kublaj-chán jihočínskou říši Sung a po Japonsku požadoval uznání mongolské nadvlády. To bylo odmítnuto a tak se v roce 1274 pokusil o invazi. Proti jízdě Mongolů útočící v šicích neexistovala v té době účinná obrana. Mongolové také používali nové zbraně, např. praky střílející střely naplněné střelným prachem.\n\nJaponsko ztratilo ostrovy Cušima a Iki. Rozhodla však bitva Bun'ei (文永の役), známá jako „(První) bitva v zátoce Hakata“. V ní zničil mongolské vojsko tajfun a jeho zbytky byly přinuceny se vrátit zpět.\n\nKublaj-chán vypravil invazní vojsko ještě jednou, v roce 1281. Zaútočil v zálivu Hakata na obranný val, který zde obránci vybudovali a dva měsíce se pokoušel neúspěšně vylodit. Tato bitva Kóan (弘安の役), nebo také „Druhá bitva v zátoce Hakata“ byla opět rozhodnuta mořskou bouří, která zbylé loďstvo, pravděpodobně méně než polovinu, přinutila k návratu.\n\nTyto dva tajfuny byly nazvány kamikaze a posílily víru Japonců v ochranu země božstvy.\n\nMezi nejvýraznější rysy tohoto období patří kult bojovníka neboli samuraje, který byl ceněný pro svoji schopnost skvěle zacházet se zbraněmi, pro svou věrnost, schopnost snášet bolest a připravenost zabít v případě nutnosti i sám sebe (seppuku). Japonské meče (nejznámějším je katana), které byly vyráběny mistrovskými cechy, měly tak vynikající kvalitu, že se staly předmětem uctívání.\n\nTo se projevilo také v literatuře, kde vznikaly vojenské příběhy (gunki). Nejvýznamnějším je \"Příběh rodu Taira\" (Heike monotagari), líčící boje mezi rody Minamoto a Taira, které probíhaly během předchozího období Heian. V malířství byly běžné výjevy z bojů např. proti Mongolům.\n\nStarší tradiční náměty však také přetrvaly. Známé je dílo mnicha jménem Kamo no Čómei (1151 - 1213) nazvané Záznamy z poustevny (Hódžóki). V něm ve formě zuihicu (črt) vylíčil svůj poustevnický život po zklamání z poměrů u dvora a odchodu od něj.\n\nV sochařství začaly vznikat realistické dřevěné plastiky.\n\nV tomto období můžeme vysledovat výraznější nástup nových buddhistických sekt. Mezi prostým obyvatelstvem se staly populárními sekty vzývající buddhu Amidu (sekta Čisté země a Pravá sekta Čisté země) a sekty propagující učení vycházející z Lotosové sútry (Ničirenova sekta).\n\nMezi vojenskou šlechtou se rozšířil zenbuddhismus, který ji přitahoval svým důrazem na kázeň a meditace. Přinesl ho do Japonska mnich Eisai Zendži, zakladatel zenové sekty Rinzai. Jeho žák Dógen přivezl z Číny učení další sekty Sótó.\n\nS nástupem zenbuddhismu je spjat i počátek tradice čajového obřadu v Japonsku.\n\n\n\n\n"}
{"id": "314793", "url": "https://cs.wikipedia.org/wiki?curid=314793", "title": "Julius Dlaha", "text": "Julius Dlaha\n\nDr. Julius M. Dlaha ( nebo také ) je fiktivní postava z amerického animovaného seriálu Simpsonovi. Hlas mu propůjčil Harry Shearer (v českém znění Bohuslav Kalva). Je jedním ze springfieldských doktorů (tím druhým je doktor pochybných kvalit Nick Riviera). Jedná se o černocha, působí velmi klidně, avšak místy má velmi černý smysl pro humor, kterým děsí malé návštěvníky své ordinace.\nVětšinou se směje v těch nejnevhodnějších okamžicích a často pak vznikají trapné situace.\nV mládí vystupoval jako striptér pod pseudonymem Malcolm Sex (parafráze na jméno Malcolma X). Jeho bratrem je jazzman Murphy Krvavá Dáseň, který ale již zemřel.\n\n\n"}
{"id": "314796", "url": "https://cs.wikipedia.org/wiki?curid=314796", "title": "Židovský stát", "text": "Židovský stát\n\nPojmy Židovský stát a domovina pro židovský lid jsou používány k popsání Státu Izrael a zároveň k odkazu na jeho status národního státu pro židovský lid. Svůj původ má spojení „národní domovina pro židovský lid“ v Balfourově deklaraci z roku 1917 a po dlouhá léta se vyvíjelo. Pojetí národní domoviny pro židovský lid je uchováváno izraelskou národní politikou a je odráženo v mnoha izraelských veřejných institucích. Toto pojetí bylo uzákoněno Deklarací nezávislosti Státu Izrael, která byla slavnostně přečtena 14. května 1948, stejně jako Zákonem o návratu, který byl Knesetem schválem 5. července 1950, a který říká, že „každý Žid má právo přijít do této země jako oleh“.\n\nV Izraeli probíhá dlouho trvající debata o charakteru státu, týkající se toho, zda by se měla více podporovat a uchovávat židovská kultura, zda by měl být zaváděn do škol judaismus a zda by měly být zachovávány zákony kašrutu a dodržování šabatu. Tato diskuse reflektuje historické rozdělení mezi sionisty a židovskými občany Izraele, kde tvoří značnou část sekulární a menšinu pak tradiční a ortodoxní skupiny, zatímco většina obyvatel je tak někde mezi.\n\nSekulární sionismus, historicky dominantní proud sionismu, je zakořeněn v pojetí Židů coby národa, který má právo na sebeurčení. Další důvod, který je někdy zmiňován v souvislosti se založením Izraele je ten, že Židé potřebovali stát, kde by se nemuseli obávat antisemitismu a mohli žít v míru.\n\nNáboženští sionisté věří, že víra a tradiční obřady jsou pro židovský lid ústřední záležitostí a odporují myšlence, že Židé budou sekulárním národem jako každý jiný. Namísto toho se usilují o založení toho, co chápou jako „pravé židovské společenství“. Tj. takové společenství, které bude zachovávat a podporovat židovské dědictví. V židovských národních aspiracích spatřují prokletí a nastiňují analogii k asimilaci Židů v diaspoře, kteří odvrhli židovskou kulturu a tvrdí, že sekulární Izrael se rovná založení státu, kde budou Židé masově asimilovat jako národ. \n\n"}
{"id": "314799", "url": "https://cs.wikipedia.org/wiki?curid=314799", "title": "Ma'ariv", "text": "Ma'ariv\n\nMa'ariv ( , soumrak), v sefardském prostředí též arvit (hebrejsky ערבית, večerní) je židovská večerní modlitba. Vzhledem k tomu, že v judaismu den začíná soumrakem, jedná se tak o první modlitbu dne.\n\nMa'ariv je jedinou židovskou bohoslužbou, která nemá svůj vzor v chrámové liturgii. Tradice připisuje její ustanovení Jákobovi, ale první přímé zmínky o večerní modlitbě nacházíme až v Talmudu, kde se vyskytují diskuze o tom, zda má být tato modlitba dobrovolná nebo povinná (argumenty pro povinnou modlitbu jsou především biblické verše a . \"Arvit\" je pravděpodobně starší název, název \"ma'ariv\" je doložitelný od 16. století. \n\nModlitba se skládá z následujících částí:\n\n\nHlavní esencí je podobně jako v případě ranní modlitby šacharit recitace Šema Jisra'el (která vychází z povinnosti recitovat vyznání víry večer) a Amidy, bez které se nemůže obejít žádná židovská bohoslužba. Oproti ostatním modlitbám se na ma'ariv nikdy nečte Tóra (neboť Tóra jakožto zákon se stejně jako soudní pře a soudní spisy může studovat a číst pouze za dne), nikdy se také neopakuje Amida, s výjimkou šabatu, kdy se Amida opakuje ve zkrácené podobě.\n\nNa šabat a svátky je součástí modlitby také kiduš (požehnání nad vínem a přivítání svátečního dne) eventuálně havdala (rozloučení se svátkem a jeho slavnostní zakončení). V pátek večer také samotné modlitbě předchází zvláštní liturgie Kabalat šabat. Během svátků také modlitba končí zpěvem písní, nejčastěji \"Jigdal\" nebo \"Adon olam\".\n"}
{"id": "314804", "url": "https://cs.wikipedia.org/wiki?curid=314804", "title": "Simulované žíhání", "text": "Simulované žíhání\n\nSimulované žíhání (simulované ochlazování, anglicky \"Simulated annealing\", SA) je pravděpodobnostní optimalizační metoda prohledávání stavového prostoru založená na simulaci žíhání oceli. Při prohledávání stavového prostoru se může snadno stát, že algoritmus uvázne v lokálním minimu. V metodě se tomu snažíme zabránit tím, že provádíme i změny k horšímu, velké hlavně zpočátku, a díky tomu se můžeme dostat z lokálního minima. Velikost změny záleží na teplotě. Čím větší je teplota, tím větší se provádí změny. Algoritmus pracuje pouze s jedním kandidátním řešením. Obyčejný gradientní algoritmus přijímá nové řešení, pouze pokud je lepší než řešení stávající. Při simulovaném žíhání jsou s určitou pravděpodobností přijímána i řešení horší. Pravděpodobnost přijetí i horšího řešení je přímo závislá na teplotě a nepřímo na velikosti zhoršení. V průběhu výpočtu algoritmu je teplota postupně snižována na základě rychlosti konvergence (přibližování se cíli). Pokud algoritmus konverguje rychle (hodnocení stavů rychle klesá), snižuje se teplota také rychle a algoritmu je tak bráněno pokračovat do hůře hodnoceného stavu. Konverguje-li algoritmus pomalu (hodnocení stavů moc neklesá), zpomalí se snižování teploty, aby se případně podařilo vyprostit z lokálního minima.\n\nPokud nejsme spokojeni s výsledkem, tak teplotu lze i zvyšovat. Potom pravděpodobnost, že bude algoritmus pokračovat do hůře hodnoceného stavu také stoupá, jestliže se algoritmu nedaří (neustálým pokračováním do co nejlépe hodnocených stavů) přibližovat se cíli.\n\nAlgoritmus nezaručuje nalezení globálního minima. Pro zlepšení výsledků algoritmus můžeme pustit několikrát z různých, například náhodných, počátečních stavů.\n"}
{"id": "314805", "url": "https://cs.wikipedia.org/wiki?curid=314805", "title": "Musaf", "text": "Musaf\n\nMusaf (hebrejsky: מוסף, dosl. přidaný, přídavný) je židovská modlitba ustanovená a recitovaná o šabatu a svátcích. \n\nBible (Numeri 28–29) předepisuje ustanovení zvláštní přídavné oběti na šabat, poutní svátky, vysoké svátky a Roš chodeš. Tato přídavná oběť měla být obětována ihned po obětování každodenní ranní oběti — po zničení chrámu a nahrazení obětí modlitbami byla stejně tak přídavná modlitba — \"musaf\" — ustanovena k recitaci ihned po skončení ranní modlitby (šacharit). Podle některých rabínů — tanaitů byla musaf ryze kolektivní bohoslužbou, a tudíž se měla recitovat pouze za přítomnosti minjanu. Současné rabínské ustanovení ale dovoluje modlitbu recitovat i bez minjanu.\n\nMusaf je uveden tzv. \"polovičním kadišem\", po němž ihned následuje zvláštní Amida pro musaf. Běžná Amida pro musaf obsahuje sedm požehnání, výjimkou je musaf na Roš ha-šana, jehož Amida má požehnání devět.\n\nÚvodní tři požehnání a závěrečná tři požehnání jsou obdobná jako u Amidy pro jiné příležitosti. Prostřední část amidy pak vyjadřuje charakter příslušného dne:\n\n\n\n"}
{"id": "314808", "url": "https://cs.wikipedia.org/wiki?curid=314808", "title": "Vladimír Podborský (archeolog)", "text": "Vladimír Podborský (archeolog)\n\nVladimír Podborský (* 10. září 1932 Malhostovice u Tišnova) je český archeolog. Čestný občan obce Těšetice u Znojma a města Znojma.\n\nVladimír Podborský v letech 1951–1956 studoval archeologii a historii na brněnské univerzitě, praxi vykonával mj. na velkomoravském výšinném Hradišti sv. Hypolita (Znojmo-Hradiště) pod vedením F. Kalouska. Jako promovaný historik získal v roce 1963 titul CSc., v roce 1967 PhDr. a v roce 1969 byl jmenován docentem prehistorické archeologie. V roce 1990 se stal profesorem prehistorické archeologie. V letech 1990–1995 byl proděkanem Filosofické fakulty Masarykovy university v Brně. V roce 1991 získal titul DrSc. Od roku 1991 byl předsedou obnoveného Moravskoslezského archeologického klubu v Brně, v letech 1994–1998 vedoucím Ústavu archeologie a muzeologie Filozofické fakulty Masarykovy univerzity. Je profesorem na Ústavu archeologie a muzeologie Filozofické fakulty Masarykovy univerzity\n\nZabývá se pravěkem střední Evropy, jeho specializací je původně doba bronzová a halštatská, posléze neolit, především kultura s moravskou malovanou keramikou; vzhledem k mimořádným výsledkům dlouhodobého výzkumu neolitického sídliště u Těšetic-Kyjovic (zkoumáno od roku 1964, v letech 1967–1985 pod Podborského vedením), kde byl objeven poprvé ve střední Evropě a podruhé v Evropě vůbec neolitický rondel, se začal věnovat i archeoreligionistice a sociokultovní architektuře (rondelové archeologii). V Těšeticích vybudoval rozsáhlou dobře vybavenou výzkumnou základnu. Věnuje se i dějinám moravské archeologie a metodologii vědecké práce v prehistorii. Významným způsobem zasáhl (nejen jako vedoucí) do profilace brněnské katedry archeologie, kde vychoval několik generací (nejen) moravských archeologů. V současné době dokončuje přípravu desetisvazkových „Dějin moravské archeologie ve středoevropských souvislostech.“\n\n\n\n\n"}
{"id": "314810", "url": "https://cs.wikipedia.org/wiki?curid=314810", "title": "Kadiš", "text": "Kadiš\n\nKadiš nebo kaddiš (aramejsky: , „svatý“) je židovský chvalozpěv, sloužící jako předěl v bohoslužbě. Kadiš je psán hebrejsko-aramejsky a říkal se pravděpodobně již v Izraeli v dobách druhého Chrámu. Kadiš je často chybně označován za „modlitbu za mrtvé“. Ve skutečnosti nemá s mrtvými nic společného. Modlitba za zesnulé se nazývá \"Jizkor\". Kadiš rovněž není možné recitovat, pokud není přítomen minjan.\n\nKadiš obvykle předříkává chazan, tučně vytištěné pasáže říká spolu s ním nahlas i obec. Celý kadiš zní následovně:\n\n\"Jitgadal ve-jitkadaš Šme raba (Amen)\"\n\n\"Be-alma di-vra chirute ve-jamlich malchute, be-chajejchon u-ve-jomejchon u-ve-chajej de-chol Bejt Jisra’el, ba-agala u-vi-zman kariv ve-imru: Amen.\"\n\nJehe Šme raba mevarach le-alam u-le-almej almaja.\n\n\"Jitbarach ve-jištabach ve-jitpo’ar ve-jitromam ve-jitnase ve-jithadar vejit’ale ve-jithalal Šme de-Kudša, berich Hu\".\n\n\"Le-ela min kol (le-ela u-le-ela mi-kol) birchata ve-širata tušbechata ve-nechemata, da-amiran be-alma ve-imru: Amen.\"\n\n\"Titkabal celotehon u-va’uthon de-chol Bejt Jisra’el kedam Avuhon di bi-šmaja ve-imru: Amen\"\n\n\"Jehe šlama raba min šemaja ve-chajim alejnu ve-al kol Jisra’el ve-imru: Amen.\"\n\n\"Ose šalom bi-mromav, Hu ja’ase šalom alejnu ve-al kol Jisra’el ve-imru: Amen.\"\n\n\"Nechť se Jeho veliké Jméno vyvýší a posvětí (Amen). \"\n\n\"Ve světě, který stvořil podle Své vůle. Ať je upevněna Jeho vláda za vašich dnů a za vašich životů a za života celého Izraele, rychle a brzy. A řekněte: Amen\"\n\n\"Buď požehnáno Jeho veliké Jméno navěky věků.\"\n\n\"Ať je posvěceno, pochváleno, oslaveno, vyvýšeno, vychváleno, zmocněno, vyneseno a velebeno Jméno Svatého, budiž požehnán.\"\n\n\"Nad každé požehnání a píseň, chválu a útěchu, kterou je možné vyjádřit v tomto světě, a řekněte: Amen.\"\n\n\"Kéž jsou přijaty modlitby a prosby celého domu Izraele před jejich nebeským Otcem. A řekněte: Amen.\" \n\n\"Ať je seslán z nebes hojný mír a život na nás a na celý lid Izraele a řekněte: Amen.\"\n\n\"Ten, jenž zjednává mír na Svých výšinách, ať zjedná mír i nám a celému Izraeli a řekněte: Amen.\"\n\n\nKadiš původně obsahoval v prvním odstavci i verš vztahující se k příchodu Mesiáše - . Tento verš byl ovšem v aškenázském kulturním prostředí na nátlak křesťanských cenzorů vyškrtnut a zůstal pouze v sefardské verzi (kterou později přejali také chasidé).\n\n"}
{"id": "314813", "url": "https://cs.wikipedia.org/wiki?curid=314813", "title": "Perný den", "text": "Perný den\n\nPerný den (v originále A Hard Day's Night) je britská filmová komedie natočená podle scénáře Aluna Owena z roku 1964. Snímek získal cenu BAFTA jako nejlepší film v kategorii muzikál/komedie roku 1964.\n\nHrají The Beatles – John Lennon, Paul McCartney, George Harrison a Ringo Starr – na vrcholu své popularity, zvané Beatlemánie. Film režíroval Richard Lester a natočila jej společnost United Artists. Scénář napsal Alun Owen během třídenního listopadového pobytu s Beatles v Dublinu. Angažoval ho Paul, dle jeho vlastních slov i kvůli Owenově liverpoolskému původu.\n\nJohn Lennon a Paul McCartney napsali pro film sedm nových melodií, které však se samotným filmem nejsou nijak svázány. Písnička „You Can't Do That“ byla nakonec z filmu vyřazena na úkor singlového hitu Can't Buy Me Love. Titulní píseň měl Lennon hotovou až osm dní před koncem natáčení.\n\nSnímek měl různá pracovní jména: Beatles No. 1, Beatlemania, On The Move. Teprve bezděčný výrok Ringo Starra po jednom dlouhém natáčení inspiroval Lennona k textu, autor písně jej pak doporučil štábu, který s názvem souhlasil. Rozpočet filmu tvořil kolem 560 000 dolarů, jejichž podstatnou část poskytl producent Walter Shenson.\n\nFilm byl úspěšný jak finančně, tak u kritiků. Byl oceněn časopisem \"Time\" jako jeden ze 100 největších filmů všech dob. Britský kritik Leslie Hallivell jej popsal jako „komickou fantazii s hudbou, abnormálně komerčně úspěšnou s režisérem zkoušejícím každý filmový gag ve scénáři“ a ocenil jej plnými čtyřmi hvězdičkami. Na prestižního Oscara byl nominován ve dvou kategoriích – hudba a scénář. Co se nepovedlo v roce 1965 si film vynahradil o 37 let později – v Los Angeles dostal Cenu společnosti filmových kritiků za renovaci a znovuvydání.\n\nFilm ovlivnil špionážní filmy, televizní show \"The Monkees\" a videa pop music 60. let 20. století.\n"}
{"id": "314816", "url": "https://cs.wikipedia.org/wiki?curid=314816", "title": "Josef Koutný", "text": "Josef Koutný\n\nJosef Koutný (4. ledna 1909 Cetkovice – 29. dubna 1951 Horní Libina)byl český katolický kněz, teolog rektor Cyrilometodějské smírné kaple na hoře Olivetské, autor exegetických a historických poznámek.\n\nJosef Koutný byl rodákem z Cetkovic u Moravské Třebové. Po absolvování gymnázia v roce 1927 a studiích teologie (obojí v Brně) byl v roce 1932 vysvěcen na kněze. Nejprve byl kaplanem ve Křtinách, rok poté odjel to Palestiny studovat biblistiku. Během svých studií v Jeruzalémě byl vicerektorem hospice Svaté rodiny pro poutníky.\n\nPůsobil jako prefekt chlapeckého semináře v Brně (1936 – 1938), poté byl profesorem teologie na teologickém učilišti v Brně a ředitelem Sušilových kolejí. Na teologickém učilišti působil do dubna 1948, kdy nastoupil jako představený v brněnském alumnátě.\n\nV roce 1950, poté co komunistický režim zlikvidoval všechny teologické fakulty a učiliště a vytvořil jedinou nechvalně známou CMTF, byl na ní jmenován profesorem, ale odmítl jmenování přijmout.\n\nV lednu 1951 se z obav před zatčením začal skrývat a posléze se pokusil uprchnout přes hranice, byl však v Bratislavě zatčen a převezen do vazby v Brně. Zde měl být podle materiálů vystavených StB vyslýchán ve věci budování podzemních struktur církve, ukrývání Jana Dokulila, získá pro spolupráci se Státní bezpečností a 28. dubna 1951 propuštěn. Je ale zřejmé, že se spisem se podezřele manipulovalo a že například záznam o propuštění byl dodatečně dopsán až 2. května.\n\n29. dubna oznámila Státní bezpečnost rodině, že Josef Koutný byl nalezen mrtev v odstaveném vagónu na nádraží v Libině u Šumperka. Jako příčina smrti byla uvedena sebevražda oběšením. Jeho sestra měla možnost krátce zahlédnout tělo při identifikaci v doprovodu vedoucího pohřební služby, kterého vzala s sebou, oba později zpochybnili verzi o sebevraždě. Pan Neuwirth výslovně prohlásil, že jako vedoucí pohřební služby viděl řadu oběšenců a že obličej Josefa Koutného ničím neukazoval na takovouto příčinu smrti. Zato však vykazoval známky mučení.\n\nRodina si nesměla lépe prohlédnout zesnulého, ani jej připravit na pohřeb a Státní bezpečnost při pohřbu hlídala rakev, aby nemohla být otevřena. Vzhledem ke zmíněným okolnostem je vysoce pravděpodobné, že Josef Koutný ve skutečnosti nespáchal sebevraždu, ale zemřel na následky mučení při výslechu.\n\nJe po něm pojmenována ulice v Brně-Líšni.\n\n"}
{"id": "314821", "url": "https://cs.wikipedia.org/wiki?curid=314821", "title": "Lbín", "text": "Lbín\n\nNázev Lbín má více sídel:\n"}
{"id": "314822", "url": "https://cs.wikipedia.org/wiki?curid=314822", "title": "Tlučeň", "text": "Tlučeň\n\nNázev Tlučeň má více sídel:\n"}
{"id": "314823", "url": "https://cs.wikipedia.org/wiki?curid=314823", "title": "Řepčice", "text": "Řepčice\n\nNázev Řepčice má více sídel:\n"}
{"id": "314829", "url": "https://cs.wikipedia.org/wiki?curid=314829", "title": "Peugeot 106", "text": "Peugeot 106\n\n\nPeugeot 106 byl představen poprvé v září roku 1991 jako třídveřový hatchback. Počáteční nabídka motorů byla 1,0i,1,1i,1,4i a 1,4D. Později byl agregát 1,4D nahrazen jednotkou 1,5D, která vznikla přepracováním původní 1,4D.\n\nZpočátku byly verze 1,0 a 1,1 vybaveny karburátorem, ale po roce výroby výrobce nahradil karburátory jednobodovým vstřikováním paliva. Bylo tak učiněno kvůli požadavkům evropské komise.\n\nPrvní generace se dočkala i ostré verze pod označením Rallye, která byla vybavena bíle lakovanými plechovými koly o průměru 14 palců, která byla opatřena obchodní známkou a vyráběla je společnost Michelin. Dále tato verze byla ochuzena o veškerou výbavu (posilovač řízení, centrální zamykání a elektrická okna), aby se výsledná váha dostala na hranici 825 kg.\n\nDruhá nejostřejší verze byla XSi, která se lišila motorem a výbavou. Motor byl do roku 1994 o obsahu 1,4 o výkonu 70 kW a od roku 1994 1,6L o výkonu 77 kW. \n\nV roce 1996 uvedla na trh automobilka pozměněnou verzi modelu 106. Proběhlo výrazné zaoblení karosérie (facelift). Změny proběhly i v interiéru.\n\nV interiéru došlo k použití nových a kvalitnějších materiálů, palubní deska se zaoblila a byla vyrobena z měkčených plastů s motivem evokujícím kůži. Konstruktéři přidali boční airbagy, airbag spolujezdce a přesunuli ovládání elektrických oken z panelu dveří na středový tunel k parkovací brzdě.\n\nMnoho změn konstruktéři provedli také ve výbavě. Vůz mohl mít klimatizaci, ABS, vyhřívaná sedadla a sportovní paket.\n\nDalší změnou bylo uvedení dosud nejsilnější verze 106 S16 (v jiných zemích označovanou jako GTi). Tím automobilka dala svým příznivcům nástupce 205 GTi.\n\nVerze S16 byla vybavena tehdy novým motorem TU5J4, což byl motor o obsahu 1587 ccm s 16ventilovou technikou s výkonem 88 kW. \n\nTato verze se od normální 106 lišila předním nárazníkem, oplastováním blatníků a prahů zadním nárazníkem. Podvozek se lišil tím, že oproti standardní 106 měla S16 uchycený přední zkrutný stabilizátor k pouzdru tlumiče tyčkou stabilizátoru, zatímco standardní provedení mělo stabilizátor uchycený k spodnímu rameni přední nápravy.\n\nZadní náprava se odlišovala tužšími torzními tyčemi a byly zde na rozdíl od standardních verzí použity kotoučové brzdy. \n\nV roce 1995 vypustil Peugeot elektricky poháněnou verzi 106, která se nazývala Electrique. Byla nabízena v řadě evropských zemí (např. Francie, Belgie, Nizozemsko, Norsko a Spojené království).\n\nElektrický pohon byl vyvinut a postaven francouzskou inženýrskou společností Heuliez. \n\nVůz používal baterie typu Ni-Cd, které vyráběla společnost Saft Groupe SA. Vůz měl nejvyšší rychlost 90 km/h a oficiální dojezd 100 km.\n\nNavzdory vysoké ceně vozidla Peugeot předpokládal každoroční poptávku po přibližně 15 000 až 20 000 vozech Peugeot 106 Electrique s očekávaným provozem 100 000 kusů. Nakonec bylo ale do roku 2003 prodáno jen 6400 kusů, z kterých nejvíce koupila francouzská státní správa.\n\nTento motor byl rovněž montován do vozů Citroën Saxo a Nissan Micra K11. \n\nTento motor se dodnes s modifikacemi vyrábí (např. pro model 301 a Citroen C-Elysée) \n"}
{"id": "314830", "url": "https://cs.wikipedia.org/wiki?curid=314830", "title": "Pavel Verner (hudebník)", "text": "Pavel Verner (hudebník)\n\nPavel Verner (9. února 1934, Praha) je český hobojista.\n\nNa pražské konzervatoři byl žákem Adolfa Kubáta, soukromě studoval u Františka Hantáka. V roce 1959 se stal jedním z laureátů dechové soutěže Pražského jara. \nV letech 1956–1958 působil jako sólohobojista ve zlínské filharmonii a současně jako pedagog na kroměřížské konzervatoři. Poté byl sólohobojistou a vedoucím skupiny hobojů v Symfonickém orchestru Československého rozhlasu (1958–1962) a v Symfonickém orchestru hlavního města Prahy FOK (1962–1999). \nVyučoval na pražské konzervatoři, působil jako lektor interpretačních kurzů a porotce mezinárodních soutěží (pražské Concertino Praga, interpretační soutěž v Bayreuthu).\n\nVýznamně se uplatňoval jako sólista, zejména s Pražským komorním orchestrem, Vlachovým Českým komorním orchestrem, Sukovým komorním orchestrem, Les Solistes Européens a s komorním orchestrem Ars rediviva. Komorní hře se věnoval v souborech Musica da camera Praga, Ars rediviva, Filharmonické kvinteto. Spolupracoval s Pražskou komorní filharmonií, Sebastian orchestrem, Vlachovým kvartetem, s Josefem Sukem a dalšími. Se členy své rodiny založil soubor Verner Collegium, v němž působí dodnes jako hráč na hoboj a na anglický roh.\nJeho technicky vybroušená kultivovaná hra inspirovala řadu skladatelů. Premiéroval mj. skladby Zdeňka Lukáše, Jana Hanuše, Oldřicha Flosmana a Miloše Vacka.\nVynikl také v interpretaci barokní hudby a uskutečnil řadu snímků pro nahrávací společnosti, rozhlas a televizi.\n\n\"Kdo je Kdo. Osobnosti české současnosti\", Praha: Agentura Kdo je kdo, 2002, ISBN 80-902586-7-0\n\n"}
{"id": "314831", "url": "https://cs.wikipedia.org/wiki?curid=314831", "title": "Lajos Vajda", "text": "Lajos Vajda\n\nLajos Vajda (6. srpna 1908, Zalaegerszeg - 7. září 1941, Budakeszi) byl maďarský malíř.\n\nV letech 1927-1930 studoval na Akademii umění, kde byl studentem Istvána Csóka. V letech 1930-1934 navštěvoval, společně s Dezsõ Kornissem, školu Fernanda Léger v Paříži. Tam se poprvé blíže setkává s kubismem a surrealismem.\n\nŽil a pracoval v maďarském městečku Szentendre. Pro svou práci sbíral po vzoru Bély Bartóka a Zoltána Kodálye maďarský folklórní materiál v Szentendre a Szigetmonostoru.\n\nV Szentendre byl obklopen lidmi nejrůznějšího vyznání (katolíci, ortodoxní křesťané a židé) a ve svých dílech rád kombinoval jejich náboženské motivy. Dále na jeho obrazech nacházíme často motivy folklórní. Patrný je vliv surrealismu. Jeho posledními surrealistickýmim kresbami nástiny hrůz 2. světové války. V roce 1941 Vajda zemřel na tuberkulózu.\n\nČasto je považován za nejvýraznějšího představitele maďarské avantgardy. Jeho dílo výrazně ovlivnilo i umělce příštích generací, například umělce soustředěné v Evropské škole umění (založena roku 1945) nebo členy Studia Lajose Vajdy (založeno roku 1972).\n\nJeho díla se nacházejí v soukromých sbírkách i galeriích (mezi nimi i v Maďarské národní) a jeho osobě je věnováno Muzeum Lajose Vajdy v Szentendre.\n\n"}
{"id": "314832", "url": "https://cs.wikipedia.org/wiki?curid=314832", "title": "Věra Soukupová", "text": "Věra Soukupová\n\nVěra Soukupová (* 12. dubna 1932 Praha) je významná česká pěvkyně (mezzosoprán, alt). \n\nZpěv studovala soukromě u Luise Kadeřábka a poté u A. Mustanové-Linkové. Odborné hudební vzdělání získala na Vyšší pedagogické hudební škole v Praze (absolvovala v roce 1955). Stala se laureátkou několika prestižních mezinárodních pěveckých soutěžích (1958 Toulouse, 1960 absolutní vítězka pěvecké soutěže Pražského jara). \n\nV letech 1957–60 byla sólistkou divadla J.K.Tyla v Plzni. V letech 1960–1963 a znovu pak v období 1980–1992 byla sólistkou Opery Národního divadla. Vytvořila role v mnoha operách, např.: Georges Bizet: \"Carmen\"; Bedřich Smetana: \"Tajemství\", \"Hubička\", \"Libuše\"; Antonín Dvořák: \"Čert a Káča\"; Giuseppe Verdi: \"Don Carlos\", \"Aida\", \"Rigoletto\". \n\nV roce 1963 se stala také sólistkou České filharmonie a spolupracovala s dirigenty Václavem Neumannem, Martinem Turnovským, Zdeňkem Mácalem. Premiéry svých skladeb jí připsali Ilja Hurník (\"Sulamit\"), Pavel Bořkovec, Jiří Pauer a další soudobí skladatelé. Hostovala s úspěchem na zahraničních operních scénách (Rouen, Bayreuth) a byla také mezinárodně vyhledávanou interpretkou písňové, kantátové a oratorní tvorby (Igor Stravinskij: \"Oidipus Rex\"; Giuseppe Verdi: \"Rekviem\"; Antonín Dvořák: \"Stabat Mater\"; Gustav Mahler: \"Písně o mrtvých dětech\", \"Písně potulného tovaryše\"; Brahms, Prokofjev aj.). Výjimečné hlasové dispozice a dokonale zvládnutá technika jí umožnily věnovat se také náročným partům klasické a předklasické hudby. Se souborem Ars rediviva uvedla v československé premiéře řadu vokálních děl Johanna Sebastiana Bacha. Natočila mnoho snímků pro nahrávací společnosti, televizi a rozhlas.\n\nV letech 1968–1973 byla stálým hostem Opery Hamburk v Německé spolkové republice.\n\n"}
{"id": "314833", "url": "https://cs.wikipedia.org/wiki?curid=314833", "title": "Brucella melitensis", "text": "Brucella melitensis\n\nBrucella melitensis je gram-negativní kokovitá bakterie z rodu \"Brucella\". Jedná se o nepohyblivou, striktně aerobní, kataláza pozitivní bakterii, která se kultivuje na tryptonovém nebo Brucella agaru při atmosféře 10 % CO. Je původcem brucelózy ovcí a koz. Nakazit se mohou velbloudi, skot, pes nebo člověk. Vyskytuje v celkem 3 různých biovarech, převažuje biovar 1. Vyskytuje se především ve Středomoří a na Blízkém a Středním Východě. U ovcí a koz způsobuje aborty, u samců pak záněty nadvarlat a varlat. \"B. melitensis\" se u infikovaných koz, ovcí a velbloudů dlouhou dobu vylučuje do mléka, které je poté významným zdrojem infekce pro člověka. Onemocnění člověka (viz brucelóza) bylo popsáno již v roce 1887 u britských vojáků na Maltě nakažených z kozího mléka. Onemocnění je charakterizováno vlnitou horečkou, jež přechází do chronického stádia provázeného tvorbou abscesů, bolestmi kloubů a svalů.\n"}
{"id": "314834", "url": "https://cs.wikipedia.org/wiki?curid=314834", "title": "Brucella suis", "text": "Brucella suis\n\nBrucella suis je gram-negativní kokovitá bakterie z rodu \"Brucella\". Jedná se o nepohyblivou, striktně aerobní, kataláza pozitivní bakterii, která se kultivuje na tryptonovém nebo Brucella agaru či Farezově půdě při atmosféře 10 % CO. Je původcem brucelózy prasat, ale i dalších zvířat. Vyskytuje v celkem 5 různých biovarech. K infekci je vnímavý i člověk, pro něhož jsou velmi patogenní biovary 1 a 3. V České republice se vyskytuje u zajíců v některých oblastech \"B. suis\" biovar 2. U prasat V ČR byla brucelóza již eradikována.\n\n"}
{"id": "314836", "url": "https://cs.wikipedia.org/wiki?curid=314836", "title": "Ladislav Syllaba", "text": "Ladislav Syllaba\n\nLadislav Syllaba (16. června 1868 Bystřice u Benešova – 30. prosince 1930 Praha) byl český lékař vnitřních a nervových chorob, profesor na lékařské fakultě University Karlovy v Praze, publicista a národně demokratický politik. Byl velmistrem československé národní velkolóže Svobodných zednářů.\n\nLadislav Syllaba se narodil v rodině hostinského, později i bystřického starosty, Františka Syllaby a jeho manželky Anny, jako předposlední sedmé dítě, roku 1868. Nejprve navštěvoval bystřickou obecnou školu a v letech 1878–1882 přešel na benešovské nižší gymnázium. Vyšší gymnázium z finančních důvodů absolvoval v Kolíně, kde jeho bratr působil jako profesor náboženství. Nabídl rodičům, že studia svého mladšího bratra uhradí. Ladislav byl velmi nadaný student s širokým rozhledem. Studoval vždy s vyznamenáním.\n\nPo maturitní zkoušce (1886) Ladislav Syllaba nastoupil na lékařskou fakultu Univerzity Karlo-Ferdinandovy v Praze. Medicínu si zvolil po svém kmotrovi, bystřickém lékaři, Františku Čížkovi. Sám si do svého deníku poznamenal: \"„Jda na medicínskou fakultu, ač z počátku se mi příčí tak surové zacházení s tělem lidským, jež při medicíně jest, musím si uvědomiti, že jdu za cílem tak vznešeným, jako bych šel, umění se věnuje. Co bylo vždy heslem mým než dopátrati se pravdy?“\"\n\nNa univerzitě se Ladislav Syllaba rozhodl pro práci v oblasti vnitřního lékařství. Vysokoškolská studia zakončil s výtečným prospěchem roku 1892 a po promoci nastoupil do pražské všeobecné nemocnice jako externí lékař. Když na podzim roku 1892 vypukla v sousedním Německu epidemie cholery, vyslalo ho České místodržitelství k saským hranicím jako inspekčního lékaře. Po návratu v roce 1893 začal mladý doktor pracovat na poliklinice pro vnitřní choroby u významného profesora Josefa Thomayera. Školní rok 1893–1894 pobýval Syllaba ještě na stipendijním pobytu v Paříži. Po návratu se stal přímo Thomayerovým asistentem. V roce 1895 se oženil s dcerou přednosty železniční stanice Marií Švábovou.\n\nSouběžně s prací na poliklinice nezanedbával Syllaba ani vědecký výzkum. Od roku 1894 se zabýval vyšetřováním krevního séra a v březnu roku 1900 vydal dílo \"O pathogenese zhoubné chudokrevnosti\". Dvoudílná habilitační práce se stala pozoruhodným lékařským objevem. Prokázání přítomnosti bilirubinu v krevním séru nemocných je dodnes používáno při vyšetřování krevních a jaterních chorob. Docentem patologie a terapie nemocí vnitřních byl Ladislav Syllaba jmenován 16. dubna 1901. O dva roky později však musel z polikliniky odejít.\n\nAby zaopatřil svou rodinu, začal ve věku pětatřiceti let vykonávat soukromou lékařskou praxi. Kontakt s univerzitním prostředím mu opět zajistil Josef Thomayer, tentokrát přednáškami na II. lékařské klinice. Díky Thomayerovi byl také Syllaba v roce 1904 jmenován a 1909 ustanoven mimořádným profesorem.\n\nBez možnosti přístupu do klinických laboratoří se Syllaba začal více věnovat způsobu vyšetřování pacientů. Po vypuknutí I. světové války působil jako přednosta interního oddělení záložní nemocnice Červeného kříže ve Strakově akademii, později v záložní nemocnici ve Vršovicích a ve vojenské nemocnici v Terezíně. Na základě několikaleté praxe vzniklo souborné, světově uznávané dílo „Nauka o lékařském poklepu a poslechu“.\n\nStranou Syllabova zájmu nezůstávalo ani politické dění. Z rodinného prostředí převzal vlastenecké cítění a už jako student se rád zapojoval do spolkové činnosti. Během první světové války ve svých článcích a projevech nebojácně vystupoval za právo českého státu na samostatnost. Jeho jméno se nachází i mezi prvními podpisy českých spisovatelů, kulturních a vědeckých pracovníků pod poselstvím říšské radě ze dne 30. května 1917.\n\nDíky svým postojům se Ladislav Syllaba stal v roce 1918 členem Revolučním národním shromáždění za Českou státoprávní demokracii, respektive za z ní vzniklou Československou národní demokracii. Byl povoláním univerzitním profesorem.\n\nV prvorepublikovém parlamentu se zabýval především lékařskými a vysokoškolskými tématy. Po demisi tehdejší vlády v roce 1920 se opět plně věnoval lékařství. Na klinice zřídil speciální neurologickou ordinaci a stále více uplatňoval moderní poznatky v oboru. Zřídil kabinet pro rentgenologii a fyzikální terapii, ordinaci pro tuberkulózu i celou řadu dalších speciálních ordinací. Syllabova klinika se stala významným pracovištěm, kam se přicházeli praktikovat nejen tuzemští, ale i zahraniční studenti.\n\nPro jeho odbornost si prof. Ladislava Syllabu za svého lékaře zvolil i tehdejší prezident republiky Tomáš Garrigue Masaryk. Prezident byl nejen jeho pacientem, ale i osobním přítelem. Masaryk sám po Syllabovi požadoval, aby se stejná starostlivost jako jemu věnovala každému nemocnému. Český spisovatel Karel Čapek prof. Syllabu dokonce nazval „národním lékařem“.\n\nProf. Ladislava Syllaba zemřel po několikaměsíční nemoci ke konci roku 1930 na rozšířený plicní zánět. Poslední rozloučení se symbolicky konalo v Panteonu Národního muzea. Je pohřben poblíž kaple svatého Václava na Vinohradském hřbitově.\n\n\n\n"}
{"id": "314845", "url": "https://cs.wikipedia.org/wiki?curid=314845", "title": "Hradčanská radnice", "text": "Hradčanská radnice\n\nNěkdejší Hradčanská radnice je renesanční budova, který se nachází v Praze 1 na Hradčanech v Loretánské ulici, někdy je uváděna i vedlejší adresa na hradčanských Radnických schodech.\n\nBudova někdejší radnice byla postavena jako čtyřkřídlá stavba na přelomu 16. a 17. století, kdy byly Hradčany výnosem císaře Rudolfa II. od roku 1598 prohlášeny samostatným městem a vznikla tak potřeba výstavby jeho vlastní radniční budovy. Průčelí budovy nese znak města Hradčan, císařský znak a symbol Spravedlnosti.\n\nDalší opravy a úpravy objektu prodělal v první polovině 18. století, kdy byla původní radnice přestavěna na obytný dům, jímž je až doposud. Jedná se o zajímavou renesanční památku v blízkosti Pražského hradu.\n\n\n\n"}
{"id": "314846", "url": "https://cs.wikipedia.org/wiki?curid=314846", "title": "Kostel svatého Václava (Brno-Obřany)", "text": "Kostel svatého Václava (Brno-Obřany)\n\nKostel svatého Václava se nachází se v Kmochově ulici v brněnské čtvrti Obřany. Jde o farní kostel římskokatolické farnosti Brno-Obřany. Je chráněn jako kulturní památka České republiky.\n\nPůvodní stavba je snad románská, dnešní stavba má středověké jádro pravděpodobně z počátku 14. století. První písemná zmínka o kostele pochází z roku 1368. Během let 1643-1645 byl kostel poničen a prošel citlivou barokní rekonstrukcí, během které byla zvýšena klenba lodi a přistavěna kaple svaté Barbory. V roce 1713 byl kostel přestavěn a po požáru roku 1780 znovu obnoven.\n\nV letech 1819-1839 působil v Obřanech farář, buditel a spisovatel Tomáš Fryčaj, který je na zdejším hřbitově také pohřbený (naproti vchodu do kostela).\n\nHlavní oltář s obrazem sv. Václava od Franze Wernera pochází z roku 1805, sochy sv. Petra a sv. Pavla jsou dílem Ondřeje Schweigla. V interiéru kostela se dále nacházejí raně barokní sochy sv. Václava a Madony, boční oltář sv. Jana Nepomuckého s plastikami sv. Lukáše a sv. Marka pochází z počátku 19. století. Interiér kostela doplňuje kazatelna a křtitelnice z počátku 19. století.\n"}
{"id": "314847", "url": "https://cs.wikipedia.org/wiki?curid=314847", "title": "Konsolidovaná účetní závěrka", "text": "Konsolidovaná účetní závěrka\n\nKonsolidovaná účetní závěrka je účetní závěrka skupiny podniků, která slučuje stav majetku a závazků a dosažené hospodářské výsledky mateřského podniku s jeho podílovou účastí v ostatních podnicích, které kontroluje nebo v nichž má podstatný vliv (holding) nebo je ovládající osoba ve smyslu obchodního zákoníku tj. má podstatný nebo rozhodující vliv.\n\nCílem konsolidované účetní závěrky je podat akcionářům mateřského podniku a odborné veřejnosti komplexní informace o celkovém majetku, závazcích, vlastním kapitálu, nákladech a výnosech za ekonomicko-hospodářské seskupení podniků, které jsou kapitálově propojeny.\n\nSlouží k informování akcionářů a společníků účetní jednotky, která kontroluje nebo uplatňuje podstatný vliv na podnikatelskou činnost jiných účetních jednotek. Neslouží pro účely daňové a pro rozdělování hospodářských výsledků.\n\nZákladní principy konsolidací obsahuje 7. Direktiva Rady Evropských společenství. Tento předpis neřeší techniku sestavování, nýbrž sleduje koordinaci národních legislativ členských států s cílem zabezpečit srovnatelnost a jednotnost konsol. účet. závěrek. Na tento předpis navazuje česká účetní legislativa, která je dána § 20 až 23 zákona o účetnictví.\n\nPovinné součásti konsolidované účetní závěrky\n\nSoučástí každé konsolidované účetní závěrky musí být tyto výkazy:\n\n-         konsolidovaná rozvaha,\n\n-         konsolidovaný výkaz zisku a ztrát,\n\n-         příloha k účetní závěrce.\n\nSoučástí konsolidované účetní závěrky může také být přehled o finančních tocích a přehled o změnách vlastního kapitálu. \n\nKaždá konsolidovaná účetní závěrka podléhá povinnému účetnímu auditu, což také znamená, že se za skupinu podniků zpracovává i výroční zpráva a u velkých konsolidujících účetních jednotek i zpráva o platbách a nefinančních informacích. \n\nRozvaha a výkaz zisku a ztrát má formu tabulek.\nU konsol. účet. závěrky musí být audit.\nRozhodující vliv znamená, že mateř. podnik má více než 50% podíl na ZK dceřiné společnosti\nPodstatný vliv: mat. podnik má min. 20% a max. 50% podílů na ZK\n\nNa základě §65 vyhlášky č. 500/2002 Sb. musí každá konsolidovaná rozvaha uvádět výši aktiv v ocenění sníženém o opravné položky a oprávky odděleně za běžné účetní období a minulé účetní období. Výše pasiv se v konsolidované účetní rozvaze uvádí ve členění za běžné účetní období a minulé účetní období. \n\nKonsolidovaná rozvaha musí být nejméně ve členění zahrnujícím alespoň položky označené velkými písmeny latinské abecedy a římskými číslicemi a je dále doplněna o některé z následující položek:\n\n-         v aktivech:\n\no   kladný konsolidační rozdíl,\n\no   cenné papíry a podíly v ekvivalenci,\n\n-         v pasivech:\n\no   záporný konsolidační rozdíl,\n\no   menšinový vlastní kapitál,\n\no   menšinový základní kapitál,\n\no   menšinové kapitálové fondy,\n\no   menšinové fondy ze zisku včetně nerozděleného zisku a neuhrazené ztráty minulých let,\n\no   menšinový výsledek hospodaření běžného účetního období,\n\no   konsolidační rezervní fond a\n\no   podíl na výsledku hospodaření v ekvivalenci.\n\nPři zveřejňování údajů v konsolidované účetní závěrce se však uvede pouze jedna souhrnná pasivní položka „Menšinový vlastní kapitál“ bez podrobnějšího členění.\n\nNa základě §65 vyhlášky č. 500/2002 Sb. se v konsolidovaném výkazu zisku a ztrát musí uvést výše nákladů a výnosů odděleně za běžné účetní období a za minulé účetní období.\n\nJe povinností, aby konsolidovaný výkaz zisků a ztrát zahrnoval nejméně položky označené velkými písmeny latinské abecedy a římskými číslicemi. Dále se výkaz doplní o některé z následujících položek:\n\n-         zúčtování kladného konsolidačního rozdílu v nákladových položkách,\n\n-         zúčtování záporného konsolidačního rozdílu ve výnosových položkách,\n\n-         menšinové podíly na výsledku hospodaření,\n\n-         podíl na výsledku hospodaření v ekvivalenci.\n\nOd 1.1.2016 je v platnosti aktuální znění zákona o účetnictví, které vymezuje konsolidační celek jako seskupení jednotek, které obsahuje konsolidující a konsolidované účetní jednotky. Konsolidující je mateřská společnost (ovládající účetní jednotka, která je obchodní společností) a konsolidovanými jsou společnosti dceřiné (ovládané osoby kromě těch, v nichž je vykonáván společný vliv).\n\nV souvislosti s tímto termínem uvádí zákon o účetnictví a prováděcí vyhláška č. 500/2002 Sb. termín skupina účetních jednotek související s velikostní kategorizací účetních jednotek.\n\nZákon o účetnictví umožňuje nekonsolidovat takové jednotky, které jsou malými účetními jednotkami a zároveň nejsou účetní jednotkou veřejného zájmu. Konsolidující účetní jednotka je tedy osvobozena od povinnosti konsolidace, pokud konsolidující účetní jednotka ovládá pouze konsolidované účetní jednotky. Tyto konsolidované účetní jednotky musejí být jednotlivě i v úhrnu nevýznamné nebo mohou být z konsolidace vyloučeny z důvodů uvedených v zákoně.\n\n\nCelý proces konsolidace probíhá ve čtyřech fázích (etapách).\n\nV první fází je nutné vymezit potenciální konsolidační celek, který se skládá z mateřského podniku, dceřiných a přidružených podniků.\nMateřský podnik - podnik, který drží v jiném podniku 20 a více % podíl na ZK\nDceřiný podnik - podnik, ve kterém mateř. podnik uplatňuje přímo nebo nepřímo rozhodující vliv, tj. vlastní více než 50% akcií či podílů na ZK\nPřidružený podnik - podnik, ve kterém mateřský uplatňuje podstatný vliv, tj. drží min. 20% a max. 50% podílu na ZK.\n\nOsvobozeny od povinnosti sestavovat konsolidovanou účetní závěrku jsou podniky, které účtují podle jiné osnovy a postupů účtování, vstupují do likvidace, konkurzu nebo vyrovnání, mají sídlo na území jiného státu a nedosáhly alespoň dvou ze tří stanovených kritérií (podle zákona o účetnictví):\n\nKonsolidovaná účetní závěrka se sestavuje na podkladě účetních závěrek podniku mateřského, dceřiného a přidruženého za příslušné účetní období ke dni účetní závěrky mateřského podniku.\n\nPotenciální konsolidační celek se po provedení všech úprav testuje, zda jsou splněny výše uvedené podmínky.\n\nV druhé fází probíhá:\n\nTřetí fáze je prováděcí, tj. nastává:\n\nČtvrtá fáze je závěrečná, tj. nastává:\n"}
{"id": "314850", "url": "https://cs.wikipedia.org/wiki?curid=314850", "title": "Fotbal Fulnek", "text": "Fotbal Fulnek\n\nFotbal Fulnek je fotbalový klub z města Fulnek na moravsko-slezském pomezí, který byl založen roku 1946. Od sezony 2019/20 hraje v Přeboru Moravskoslezského kraje (5. nejvyšší soutěž).\n\nK největším úspěchům patří série čtyř postupů, která byla završena vítězstvím v MSFL 2006/07. Vrcholem však byla účast ve dvou ročnících 2. nejvyšší soutěže v ročnících 2007/08 a 2008/09.\n\n\nV roce 2002 Fulnek sestoupil do I. A třídy a s klubem to vypadalo špatně. Majitelem se stal podnikatel Roman Mroček, který klub pozvedl a během několika sezón klub vystoupal až do 2. ligy. Za klub hráli mnozí bývalí prvoligoví hráči, jako třeba Radek Slončík, Michal Kovář nebo Tomáš Vajda. V zimní přestávce se však v důsledku ekonomické krize majitel rozhodl, že do fotbalu již nebude dávat tolik prostředků a klub většinu svých nejlepších hráčů prodal, nebo zapůjčil do jiných klubů. Klub v jarní části sezóny 2008/09 všechny své zápasy prohrál, dosáhl skóre 3:46 a sestoupil do MSFL 2009/10. Po odhlášení z MSFL 2009/10 začínal klub znova od nejnižší soutěže.\n\nPoznámky:\n\nFotbal Fulnek „B“ byl rezervním týmem Fulneku. Naposled působil v sezoně 2009/10 ve III. třídě Novojičínska (2. nejnižší soutěž)\n\nPoznámky:\n\n\nFotbal Fulnek „C“ byl druhým rezervním týmem Fulneku. Naposled působil v sezoně 2008/09 ve III. třídě Novojičínska (9. nejvyšší soutěž).\n\n"}
{"id": "314852", "url": "https://cs.wikipedia.org/wiki?curid=314852", "title": "Janitor", "text": "Janitor\n\nJanitor je geografický informační systém umožňující pořizování a zpracování dat s územní vazbou, orientovaný na operační systém Windows. Janitor je dostupný v licenci freeware. Vlastníkem autorských práv je Laboratoř GIS CENIA. Program je napsaný v jazyce C++ a je určený k získávání, organizaci, správě a analýze dat. Je tvořen samostatně pracujícími a vzájemně propojitelnými aplikacemi (JanMap, JanDat ad.). Aplikace jsou postaveny tak, aby umožnily sběr dat v terénu včetně jejich prostorového určení, vedení datového skladu, zakládání a import jak prostorových, tak ostatních dat a jejich editaci, tvorbu a modifikaci formulářů a sestav, výstupy.\n\nZákladem systému je otevřená technologie umožňující tvorbu formulářů k zadávání a správě dat, včetně podpory ukládání prostorových dat GIS. Janitor pracuje s daty uloženými v prostředí podporovaných databázových serverů a využívá dotazovací jazyk SQL92, včetně modifikací daného databázového stroje. Janitor umožňuje zobrazit datové soubory s prostorovou orientací (mapová projekce, zeměpisné souřadnice) v GIS aplikaci JanMap a publikovat pomocí formulářů a dokumentů vytvořených pomocí nástroje DataBuilder.\n\nVerze 1.0 byla určena především k biologickému výzkumu a zápisu terénních údajů pomocí karet do databáze. Počáteční orientace na biologické údaje z terénního průzkumu vycházela z potřeb a požadavků institucí zaměřených na ochranu přírody. Verze 2.x, označovaná jako J/2, je již otevřená libovolnému užití orientovanému na práci s daty a databází.\n\nNástroj ke správě připojení databázových serverů.\nAplikace k vytváření a správě formulářových setů umožňujících zadávání a čtení dat uložených na serveru.\nAplikace k uživatelské práci s formuláři vytvořenými pomocí aplikace DataBuilder.\nAplikace k práci s tabulkami formátu DBF.\nApikace k práci s prostorovými daty v mapovém prostředí (GIS).\nAplikace k práci s daty uloženými v databázích, dotazovací systém.\nAplikace určená pro sběr dat v terénu pomocí PDA (Pocket GIS).\n\nMySQL (DataBuilder, JanMap, SqlTools)\n\nPostgreSQL (DataBuilder, JanMap, SqlTools)\n\nTextové soubory: ASCII, CSV (JanDat, JanMap)\n\nTabulkové: DBF (Databuilder pro FieldGIS, JanDat, JanMap, FieldGIS)\n\nProstorové vektorové: Shapefile (ArcGIS Esri), DGN (Microstation Bentley), postgis (postgreSQL), mygis (mySQL) podle OGC, JanGDB (mySQL) – proprietární geodatabáze (JanMap)\n\nProstorové rastrové: tif, jpg, jp2, sid, ecw, img, bmp (JanMap, FieldGIS)\n"}
{"id": "314855", "url": "https://cs.wikipedia.org/wiki?curid=314855", "title": "Internetová aukce", "text": "Internetová aukce\n\nInternetová aukce je druh internetové inzerce, která se řídí pravidly aukce.\n\nV internetových aukcích lze nabízet a nakupovat zboží. Pro obojí je nezbytné se nejprve zaregistrovat na některém z aukčních serverů.\n\nPři zakládání nové aukce zvolí zájemce výchozí cenu, velikost přihození a dobu trvání aukce. Ostatní registrovaní uživatelé pak postupně zvyšují nabídku (přihazují na aukci), dokud nevyprší doba trvání aukce. Toto přihazování je veřejné a ostatní uživatelé vidí jaká je poslední nejvyšší nabídka a snaží se jí přehodit. Po ukončení aukce se stane vítězem ten, kdo nabídl nejvyšší cenu. Dojde k výměně kontaktních údajů (obstarává aukční server) a oba uživatelé se poté navzájem zkontaktují a dohodnou se na způsobu výměny zboží. Po úspěšném nebo neúspěšném proběhnutí obchodu se mohou oba uživatelé navzájem ohodnotit. Tím se předchází různým podvodům (podvodník bude mít zřejmě záporná hodnocení).\n\nNejstarším a nejznámějším internetovým aukčním portálem je server eBay, který byl založen v San José 4. září 1995 počítačovým programátorem Pierrem Omidyarem.\n\nDůležitý portál v Česku byl portál Aukce.cz, spuštěný roku 1999, který se už více podobal dnešním aukčním serverům. Tento server již ukončil činnost. Největší nárůst zájmu o internetové aukce vzbudil server Aukro.cz, který začala provozovat polská firma Allegro_(strona_internetowa) v srpnu 2003. Aukro si za službu prodeje zboží v aukci účtuje poplatek z prodeje na základě dosažené ceny v aukci, a na kategorii zboží. Existují, ale internetové aukce, které si za vystavení zboží a následný prodej předmětu poplatky neúčtují. Většinou se jedná o veřejné dražby na internetu pořádané státem nebo obcí. Možností bezplatné internetové aukce pro lidi, kde mohou bez poplatku vystavit a prodat své zboží, nabízí například internetový server mTrh .\n\nExistuje též možnost tzv. aukcí s platbou za příhoz. Fungují na tomto principu: Aukce vystavuje pouze provozovatel, to je jeden z hlavních rozdílů oproti tradičním internetovým aukcím. Aukce většinou začínají od koruny, existují však i další typy dražení mnoha různých typů. Jakmile jsou aukce vystaveny, začíná se dražit. Přihodit může kdokoliv, příhoz zvýší cenu zboží o fixní cenu a vítězem se stává poslední přihazující.\n"}
{"id": "314859", "url": "https://cs.wikipedia.org/wiki?curid=314859", "title": "Dánská hokejová reprezentace", "text": "Dánská hokejová reprezentace\n\nDánský hokejový svaz (Danmarks Ishockey Union) byl založen 27. listopadu 1949, předtím v rámci Federace zimních sportů. Členem IIHF je Dánsko od 27. dubna 1946.\n\nPrvní mezistátní utkání sehrála dánská reprezentace 12. února 1949 ve Stockholmu proti Kanadě a prohrála 0:47 (hráno v rámci MS 1949, rekordní výsledek v historii elitní skupiny MS).\n\nPrvní utkání proti České republice sehrálo Dánsko 2. května 2008 v Québecu v rámci MS 2008 a prohrálo 2:5.\n\nNejvětších úspěchů dosáhlo Dánsko na MS 2010, kdy skončilo na osmém místě, když v turnaji překvapivě porazilo v základní skupině tým Finska (4:1) a následně v osmifinálové skupině i tým Slovenska (6:0). Na MS 2016 prohrálo Dánsko ve čtvrtfinále s Finskem 1:5 a také skončilo na osmém místě.\n\n\n\n\n"}
{"id": "314863", "url": "https://cs.wikipedia.org/wiki?curid=314863", "title": "Abraham Scultetus", "text": "Abraham Scultetus\n\nAbraham Scultetus (Schultetus) (24. srpna 1566 v Zelené Hoře – 24. října 1624 v Emdenu) byl reformovaný teolog.\n\nOd roku 1594 působil jako kazatel. Roku 1618 se stal profesorem teologie v Heidelbergu. V letech 1619–1620 působil jako dvorní kazatel v Praze. V Praze zorganizoval vyrabování katedrály sv. Víta, které chápal jako \"očistu\".\n\nPo bitvě na Bílé hoře odešel do Východního Fríska, kde působil jako kazatel a kde i zemřel.\n"}
{"id": "314864", "url": "https://cs.wikipedia.org/wiki?curid=314864", "title": "Šamachi (rajón)", "text": "Šamachi (rajón)\n\nŠamachi ( Şamaxı, \"Šemacha\") je rajón neboli územněsprávní jednotka v Ázerbájdžánu.\n\nSprávním centrem rajónu je stejnojmenné město Şamaxı, známé výrobou koberců.\n\nV blízkosti rajónu se nachází významná památka Širvanské architektury z 15. století mauzoleum Diri Baba.\n\nƏngixaran, Kələxana, Böyük Xınıslı, Mədrəsə, Astraxanovka, Yeni Astraxa-novka, Pirbəhli, Bağırlı, Ovculu, Hacıqə-dirli, Göylər, Dağ-Bağırlı, Çöl-Göylər, Acı Dərə, Yenikənd, Hacılı, Əhmədli, Də-dəgünəş, Çağan-1, Çağan-2, Dzerjinovka, Cabanı, Həmyəli, Çaylı-2, Dəmirçi, Zarat-xeybəri, Səfalı, Qəleybuğurd, Keçmədin, Qaladərəsi, Sis, Avaxıl, Y.Məmmədəli-yev, Lalazar, Aşkar, Mirikənd, Muğanlı, Qaravəlli, Məlcək, Y.Dmitrovka, Günəşli, Şirvan, Şərədil, Sabir, Mərzəndiyə, Çıraq-Iı, Çarhan, Adnalı, Nüydü, Çuxuryurd, Məlhəm, Kirovka, Talışnuru, Qonaqkənd, Çaylı, Məlikçobanı, Kərkəng, Meysəri, Ərçiman\n\n"}
{"id": "314865", "url": "https://cs.wikipedia.org/wiki?curid=314865", "title": "Technical Ecstasy", "text": "Technical Ecstasy\n\nTechnical Ecstasy je sedmé studiové album skupiny Black Sabbath. Tato deska spolu s albem \"Never Say Die!\" už nedosáhla takového úspěchu jako předchozí alba Black Sabbath.\n\nS tímto albem skupina dále pokračovala v separaci od své původní temné tvorby; objevují se texty o drogách, prostituci a transvestitech. Zřídka se objevuje temná atmosféra. Skladby jako \"Rock 'n' Roll Doctor\" a \"It's Alright\" (zpívaná bubeníkem Billem Wardem) se velmi liší od původní tvorby skupiny. Také dále pokračují experimenty s klávesami a syntezátory ještě více než na předchozích albech.\n\nSkladba \"She's Gone\" je nahraná spolu s orchestrem. Tuto píšeň přezpívala na text Jaromíra Nohavici česká zpěvačka Marie Rottrová pod názvem \"Lásko, voníš deštěm\".\n\nSkladbu \"It's Alright\" živě přehráli Guns N' Roses a vydali na albu \"\".\n\nAutory skladeb jsou Ozzy Osbourne, Tony Iommi, Geezer Butler a Bill Ward.\n\n"}
{"id": "314867", "url": "https://cs.wikipedia.org/wiki?curid=314867", "title": "S nasazením života", "text": "S nasazením života\n\nS nasazením života (v polském originále Stawka większa niż życie) je polský televizní seriál, premiérově vysílaný od 10. října 1968 do 6. února 1969 Polskou televizí, kde bylo uvedeno 18 dílů.\n\nVypráví příběh důstojníka polské výzvědné služby Stanislava Kolického alias Julka, který je vyslán do nacistického Německa jako tajný agent J-23 namísto zajatého důstojníka Abwehru Hanse Klosse. Seriál byl jakousi polskou obdobou západního Jamese Bonda nebo Stierlitze ze sovětského seriálu \"17 zastavení jara\".\n\nV ČSSR se komiks vydával od roku 1971. Byl vydáván s polskou asistencí. Hlavním hrdinou je mladý Polák Stašek Moczulski, který je polsko-sovětským rozvědčíkem (Agent J-23) a vydává se za poručíka Abwehru Hanse Klosse. Celkem vyšlo 20 komiksů s kapitánem Klossem. První vydání stálo 6 Kčs.\n\nPoslední díl vyšel v roce 1973. Ve filmové verzi hrál Hanse Klosse polský herec Stanislav Mikulski. Ten byl i předobrazem komiksového vzhledu Hanse Klosse.\n\n"}
{"id": "314870", "url": "https://cs.wikipedia.org/wiki?curid=314870", "title": "Pojmenovaná roura", "text": "Pojmenovaná roura\n\nPojmenovaná roura rozšiřuje v informatice tradiční koncept roury v unixových systémech. Je jednou z metod meziprocesové komunikace (IPC), která funguje jako fronta FIFO. Je využívána pro komunikaci mezi nepříbuznými procesy a je trvalá, což znamená že ji uživatel nejprve vytvoří (jako speciální soubor), procesy se k ní následně připojí a po ukončení používání je možné ji odstranit. Stejný koncept existuje i v systému Microsoft Windows, avšak způsob jeho použití se podstatně liší.\n\nAlternativou k pojmenované rouře je anonymní roura („nepojmenovaná“), kterou lze vytvořit jen mezi příbuznými procesy a zaniká automaticky v okamžiku jejich ukončení. Pokročilejší metodou IPC jsou sokety, které umožňují obousměrnou komunikaci.\n\nPojmenovanou rouru je třeba před použitím vytvořit pomocí příkazu (nebo stejnojmenné funkce) mkfifo nebo mknod. S rourou pak pracují dva nezávislé procesy: jeden program do roury zapisuje a druhý z ní čte. \n\nNapříklad můžeme vytvořit rouru a nastavit gzip, aby komprimoval všechno, co se mu dostane na vstup z roury:\n\nZ dalšího shellu může nezávisle poslat data ke komprimaci:\n\nPomocí pojmenované roury se provádí například komunikace mezi dvěma procesy s různými oprávněními. Přes webovou stránku obsluhovanou PHP nebo CGI skriptem zapisuje uživatel do roury požadavek na změnu chování trvale běžícího (démona) programu Nagios.\n\n"}
{"id": "314871", "url": "https://cs.wikipedia.org/wiki?curid=314871", "title": "Dějiny Slovinska", "text": "Dějiny Slovinska\n\nTento článek pojednává o dějinách dnešního Slovinska od pravěku po současnost.\n\nStředozemní oblast, kam řadíme i území Slovinska, byla osídlena zemědělskými kmeny již v 5. tisíciletí př. n. l. První ucelenější informace o životě v této oblasti pocházejí z období rozkvětu Římské říše (2. a 1. století př. n. l.), pod kterou v této době spadá i území dnešního Slovinska. Římané tuto oblast postupně osídlují od pobřeží směrem do vnitrozemí, na sever, na východ, kde zakládají své vojenské osady. Z tohoto období pochází celá řada významných sídel (např. Zemono – rozlehlý vojenský tábor ve Vipavské dolině a vojenský tábor, později osada Emona na jihovýchodě dnešního hlavního města Lublaně). Na území dnešního slovinského pobřeží, v blízkosti Sečovlje, byly jedny z nejrozsáhlejších salin, které zásobovaly solí velkou část Římské říše, dokonce větší část produkce končila přímo v Římě. Společně s úpadkem Římské říše v 3. a 4. století dochází i k snižování významu a vlivu Římské říše na území Slovinska, až k definitivnímu opuštění římských osad v průběhu 4. a 5. století. \n\nKolem roku 550, v rámci 2. vlny stěhování národů se předkové Slovinců posouvají přes Moravu k Dolnímu Rakousku a společně s předky Čechů osídlují od Čech přes Rakousko, Maďarsko až po jih dnešního Slovinska. Na tomto osídlovaném území, především v jeho západní části, pak dochází k častým střetům nejprve s Bavory a později s Avary přicházejícími od východu. Po porážce Bavorů v roce 593 a útoku na Istrii v roce 598 se Slovanům otevírá možnost postupu jak na východ tak na západ. V tomto období také vznikají předpoklady pro vznik státních celků. Prvním je Sámova říše (628–658), kmenový svaz, ke které se kolem roku 626 připojují i \"Slovinci\" žijící na horní a dolní Drávě. Po zániku Sámovy říše kmeny západních Slovanů vytvářejí útvar spolu se slovanským vévodstvím Karantánským, s centrem v současných rakouských Korutanech (Gosposvetsko polje). V 8. století sílí vliv Franské říše. Frankové postupují směrem na východ, podmaňují si Bavory a kolem roku 750 se dostávají na slovinské území. S jejich příchodem se slovinské území dostává do sféry západního vlivu. Začíná probíhat proces feudalizace, zavádí se lenní řád. Své místo si buduje a upevňuje katolická církev. V roce 811 je území Karantánců rozděleno na dvě centra na úrovni arcibiskupství: salcburské a akvilejské. Slované jsou pokřtěni a pozvolna ztrácejí svou nezávislost. V průběhu 8. a 9. století Frankové postupně ovládají všechna teritoria Slovinců. Po neúspěšném povstání proti franské nadvládě, které vede Ludovit Posávský, dochází k odstranění domácích knížat a kosezů a na jejich místa se dostávají přívrženci Franské říše, především bavorští šlechtici. Slovinsko tak ztrácí svou privilegovanou vrstvu, která by mohla vybudovat podmínky pro státotvorné uspořádání. Sociální těžiště se přenáší na neprivilegované vrstvy.\n\nV souvislosti s rostoucím vlivem křesťanství je jazyk nižších vrstev, Slovinců stále více užíván pro účely náboženské. Na objednávku biskupa Abraháma vznikají Frizinské památky (\"Brižinski spomeniki\"), které sloužily jako liturgická pomůcka. Pojmenovány jsou podle místa nalezení v bavorském Freisingu a doba jejich vzniku se datuje někde na přelomu 10. a 11. století. Jedná se o nejstarší slovanský text psaný latinkou, karolinskou minuskulou. Tyto památky obsahují tři slovinské texty: vzorec všeobecné zpovědi, krátké kázání o hříchu, pokání a zpovědní modlitbu. Přibližně ve stejné době dochází k rozpadu Karantánie. Vznikají nové státy na úrovni markrabství (Podrávské markrabství – okolí Ptuje, Kraňské markrabství, Istrijské markrabství). V čele těchto celků jsou hrabata či markrabata podřízená vyšší autoritě (císař apod.). V 11. až 12. století se formují základní slovinské jednotky vzniklé spojením menších územních celků: Kraňsko, Korutany a Štýrsko, které zůstávají stabilizované až roku roku 1918. V této době je tedy slovinské teritorium v rukou cizích šlechtických rodů, jako jsou např. Babenberkové, kteří vládnou ve Štýrsku až do roku 1246. Na scénu vstupuje český král Přemysl Otakar II., který vládne v letech 1253 až 1278 (roku 1251 získal Štýrsko a v roce 1270 připojuje ke svému panství také Korutany a Kraňsko). Zde se podruhé potkávají Češi a Slovinci v rámci jednoho státního útvaru (prvním byla Sámova říše).\n\nO slovinské území jeví značný zájem i právě expandující rod Habsburků. V roce 1278 přemyslovské državy v alpských zemích získává Rudolf Habsburský. Habsburkové se stávají rozhodující panovnickou dynastií a postupně povyšují slovinské země na vévodství a začleňují je do starorakouského prostředí. O podobný proces jako Habsburkové se pokoušejí v první polovině 14. století i Celjská hrabata (šlechtický titul jim udělil Karel IV.). V roce 1333 získávají Celje, které se stává jejich rezidencí. V průběhu 14. a 15. století je tento rod na vzestupu, získává různá léna v Kraňsku, Korutanech, Přímoří, což vážně narušuje soudržnost Habsburků. V roce 1341 se hrabata z Celje stávají nejmocnějším rodem ve slovinských zemích. Roku 1355 Habsburkové pod svou vládu Lucemburků (Heřman II. Celjský zachránil život Zikmunda Lucemburského v bitvě u Nikopole). Se smrtí Zikmunda v roce 1437 Celjská hrabata tuto podporu ztrácí. Ulrik II. Celjský se účastní expanze do Uher, vstupuje do zápasu o uherský trůn, dostává se do sporu s Janem Hunyadym, což Ulrika II. stojí život. Roku 1456 tak Celjská hrabata vymírají po meči a jejich državy ve slovinských zemích získávají Habsburkové. Smrtí posledního z celjských hrabat se ze slovinského prostoru ztrácí zastoupení domácí šlechty a tím i zásadní možnost ovlivnění politické situace ve prospěch slovinského etnika, které tvoří převážně poddaní a částečně nižší šlechta bez většího politického vlivu. Opakuje se stejná situace jako v 9. století (ztráta privilegované vrstvy). O významu Celjských hrabat z hlediska slovinské historie svědčí i současný státní znak Republiky Slovinsko, na kterém je, mimo jiné, i erbovní znamení celjských hrabat – tři hvězdičky.\nPodíváme-li se na hlavní středověké slovinské země Kraňsko, Štýrsko a Korunaty z hlediska etnického osídlení, jednoznačnou převahu zde má etnikum slovinské, tvořené, jak již bylo výše zmíněno, poddanými a v menší míře nižší šlechtou. Tento stav trvá až do 18. století, do vytvoření měšťanstva.\n\nVrstva poddaných je, stejně jako v českých zemích, nesvobodná, má povinnost roboty (tlaka). Panství je organizováno na stejném principu, jaký známe z českých zemí té doby. V čele stojí hejtman (oskrbnik) a příslušný aparát: písař (grajski pisar) a úřednictvo (valpet). Vesnickou samosprávu zastupuje rychtář (župan). Soudní pravomoc si udržuje vrchnost, až na výjimku práva hrdelního, které je vyhrazeno panovníkovi. Ve 13. století dochází k oživení městského života. V té době je založena většina nových slovinských měst, která vznikají převážně na obchodní cestě Vídeň–Terst–Benátky. Struktura obyvatelstva ve městech je národnostně pestrá. Obchodníci jsou Němci nebo Italové (v Přímoří). Řemeslnictvo a nižší vrstvy tvoří Němci a Slovinci. Ve finanční sféře dominují Židé. Úředním jazykem je němčina. V čele města stojí rychtář – městský soudce (mestni sodnik), zpočátku jmenován pánem, později volen měšťany. V přímořských městech rozhoduje právo italské.\n\nBěhem 12. a 15. století dochází k odcizení velkého území, slovinské teritorium se zmenšuje, což má neblahý dopad na kulturu. Kulturní centra, jako je Gosposvetsko polje, zůstávají za hranicemi a území, která zůstávají slovinská, se ocitají bez center kulturního života. Na nižší úrovní úlohu střediska kultury pak přebírají kláštery (působí zde 11 řádů, celkem cca 35 klášterů), kde dochází ke slovenizaci jejich obyvatel, jež se stávají nositeli domácí kultury a vzdělání. Zde také vznikají písemné památky z tohoto období, psané latinsky. Ve druhé polovině 14. století a v 15. století se začíná v klášterních rukopisech uplatňovat i slovinština. Slovinské texty například nalezneme ve Styčenském rukopise (Stični rokopis), jehož autorem je pravděpodobně Čech (katolík), který se sem uchýlil z husitských Čech. Jinak se slovinština prosazuje hlavně v běžném hovoru. Německý jazyk však stále zůstává jazykem vyšších vrstev, v psaném projevu vytlačuje latinu (s výjimkou italských území). Od 14. století vznikají populární, německy psané kroniky, jako jsou Štýrská rýmovaná kronika Jakoba Unresta, nebo anonymní Celjská kronika (oslava Celjských hrabat).\n\nRokem 1500 ve slovinských zemích končí kolonizace, plánované stěhování větších skupin obyvatelstva na dosud neosídlení území. V této době je vytvořena slovinská etnická hranice, která se do dnešního dne téměř nezměnila. Na území cca 24 000 km² v 15. a 16. století žijí vedle cizorodého německého obyvatelstva a šlechty převážně Slovinci, maximální počet obyvatel dosahoval půl miliónu.\n\nV 15. a 16. století se ve slovinských zemích rozvíjí raný kapitalismus. Kapitalistická výroba se nejvíce uplatnila v železářství a těžbě rud. Nejbohatší obchodníci se stávají majiteli železných hutí. Některé společnosti, především ty, které pracovaly pro vojenské potřeby (slévárna děl v Celje, sklárna v Lublani) se rozvinuly v manufakturní výrobu. Investory byli převážně cizinci z jižního Německa (s výjimkou Klagenfurtu a Terstu). Jejich vliv významně narůstá po vyhnání Židů z vnitřních rakouských zemí. V důsledku strachu před zvyšujícím se vlivem cizí konkurence domácí měšťanstvo (jde obzvláště o řemeslníky s menším kapitálem) zakládá cechy a tím utvrzuje feudální smýšlení. Protože zemědělci byli soběstační, většinu zákazníků řemeslníků tvoří měšťané a panstvo. Cechy tak začínají omezovat počet mistrů a požadují delší výuční dobu. Jednotlivá města mezi sebou bojují za svá obchodní práva (např. válka o víno mezi Mariborem a Ptujem).\n\nHospodářský rozvoj má velký vliv také na život na venkově. Zemský pán potřebuje více peněz, aby udržel svou životní úroveň, neboť mu konkurují bohatší měšťané (nižšího stavu). Proto správce požaduje od svých poddaných peněžní daň. Z toho důvodu jsou poddaní přinuceni začít prodávat své produkty v nejbližším městě, nebo i dále. V prvním případě se stávají konkurencí pro měšťany, kteří volají po omezení obchodování se zemědělskými produkty, v druhém případě se pak poddaní čím dál tím více vymaňují z vlivu zemského pána. Spor měst a venkova o omezení obchodu se zemědělskými produkty končí smlouvou mezi šlechtou a městy (Kraňsko 1492). Podle této smlouvy dochází k jistým omezením zemědělského řemesla a obchodu v okolí měst a tržišť, jinak je však zemědělský obchod obchodem svobodným. Někteří poddaní opouští zemědělství a odchází za prací do hutních společností nebo věnují domácímu řemeslu. Postavení poddaných se dále zhoršuje vlivem vpádů Turků, které jsou důvodem dalšího zvyšování daní. Kromě finančních povinností má poddaný povinnost zúčastnit se výstavby městských opevnění a navíc si zajistit svou obranu výstavbou táborů.\n\nVšechny tyto výše uvedené vnitřní i vnější důvody zhoršení postavení poddaných vedly k selským povstáním. Poddaní požadují návrat \"starého práva\" a rovnoprávné zapojení do hospodářského života, řemesla a obchodu. Nejvýznamnější selská povstání ve slovinských zemích byla: první korutanské povstání roku 1478, namířené proti zvyšování daní, povstalci byli poražení Turky. Druhé slovinské povstání (Kraňsko, Štýrsko a Korutany), za vlády Maxmiliána II. roku 1573, kromě sociálních požadavků se objevují i požadavky politické, povstání bylo potlačeno šlechtou. Společenské problémy tehdejší doby se projevují i ve sporech mezi katolíky a protestanty. Na nesoulad církevní organizace poukazuje nejenom obyčejný lid, ale i sama šlechta. Ze západu, převážně z německých zemí, začínají pronikat myšlenky reformace. První reformační myšlenky pronikly ke Slovincům prostřednictvím husitských exulantů a hlaholských překladů husitských traktátů. Vlastní reformace souvisí však až s Lutherovým učením. První ohnisko tohoto protikatolického hnutí na slovinském území představuje biskup Bonoma v Terstu roku 1523. Hlavními nositeli církevní reformy byli vedle zapálených duchovních především studenti (mezi rokem 1517 a 1600 dvě třetiny studentů studovaly na německých univerzitách) a přistěhovalci (horníci, vojáci a obchodníci).\n\nRozeznáváme dva směry slovinské reformace: první šlechticko-měšťanský směr (hlavní představitel Primož Trubar) a druhý selsko-plebejský směr, který kromě církevní reformy požaduje také reformu společenského uspořádání. Pro dějiny Slovinska má období reformace velký význam ve třech oblastech: jazyka, literatury a národní otázky. V druhé polovině 16. století je vydáno na padesát slovinských knih. Slovinský jazyk se prosazuje jako jazyk bohoslužby a v neposlední řadě se do tohoto období datují počátky spisovné slovinštiny. Pro kulturní vývoj slovinského národa nelze opominout velký význam Trubarova rozhodnutí pro užívání latinky pro samostatný slovinský jazyk, osamostatněný od chorvatštiny. Primož Trubar jako první požaduje, aby se ve školách vyučovala slovinština a slovinský katechismus.\n\nSoučasně s vrcholením protestantismu nastupuje období katolické protireformace. Ústřední postavou je nový císař Ferdinand II. Hlavní oporou mu je jezuitský řád (1586, Univerzita ve Štýrském Hradci) a vedení matričních knih, které zaručovaly lepší přehled o věřících. V čele rekatolizace ve Slovinsku stáli biskupové Martin Brenner a Tomaž Hren. Myšlenky protestantismu jsou úspěšně vymýceny nejprve ve městech. Do roku 1628 se ke katolické církvi vrací i většina šlechtického stavu. Ostatní jsou přinuceni k emigraci.\n\nDalším význačným obdobím pro dějiny slovinských zemí je období vlády Marie Terezie (od roku 1740) a posléze Josefa II. (1780–1790), známé jako období reforem (reforma státní správy, daňového systému, vojska, patent o náboženské toleranci a zrušení nevolnictví). Reorganizace školství má na jedné straně napravit nevzdělanost a být alternativou církve, na straně druhé má napomoci absolutismu, nasměrovat všechny poddané na stejné myšlení. Na nejnižší úrovni školství, v tzv. triviálních školách se uplatňuje slovinština jako vyučovací jazyk. Ve městech jsou hlavní školy, kde se vyučuje německy. Na gymnáziích, která jsou do této doby výhradně v rukou církve (jezuitský a františkánský řád) se objevují řadoví učitelé a kromě latiny je zaváděna němčina. Josef II. potlačuje moc církve a roku 1781 vyhlašuje toleranční patent (platí pouze pro vybrané církve: katolická, pravoslavná, aušpurská, helvétská). Omezuje pravomoce šlechtických stavů a do státního aparátu se dostává větší počet představitelů nižší šlechty a měšťanstva. V neposlední řadě spojuje jednotlivé územní celky do větších územních jednotek. Tyto reformy umožnily pronikání osvícenských myšlenek, jejichž nositeli jsou zpočátku převážně příslušníci nižšího duchovenstva. Na rozdíl od svých předchůdců nevěnují pozornost jen náboženské literatuře, ale i literatuře určené pro potřeby širokých vrstev. Přes všechny reformy převládá v Rakousku stále ještě feudalismus. Rakousko je na cestě k modernímu měšťanskému státu.\n\nKoncem 18. století v Evropě sílí strach před liberálními myšlenkami francouzské revoluce. V roce 1790 nastupuje na trůn Leopold II., a tím končí období reforem. V roce 1792 ho v čele monarchie střídá František I., který zavádí tvrdý policejní aparát. Je zřízena cenzura a opět se posiluje moc státního aparátu. Ve Slovinsku sílí strach a odpor proti německému vlivu (germanizaci). Představitelé národního hnutí se rekrutují z řad řídké inteligence a měšťanů. Obrozenci omezují svou činnost hlavně na pozdvihnutí domácího jazyka a literatury.\n\nObdobí mezi rokem 1809 a rokem 1813 se nazývá obdobím Napoleonových Ilyrských provincií. Ač mají krátkého trvání, jde o jeden z mezníků slovinské historie. Napoleon Bonaparte přináší myšlenky nového společenského uspořádání (heslo: volnost, rovnost, bratrství) a zavádí je i na obsazeném území Habsburské monarchie. Slovinština vyrůstá právě na základě zkušenosti z Ilyrských provincií (Slovinsko je jedním z mála států, kde je mimo Francii Napoleon oslavován – socha Napoleona v Lublani).\n\nV roce 1813 Rakousko obsazuje Ilyrské provincie a přebírá vládu. V letech 1814 a 1815 probíhá Vídeňský kongres, který navrací staré feudály na trůn. V Rakousku je vybudována hustá policejní síť, brojí se proti jakýmkoli náznakům národních kvasů, liberálních myšlenek. Hlavní postavou tohoto období je kníže Metternich. Hlavní oporou absolutismu je šlechta, vojsko a církev. Rakousko zavádí politiku nedůvěry a nenávisti mezi jednotlivými národy monarchie. Je vyvíjen tlak na povinné vzdělání obyvatelstva z důvodu rozvoje průmyslu a státu, avšak na druhé straně je potřeba udržet lid v poslušné nevědomosti. Opět se zavádí triviální systém škol. Časopisy a noviny vychází pouze v němčině. Pokusy o slovinské noviny ztroskotaly na cenzuře. Vyhlášky jsou psány slovinsky, ale oficiálním jazykem je němčina a italština.\nV 30. letech 19. století se jako obrana proti sílící germanizaci šíří myšlenky charvátského ilyrizmu, jehož základem je Kollárova teorie čtyř slovanských národů (ruský, polský, český, ilyrský = jihoslovanský). Toto hnutí postupně nabývá podoby politického hnutí. Ústřední myšlenkou je spojení Slovanů v rámci monarchie a společné prosazování politických požadavků. Pro Slovince by to znamenalo vzdát se slovinského jazyka, což u části slovinské inteligence naráží na velký odpor. Sílící národní hnutí jednotlivých národů habsburské monarchie vrcholí revolučním rokem 1848. Revoluční bouře se nevyhýbají ani slovinskému území. V Lublani se konají manifestace, kde dochází k ničení budov rakouské správy. Slovinci se deklarují jako jeden národ a volají po stejných právech v rámci monarchie jako mají Němci. Požadují vytvoření slovinského království v rámci Rakousko-Uherska a na území s převahou slovinského obyvatelstva má být úředním jazykem slovinština. Matija Majar Zilský dokonce zveřejňuje mapu Slovinského království na základě etnických hranic. Z tohoto ideového programu, nazývaného „Slovenija“ se nakonec nic nerealizuje, ale tyto myšlenky jsou velice nosné a do jisté míry se realizují po první světové válce v rámci Jugoslávie.\n\nV době Bachova absolutismu se v 60. letech formuje slovinský politický život, proti sobě stojí konzervativní staroslovinci (představitel Bleiweis) a liberální mladoslovinci (představitel Levstik). Po překonání rozporů se v roce 1867 sdružují pod společným politickým programem, který slaví ve volbách do zemského sněmu velký úspěch. Dále vzniká řada různých kulturních organizací, sportovních spolků (Slovenska matica, Južni Sokol – po vzoru českého Sokola), rozvíjí se čítírenské hnutí (základna slovinské inteligence).\n\nI přes větší politickou svobodu, obzvláště po nastoupení dualismu, stále pokračuje hospodářský a národní útlak neněmeckých národů v rámci monarchie. Do popředí se znovu dostávají myšlenky ilyrismu, ale i austroslavismu a panslavismu.\n\nNa přelomu 19. a 20. století se vytváří dva tábory (Trojspolek – Německo, Rakousko a Itálie a státy Dohody Anglie, Francie a Rusko). Ve Slovinsku té doby se tvoří slovinský finanční kapitál, kapitalismus proniká na venkov, to je spojeno s růstem proletariátu a počátkem nového třídního boje. Vládnoucí německá vrstva nejenže Slovincům nedává právo na užívání slovinské jazyka ve školách a na úřadech, ale snaží se o odnárodňování slovinského území. Na obranu Slovinci zakládají Společnost Cyrila a Metoděje. V čele politického života stojí klerikální strana, v roce 1905 přejmenovaná na Slovinskou stranu lidovou, pod vedením extremisty, advokáta Ivana Šusteršiče. Dělnickou třídu zastupuje Jihoslovanská sociálně-demokratická strana (založena v roce 1896). Mladí reprezentanti obou slovinských buržoazních stran (klerikální a liberální) se pokoušejí o oživení zkostnatělé politiky. U klerikálů jde o začleňování myšlenek křesťanského socialismu, v rámci liberálů pak o myšlenky obrozenství.\n\nJeště před vypuknutím první světové války se vídeňský dvůr snaží zachránit národnostně rozdrobené Rakousko-Uhersko návrhem trializmu, což je svaz tří zemí – Rakouska, Uherska a státu rakouských Jihoslovanů. Za první světové války Slovinci bojují, stejně jako Češi, v armádě Rakouska-Uherska. Slovinci jsou v těžké situaci. Nejenže si válku nepřejí, ale ani z ní nemohou nic získat. Naopak v případě vítězství Trojspolku hrozí rozdrobení slovinského území. Nejvíce Slovinců bojovalo ve třetí divizi se sídlem ve Štýrském Hradci (Grazu). Zpočátku slovinské pluky bojují na ruské frontě a na jaře 1915 jsou přesunuty na Sočskou frontu, o které se mluví, jako o jedné z nejkrutějších front této války (poziční válka vysoko v horách – dnes je této frontě věnováno muzeum v Kobaridu, kde je jedna místnost věnována českým vojákům). Z těchto pluků byla sestavena nová slovinská armáda, která bojovala s Rakušany o severní hranici Slovinska. V roce 1920 byly pluky začleněny do armády Království Srbů, Chorvatů a Slovinců. 29. října 1918 se území Slovinska stalo součástí Státu Slovinců, Chorvatů a Srbů, v jehož rámci se stalo autonomní zemí zahrnující část Kraňska, Dolní Štýrsko a jihovýchod Korutan. O připojení ke Slovinsku usilovali i některé slovinské skupiny na území uherského Zámuří, což se však do srpna 1919 nepodařilo realizovat. Západní regiony moderního Slovinska (Gorice a Gradiška, sever Istrie a západní Kraňsko) se staly součástí Itálie. 1. prosince 1918 se Stát Slovinců, Chorvatů a Srbů spojuje se Srbským královstvím a vzniká Království Srbů, Chorvatů a Slovinců v čele se srbskou dynastií Karađorđevićů. V rámci Království Srbů, Chorvatů a Slovinců tvořilo Slovinsko autonomní zemi do roku 1921. Poté bylo do roku 1929 jeho území rozděleno mezi Lublaňskou a Mariborskou oblast\n\nVe dvacátých letech se projevuje značná politická nestabilita, způsobená rozdílným politickým a hospodářským vývojem jednotlivých států. Propukají spory mezi Srby a Chorvaty. Slovinsko stojí v podstatě po celé meziválečné období stranou. V roce 1929 slovinský katolický politik Anton Korošec vytváří dočasnou vládu (radikálové, demokraté a klerikálové) – snaha o vytvoření trojfederace. Král Alexandr rozpouští parlament, nastoluje osobní diktaturu a mění správní rozdělení státu, přičemž na území Slovinska vzniká Drávská bánovina. Název státu se mění na Království Jugoslávie. V roce 1934 Alexandr umírá následkem atentátu ve Francii a za jeho nedospělého syna Petra II. pak vládnou regenti.\n\nDne 6. dubna 1941 začíná bez vypovězení války náletem na Bělehrad a některá další města německý útok na Jugoslávii. Slovinsko se ocitá pod trojí okupací: Německa, Itálie a Maďarska. Okamžitě se formuje Osvobozenecká fronta do jejíhož vedení se dostává komunistická strana, která vyzývá k celonárodnímu povstání.\n\nV roce 1943 se objevuje tzv. Dolomitské prohlášení, ve kterém Osvobozenecká fronta uznává vedoucí úlohu komunistické strany. Dochází k útlumu domácího odboje a rozšíření protifašistických sil z oblasti dnešního Chorvatska a Bosny, které byly pod vedením KSJ. Vrchním velitelem národního osvobození je Josip Broz Tito, pozdější prezident poválečné Jugoslávie. Ve Slovinsku probíhají boje až do 15. května 1945 (Korutany a Štýrsko). Listopadové volby komunistická strana zmanipulovala tak, aby získala v parlamentě rozhodující většinu a 29. listopadu 1945 tak parlament ruší monarchii a v Bělehradě vyhlašuje Federální a lidovou republiku. Ta důsledně kopíruje sovětský model (znárodňování půdy nad 20 ha apod.). Slovinsko se stává opět místem, kde se řeší spory Jugoslávie s jeho sousedy. Po snaze otevřít otázku hranic LFRJ s Rakouskem, která nebyla úspěšná a nedošlo k teritoriálním změnám, zatlačil Bělehrad ve jménu Slovinců na Itálii ve snaze vyřešit ožehavý problém italsko-jugoslávských hranic.\n\nV roce 1948 se Tito dostává do sporu se Stalinem. V Jugoslávii probíhají čistky nespolehlivých kádrů, jsou zřízeny koncentrační tábory pro politické vězně (ostrov Goli otok). Po rozchodu se Sovětským svazem roku 1953 nastává liberálnější vývoj, který trvá až do počátku 70. let. Jugoslávie v té době stojí zcela mimo dva ústřední politické tábory západu a východu. Ke konci 60. let dochází ke krizi uvnitř komunistické strany, řada lidí je odstraněna za své liberální a podnikatelské smýšlení. Nastává proces stabilizace. Dne 4. května 1980 umírá v Lublani prezident Josip Broz Tito.\n\nPo celé období společného soužití jižních Slovanů v rámci Jugoslávie stojí Slovinsko poněkud stranou hlavního politického života, který se odehrává v Bělehradě. Tato malá země je navíc z ekonomického hlediska největším přispívatelem do společné jugoslávské pokladny a do tzv. Fondu pro nerozvinuté republiky, který sloužil pro zajišťování investic chudších svazových států. Slovinští politici na svazové úrovni začínají poukazovat na nerovnováhu v tomto přerozdělování investičních prostředků. Trpělivost mnohdy dochází, jako například při sporu o výstavbu dálnice Šentilj-Gorica. Díky ústavě z roku 1974 získává Svazová republika Slovinsko další pravomoci, dochází k oslabení centrální vlády v Bělehradě. Definitivně je vyřešena i otázka ohledně italských hranic.\n\nTo na jednu stranu uspokojuje mnohé kruhy ve Slovinsku, které chtějí přiblížení k zemím Střední Evropy (hlavně pak k Rakousku), nicméně jen z části. V 80. letech se pak soužití ve společném státě stává čím dál tím méně fungujícím a onou poslední pomyslnou kapkou je vojenský soud se třemi novináři (Janez Janša aj.) z časopisu Mladina, který vede k nespokojenosti a volání po nezávislosti Slovinska. V zemi začínají vznikat liberalizační proudy; objevují se sdružení, která jsou předzvěstí nových politických stran a občanských iniciativ (například environmentalistická hnutí). Liberalizační směr ve Slovinsku dráždí Bělehrad, kde začínají panovat obavy ze snahy využít Slovinsko pro rozbití Jugoslávie, což přispívá k nárůstu nacionalistických tendencí.\n\nNástup Slobodana Miloševiće znamenal začátek centralizace moci v Jugoslávii. Velmi brzy získal jeho názorový proud převahu v Černé Hoře, Vojvodině a Kosovu. Ostře proti se však postavilo Slovinsko s Chorvatskem. Již na podzim 1989 brojil především srbský tisk proti Slovinsku a označoval jej za separatistickou zemi, kde hrozí kontrarevoluce (Slovinsko jako první svazová republika zrušilo komunistický monopol moci a ze svazu pracujícího lidu vznikla první opoziční strana). Hlavní spor se rozpoutal nejdříve kolem ústavních dodatků, které byly přijaty jako doplnění socialistické ústavy Slovinska, později po zakázaném mítinku Pravdy v Lublani 1. prosince zahájilo Srbsko ekonomickou blokádu Slovinska a rozpoutána byla nenávistná kampaň v tisku i televizi. Ve Slovinsku tak začalo být stále zřejmější, že existence v rámci jednotného jugoslávského státu není udržitelná. Zákaz dovozu slovinských produktů do zbytku Jugoslávie měl být odpovědí na vyhrocenou situaci, ve které bylo obyvatelstvo přesvědčeno, že Slovinci využívají SFRJ pouze jako levné odbytiště (první náznaky tohoto názoru se objevily již v Memorandu SANU na podzim 1986). Srbsko však tímto pouze poškodilo vlastní hospodářství.\n\nV roce 1990 se slovinská delegace naposledy zúčastňuje sjezdu Svazu komunistů Jugoslávie, deklaruje svrchovanost Slovinska ještě v rámci Jugoslávie, ale s vlastní zahraniční politikou a obranou. V září 1989 byla upravena republiková ústava, takže mohly být v dubnu následujícího roku konány první svobodné volby na území Slovinska. V nich je Milan Kučan, předseda slovinských komunistů, který na 14. kongresu prosazoval větší samostatnost jednotlivých svazových republik, zvolen prezidentem. Demokratický blok DEMOS v čele s Jožem Pučnikem, který tyto volby inicioval, byl poražen, další nové strany (celkem kandidovalo 14 uskupení), například Socialistická strana, zcela propadly.\n\n23. prosince téhož roku bylo vyhlášeno referendum, kde se 88 % Slovinců vyslovilo pro nezávislost své země. V první polovině roku 1991 probíhala intenzivní jednání představitelů všech jugoslávských republik ohledně budoucího uspořádání země. S výjimkou zástupců Srbska a Černé Hory byla podporována myšlenka konfederace, nebo volného soustátí; společenství suverénních a nezávislých států. Nezbytnost vyjednávat zdůraznily i západoevropské země. Protože však byly jednotlivé představy zúčastněných stran značně odlišné, docházelo k pokroku buď jen velmi pomalu, nebo vůbec. V souvislosti s tím oznámila slovinská vláda, že nedojde-li k pokroku, vyhlásí republika dne 26. června 1991 nezávislost na SFRJ.\n\n25. června 1991 slovinský parlament nezávislost oficiálně vyhlásil, během roku ji následně uznaly i další státy. Ještě během večera republika zajišťuje kontrolu nad svým územím a na novou hranici s Jugoslávií (tedy svazovou republikou Chorvatsko) jsou vyslány policejní kontroly. Ve snaze znesnadnit reakci zbylých pěti republik SFRJ tak učinil slovinský parlament o den dříve. Slovinské vedení očekávalo, že podle neformální dohody se Záhřebem se ve stejný den odtrhne i Chorvatsko, což zvýší význam celého uvedeného kroku.\n\nZápadoevropské země vnímaly tento krok s nesouhlasem; obsazení hraničních přechodů vnímaly jako použití síly a jako pokus prohloubení již tak značné jugoslávské krize.\n\nTakovou situaci samozřejmě federální vedení státu nechtělo připustit a tak bylo rozhodnuto o vojenské akci na území Slovinska s cílem udržet jednotný stát. Ústava z roku 1974 neměla jasně formulovaný text ohledně práva opuštění svazku, což se stalo předmětem sporů o interpretaci legálnosti aktu odtržení. Právo na odtržení bylo zajištěno jednotlivým \"národům\", nikoliv však \"republikám\".\n\nJugoslávská lidová armáda se svými jednotkami překročila hranice Slovinska dne 27. června, kde se střetla s jednotkami slovinské teritoriální obrany a domobrany. Po deseti dnech bojů je podepsána Brionská dohoda a jugoslávská armáda se ze slovinského území stahuje. Ljubljana však musí na určitou dobu proces osamostatnění pozastavit. V prosinci 1991 je nový stát uznán jako první Německem, na počátku roku 1992 pak dalšími státy. Republika Slovinsko (úřední název) se postupně stává členem důležitých evropských a světových společností. Zatímco ostatní republiky bývalé Jugoslávie se potýkají s národnostními a etnickými nepokoji, hospodářská situace Slovinska se stále zlepšovala. V polovině 90. let vláda prohlásila, že její prioritou je vstup země do EU, rozhovory o přistoupení začaly v roce 1998 a skončily o čtyři roky později.\n\nNa jaře 2003 si občané Slovinska v referendu odhlasovali přidružení své země do NATO a EU. Slovinsko se 29. března 2004 stalo členským státem NATO a 2. května 2004 vstoupilo do Evropské unie. Od 1. ledna 2007 zavedlo společnou evropskou měnu euro a v první polovině roku 2008 jako první postkomunistická země předsedalo Evropské unii.\n\n\n"}
{"id": "314872", "url": "https://cs.wikipedia.org/wiki?curid=314872", "title": "Koncepce", "text": "Koncepce\n\nKoncepce či koncept je záměr, myšlenka nebo návrh. Dále může označovat: \n\n\n\n\n"}
{"id": "314874", "url": "https://cs.wikipedia.org/wiki?curid=314874", "title": "Rakouská národní banka", "text": "Rakouská národní banka\n\nRakouská národní banka ( ) je centrální bankou Rakouské republiky a je integrována v Evropském systému centrálních bank (ESCB) a součástí bank eurozóny.\n\nProvádí měnové operace v Rakousku, bývala emisním ústavem v Rakousku až do přijetí eura 1. ledna 2002. Bankovky a mince nyní již pouze vyměňuje za eura. Je jakousi pobočkou Evropské centrální banky se sídlem ve Frankfurtu nad Mohanem. Banka má sídlo ve Vídni.\n\nBanka byla založena 1. června 1816 ve Vídni jako emisní ústav Rakouského císařství. Vydávala celou řadu měn – zlaté, koruny, šilinky v letech 1924–1938 a 1945–1999. V roce 1999 byl schválen projekt euro (€) a země byla od roku 1999 vázána právě na tento projekt. V současné době již banka nemá moc velké pravomoci v souvislosti se vstupem do eurozóny.\n\n"}
{"id": "314878", "url": "https://cs.wikipedia.org/wiki?curid=314878", "title": "Skica", "text": "Skica\n\nSkica je označení pro předběžnou kresbu, prvotní náčrt, původní náčrtek (črta) nějakého uměleckého nebo technického nápadu. Užívá se velmi často při všech tvůrčích činnostech, zejména ve všech oblastech výtvarného umění, dále též v architektuře, designu, užité grafice, své uplatnění nalezla i v technice. Původní náčrty jednotlivých uměleckých děl, staveb či technických artefaktů často bývají později velmi cenným dokumentem i dokladem autorova tvůrčího myšlenkového přístupu a tvůrčího postupu.\n\nSkici bývají častokrát velmi improvizované a jako takové mohou být zaznamenány na nejrůznějším druhu papíru (či jiného vhodného materiálu, na který se dá kreslit a psát). Pro tvorbu skic lze v papírnictví zakoupit běžné papírové bloky, kterým pak také říkáváme \"skicáře\".\n"}
{"id": "314882", "url": "https://cs.wikipedia.org/wiki?curid=314882", "title": "Qal'at al-Bahrain", "text": "Qal'at al-Bahrain\n\nKopec Qal'at al-Bahrain je od roku 2005 památka světového dědictví UNESCO v Bahrajnu. Jedná se o kopec ruin o rozměrech asi 300 m × 600 m.\n\nMěsto z 3. tisíciletí př. n. l. bylo kdysi hlavním městem dilmunské kultury. Dnešní kopec ruin byl tehdy nejdůležitějším místem ostrova. Kolem roku 1450 př. n. l. zde byl vybudován kasitský palác. Další domy byly vystavěny mezi 10. a 5. stoletím př. n. l. Ve 3. století n. l. zde Sásánovci vystavěli pevnostní systém. V 16. století na místě, kde stávalo město, vybudovali Portugalci pevnost, která zde stojí dodnes.\n"}
{"id": "314887", "url": "https://cs.wikipedia.org/wiki?curid=314887", "title": "Yellow Submarine (film)", "text": "Yellow Submarine (film)\n\nYellow Submarine (česky Žlutá ponorka) je animovaný kreslený celovečerní fantasy film z roku 1968 založený na hudbě The Beatles. Jde o název stejnojmenného zvukového alba s hudbou z filmu vydaného jako část hudebního katalogu The Beatles. Film režíroval v Kanadě narozený animátor George Dunning a vyrobily jej United Artists a King Features Syndicate. Živí Beatles se objevili jen v závěrečné scéně filmu, jejich postavy byly ve filmu mluveny jinými herci. Hlavním ilustrátorem a uměleckým vedoucím snímku byl Heinz Edelmann, rodák z Ústí nad Labem.\n\nPepperland je šťastný, hudbu milující ráj pod mořem, chráněný Kapelou Klubu osamělých srdcí Seržanta Pepře, který padne pod překvapivým útokem hudbu nenávidějících Modráků. Útočníci zalepí kapelu do hudbě vzdorné bubliny, pak promění obyvatele v sochy a promění zemi na svou barvu (modrou).\n\nPepperlandský starosta posílá Starého Freda (kterému říká Mladý Fred) ve žluté ponorce pro pomoc. Starý Fred cestuje do Liverpoolu, kde sleduje depresivního a bezcitného Ringa a přesvědčuje ho, aby pomohl. Ringo sežene své kamarády Johna, George a konečně i Paula. Pětice cestuje zpět do Pepperlandu ve žluté ponorce.\n"}
{"id": "314888", "url": "https://cs.wikipedia.org/wiki?curid=314888", "title": "Plezír", "text": "Plezír\n\nPlezír je první studiové album skupiny Basta Fidel vydané ke konci roku 2006 a pokřtěné 12. ledna 2007 ve vyprodaném Rock Cafe.\n\n"}
{"id": "314889", "url": "https://cs.wikipedia.org/wiki?curid=314889", "title": "Obyvatelstvo Polska", "text": "Obyvatelstvo Polska\n\nPočet obyvatel Polska činil k 30. červnu 2014 odhadem 38 483 957 lidí.\n\nPopulace Polska má téměř neměnnou úroveň, ale kvůli nízké porodnosti rychle stárne. V roce 1950 byl střední věk Poláků 25,8 let: polovina lidí byla mladší a polovina starší. Dnes je střední věk Poláků 38,2 let. Pokud budou současné trendy pokračovat, průměrný věk stoupne na 60 let v roce 2050. V Polsku je porodnost asi 1,5 dítěte na ženu (v roce 1990 to byly 3 děti) a patří k nejnižším v Evropě.\n\nDruhá světová válka drasticky omezila etnickou pestrost předválečného Polska. Po 1. světové válce tvořili Poláci 69% populace. Židovská populace utrpěla výrazné demografické ztráty především v důsledku deportací a holokaustu za 2. světové války a následné masové emigrace do nově vzniknuvšího Izraele. O ukrajinskou, běloruskou a litevskou menšinu Polsko přišlo poválečným posunem státní hranice na západ. O německou menšinu pak nuceným vysídlením. Na druhou stranu po roce 1989 ve statistikách přibyla menšina kašubská a slezská. Nynější státní hranice dělají polský stát kompaktnějším jak po stránce geografické, tak i národnostní (více například respektují tzv. Curzonovu linii). Polsko je dokonce před Albánií (95 %) a Islandem (94 %) národnostně nejvíce homogenním státem v Evropě.\n\n(p) = předběžná data\n\nStruktura populace (1.7.2012) (odhady, vyloučeni civilisté cizinci na území Polska, ale zahrnuti civilisté Poláci dočasně mimo Polsko) :\n\n97,8 % obyvatel používalo v roce 2002 polštinu, přes 500 000 lidí mluví slezsky a 50 000-200 000 kašubsky. Ohroženým jazykem je vilamovština, kterým hovoří asi 100 obyvatel města Wilamowice. Česká menšina v Kladsku používá kladské nářečí. Specifický fenomén představují goralská nářečí.\n\nPolsko je jedna z nejkatoličtějších evropských zemí. K římskokatolické církvi se zde v roce 2012 hlásilo 91 % obyvatel, 1 % se přihlásilo k pravoslaví, 2 % lidí k jiným náboženstvím. Ateisté, nevěří a agnostici tvořili 5 % populace. Neodpovědělo 1 % lidí (Eurobarometer 2012).\n\n"}
{"id": "314890", "url": "https://cs.wikipedia.org/wiki?curid=314890", "title": "Marchegg", "text": "Marchegg\n\nMarchegg (název tvoří dvě slova March = řeka Morava a egg = roh, zákoutí) je malé město v okrese Gänserndorf v rakouské spolkové zemi Dolní Rakousy, v její oblasti Weinviertel, resp. česky na Moravském poli, při hranici se Slovenskem, kterou tvoří řeka Morava. S katastrem Marcheggu přímo sousedí Devínska Nová Ves, městská část Bratislavy. K 1. lednu 2019 zde žilo 2 991 obyvatel, z toho více než 10 % Slováků a Čechů.\n\nPodél řeky Moravy procházely cesty již od pravěku. Nejznámější z nich je jantarová cesta, která v tomto úseku spojovala keltské oppidum na Braunbergu, později i římské sídliště Carnuntum, se sídlišti na jižní Moravě. Po této cestě opakovaně přicházeli na Velkou Moravu i „Apoštolé Slovanů“, svatí Cyril a Metoděj. Před zánikem Velkomoravské říše patřila celá oblast až po Dunaj pod správu Moravsko-panonské diecéze svatého Metoděje. \n\nMarchegg byl založen českým králem Přemyslem Otakarem II. a tehdejším olomouckým biskupem Brunem ze Schauenburku krátce po bitvě u Kressenbrunnu, na jejím místě, tedy „dvě míle od města a hradu Hainburg“, v letech 1260/61. K bitvě došlo 12. července 1260, den před svátkem svaté Markéty Antiochijské, a proto jí bylo město zasvěceno. Marchegg se stal královským městem, poddaným pouze českému králi. Někdy je Marchegg nazýván „jediným českým městem v Rakousku“. Přední historik přemyslovské doby Josef Žemlička spojuje ve své práci \"Přemysl Otakar II. král na rozhraní věků\" (s. 170) založení města s tímto velkým českým králem slovy: \"„Ryzích Otakarových fundací třetí čtvrtiny 13. století není (v Rakousku) mnoho. Mezi nimi Bruck an der Mur... K dalším Otakarovým městům patří Leoben, Marchegg a s otazníkem Radkersburg.“\" Ostatní zmíněná města kromě Marcheggu ovšem leží ve Štýrsku a byla založena na starších osídleních biskupem Brunem ze Schauenburku, který tam byl Otakarovým místodržícím. \n\nMěsto Marchegg a tvrz (přebudovanou později na zámek) založil Přemysl Otakar II. jako baštu proti Uhersku. Plánoval zde především zřízení velkého obchodního střediska, například tehdy navržené náměstí bylo s plochou cca 7,5 ha největší v celé tehdejší Evropě). Přemysl Otakar II. a olomoucký biskup Bruno ze Schauenburku usilovali i o zřízení první diecéze v severním Rakousku se sídlem v Marcheggu, která by byla podřízena zamýšlenému olomouckému biskupství. Proto zde začali stavět i katedrálu, ze které však bylo postaveno jen presbyterium (přední část). První písemná zmínka o městě a kostele sv. Markéty v něm je z roku 1268, kdy Přemysl Otakar II. předal patronátní práva k městu Marchegg řádu johanitů (později Maltézský řád), jako zástavu za půjčku. \n\nZ plánů na zřízení diecéze sešlo po přinucení Přemysla Otakara II. odevzdat rakouské země římskému a německému králi Rudolfu Habsburskému dne 26. listopadu 1276. Po Přemyslově osudové porážce a smrti v bitvě na Moravském poli (které se nachází v blízkosti města Dürnkrut cca 30 km severně od Marcheggu) dne 26. srpna 1278, bylo jeho mrtvé a zubožené tělo přivezené na náměstí města, aby lidé viděli, že Rudolfem Habsburským nenáviděný (i když lidem milovaný) král je mrtev. Až do roku 1529 patřil Marchegg mezi největší a nejvýznamnější rakouská města. Po těžkém poškození během první rakousko-turecké války v roce 1529 a „švédské války“ roku 1634 bylo upraveno v 17. a 18. století, kdy bylo město drženo uherským rodem Pálffy z Erdődu. Tento rod sídlící v Malackách na Slovensku však měl o město velmi malý zájem a využíval je prakticky jen jako honitbu. Je proto přinejmenším zavádějící tvrzení, že \"období středověku bylo...obdobím temna a za vše, co zde máme, vděčíme rodině Pálffy\". \n\nV současnosti je Marchegg jen malým městem s lokálním významem jako středisková obec pro okolní vesnice.\n\nMarchegg je železničním uzlem (odbočka na Gänserndorf) a pohraniční přechodovou stanicí na Slovensko. Železniční stanice Marchegg je v provozu od 20. srpna 1848, kdy byla zprovozněna dráha Vídeň – Marchegg – Bratislava přípojná později přes Gänserndorf na Severní dráhu císaře Ferdinanda (Vídeň – Stadlau – Gänserndorf – Břeclav). V roce 2017 byla realizována generální rekonstrukce stanice a od roku 2018 tudy projíždí i přímé vlaky z Vídně přes Bratislavu a Žilinu do Košic.\n\nMarcheggem prochází rakouská státní silnice B49 (Reintal – Hohenau – Angern – Marchegg – Hainburg), na kterou se zde napojuje zemská silnice L2 z Vídně. Přímé silniční spojení se Slovenskem zatím neexistuje, je ale plánováno (do roku 2024) v rámci výstavby rychlostní silnice S8 spojující Vídeň s Bratislavou. Z bratislavské městské části Devínska Nová Ves vede od roku 2012 přes řeku Moravu Cyklomost Slobody, který končí u nedalekého zámku Schloss Hof. Kromě toho je v blízké budoucnosti plánovaný kombinovaný cyklo-pěší most přes řeku Moravu.\n\nMěsto řídí rada, která má 18 členů, jejichž politická příslušnost je následovná: ÖVP 12 zastupitelů,﻿ GRÜNE 3 zastupitelé, FPÖ 3 zastupitelé. Toto složení vzniklo po obecních volbách v roce 2020, které byly údajně zmanipulovány starostou města Gernotem Hauptem (ÖVP), takže se jich Sociálně demokratická strana Rakouska (SPÖ) nemohla zúčastnit.\n\nFarní kostel sv. Markéty Antiochijské: mohutná sakrální stavba s dominantním raně gotickým presbytářem ze 3. čtvrtiny 13. století. Byla původně obklopená hřbitovem a nachází se v centru města. Chrám byl navržen jako velká trojlodní katedrála jihofrancouzského typu. Se stavbou se začalo současně se založením města roku 1260/61 a za 16 let byl vybudovaný presbytář a rozsáhlejší základy, které byly roku 1993 zjištěny georadarem. Během první rakousko-turecké války v roce 1529 a švédské války 1634 došlo k těžkým poškozením chrámu. Až do roku 1790 bylo k bohoslužebným účelům používáno pouze kněžiště. Za Karla knížete Pálffyho byla v letech 1789/90 postavena oproti presbytáři podstatně menší loď s kůrem. Dvoupodlažní západní věž byla postavena v roce 1855. Varhany z roku 1912 byly před nedávnem renovovány a dne 27. května 2018 byly slavnostně znovu posvěceny. Protože původně zamýšlený chrám sv. Markéty Antiochijské v Marcheggu nebyl dokončen, nebyly sem za zhruba 750 let přivezeny ani ostatky této patronky chrámu a města. Ty získal již olomoucký biskup Bruno ze Schauenburku a byly po celou dobu uchovávány v katedrále sv. Václava v Olomouci. Na základě iniciativy Petra Skácela daroval v roce 2016 olomoucký arcibiskup Jan Graubner část těchto ostatků zdejšímu chrámu (Dopis Mons. Jana Graubnera ze dne 13.7.2016 Prot.Num. 120/16 Ord.). Ostatky byly přeneseny formou pouti žen organizované P. Skácelem, zaštítěné olomouckým a bratislavským arcibiskupem a řeckokatolickým eparchou, z Olomouce přes jižní Moravu a Slovensko do Marcheggu ve dnech 14.-22.7.2018 a zde instalovány. Šlo tak o ojedinělý transport ostatkú světice a současně o pouť 3 arcidiecézí a 3 národú. (Dopis Mons. Jana Graubnera ze dne 12.7.2018 \"Zapůjčení relikvie sv. Markéty Antiochijské pro Pouť za důstojnost a poslání ženy ve dnech 14.7. - 22.7.2018 organizovanou Dr. Petrem Skácelem\".).\n\n\n\n"}
{"id": "314892", "url": "https://cs.wikipedia.org/wiki?curid=314892", "title": "Jiří Meduna", "text": "Jiří Meduna\n\nJiří Meduna (4. dubna 1932 Brno – 7. listopadu 2007 Brno) byl moravský archeolog, významný specialista na dobu laténskou. \n\nJeho manželkou byla archeoložka (se specializací na období eneolitu) Anna Medunová (za svobodna \"Anna Benešová\", některé práce publikovala pod jménem \"Anna Medunová-Benešová\").\n\nStudia archeologie na Filosofické fakultě University Jana Evangelisty Purkyně (nyní Masarykova univerzita) v Brně ukončil v roce 1956, jeho diplomová práce nesla název \"Osídlení Moravy Kelty\". V letech 1956 až 2000 působil jako vědecký pracovník v Archeologickém ústavu ČSAV v Brně. V roce 1964 zíkal titul CSc.\n\nKeltským osídlením Moravy se zabýval od absolutoria archeologie na brněnské univerzitě, problematiku obsáhl v celé šíři. Pozornost věnoval keltským pohřebištím (zveřejnění několika starších nalezišť – Ponětovice, Pustiměřské Prusy aj.; publikování jejich soupisu; precizování počáteční fáze keltských pohřebišť na Moravě).\nTěžištěm jeho práce se stala otázka poznání moravských keltských sídlišť. Monografie \"Die latènezeitlichen Siedlungen in Mähren\", 1980 společně se současně publikovaným materiálovým katalogem se soupisem laténských lokalit \"Die latènezeitlichen Siedlungen und Gräberfelder in Mähren\" (1980), tvoří jedno ze stěžejních děl moravské prehistorie).\n\nK poznání keltského osídlení Moravy přispěl kromě řady menších výzkumů (Brno-Horní Heršpice, Klentnice, Němčany, Pravčice aj.) i rozsáhlým terénním výzkumem keltského oppida Staré Hradisko. Zde zpracoval nejen materiál, získaný vlastními výzkumy (1964–1966, 1972–1973), ale i materiál z výzkumů Jaroslava Böhma ve 30. letech a precizně publikoval starší fondy ze sbírek muzeí v Boskovicích, Brně, Olomouci, Plumlově, Praze a Prostějově. Stal se uznávaným předním evropským odborníkem na dobu laténskou. Byl jmenován dopisujícím členem Německého archeologického ústavu. \n\n\n"}
{"id": "314897", "url": "https://cs.wikipedia.org/wiki?curid=314897", "title": "Skupina armád D", "text": "Skupina armád D\n\nSkupina armád D (\"Heeresgruppe D\") byla německá skupina armád za druhé světové války, která byla vytvořena dne 26. října 1940 ve Francii a jejím prvním velitelem se stal polní maršál Erwin von Witzleben. Její původní jádro pocházelo z rozpuštěné Skupiny armád C.\n\nDne 15. dubna roku 1941 byl stav Skupiny armád D vylepšen. Od tohoto data byl velitel Skupiny armád D shledáván jako vrchní velitel Západu (\"Oberbefehlshaber West\" nebo také \"OB West\" - nejvyšší velitel pro západní válečné pole). Jako následek tohoto je občas Skupina armád D chybně uváděna jako Skupina armád Západ.\n\n\n\n\n"}
{"id": "314903", "url": "https://cs.wikipedia.org/wiki?curid=314903", "title": "Béla Czóbel", "text": "Béla Czóbel\n\nBéla Czóbel (* 4. září 1883 - † 30. ledna 1979) byl maďarský malíř, zástupce École de Paris. Byl žákem Bély Iványiho Grünwalda v Baia Mare (maďarsky Nagybánya), později studoval na akademiích v Mnichově a v Paříži. V Paříži studoval u Jeanea Paula Laurense a stal se přítelem Picassa a Braquea. Do Uher se vrátil v roce 1906 a v Nagybányi se seznámil s tvorbou skupiny Neos. Zaujala jej i tvorba skupiny Nyolcak (Osmička nebo Osma), ale sám se nestal členem žádného maďarského uskupení. Během 1. světové války byla mnohá jeho díla zničena nebo ztracena. Ve válečných a poválečných letech (1914-1919) pracoval na akademii v holandském Bergenu, později působil v Berlíně. Od roku 1939 pobýval střídavě v Paříži a v maďarském Szentendre. V Szentendre se dnes nachází Muzeum Bély Czóbela.\n \n"}
{"id": "314908", "url": "https://cs.wikipedia.org/wiki?curid=314908", "title": "Wolfsthal", "text": "Wolfsthal\n\nWolfsthal je obec v rakouské spolkové zemi Dolní Rakousko, ležící v okrese Bruck an der Leitha, v sousedství slovenského hlavního města Bratislavy, ležící v 150 m n. m. K 31. březnu 2009 měla 829 obyvatel a rozlohu 21,77 km².\n\nDo roku 1996 tvořila s obcí Berg jednu obec Wolfsthal-Berg.\n\nV obci je železniční stanice, která je od roku 1945 koncovou stanicí jednokolejné elektrifikované (15 kV, 16 2/3 Hz) místní dráhy Vídeň - Wolfsthal, která původně (v letech 1914–1945) pokračovala až do Bratislavy.\n\n\n"}
{"id": "314912", "url": "https://cs.wikipedia.org/wiki?curid=314912", "title": "Majordomus", "text": "Majordomus\n\nMajordomus, zkráceně též majordom, byl titul správce, představeného čeledi, v raném středověku prvního dvorského nebo státního hodnostáře (úředníka). Jednalo se také o titul pro správce královských paláců a statků ve Franské říši, kde se do francouzštiny překládal jako maire du palais. V přeneseném významu pak bylo toto slovo ještě donedávna užíváno jako synonymum pro statutárního správce nějakého domu, panovnického dvora či velké domácnosti apod., kde majordomus „měl pod sebou“ veškeré služebnictvo, za jehož práci zodpovídal.\n\nV důsledku úpadku slabé dynastie Merovejců ve Franské říši přebírali majordomové postupně všechna práva panovníka, a to nejen správní, ale i vojenská. Ustanovovali úředníky, vydávali listiny a vedli války jménem panovníka.\n\nKarel Martel byl nejvýznamnější franský majordomus, který roku 732 zastavil arabskou expanzi do Evropy v bitvě u Tours, též známé jako bitva u Poitiers, a vyhnal je zpět za Pyreneje. Pro svého syna Pipina Krátkého připravil pozice pro převrat. Pipin po jeho smrti v roce 741 převzal funkci majordoma. V roce 751 pak svrhnul posledního Merovejského panovníka Childericha III. a prohlásil se králem z dynastie Karlovců. Úřad majordoma byl pak zrušen.\n\nJedná se zjevně o složeninu z latinských slov \"major\" (hlavní, vrchní, první) a \"domus\" (hospodářství, dům, palác) - tedy první člověk či hlavní člověk v nějakém domě. \n\nSlovo dům, lat. \"domus\" nebo \"familia\", řec. \"oikos\" znamená původně celé hospodářství jako samostatnou jednotku v čele s hospodářem, dále jeho rodinu, nesvobodnou čeleď či otroky, dobytek, půdu i budovy. Později také palác či panovnický dvůr a odtud jako metafora také širší panovnickou rodinu a domácnost (kompletní rodina panovníka). Do tohoto domu obvykle patřili všichni legitimní potomkové vládnoucího rodu - viz např. Habsburský dům, což byl pojem, jenž souhrnně zahrnoval všechny habsburské arcivévody včetně jejich manželek a neprovdaných arcivévodkyň.\n\n"}
{"id": "314916", "url": "https://cs.wikipedia.org/wiki?curid=314916", "title": "USS Des Moines (CA-134)", "text": "USS Des Moines (CA-134)\n\nUSS Des Moines (CA-134) byl americký těžký křižník stejnojmenné třídy. Přestože loď byla dokončena až po skončení druhé světové války, jeho konstrukce vycházela z válečných požadavků amerického námořnictva. Křižník zůstal ve službě až do 60. let 20. století, aniž by byl kdy bojově nasazen.\n\nStavba lodi byla zahájena na sklonku války a trup lodi byl spuštěn 27. září 1946 v loděnici \"Bethlehem Steel\" v Quincy ve státě Massachusetts a do služby vstoupila 17. listopadu 1948 pod velením kapitána A. D. Chandlera. \n\nPo sérii cvičení byl křižník převelen z kontinentálních USA do Středomoří, kde pobýval v letech 1949–1957. Nejprve byl sedm let vlajkovou lodí americké 6. flotily. U té absolvoval řadu cvičných plaveb a v letech 1952, 1953 a 1955 i společná cvičení NATO. V roce 1957 se loď vrátila do domovského přístavu v Norfolku, odkud se v únoru 1958 vrátila zpět do Středomoří a zůstala vlajkovou lodí 6. flotily až do svého vyřazení z aktivní služby v červnu roku 1961.\n\nAmerická 6. flotila reprezentovala americké zájmy v regionu a \"Des Moines\" jako její součást navštívil řadu přístavů, stejně jako byl přítomem i v místech konfliktů. Dvakrát navštívil bývalou Jugovlávii. Nejprve v prosinci 1950 Rijeku a v květnu 1960 Dubrovnik. V době Suezské krize v roce 1956 se proto pohyboval ve Východním Atlantiku a během Libanonské krize v roce 1958 byl jádrem amerických sil v oblasti. \n\nPo vyřazení ze služby se křižník nacházel nejprve v rezervě v Bostonu a poté v \"Naval Inactive Ship Maintenance Facility\" ve Filadelfii, kde zůstal až do roku 2006. Po neúspěšném pokusu přeměnit \"Des Moines\" v plovoucí muzeum ve Wisconsinském městě Milwaukee, byl trup odtažen do Brownsville v Texasu k sešrotování, které bylo dokončeno v roce 2007. Sesterská loď USS \"Newport News\" byla sešrotována v roce 1993 a druhá sesterská loď USS \"Salem\" se zachovala jako plovoucí muzeum. \n\n"}
{"id": "314919", "url": "https://cs.wikipedia.org/wiki?curid=314919", "title": "Přízřenice", "text": "Přízřenice\n\nPřízřenice (německy \"\") jsou městská čtvrť na jihu statutárního města Brna. Její katastrální území má rozlohu 3,82 km². Původně samostatná obec byla k Brnu připojena v roce 1919, od 24. listopadu 1990 je součástí samosprávné městské části Brno-jih. Žije zde přibližně 900 obyvatel.\n\nRozkládají se západně od řeky Svratky, poblíž jeho soutoku se Svitavou.\n\nPodobně jako v případě sousedních Dolních Heršpic se i zástavba Přízřenic skládá ze dvou výrazně oddělených částí. Jednak je to západně položená obchodně průmyslová zóna rozkládající se po obou stranách Vídeňské ulice, jíž zde prochází trasa víceproudové silnice E461, v jejímž středu se nachází trasa tramvajové linky číslo 2. Západně od Vídeňské ulice se zde na severozápadě přízřenického katastru rozkládá řada zahradních pozemků navazujících na obdobné pozemky v sousedních Dolních Heršpicích. Druhou částí jsou východně položené původní Přízřenice, které si dosud zachovávají původní vesnický charakter a patří mezi nejzachovalejší vesnické celky na území moderního Brna. Mezi oběma částmi, ale i na jihozápadě a východě katastru Přízřenic se nacházejí rozsáhlé plochy orné půdy. Východním okrajem katastru Přízřenic prochází krátký úsek dálnice D2 a zasahuje sem i část obchodního centra Olympia.\n\nJádrem původní vesnice je Staré náměstí, které má kapkovitý tvar. V jeho středu se nalézá novogotický kostel svaté Markéty. Na jižní straně náměstí stojí dodnes zachovaná, ale již poněkud chátrající jednopatrová budova zámku, vybudovaného před rokem 1750 pravděpodobně proboštem Janem Matyášem Thurnem. Před ním se nachází německý pomník obětem 1. světové války. Zajímavostí je, že se původně jednalo o pomník císaře Josefa II., z něhož byla později odstraněna původní pamětní deska a císařova busta. Ty byly nahrazeny novým křížkem a novou pamětní deskou. V intravilánu původních Přízřenic se nachází také sídlo zdejšího Sboru dobrovolných hasičů Přízřenice. Při samé hranici s Dolními Heršpicemi stojí v Zelné ulici budova zdejší mateřské školy, která však v minulosti sloužila jako základní škola pro zdejší českou menšinu.\n\nNa jihu a jihovýchodě hraničí Přízřenice s katastrálním územím města Modřice, na západě s katastrálním územím obce Moravany, na severu s katastrálním území Dolní Heršpice (rovněž součást městské části Brno-jih), a na severovýchodě s katastrálním územím Holásky (součást městské části Brno-Tuřany).\n\nPřízřenice byly patrně jedním z původních statků svatopetrského kostela, jimž je daroval zeměpán. Ve 13. století tvořily spolu s Dolním a Horním Cejlem statek a prebendu v držení probošta svatopetopetrského kostela a byly jako součást kapitulního panství. Roku 1454 udělil probošt Tas z Boskovic zdejším poddaným řadu svobod a milostí. Roku 1581 dovolil probošt Ekart ze Schwobenu obyvatelům Přízřenic šenk vlastního vína a naopak zakázal dovoz cizího vína, pokud měli sousedé vlastní. Zároveň svolil k tomu, aby poddaní využívali zahrady, líchy, pastviny a louky.\n\nRoku 1645 byly Přízřenice během švédského obléháni Brna vyloupeny a vypáleny a poddaní se rozutekli. Obnova vsi pak trvala 10 let. Další osadníci pak dokonali poněmčení původně české vsi. Roku 1666 zachvátil ves požár, který zde zničil 6 usedlostí, nicméně díky úrodné půdě se vesnice rychle zotavila. Obyvatelé Přízřenic byli osvobozeni od placení mýta, za což museli orat pozemky ve vlastnictví Brna. Z důvodu nedbalého plnění povinností byla tato úmluva roku 1658 brněnskou městskou radou vypovězena, a k jejímu obnovení došlo až roku 1673. Po roce 1707 byla v Přízřenicích zřízena hospoda. Při novodobém soutoku Svratky a Svitavy se nacházel mlýn, náležející vrchnosti, při němž se nacházel svobodný dvůr. Obě tyto nemovitosti byly pravidelně pronajímány. V 1. polovině 18. století se probošt hrabě Jan Matyáš Thurn neúspěšně snažil o vyjmutí Přízřenic a Dolního a Horního Cejlu z kapitulního panství. Roku 1750 byl v Přízřenicích postaven zámek s dvorem. V letech 1749 a 1792 se proboštové opakovaně a neúspěšně snažili přimět poddané, aby si zakoupili svá hospodářství. Roku 1786 byla robota zdejších obyvatel přeměněna v daně.\n\nKdyž bylo roku 1777 zřízeno brněnské biskupství, stal se z Přízřenic a Dolního a Horního Cejlu samostatný statek pod svrchovaností biskupa, nicméně i nadále podléhaly kapitulní jurisdikci. Roku 1820 prosadil biskup rytíř Václaf Stuffer právo spravovat Přízřenice a Dolní a Horní Cejl bez vlivu kapituly, k plnému osamostatní však došlo až roku 1843. Přízřenice byly do poloviny 19. století spravovány rychtářem a konšely, poté se z nich stala moderní obec s obecním zastupitelstvem a starostou.\n\nSoučástí Brna se Přízřenice staly 16. dubna 1919. V letech 1947-1949 byl v rámci Brna celý přízřenický katastr součástí městského obvodu Brno VIII. V letech 1949-1954 pak byl celý přízřenický katastr součástí městského obvodu Brno XI. Ze srovnání historických map je patrné, že někdy v první polovině 50. let došlo k úpravě katastrální hranice Přízřenic a Modřic, při které byla hranice částečně narovnána, přičemž se rozloha Přízřenic pravděpodobně zmenšila ve prospěch Modřic. Od roku 1954 pak bylo celé katastrální území Přízřenice součástí městského obvodu Brno IX. Jeho název byl 1957 změněn na Brno IX-Horní Heršpice. Roku 1960 se z něj stala městská část Horní Heršpice, přejmenovaná roku 1971 na Brno IX. Horní Heršpice. Ve druhé polovině 60. let došlo při radikální druhé katastrální reformě Brna též k úpravě katastrálních hranic Přízřenic do dnešní podoby. V rámci této reformy byly některé okrajové pozemky přízřenického území připojeny k Dolním Heršpicím. Došlo rovněž k další korekci katastrální hranice nejen s Modřicemi (ty nyní získaly parcely 1451/33, 1451/34, 1451/35, 1451/36, 1451/37, 1451/38 a 1451/39; naopak ve prospěch Přízřenic přišly o parcely 539/61, 539/62, 539/3, 539/4, 539/5, 539/6, 539/63, 539/64, 539/65, 539/66, 539/67, 539/68, 539/69, 539/70, 539/71, 539/72, 539/73, 539/74, 539/75), ale zároveň s Moravany (ty získaly parcely 1223/26, 1223/25, 1223/24, 1223/19, 1223/20, 1223/23, 1223/21 a 1223/22).\n\nRoku 1975 se pak stal celý přízřenický katastr součástí městského obvodu Brno IV., existujícího do roku 1990. Od 24. listopadu 1990 je celé přízřenické území součástí samosprávné městské části Brno-jih.\n\n12. září 2010 se v Dolních Heršpicích a Přízřenicích konalo místní referendum o oddělení od Brna a vytvoření nové obce Dolní Heršpice-Přízřenice, o těchto snahách podrobněji pojednává článek Dolní Heršpice-Přízřenice.\n"}
{"id": "314923", "url": "https://cs.wikipedia.org/wiki?curid=314923", "title": "Kaple Panny Marie (Chrást)", "text": "Kaple Panny Marie (Chrást)\n\nKaple Panny Marie je návesní kaple v Chrástu.\n\nO stavbu kaple v barokním slohu se postaral v roce 1802 chrástecký rychtář Jiří Martínek. Původně byla zasvěcena sv. Martinovi. Postavil ji uprostřed vsi vedle své rychty. Její půdorys má tvar osmiúhelníku se stranami střídavě delšími a kratšími, téhož tvaru je i střecha kaple, nad níž vztyčena je čtyřhranná lucerna, zakončená křížkem. Ve zdech kaple jsou tři elipsovitá okna a vchod opatřený jednoduchým pískovcovým portálkem. Ke zvýšenému vchodu vedou tři schody.\n\nPro novou kapli koupil rychtář Martínek starý oltář ze zrušeného kláštera v Plasích. Na oltáři vynikal zvláště obraz Panny Marie, jenž byl namalován na dřevě dle památné sochy Plzeňské Madony. Pravděpodobně kolem roku 1860 byl nahrazen oltáříkem ze zrušeného dominikánského kláštera v Plzni. Původní obraz byl zakryt novým obrazem, malovaným na plátně. Kolem něho byly nejen vyřezávané části oltáře, ale zdobily jej pečlivě provedené sošky andílků. Nad oltářem byla připevněna oltářní koruna s četnými paprsky.\nDo výklenků po stranách oltáře byly postaveny dvě velké sochy, jež dle způsobu provedení byly vyřezány asi kolem roku 1500. Byly umělecky velmi cenné, ale již před 30 lety byly velmi poškozeny. O záchranu obou soch – Panny Marie a sv. Bartoloměje – postaral se tehdy dýšinský kaplan P. Alois Černý, nynější arciděkan plzeňský. Dal je důkladně opravit a tak je zachránil pro chrásteckou kapli.\n\nKaple byla opravena v květnu 1850. Roku 1895 v květnu byla zdejší kaple opět jak zevně tak i uvnitř opravena. Renovování oltáře, soch, jakož i vymalování provedl zdejší občan František Honzík, povoláním nožíř. Zaplaceno mu bylo 60 zlatých.\n\nV únoru 1897 praskl ve zdejší zvonici zvonek. Nákladem obce byl pořízen nový zvon, mnohem těžší, jenž byl zhotoven firmou Robert Perner v Plzni. Stál 85 zlatých. Tento nový zvon byl v době 1. světové války rekvírován pro vojenské účely. Místo něho byl zavěšen opět starý zvonek, jenž byl uložen ve statku p. Hřícha (Kouřima).\n\nPřed okupací za starosty Ing. Otakara Šnajdra byla kaple z vnějšku opravena, opatřena trvalou omítkou a její střecha vyspravena. Za okupace a po ní stará krytina kaple byla značně poškozena větry, deštěm a mrazy, takže tašky na některých místech sjely, a voda tekla přímo na horní stranu klenby.\n\nV roce 1954 byl i vnitřek kaple shora až po okna provlhlý a její klenba byla tím ohrožena. Kaple větrala sice rozbitými okny, ale těmi zanášel tam vítr do ní prach i sníh, čímž trpělo vnitřní zařízení kaple, zvláště obraz Panny Marie a vyřezávané části oltáře. Vlhko poškozovalo oltář také zdola, poněvadž k zadní stěně kaple přiléhala hromada popele, a dešťová voda nemohla podle kaple odtékat. Vnějšek i vnitřek kaple volaly po rychlé a důkladné opravě.\n\nPodnět k jejímu provedení dala paní Marie Krejzarová, která na počátku srpna 1954 požádala MNV v Chrástu, aby opravu kaple povolil a přispěl na ni darováním potřebného stavebního materiálu (písku, vápna, cementu a tašek) v ceně asi 800 Kčs. Získala pak zdejšího tesařského mistra Vojtěcha Riedla, který ochotně a zdarma postavil potřebné lešení, aby mohla býti provedena nejprve nutná oprava vnější, zvláště střechy. Tu provedl důkladně a zdarma zdejší pokrývač Uhlík. Potom provedli nutné zednické práce ochotně Fr. Hájek, Oliberius a Veselý, portálek očistil kameník Korelus z Nadryb, dveře nabarvil Beran ze Stupna a kapli uvnitř vkusně vymaloval Hupač z Plzně-Doubravky.\n\nPro opravu byl v roce 1954 rozebrán oltář a tu bylo zjištěno, že pod obrazem Panny Marie, malovaným na plátně, byl starší podobný obraz, malovaný přímo na dřevě, které však zvláště dole bylo značně ztrouchnivělé. Starý obraz byl mimo to velmi poškozen tím, že na zadní stranu prken byly přibity svlaky dlouhými hřeby, jež prorazily obrazem, byly na něm zahnuty a zrezivěly.\n\nNa žádném z obrazů nebylo nalezeno označení, kdo je maloval. Dle posudku znalců vymaloval starší obraz na dřevě kolem roku 1690 asi plzeňský malíř František Karel Seeblumer, jehož mnohé práce byly v plaském klášteře. Modelem pro obraz byla mu socha Plzeňské Madony. Druhý obraz na plátně zhotovil plzeňský malíř Jan Herzog kolem roku 1880 dle téhož modelu, ale kolem postavy Panny Marie s Ježíškem přimaloval matné hlavičky andílků.\n\nObou poškozených obrazů se ujal dp. arciděkan plzeňský Alois Černý, který se postaral o to, aby byly v Pelhřimově odborně opraveny a tak oba zachovány. Oba opravené obrazy byly v neděli dne 15. května 1955 vystaveny v dýšinském kostele a znovu posvěceny. Starší obraz, malovaný na dřevě, byl zapůjčen do kostela v Dýšině, druhý byl ponechán pro kapli chrásteckou.\n\nDůkladnou opravu oltáře provedl plzeňský pozlacovač František Jäger, který opatrně odstranil nevhodné barvy, pečlivě natřel všechny části oltáře a některé z nich i pozlatil. Rovněž opravil obě velké sochy, jakož i menší sošku sv. Anny, jež byla uložena v bývalé rychtě Jiřího Martínka. Od Jägra byl zakoupen také dřevěný pozlacený křížek, jenž byl postaven na oltář.\n\nUvnitř oltáře jsou v kamenné schránce uloženy ostatky sv. Valentina, u ní je také malý křížek, jenž stával dříve na oltáři. Po stranách oltáře byly zavěšeny dvě lampy pro věčné světlo, které věnoval chrástecké kapli dp. arciděkan Černý. Ozdobné konsolky na jejich zavěšení (6 cínových svícnů) dovedně vykoval zdejší kovář Dlouhý. Dopravu součástí oltáře do Plzně a zpět ochotně opatřil pan Harant, řezník z Chrástu. Opravu stolu oltáře provedl zdejší truhlář Košan.\n\n"}
{"id": "314929", "url": "https://cs.wikipedia.org/wiki?curid=314929", "title": "Okres Leova", "text": "Okres Leova\n\nLeova je okres v jihozápadním Moldavsku. Žije zde okolo 50 tisíc obyvatel a jeho sídlem je město Leova. Na západě sousedí s Rumunskem, na severu s okresem Hâncești, na východě s okresem Cimișlia a s částečně autonomním regionem Gagauzsko a na jihu s okresem Cantemir. V okrese žije bulharská menšina.\n"}
{"id": "314933", "url": "https://cs.wikipedia.org/wiki?curid=314933", "title": "Okres Soroca", "text": "Okres Soroca\n\nSoroca je okres v severním Moldavsku. Žije zde okolo 95 tisíc obyvatel a jeho sídlem je město Soroca. Na západě sousedí s okresy Dondușeni a Drochia, na severu sousedí s Ukrajinou, na východě s částečně autonomním regionem Podněstří a na jihu s okresem Florești. V okrese se nachází pevnost z 15. století.\n"}
{"id": "314939", "url": "https://cs.wikipedia.org/wiki?curid=314939", "title": "Smrtelné nehody ve Formuli 1", "text": "Smrtelné nehody ve Formuli 1\n\nToto je seznam smrtelných nehod souvisejících se seriálem Formule 1. Tento seznam obsahuje nehody, při kterých zahynul pilot vozu ať už při závodě, kvalifikaci, tréninku nebo testování. Jsou zde obsaženy pouze nehody, které si vyžádaly smrt pilota, tudíž jsou vynechány ty, při kterých zahynuli pouze diváci, nebo traťoví maršálové.\n\nV souvislostí s Formulí 1 zahynulo pětačtyřicet pilotů, čtyřiadvacet z nich při závodních víkendech v rámci mistrovství světa, osm při závodě 500 mil v Indianapolis, devět při testování a čtyři při závodech, které nebyly součástí mistrovství světa.\n\nV 50. letech zahynulo patnáct pilotů, v 60. letech dvanáct pilotů, v 70. letech deset pilotů, v 80. letech čtyři piloti a v 90. letech dva piloti. V 21. století zahynul jeden pilot.\n"}
{"id": "314946", "url": "https://cs.wikipedia.org/wiki?curid=314946", "title": "Seznam měst v Moldavsku", "text": "Seznam měst v Moldavsku\n\nZdroj: Departamentul Statistică și Sociologie al Republicii Moldova\n"}
{"id": "314950", "url": "https://cs.wikipedia.org/wiki?curid=314950", "title": "Ambrosius Holbein", "text": "Ambrosius Holbein\n\nAmbrosius Holbein (asi 1494 – asi 1519) byl německo-švýcarský malíř a grafik.\n\nByl starším bratrem Hanse Holbeina mladšího a stejně jako on se narodil v bavorském Augsburgu, jenž byl v té době střediskem umění, kultury a obchodu. Jeho otec Hans Holbein starší byl významný německý malíř a přední osobnost přechodu německého výtvarného umění od gotiky k renesanci. V jeho dílně se také Ambrosius, stejně jako jeho mladší bratr Hans, vyučil základům malířství a zlatnické, šperkařské a tiskařské práce. \n\nV roce 1515 pobýval ve švýcarském městě Stein (Stein am Rhein), kde pomáhal malíři Thomasi Schmidovi s nástěnnými malbami ve slavnostním sále zdejšího kláštera sv. Jiří. Následujícího roku odešel do Basileje, kde zpočátku pracoval jako tovaryš v dílně Hanse Herbstera. Roku 1517 byl přijat do basilejského malířského cechu a v následujícím roce získal i zdejší občanství. \n\nK nejlepším dílům tohoto období patří \"Podobizna chlapce s plavými vlasy\" a její protějšek \"Podobizna chlapce s hnědými vlasy\", obě díla jsou dnes v Uměleckém muzeu v Basileji (Kunstmuseum).\n\nAmbrosius Holbein se dodnes řadí mezi nejvýznamnější basilejské ilustrátory a přední umělce, jejichž doménou byly takzvané malé formáty.\n\n\n\n"}
{"id": "314951", "url": "https://cs.wikipedia.org/wiki?curid=314951", "title": "Miroslav Chleborád", "text": "Miroslav Chleborád\n\nMiroslav Chleborád (29. června 1880, Habry u Havlíčkova Brodu – 4. června 1966, Brno) byl český právník a archeolog − amatér.\n\nMiroslav Chleborád byl jedním z nejpřednějších představitelů moravské amatérské archeologie v období mezi světovými válkami. Vystudoval práva na Právnické fakultě Univerzity Karlovy, jako soudce působil v Jihlavě, Bystřici nad Pernštejnem, Ivančicích, Bučovicích a nakonec v Brně. Archeologii se začal věnovat již na Ivančicku (hradiště Réna u Ivančic), intenzivně pak v místě svého nejdelšího působení (1912-1934), v Bučovicích – po jeho příchodu sem se začala archeologická mapa regionu Bučovska výrazně měnit. Mnoho času věnoval povrchovým sběrům a drobným výzkumům, někdy prováděl i větší odkryvy. Výsledkem jeho činnosti jsou desítky nově objevených nalezišť ze všech období a sbírka kvalitně restaurovaných a přesně evidovaných předmětů čítající přes 8000 inventárních čísel. Ta byla ještě za jeho života předána do Moravského zemského muzea v Brně a stala se významnou součástí jeho sbírek, menší část se dostala do muzea v Bučovicích. Výsledky svých výzkumů M. Chleborád zveřejňoval nejen formou nálezových zpráv, ale i na tehdejší dobu fundovaným vyhodnocením. Svými výzkumy obsáhl všechna období pravěku, vedle závěru eneolitu a počátku doby bronzové je to rovněž doba laténská, kde jeho výzkumy znamenají výrazný přínos. V roce 1928 prozkoumal (a vzápětí publikoval – 1930) pohřebiště v trati „U lišek“ v Bučovicích a s Aloisem Procházkou společně odkrýval největší moravské keltské pohřebiště u Holubic a menší nekropoli u Křenovic; nálezy z těchto pohřebišť i další keltské hroby poskytl A. Procházkovi pro jeho obsáhlou studii \"Galská kultura na Vyškovsku\" (1937).\n\n\n"}
{"id": "314955", "url": "https://cs.wikipedia.org/wiki?curid=314955", "title": "Agstafa", "text": "Agstafa\n\nAgstafa může být:\n\n"}
{"id": "314956", "url": "https://cs.wikipedia.org/wiki?curid=314956", "title": "Ankara (provincie)", "text": "Ankara (provincie)\n\nAnkarská provincie je tureckou provincií, nachází se ve východní části Malé Asie. Rozloha provincie činí 25 706km² a v roce 2006 zde žilo 4 534 193 obyvatel. Hlavním městem je Ankara. Provincie je jednou z největších v Turecku a správní centrum je zároveň i hlavní město země.\n\nAnkarská provincie se administrativně člení na 24 distriktů:\n\n"}
{"id": "314957", "url": "https://cs.wikipedia.org/wiki?curid=314957", "title": "Třída Essex", "text": "Třída Essex\n\nTřída \"Essex\" byla třída letadlových lodí Námořnictva Spojených států. V letech 1942–1950 bylo do služby zařazeno 24 jednotek této třídy, která je tak nejrozsáhlejší třídou tohoto typu plavidel v celosvětové historii. Lodě byly projektovány jako jádra operačních svazů rychlých letadlových lodí – hlavní úderné síly amerického námořnictva.\n\nZ původně objednaných 32 kusů plavidel třídy \"Essex\" bylo šest zrušeno ještě před počátkem stavby a další dva kusy (\"Reprisal\" a \"Iwo Jima\") v různém stádiu rozpracovanosti. Celkem 14 letadlových lodí třídy \"Essex\" aktivně zasáhlo do bojů druhé světové války, ostatní byly dokončeny až po ní. Jako poslední byla v roce 1950 dokončena \"Oriskany\".\n\nNa počátku studené války byla třída \"Essex\" společně s následující třídou \"Midway\" jádrem sil amerického námořnictva. Další kvalitativní skok pak přinesly až velké letadlové lodě, USS \"Forrestal\" počínaje, které začaly vstupovat do služby v průběhu 50. let.\n\nKonstrukcí třídy \"Essex\" v mnohém vycházela z předchozí třídy \"Yorktown\". Třída \"Essex\" ovšem byla projektována bez omezení daných Washingtonskou konferencí a počítalo se u ní také se značně vyšším počtem nesených letadel. V porovnání s \"Yorktownem\" byla loď typu USS Essex o více jak 18 metrů delší, o tři metry širší a měla také o třetinu větší výtlak. Letová paluba byla rozměrnější a výtahy umístěné na jejím okraji umožnily zefektivnit letový provoz a tedy i bojovou kapacitu lodi. Pohonný systém byl stejně jako pancéřování značně vylepšen a i protiletadlová výzbroj byla výrazně zesílena. Všechna tato zlepšení byla jedním z faktorů, díky kterým nebyla žádná loď této třídy ztracena během válečných operací a i dvě za války těžce poškozené lodi (USS \"Franklin\" a USS \"Bunker Hill\") se zpět do přístavu dostaly vlastní silou.\n\nTřída měla tři subvarianty. První (standardní) a druhá varianta (s prodlouženým trupem) se od sebe příliš nelišily. Třetí variantu představovala pouze osamocená \"Oriskany\", dokončená již ve standardu modernizačního programu SCB-27A.\n\nKdyž Japonsko odstoupilo od smluv omezujících námořní zbrojení, rozhodlo se námořnictvo USA reagovat zvýšením své síly. Americký Kongres proto 17. května 1938 rozhodnutím \"the Naval Expansion Act\" souhlasil se zvýšením tonáže amerických letadlových lodí na 40 000 tun, což umožnilo stavbu letadlových lodí USS \"Hornet\" a USS \"Essex\", jež se stala první lodí celé nové třídy. Kýl \"Essexu\" byl založen 28. dubna 1941, 31. července 1942 byl trup lodi spuštěn na vodu a 31. prosince 1942 byla loď dokončena a zařazena do služby.\n\nDne 9. září 1940 byla objednána stavba dalších osmi lodí, z nichž některé po svém dokončení dostaly jména na počátku války ztracených lodí. Jednalo se o USS \"Hornet\", \"Franklin\", USS \"Ticonderoga\", USS \"Randolph\", USS \"Lexington\", \"Bunker Hill\", USS \"Wasp\" a USS \"Hancock\". Poslední dvě lodě z původně zamýšlené jedenáctikusové série byly objednány 15. prosince 1941, byly to USS \"Bennington\" a USS \"Boxer\". Z této první série lodí patřily \"Ticonderoga\", \"Randolph\", \"Hancock\" a \"Boxer\" do podskupiny lodí s o 6 metrů prodlouženým trupem, jejich delší příď nesla silnější protileteckou výzbroj. Kromě CV-31 a CV-34 už měly prodloužený trup všechny další postavené lodě této třídy. Po první sérii bylo postupně objednáno ještě 19 dalších lodí.\nLodě třídy \"Essex\" za druhé světové války obvykle nesly 36 stíhacích letounů, 36 střemhlavých bombardérů a 18 torpédových bombardérů. Hlavním stíhacím letounem byl typ Grumman F6F Hellcat, který měl nad japonským typem Micubiši A6M Zero výraznou převahu. Měl výrazně výkonnější motor, vyšší stoupavost i rychlost a byl vyzbrojen šesti kulomety M2 Browning ráže 12,7 mm. Základním bombardovacím letounem byl Curtiss SB2C Helldiver a torpédové bombardéry byly typu Grumman TBF Avenger. Několik plavidel třídy \"Essex\" neslo squadrony stíhacích bombardérů Vought F4U Corsair, které se však během války na americké letadlové lodi neprosadily a proslavily se především u jednotek námořní pěchoty.\n\nZákladní hlavňová výzbroj se skládala z 12 kanónů ráže 127 mm (osm bylo ve čtyřech dvoudělových věžích a čtyři samostatně), 32 kusů 40mm kanónů a 46 kusů 20mm kanónů. Během války se však skladba výzbroje měnila a protiletadlová výzbroj byla posilována. Dělové věže byly umístěny na pravé straně po dvou před a za velitelským ostrovem. Kanóny ráže 127 mm měly dostřel 18 km, kadenci 15 ran za minutu a obvykle střílely speciální protiletadlovou munici. Kanóny ráže 40 mm nahradily málo účinné 28mm kanóny použité u lodí starších tříd letadlových lodí.\n\nPohon zajišťovala čtyři turbínová ústrojí firmy Westinghouse a osm kotlů White Forster. Výkon pohonného systému byl 110 MW. Loď měla čtyři šrouby. Boční pancíř měl sílu až 100 mm, pancéřová paluba měla sílu 37 mm a hangárová paluba 65 mm.\n\nKoncem 40. let byly do služby na letadlových lodí zařazovány stále větší a těžší palubní letouny, což kladlo větší požadavky i na jejich nosiče. Od roku 1946 se proto rozběhl program modernizace jednotlivých lodí této třídy.\n\nTento modernizační program znamenal montáž hydraulických katapultů typu H-8, zesílení letové paluby, zlepšení ochrany hangárů proti požáru a střepinám (protistřepinové sítě, protipožární rolety), byly zvětšeny výtahy, zvětšen výkon generátorů a zvětšena zásoba pohonných hmot pro palubní letouny. Byl použit nový radar a u lodí, určených pro protiponorkové úkoly, byl namontován sonar SQS-23. Z lodí byly odmontovány původní dvouhlavňové věže s kanóny ráže 127 mm. Výzbroj se změnila na osm jednohlavňových kanónů ráže 127 mm, doplněných 28 kanóny ráže 76 mm ve 14 postaveních. Menší ráže byly vyřazeny.\n\nJako první byl upraven \"Essex\", následovaly lodě \"Wasp\", \"Bennington\", \"Lake Champlaine\", \"Yorktown\", \"Hornet\", \"Randolph\", \"Hancock\" a \"Kearserge\". \"Oriskany\" byla jako jediná dostavěna již v této verzi. Přestavby probíhaly v letech 1948–1954. Kromě \"Lake Champlaine\" byly všechny lodě později znovu modernizovány.\n\nProgram SCB-27A byl úspěšný, ale přesto byly připravovány další modernizace, které by lodě přiblížily parametrům moderních těžkých letadlových lodí. I po této modernizaci však nebyly lodě například schopny nést větší stíhací letouny, než byl typ Vought F-8 Crusader. Místo nerealizované přestavby SCB-27B se přistoupilo k projektu SCB-27C. Tři pravidla (\"Hancock\", \"Intrepid\", \"Ticodendroga\") dostala mezi lety 1951 a 1953 v rámci modernizace SCB-27C výkonnější parní katapulty typu C-11 (získané z Velké Británie) a zlepšenou protistřepinovou a protipožární ochranu.\n\nDruhá skupina přestavby SCB-27C, označená jako SCB-125, změnila vzhled daleko výrazněji a to především díky použití úhlové letové paluby. Změněn byl také ostrov, modernizovány elektronické systémy, byla zesílena letová paluba a otevřené prostory na bocích trupu byly uzavřeny, což mělo zlepšit odolnost lodi vůči klimatickým vlivům. Změnilo se také rozmístění výtahů a složení elektronických systémů, zvětšeny byly i zásoby pohonných hmot. Počet 76mm kanónů byl snížen na 10, kanóny ráže 127 mm byly obvykle čtyři či osm. V letech 1954–1959 byly přestavěny lodě \"Essex\", \"Yorktown\", \"Hornet\", \"Randolph\", \"Lexington\", \"Wasp\", \"Bennington\", \"Bon Homme Richard\", \"Kearserge\", \"Shangri-La\", \"Oriskany\", \"Intrepid\", \"Hancock\" a \"Ticodendroga\".\n\nSedm lodí (\"Essex\", \"Yorktown\", \"Intrepid\", \"Randolph\", \"Wasp\", \"Bennington\" a \"Kearserge\") bylo počátkem 60. let převedeno do kategorie protiponorkových letadlových lodí a v letech 1962–1965 modernizováno podle projektu SCB-144 v rámci rozsáhlého modernizačního programu amerického námořnictva FRAM II. Lodě dostaly nový sonar SQS-23 a modernizované bojové informační středisko. Z jejich palub operovaly především protiponorkové letouny Grumman S-2 Tracker a vrtulníky.\n\nDo bojů druhé světové války se zapojilo 14 lodí třídy \"Essex\" a to \"Essex\", \"Yorktown\", \"Intrepid\", \"Hornet\", \"Franklin\", \"Ticonderoga\", \"Randolph\", \"Lexington\", \"Bunker Hill\", \"Wasp\", \"Hancock\", \"Bennington\", \"Bon Home Richard\" a \"Shangri-La\". Během války nebyla žádná z nich ztracena, \"Franklin\" a \"Bunker Hill\" byly těžce poškozeny, avšak opraveny.\n\nNěkolik plavidel třídy Essex se v letech 1966–1973 podílelo na programu Apollo.\n\nVětšina lodí třídy \"Essex\" byla ze služby vyřazena na konci 60. a v první polovině 70. let. Jako poslední zůstal aktivní \"Lexington\", který již od 60. let byl využíván jako cvičné plavidlo a který tuto funkci vykonával až do roku 1991. Jako muzea byly zachovány čtyři lodě, ostatní byly sešrotovány, \"Oriskany\" byla v roce 2006 potopena poblíž floridské Pensacoly, aby zde vytvořila největší umělý útes na světě.\n\n\nNedokončené zůstaly lodě USS \"Reprisal\" (CV-35) (stavěna 1944–1945), USS \"Iwo Jima\" (CV-46) (stavěna 1945). Trup \"Reprisalu\" byl využit k testům a následně byl sešrotován, nedokončený trup \"Iwo Jimy\" byl poslán do šrotu přímo. Zbylých šest plánovaných jednotek CV-50 – CV-55 bylo zrušeno ještě před zahájením stavby.\n\n\n"}
{"id": "314967", "url": "https://cs.wikipedia.org/wiki?curid=314967", "title": "Aksaj (přítok Aktaše)", "text": "Aksaj (přítok Aktaše)\n\nAksaj nebo Asagalyl na horním toku Bonnoj jasei ( , , ) je řeka v Čečensku a v Dagestánu v Rusku. Je 144 km dlouhá. Povodí má rozlohu 1390 km².\n\nPramení na svazích Andijského hřbetu. Na horním toku má charakter horské řeky, zatímco na dolním toku rovinné. Ústí zleva do Aktaše (povodí Kaspického moře).\n\nZdrojem vody jsou převážně podzemní prameny. V létě jsou charakteristické prudké povodně, které jsou způsobené náhlými dešti.\n\nVyužívá se k zavlažování a zisku vodní energie.\n"}
{"id": "314968", "url": "https://cs.wikipedia.org/wiki?curid=314968", "title": "Margery Allinghamová", "text": "Margery Allinghamová\n\nMargery Louise Allinghamová, nepřechýleně Margery Louise Allingham (20. května 1904 Ealing, Londýn – 30. června 1966 Colchester, Essex) byla anglická detektivní spisovatelka narozená v Londýně, která vydala mnoho novel, krátkých příběhů a her, hlavně v kriminálním žánru. Nejznámější byla jako tvůrce detektiva/dobrodruha Alberta Campiona.\n\nMargery Allingham se narodila roku 1904 v Londýně do rodiny ponořených v literatuře. Její otec Herbert John Allingham a matka Emily Jane byli spisovatelé – on byl vydavatelem dvou magazínů a její matka psala příběhy do ženského magazínu. Její teta Maud Hudgesová také vydávala magazín.\n\nBrzy po Margeryině narození opustila rodina Londýn a přestěhovala se do Essexu. Ona chodila do místní školy a potom do školy pro dívky v Cambridge. Mezi tím psala příběhy a hry - první odměnu dostala ve věku osmi let za příběh vytisknutý v magazínu její tety.\n\nKdyž se vrátila do Londýna roku 1920, navštěvovala Westminsterovu univerzitu, kde studovala drama; v tomto čase také poprvé potkala svého budoucího manžela, Philipa Youngmana Cartera.\n\nSvoji první novelu, \"Blackkerchief Dick\", publikovala v roce 1923 ve věku 19 let. \"Blackkerchief Dick\" byl sice dobře přijatý, ale neměl komerční úspěch. V tomto období napsala také pár her a pokoušela se napsat seriózní novelu, ale nakonec se rozhodla zkusit kriminální žánr.\n\nJejí první příběh detektivní fikce byl \"The White Cottage Mystery\", publikovaný novinami Daily Express roku 1927.\n\nV roce 1928 se vdala za Philipa Youngmana Cartera, který s ní spolupracoval a vytvořil obaly pro několik jejich knížek. Žili spolu na kraji Essexu.\n\nPrudký vzestup úspěchu nastal v roce 1929 s publikací \"Vražda v Black Dudley\", která představila Alberta Campiona, i když původně jako méně důležitou postavu. Vrátil se \"Mystery Mile\" díky nátlaku jejích amerických nakladatelů.\n\nKdyž Allinghamová vydala další novelu o Campionovi, ukázala se jako velmi úspěšná a tak Campiona udělala jako hlavní postavu v dalších 17 novelách a více než 20 krátkých příběhů.\n\nMargery Allinghamová umřela na rakovinu prsu 30. května 1966 v Colchesteru v Londýně.\n\nJejí poslední novela o Campionovi, \"Nebezpečný náklad\", byla dokončená jejím manželem, jako její poslední přání, a vydána v roce 1968.\n\n"}
{"id": "314974", "url": "https://cs.wikipedia.org/wiki?curid=314974", "title": "Pavlo Skoropadskyj", "text": "Pavlo Skoropadskyj\n\nPavlo Skoropadskyj (ukr.: Павло Скоропадський, 15. května 1873 Wiesbaden – 26. dubna 1945 Bavorsko) – ukrajinský politik a vojevůdce, hlava Ukrajinského státu (29. dubna – 14. prosince 1918). \n\nSloužil v ruské carské armádě, zúčastnil se rusko-japonské války 1904–1905. V roce 1906 dosáhl hodnosti plukovníka a v roce 1912 se stal generálmajorem. \n\nV období od 29. dubna 1918 do 14. prosince 1918 se ujal vlády v Ukrajinské lidové republice, prohlásil se jejím hejtmanem a republiku změnil na hejtmanát (konstituční monarchií). Ukrajinu okupovala rakouská a německá vojska, čímž zároveň na značnou dobu zastavila invazi bolševiků z východu. \n\nPo porážce Ústředních mocností v první světové válce a odchodu německých vojsk z Ukrajiny byla vláda hejtmana Skoropadského svržená v prosinci Symonem Petljurou za pomocí dobrovolnických oddílů, tzv. Sičových střelců. Pavlo Skoropadskyj byl následně nucen emigrovat do Německa. Zemřel v Bavorsku na následek poranění utrpěných při bombardování. \n\n"}
{"id": "314996", "url": "https://cs.wikipedia.org/wiki?curid=314996", "title": "Brusno", "text": "Brusno\n\nBrusno je obec na Slovensku v okrese Banská Bystrica. Lázně Brusno jsou známé od 19. století. První písemná zmínka o obci jako takové pochází z roku 1424.\n"}
{"id": "314997", "url": "https://cs.wikipedia.org/wiki?curid=314997", "title": "Baláže", "text": "Baláže\n\nBaláže jsou obec na Slovensku v okrese Banská Bystrica v Banskobystrickém kraji.\n\nObec leží na jižních svazích Starohorských vrchů v nadmořské výšce 538 m v Národním parku Nízké Tatry na rozloze 1422 ha. Území má velmi členitý reliéf s vysokými vrchy, dlouhými hřebeny a údolími s hojnými potoky. Mezi nejvyšší vrcholy patří Jelenská skala s 1149 m n. m., Krčahy s 1135 m n. m. a Hrubý vrch s 1169 m n. m. Území tvoří především druhohorní usazeniny a částečně permské krystalické břidlice. Mezi bohatou síť potoků patří Banský potok a potok Marková, které po soutoku v obci tvoří potok Ľupčica.\n\nZ celkové zemědělské půdy připadá pouze 0,7 % na ornou půdu, zbytek tvoří lesní porosty. V nižší poloze jsou zastoupeny habry (Carpinus betulus), buky (Fagus sylvatica) a javory (Acer pseudoplatanus), ve vyšších polohách jsou porosty smrkové. Na jaře (konec dubna) je na stráních hojný výskyt šafránu (Croccus vernus), sasanky hajní (\"Anemone nemorosa\") a prvosenky jarní (Primula veris).\n\nSoučástí obce Baláže jsou osady \"Na Trosky\", \"Do Banskej\", \"Na Barbasovú\", \"Priekopa\", \"Pľac\" a bývalá obec \"Kalište\".\n\nOsídlení obce sahá až do mladší doby bronzové. Což dokazují nálezy v archeologickém nalezišti Hrádok.\n\nPrvní písemná zmínka o obci pochází z roku 1529, kdy je uveden název \"Huttae Lyptzyczae\". Osada vznikla na území obce Priechod u dvou šmelcovacích hutí na zpracování mědi, které u potoka Ľupčica založil banskobystrický těžař Ján Kolman. Měď v obci Baláže byla tavena až do konce 16. století. Do poloviny 17. století zpracovávali odvalový materiál soukromí těžaři a vyrobený kamínek odevzdávali k rafinaci do erární hutě v Moštenici. Hlavní obživou byla práce v hutích a dolech. V lesích pracovali jako dřevorubci, uhlíři nebo povozníci. Po zániku dolů a uhlířství odcházeli do okolních lesů jako dřevorubci nebo do železáren v Podbrezové. Od 18. století také pracovali na místní pile.\n\nV době Slovenského národního povstání sehrála obec významnou úlohu. Byly zde vydávány letáky a časopisy \"Hlas ľudu\" a \"Partizán\". Za pomoc partyzánům byla 18. března 1945 vypálena obec Kalište trestným komandem SD a SiPo a 20. března 1945 obec Baláže fašistickými vojáky. Obec byla osvobozena 26. března 1945. Do roku 1947 byla znovu postavena jako \"Stavba národnej vďaky\" mládežníky ze zahraničí.\n\n\n\n"}
{"id": "314999", "url": "https://cs.wikipedia.org/wiki?curid=314999", "title": "Čerín", "text": "Čerín\n\nČerín je obec na Slovensku v okrese Banská Bystrica. První písemná zmínka pochází z roku 1300. Později vesnice patřila městu Zvolen. V 16. století musela platit daň Osmanské říši.\n\nDominantou obce je bezvěžový kostel sv. Martina, vystavěný na přelomu 13. a 14. století, dochovaný bez větších zásahů, a ohrazený vysokou zdí se štěrbinovými střílnami. Za dřevěnou vstupní bránou se tyčí dřevěná hranolová zvonice. V klenutém presbytáři jsou odhaleny nástěnné malby ze 14. století, strop lodi je zdoben pozdně gotickými šablonovými malbami. V podlaze presbytáře jsou presentovány dva náhrobníky ze 14. století, pozoruhodný je i vstupní portál se zdobným kováním dveří, podle všeho pocházejících z doby výstavby.\n"}
{"id": "315001", "url": "https://cs.wikipedia.org/wiki?curid=315001", "title": "Kitee", "text": "Kitee\n\nKitee je finské město, ležící ve východním Finsku, konkrétněji v regionu Severní Karélie. Rozloha Kitee je zhruba 1 141,75 km² (z toho asi 268,87 km² zabírá vodní plocha - tedy asi 25 %) a počet obyvatel v roce 2003 byl 10 024. Hustota obyvatelstva je tedy 11,1 obyvatel/km².\n\nMěsto Kitee je proslaveno jako rodiště operní pěvkyně Tarji Turunen a metalové skupiny Nightwish.\n\nKostel v Kitee patří mezi 10 největších kamenných kostelů ve Finsku (vejde se do něj asi 2 200 lidí). Byl postaven roku 1886. Pokud byste ho chtěli navštívit, je od června do srpna otevřen denně.\n\n"}
{"id": "315003", "url": "https://cs.wikipedia.org/wiki?curid=315003", "title": "Dolná Mičiná", "text": "Dolná Mičiná\n\nDolná Mičiná je obec na Slovensku v okrese Banská Bystrica. V roce 2015 zde žilo 392 obyvatel. První písemná zmínka o obci pochází z roku 1402.\n\nV obci se nachází kaštel z druhé poloviny 16. století.\n\nObec leží v hornaté části Zvolenské kotliny v krajině Podpoľanie na březích \"Mičinského potoka\". Centrum obce leží v nadmořské výšce 368 metrů a je vzdáleno asi 10 kilometrů od Banské Bystrice.\n\nSousedními obcemi jsou Horná Mičiná na severu, Môlča na severovýchodě, Čerín na východě a jihovýchodě, Sebedín-Bečov a Lukavica na jihu, Hronsek na jihozápadě a Vlkanová na západě.\n"}
{"id": "315006", "url": "https://cs.wikipedia.org/wiki?curid=315006", "title": "Badín", "text": "Badín\n\nBadín je obec na Slovensku v okrese Banská Bystrica.\n\nPrvní písemná zmínka je z roku 1232, kdy byla vesnice uherským králem udělena městu Zvolen. V letech 1580–1657 musela platit daň Osmanské říši. V roce 1588 byla obléhána Turky. V blízkosti vesnice existoval od roku 1892 do začátku 20. století hnědouhelný důl. V roce 1944 se místní obyvatelé zúčastnili Slovenského národního povstání.\n\nBadín je dobře známý díky Badínskému pralesu, který je již od roku 1913 chráněn státem proti jakékoli lidské činnosti.\n\n"}
{"id": "315007", "url": "https://cs.wikipedia.org/wiki?curid=315007", "title": "Švýcarská hokejová reprezentace", "text": "Švýcarská hokejová reprezentace\n\nŠvýcarský hokejový svaz (\"francouzsky\" Ligue Suisse de Hockey sur Glace, \"německy\" Schweizerischer Eishockeyverband) byl založen v roce 1908, členem IIHF je od 23. listopadu 1908 (jako čtvrtý člen v pořadí).\n\nPrvní mezistátní utkání sehrála švýcarská reprezentace proti Anglii 23. ledna 1909, prohrála 0:3 (hráno v rámci mezinárodního turnaje v Chamonix. Na témže turnaji sehrála o den později i první utkání proti mužstvu Čech, v němž zvítězila 8:2. Největším úspěchem švýcarské hokejové reprezentace je stříbrná medaile na MS 2013 a 2018.\n\nPozn.: Skupina B a skupina C jsou nižší turnaje pod elitním šampionátem (skupinou A).\n\n"}
{"id": "315009", "url": "https://cs.wikipedia.org/wiki?curid=315009", "title": "Dolný Harmanec", "text": "Dolný Harmanec\n\nDolný Harmanec je obec na Slovensku v okrese Banská Bystrica. Nachází se 12 km severozápadně od Banské Bystrice, v úzké Harmanecké dolině, na styku Velké Fatry s Kremnickými vrchy. První písemná zmínka o obci pochází z roku 1540, kdy to byla hornická osada patřící Banské Bystrici. Blízko vesnice leží Harmanecká jeskyně.\n\nVes je orientovaná ve směru sever – jih, podél Bystrického potoka a státní silnice. Střed obce je v nadmořské výšce 486 m, katastr obce ve výškovém rozmezí 457 – 1377 m (Králova studna). Současná rozloha katastru je 4452 ha. V obci žije 249 obyvatel. Uprostřed stojí římskokatolický kostel svatého Josefa z roku 1931. Původně obec patřila do Zvolenské župy, nyní do okresu Banská Bystrica v rámci banskobystrického kraje.\n\nPojmenování obce Harmanec je zřejmě odvozeno od jména jejího zakladatele Hermanna z dob saské hornické kolonizace Banské Bystrice a jejího okolí, na což poukazuje i starý německý název \"Hermannsdorf\", maďarský \"Hermand\" nebo počeštěný \"Hermanecz\".\n\nObec vznikla asi v 14. století (poprvé písemně doložena roku 1540) jako osada horníků, hutníků a dřevorubců na území svobodného královského města Banská Bystrica.\n\nDo roku 1496 měli v Harmanci banskobystričtí těžaři šmelcovnu. Novou huť (8 pecí) postavila Thurzovsko-fuggerovská společnost, která zpracovávala měděnou rudu. Po převzetí měďařských podniků v okolí Banské Bystrice hornickou komorou (1546), na odvrácení hrozícího nedostatku dřeva pro erární doly a hutě rezervoval uherský král Maxmilián II. báňským řádem z roku 1573 i lesy báňských měst, včetně harmaneckých lesů, pro potřebu dolů. Dřevo se mohlo získat jen se souhlasem královské hornické komory, která však soustředila svůj zájem především na oblast Španiej Doliny a Starých Hor s bohatými ložisky měděné rudy a proto usměrňovala požadavky měšťanů na příděly dřeva právě do Harmanecké, na rudu chudé doliny.\n\nV letech 1546–1564 se harmanecká huť stala erárním podnikem a pak ji opět převzali soukromí podnikatelé, kteří zde zpracovávali rudu ze svých dolů i materiál ze starých hald až do 18. století. Do konce 18. století pak huť využívalo město Banská Bystrica na zpracovávání rudy ze svých dolů v Richtárové a v Pieskách. Tak se dostaly Harmanecké osady do vlivu města Banská Bystrica. Zajímavostí je někdejší výskyt zlatonosných žil s obsahem stříbra, zlato se těžilo již v dávných dobách a ještě ve 30. letech 20. století proběhly pokusy těžbu obnovit.\n\nV roce 1883 byla k obci Dolný Harmanec připojena původně samostatná osada Horný Harmanec, kterou dozajista založili uhlíři, pálící dřevěné uhlí v okolních lesích pro vysokou pec v Dolnom Harmanci.\n\nV jižní části katastru v roce 1829 postavil banskobystrický obchodník F. S. Leicht papírnu, kterou v roce 1842 zmodernizoval vídeňský podnikatel M. V. Schloss a v druhé polovině 19. století se stala největší strojovou papírnou v Uhersku. Dlouhou dobu byla téměř monopolním odběratelem dřeva a vlákniny z městských lesů. Už od roku 1913 měla papírna samostatnou železniční vlečku z Banské Bystrice, později byla zrušena a papírnu připojili na novou železniční trať. U papírny vznikla kolem roku 1860 osada Harmanec - papírna, kterou v roce 1957 oddělili od Dolního Harmance jako samostatnou politickou obec s názvem Harmanec.\n\nPřes Harmanec vedla historická stezka do Turce, kterou později nahradila státní silnice klikatící se přes horské sedlo Malý Šturec, vybudovaná v polovině 20. století.\n"}
{"id": "315010", "url": "https://cs.wikipedia.org/wiki?curid=315010", "title": "Cestiova pyramida", "text": "Cestiova pyramida\n\nCestiova pyramida je pyramida, která se nachází v Římě, v rione Testaccio. Nechal si ji v roce 12 př. n. l. jako náhrobek postavit Gaius Cestius Epulo. Základnu tvoří čtverec se stranou 22 m, vysoká je 27 m. Postavena byla z betonu a obložena mramorovými deskami.\n\nNa náhrobku jsou následující nápisy:\nNa západní a východní straně nahoře:\n\nC(aius) CESTIUS L(ucii) F(ilius) POB(lilia) EPULO PR(aetor) TR(ibunus) PL(ebis) VII VIR EPULONUM\n\nCaius Cestius, syn Luciův, z (Tribus) Pobilia, Epulo, prétor, lidový tribun, člen Septemviri Epulonum\n\nNa východní straně je ještě doplňkový menší nápis:\n\nOPUS APSOLUTUM EX TESTAMENTO DIEBUS CCCXXX ARBITRATU PONTI P(ublii) F(ilii) CLA(audia) MELAE HEREDIS ET POTHI L(iberti)\n\nTato stavba (byla) postavena na základě závěti za 330 dní pod vedením Pontia Mela, syna Publia, z (daru) Claudia, dědice, s propuštěným Pothisem.\n\nNa západní a východní straně dole:\n\nINSTAURATUM AN(no) DOM(ini) MDCLXIII\n\nOpraveno v roce Páně 1663.\n\nPřed pyramidou stály čtyři sloupy, z kterých nyní stojí pouze dva. Nesly pravděpodobně bronzové sochy Cestia.\n\nPoblíže pyramidy se nachází stejnojmenná stanice metra linky B Pyramide.\n"}
{"id": "315011", "url": "https://cs.wikipedia.org/wiki?curid=315011", "title": "Donovaly", "text": "Donovaly\n\nDonovaly jsou obec na Slovensku v okrese Banská Bystrica. Obec leží na sever od Banské Bystrice mezi pohořími Velká Fatra a Starohorské vrchy. Je zde významné lyžařské středisko.\n\nV 17. století tu postupně vznikaly osady na výrobu dřevěného uhlí (\"Bully\", \"Hanesy\", \"Mistríky\", \"Mišúty\", \"Močiar\", \"Polianka\", \"Donovaly\" a \"Sliačany\"). Na jejich území pak v 18. století vznikla obec Donovaly. První písemná zmínka je z roku 1702. Při potlačování Slovenského národního povstání tudy ustupovala povstalecká armáda, která tu nechala většinu výzbroje.\n"}
{"id": "315013", "url": "https://cs.wikipedia.org/wiki?curid=315013", "title": "Kilmez", "text": "Kilmez\n\nKilmez ( ) je řeka v Udmurtsku a v Kirovské oblasti v Rusku. Je dlouhá 270 km. Plocha povodí měří 17 200 km².\n\nPramení mezi výběžky Hornokamské vysočiny. Ústí zleva do Vjatky (povodí Kamy).\n\nZdrojem vody jsou především sněhové srážky. Průměrný průtok vody u vesnice Vičmar činí 82 m³/s. Zamrzá na začátku listopadu a rozmrzá ve druhé polovině dubna.\n\nŘeka je splavná pro vodáky.\n"}
{"id": "315015", "url": "https://cs.wikipedia.org/wiki?curid=315015", "title": "Pohronský Bukovec", "text": "Pohronský Bukovec\n\nPohronský Bukovec je obec na Slovensku v okrese Banská Bystrica. První písemná zmínka o obci pochází z roku 1563.\n\nPrvní písemná zmínka o osadě pochází z roku 1563, po založení tvořilo malou vesnici jen několik dřevěných domů. Mnoho obyvatel cestovalo za prací do blízkých dolů nebo se živilo dřevorubectvím.\n\nV obci byli 3. listopadu 1944 zajati velitelé Slovenského národního povstání Ján Golian a Rudolf Viest, kteří byli následně odsouzeni k trestu smrti a v Německu popraveni. Před vypuknutím povstání se v obci nacházelo také vojenské výcvikové středisko. Celá tehdejší osada byla za spolupráci s partyzány 21. ledna 1945 vypálena. \n"}
{"id": "315016", "url": "https://cs.wikipedia.org/wiki?curid=315016", "title": "Maďarská hokejová reprezentace", "text": "Maďarská hokejová reprezentace\n\nMaďarská hokejová reprezentace je mužská národní reprezentace Maďarska v ledním hokeji. Trenérem je bývalý kanadský hokejista Edmontonu Oilers (ve WHA) a Vancouveru Canucks (v NHL), účastník Zimních olympijských her 1980 a v letech 1991 až 1997 asistent trenéra Edmontonu Oilers v NHL Kevin Primeau.\n\nV třicátých letech 20. století patřila maďarská hokejová reprezentace na základě výsledků na mistrovství světa mezi deset nejlepších na světě. Nejlepší výsledek předvedla reprezentace Maďarska v roce 1937, kdy skončila celkově na 5. místě. Velice cenný výsledek uhrála na Mistrovství světa 1938 v Praze, kde dokázala remizovat s Kanadou 1–1.\n\n19. dubna 2008 se Maďarsko po 70 letech díky prvnímu místu v I. divizi dostalo opět do elitní kategorie Mistrovství světa. Byl to historický úspěch novodobého maďarského hokeje. První zápas na MS 2009 po této dlouhé pauze odehrála maďarská reprezentace proti Slovensku, se kterým prohrála 3:4. V této sezóně Maďarsko neuhrálo ani jeden bod.\n\nV roce 2015 skončilo Maďarsko druhé v divizi I.A a tak na MS 2016 po 7 letech znovu hrálo v elitní skupině. První výhra na MS přišla po dlouhých 77 letech, když tým porazil Bělorusko 5:2.\n\n\n\n"}
{"id": "315021", "url": "https://cs.wikipedia.org/wiki?curid=315021", "title": "Dúbravica", "text": "Dúbravica\n\nDúbravica je obec na Slovensku v okrese Banská Bystrica. Žije zde  obyvatel. První písemná zmínka je z roku 1400. V obci se nachází římskokatolický gotický kostel svaté Žofie s barokní střechou věže. Obec leží na břehu dvou říček – Zolná a Zolnica.\n\n"}
{"id": "315022", "url": "https://cs.wikipedia.org/wiki?curid=315022", "title": "Richard Mihula", "text": "Richard Mihula\n\nRichard Mihula ( 3. září 1932 Lomnice - 27. dubna 1992 Lomnice ) byl divadelní režisér. Absolvoval JAMU v Brně, potom byl režisérem divadla v Hradci Králové a později režisérem \"Městských divadel pražských\". Když se vrátil do Brna, působil tam jako docent JAMU, jako vedoucí katedry muzikálu. Mimo kulturu byl pedagogem.\n\n"}
{"id": "315023", "url": "https://cs.wikipedia.org/wiki?curid=315023", "title": "Opál", "text": "Opál\n\nOpál je minerál, hydrogel s kolísavým obsahem vody, jehož chemický vzorec je SiO . n HO. Voda zde bývá zastoupena nejčastěji mezi jedním až třemi hmotnostními procenty, ale v některých případech může dosahovat až 20 %. Ve světě se vyskytuje mnoho odrůd opálu, jako např. drahý opál, ohnivý opál, dřevitý opál či keříčkovitý opál. Opál vzniká z vychladlých postvulkanických roztoků vysrážením křemičité substance. Typická hra barev, tzv. \"opalizace\" u drahého opálu vzniká světelnou interferencí na rozhraní mikroskopických vrstviček gelovitých kuliček opálu.\n\nNázev pochází ze staroindického \"upala\", tj. drahý kámen. Drahý opál byl znám už dávno ve starověku, v 6. století před n. l. byl opěvován básníkem Onomakritem a řecký přírodozpytec Dioskorides ho v 1. století n. l. označil za skutečný drahokam. Až do objevení Ameriky se nejcennější opály nacházely na území východního Slovenska v okolí obce Červenica. Obsah křemene v slovenském drahém opálu se pohybuje v rozpětí 89,0 – 93,3 % a obsah vody od 6,1 do 10,9 %. Po dobytí Mexika se do Evropy dostaly tzv. aztécké opály, které uchvátily tehdejší sběratele. Nejbohatší nálezy drahého opálu pocházejí z australských nalezišť, které byly objeveny ve druhé polovině 19. století. V současnosti se na území Austrálie nachází a také těží přibližně 95 % všech drahých opálů na světě. O zbývajících 5 % se větší či menší měrou dělí asi 19 státních území. Přičemž ve většině z nich se drahé opály pouze nacházejí a jen v devíti státech probíhá i jejich těžba. Roku 1921 bylo náhodou objeveno umělé barvení opálů. Francouzský nájemce opálových dolů v Dubníku na Slovensku Bittner-Belangenay totiž několik opálů, které ležely na stole, omylem polil inkoustem. Kusy se obarvily tak dokonale, že i po zaschnutí, opláchnutí i vybroušení měly nevídané barvy. Takto obarvené opály jsou označovány jako chameleoni. \n\nGeneze opálu není zcela uspokojivě vysvětlena. Předpokládá se, že opály vznikají za zvýšených teplot a tlaků z křemičitanů, které se můžou buď uvolňovat z organických zdrojů jako z křemičitých schránek rozsivek, jehlicí mořských hub, anebo z anorganických zdrojů jako jsou silikátové minerály, či křemen. Křemičitá složka se pozvolna rozpouští v alkalickém prostředí a při změně podmínek prostředí na kyselé a současně snížení tlaku nastává opětovné srážení křemene v podobě opálu. \n\nVlivem nepříliš pevné atomární vazby mezi atomy kyslíku a křemíku jsou opály poměrně nestabilní minerály, které se snadno poškodí. Při kontaktu s jiným materiálem se často poškrábají, či při pádu se mohou roztříštit na menší tělesa. Některé druhy opálu jsou schopny měnit svoji barvu v závislosti na teplotě a to i při kontaktu s lidským teplem. Mají schopnost vázat vodu a nečistoty, což může vést také ke změně jejich barvy, pokud jsou vystaveny vodě.\n\n\nJedna z odrůd opálu je žlutý opál. Nejen žlutý opál, ale zejména drahý opál všeobecně patřil již od starověku k tajemným a vysoce ceněným kamenům, jimž byla připisována neobyčejná magická síla. Podle esoteriků opál zesiluje charakterové vlastnosti a momentální emocionální stav člověka. V rukách dobrého člověka posiluje jeho pozitivní vlastnosti a pomáhá mu, ale i naopak.\n\nOpály se využívají především v klenotnictví pro šperkařské účely. Jsou jimi osazovány prsteny, náhrdelníky a další. Oproti většině dalších drahokamů se nedá většina opálů brousit (vyjma ohnivého opálu), proto je jeho povrch opravován pomocí zaoblování a vyhlazování.\n\nNedoporučuje se, aby se opál omýval vodou, ale aby se na jeho údržbu používal měkký hadr napuštěný strojním olejem, jelikož z vody by opál mohl do sebe vytáhnout nečistoty a změnit tím svoji barvu. Následně by se měl vyleštit.\n\n"}
{"id": "315024", "url": "https://cs.wikipedia.org/wiki?curid=315024", "title": "Čekanka listová", "text": "Čekanka listová\n\nČekanka listová () je listová dvouletá zelenina, která vytváří v prvním roce řepovitý kořen a listovou růžici, spadá do čeledi hvězdnicovité. Pěstuje se pro tzv. čekankové puky, jež jsou využívány jako přísada do zeleninových salátů. Mimo použití čerstvé čekanky je možné ji i tepelně upravovat jako ostatní druhy zeleniny. Kořen se využívá k přípravě některých kávovin, jako je například melta.\n\nToho, aby čekanka měla puky, docílíme tzv. rychlením, kde, podobně jako třeba ještě u chřestu, zahrnujeme předpěstované kořeny čekanky bez listů vrstvičkou půdy a necháme je takto ve tmě růst po dobu 5-8 týdnů. Nové listy, které vyrostou ve tmě, jsou bílé a nepřevažuje u nich hořká chuť, jak je tomu u listů, které vyrůstají běžným způsobem. Tato metoda pěstování byla objevena náhodně ve třicátých letech osmnáctého století v Belgii. Vzhledem ke svojí náročnosti není pěstování čekanky v Česku za účelem sklizně puků, stejně tak jako pěstování chřestu, příliš rozšířené. Za největšího pěstitele čekankových puků je hned vedle Belgie považována Francie.\n\nČekanka je bohatá na vitamíny a minerály, zejména na kyselinu listovou, vitamíny A a K a vlákninu.\n\n\nDoporučuje se uchovávat v přítmí, nejlépe však v úplné tmě. Skladování na světle způsobuje hořkou chuť.\n\nUpravuje se nejčastěji jako salát z čerstvé zeleniny se salátovou zálivkou z oleje, octa nebo citronové šťávy, okořeněné pepřem a solí, s čerstvou pažitkou. Zálivku však lze sestavit také z majolky rozmíchané s bílým jogurtem a do salátu přidávat cibuli, jemně nakrájená jablka, vařená vejce apod. Čekanka obsahuje vitamín C, povzbuzuje chuť k jídlu a příznivě ovlivňuje střevní peristaltiku. Lze ji upravit i tepelně.\n"}
{"id": "315028", "url": "https://cs.wikipedia.org/wiki?curid=315028", "title": "Římskokatolická farnost Adamov", "text": "Římskokatolická farnost Adamov\n\nŘímskokatolická farnost Adamov je jedno z územních společenství římských katolíků v obci Adamov s farním kostelem sv. Barbory. V kostele se nachází Světelský oltář.\n\n\nAdamov původně patřil k babické farnosti. Vznik farnosti souvisí s vybudováním nového kostela svaté Barbory, který byl postaven v letech 1855–1857. V kostele se nachází Světelský oltář z dolnorakouského cisterciáckého kláštera ve Zwettlu.\n\nPrvním adamovským farářem byl od roku 1857 P. Antonín Dostal. V letech 1973 až 1995 působil v Adamově jako farář P. Arnošt Korec. Duchovním správcem farnosti v letech 2000 až 2016 byl kněz z blanenské farnosti. Tím byl od 1. srpna 2000 do 31. srpna 2016 R. D. Mgr. Jiří Kaňa. K 1. září 2016 byla duchovní správa převedena na bílovickou farnost, kde od 1. srpna 2016 nastoupil nově R. D. PaedDr. Pavel Lazárek.\n\nKaždou neděli mají děti možnost se zapojit zpěvem i pohybem ke mši svaté. Každou středu se konají na faře Modlitby matek. Každoročně se koná tříkrálová sbírka, v roce 2014 se při ní vybralo 17 790 korun,o rok později pak 13 810 korun.\nV roce 2017 se při sbírce vybralo 21 016 korun. O rok později se při ní vybralo 25 270 korun.\n\nDnem vzájemných modliteb farností za bohoslovce a bohoslovců za farnosti brněnské diecéze je 1. únor. Adorační den připadá na 4. září.\n\nFarnost se zapojuje do projektu Noc kostelů.\n\n"}
{"id": "315031", "url": "https://cs.wikipedia.org/wiki?curid=315031", "title": "Libertinismus", "text": "Libertinismus\n\nLibertinismus je způsob myšlení, znamená \"volnomyšlenkářství\", volnost názorů a mravů. Termín označuje odklon od uznávané doktríny nebo morálky. V historii bylo několik hnutí tzv. libertinů, jako například během reformace. Opačným extrémem je asketismus.\n\nVolnost názorů – tento termín nejlépe charakterizuje to, oč se snažili francouzští osvícenci 18. století, kteří kritizovali moc a církev a stáli u zrodu moderní společnosti. Libertinismus jde ale ve skutečnosti ještě dál a propaguje nejenom volnost názorů, ale i společenských mravů. Odrazem v literatuře jsou například \"Nebezpečné známosti\" Choderlose de Laclose nebo díla markýze de Sade.\n\n"}
{"id": "315035", "url": "https://cs.wikipedia.org/wiki?curid=315035", "title": "Římskokatolická farnost Babice nad Svitavou", "text": "Římskokatolická farnost Babice nad Svitavou\n\nŘímskokatolická farnost Babice nad Svitavou je územní společenství římských katolíků v obci Babice nad Svitavou v děkanátu Blansko s farním kostelem sv. Jana Křtitele.\nPrvní písemná zmínka o obci je uložena v moravských zemských deskách a pochází z roku 1365. Farní kostel pochází z roku 1448, přestavěn a rozšířen byl v letech 1765 a 1876. V roce 1645 byla vesnice vypálena švédskými vojsky.\n\nPrvní zmínka o duchovním správci pochází z roku 1562. Kvůli nedostatku kněží v 17. století vykonávali duchovní správu v letech 1630 až 1763 premonstráti ze Křtin, kteří zde sloužili mši svatou každou třetí neděli. Roku 1763 byla v Babicích zřízena expozitura. V této souvislosti byla ke kostelu přistavena sakristie a věž, rozšířen byl kůr. \n\nFarářem zde byl od 1. září 2008 do 15. června 2013 P. Jiří Paleček. Od 15. června 2013 do července 2015 byl administrátorem excurrendo ThLic. PhDr. Ing. Jaroslav Filka z Bílovic nad Svitavou. Od 1. srpna 2015 byl administrátorem excurrendo R. D. Mgr. Michal Seknička. Toho od 1. srpna 2016 ve funkci nahradil R. D. Mgr. Lubomír Řihák ze Křtin, farní vikář ze Křtin. Počínaje zářím 2018 je duchovním správcem, opět jako administrátor excurrendo R. D. Mgr. Zdeněk Drštka.\n\nVe farnosti slavil 6. července 2013 primiční mši svatou novokněz Jiří Brtník.\nDnem vzájemných modliteb farností za bohoslovce a bohoslovců za farnosti brněnské diecéze je 29. říjen. Adorační den připadá na 28. srpna.\n\nVe farnosti se pravidelně koná tříkrálová sbírka. V roce 2014 se při ní v Babicích nad Svitavou vybralo 25 545 korun, v Kanicích 18 237 korun a v Řicmanicích 12 289 korun. V roce 2017 činil výtěžek sbírky v těchto obcích 34 907, 32 212 a 14 184 korun.\n\n"}
{"id": "315041", "url": "https://cs.wikipedia.org/wiki?curid=315041", "title": "Čekanka obecná", "text": "Čekanka obecná\n\nČekanka obecná (\"Cichorium intybus\") je rostlina patřící do čeledi hvězdnicovité (\"Asteraceae\"), někdy také nazývané složnokvěté. Je to vytrvalá až jeden metr vysoká bylina s tuhým stonkem. Kvete od července do října, přičemž její květy jsou 3–4 cm široké, obvykle jasně modré, mohou se ale objevit odchylky ve zbarvení, a to od bílé až po bledě růžovou. Rostlinky je možné nalézt ve volné přírodě poměrně hojně v okolí cest, polí, luk, lesů a strání. Právě díky modré barvě květů pravděpodobně vznikl i český název této rostliny – čekanka, kdy modré květy čekanky lidem připomínaly modré dívčí oči, které marně čekají na návrat milého z vojny. Kromě oblastí s extrémními životními podmínkami, jako je např. Antarktida a Grónsko, lze říci, že čekance se daří kdekoli na světě.\n\nČekanka je velice cennou léčivou bylinou. Nezaměnitelnými vlastnostmi oplývají prakticky všechny její části.\n\nKořen čekanky je nejvhodnější sbírat brzy na jaře či na podzim předtím, než dojde k přízemním mrazíkům. Po sběru by se měly z kořene pečlivě omýt nánosy půdy. Po očištění se kořen řeže na kousky dlouhé přibližně 15 cm, dále se uloží na stinné, suché a dobře větrané místo, kde se suší při teplotě do 50 °C. Kořen čekanky může dorůstat až do délky 30 cm s průměrem až 15 mm. Z vývaru z nastrouhaného kořene čekanky se dají připravovat nápoje jakožto náhražka v dobách nedostatku kávy (tzv. melta).\n\nNejlepší dobou pro sběr květů je prosluněné pozdní odpoledne.\n\nLidová medicína předpokládá poměrně široké léčivé vlastnosti čekanky.\n\nHoste a kol. demonstrovali v roce 2006 možný antiparazitární účinek čekanky proti hlísticím přežvýkavců. Zkrmování čekanky ovcím či spárkaté zvěři v experimentální studii výrazně redukovalo infekci plicnivkami a některými zástupci čeledi Trichostrongylidae.\n\nČekanka je výborná nektarodárná a pylodárná bylina. Její nektar je namodralý a květu čekanky jej vyprodukuje za 24 hodin 0,36 mg. Jeho cukernatost je 38 %. Cukerná hodnota, tedy množství cukru vyprodukovaného v květu za 24 hodin, je 0,13 mg. Rostlina včelám poskytuje značné množství pylu, který včely rouskují do světle šedých rousek. Druhový med čekanky je velmi vzácný. Je světle žlutý, s příjemnou chutí a vůní připomínající slunečnicový med. Krystalizuje do hrubých krystalů. Obvykle však bývá med z čekanky součástí letních smíšených medů.\n\nV dnešní době jsou známé spíše poddruhy čekanky, které se pěstují cíleně, těmi jsou: Čekanka obecná setá, z jejíhož kořene se pražením připravuje všem známá náhražka kávy s názvem cikorka. Kolem roku 1970 vědci zjistili, že kořen čekanky obsahuje až na 20 % inulinu. Od té doby existují teorie, že čekanka má obsah inulinu srovnatelný s obsahem inulinu v cukrové řepě. Inulin je obsažen zejména v rostlinách z čeledi \"Asteraceae\" a v běžném potravinářském průmyslu se používá jako sladidlo. Inulin je o 30 % silnějším sladidlem než sacharóza. Inulin je možné hydrolýzou přeměnit na fruktózu či glukózu.\n\nČekanka byla spolu s cukrovou řepou a žitem užívána jako ingredience pro výrobu tzv. Mischkaffee (míchané kávy), jež byla hojně vyráběna během tzv. kávové krize (1976-1979) ve východním Německu.\n\nPražená čekanka je také hojně využívána pivovarníky pro vylepšení chuti jejich piva.\n\nDalším poddruhem čekanky, řadícím se mezi listovou zeleninu, je čekanka listová.\n\n\n\n \n"}
{"id": "315042", "url": "https://cs.wikipedia.org/wiki?curid=315042", "title": "OFI", "text": "OFI\n\nOFI může znamenat:\n\n"}
{"id": "315048", "url": "https://cs.wikipedia.org/wiki?curid=315048", "title": "Stanislav Dutka", "text": "Stanislav Dutka\n\nStanislav Dutka (* 24. prosinec 1949, Ružomberok) je slovenský rozhlasový sportovní komentátor, moderátor a redaktor.\n\nV roce 1967 začal pracovat v rozhlase. Mezi jeho kolegy se kterými spolupracoval patřili - Gabo Zelenay, Rudolf Gallo, Oskar Mana, nebo Mária Zavarská-Lukačovičová. V rozhlase řídil 20 let sportovní redakci. Jako reportér komentoval nejvýznamnější sportovní okamžiky olympiády, fotbalové zápasy, dokonce i mistrovství Evropy v Bělehrade v roce 1976 (20. června 1976 ve finále Československa s Německom, v poslední penaltě dal Antonín Panenka historický gól. Československo se stalo se mistrem Evropy). V současnosti pracuje v Slovenskom rozhlase.\n\n\n"}
{"id": "315049", "url": "https://cs.wikipedia.org/wiki?curid=315049", "title": "Stanislav Sucharda", "text": "Stanislav Sucharda\n\nStanislav Sucharda (12. listopadu 1866, Nová Paka – 5. května 1916, Praha-Bubeneč) byl český sochař, medailér a designér. Vytvářel monumentální sochařská díla jako pomník Františka Palackého v Praze, medaile a plakety.\n\nVyšel ze staré řezbářské a sochařské rodiny Suchardů na Novopacku, jejímž zakladatelem byl Jan Sucharda (1770–1820). Stanislavův otec byl Janův vnuk Antonín Sucharda, matka Anna byla rozená Šádková. Stanislav měl tři mladší sourozenceː pozdějšího sochaře Vojtu, malířku Annu a Marii. Stanislav Sucharda začal studovat sochařství u Josefa Maudera na Uměleckoprůmyslové škole (1884) a po krátkém pobytu na Vídeňské akademii přešel do Prahy, kde roku 1892 absolvoval jako žák J. V. Myslbeka na Uměleckoprůmyslové škole (1886–1892). Na škole zůstal jako Myslbekův asistent a pomocný učitel modelování.\n\nRoku 1894 se oženil s Annou Grohovou (nar. 1870), s níž měl jediného syna Stanislava (nar. 1896). Dekretem c. a k. ministerstva kultu a vyučování byl 28. února 1899 jmenován řádným profesorem. V letech 1894–1915 působil jako profesor sochařství Umělecko-průmyslové školy v Praze. Podnikl zahraniční studijní cesty do Německa, Francie a Itálie (1889-1892, se svým otcem), později sám navštívil Francii a Anglii (1903), Holandsko a Belgii (1905), Itálii a Francii (1907, 1908), Anglii, Belgii a Německo (1908) a znovu Francii (1909). Počátkem 1. světové války společně s bratrem Vojtou narukovali jako vojáci na východní frontu. Na následky válečného zranění zemřel po návratu do Čech předčasnou smrtí roku 1916, zatímco Vojta upadl do ruského zajetí.\n\nArchitekt Jan Kotěra mu roku 1908 postavil vilu s ateliérem ve Slavíčkově ulici čp. 248/VII v Praze – Bubenči. Byl členem SVU Mánes od roku 1896 a členem České akademie věd a umění (1901). V letech 1900-1904, 1906, 1909 a 1911 byl předsedou SVU Mánes.\n\nJeho rané dílo v období 90. let bylo ovlivněno převládajícím silným patriotickým cítěním i Myslbekovým realismem. Zájem o selský lid a rodinná a intimní povaha reliéfní kompozice \"Ukolébavka\" (1892) mu získala popularitu a také Reichelovu cenu vídeňského Künstlerhausu. V dalších reliéfech a plaketách se uplatňuje symbolistní a secesní stylizace (\"Vrba\", 1897, \"Mzda\"). Od počáteční plné plasticity postupně přechází ke snižování reliéfu až téměř k jeho pozadí a ve stále větší míře uplatňuje účinek světla.\n\nFrancouzské vlivy, inspirované zejména Augustem Rodinem po jeho výstavě v Praze (1902), se projevily potřebou integrovat všechny moderní směry v sochařství a rozvinutím Suchardova vlastního lyrického cítění v secesním stylu a v ideovém souznění se svými vrstevníky a přáteli, jimiž byli malíři František Bílek a Jan Preisler, sochař Josef Mařatka a architekt Jan Kotěra.\n\nSucharda byl již svými současníky velmi ceněn, nejen jako sochař monumentální plastiky. Jeho vrcholným dílem je pomník Františka Palackého v Praze, který době svého vzniku symbolizoval úspěšnou emancipaci českého národa a jeho cestu k vlastní státnosti. V roce 1901, kdy spolu s arch. Aloisem Dryákem získali v soutěži 1. cenu, obdržel Sucharda také Řád Františka Josefa. Bronzové sochy symbolizují mýtus o znovuzrození českého národa, zatímco vlastní sedící figura Františka Palackého, která vznikla později, má modernější a zjednodušený tvar oproštěný od detailů.\n\nVěnoval se také komorním formátům – plaketám, dekorativním reliéfům tepaným z mědi či odlévaným z litiny, medailím a odznakům v nízkém reliéfu. Obdržel řadu mezinárodních ocenění (1904 – stříbrná a zlatá medaile na světové výstavě v St. Louis, první cena v soutěži na prémii Rakouské společnosti pro podporu medailérského umění a drobné plastiky (medaile Jaro), třetí cena v soutěži vídeňského uměleckoprůmyslového muzea, malá zlatá medaile na umělecké výstavě v mnichovském Glasplastu, 1910 – zlatá medaile na mezinárodní výstavě medailérského umění v Bruselu, 1913 – zlatá medaile na mezinárodní výstavě medailérského umění v Gentu).\n\nUmělecká pozůstalost je uložena v Uměleckoprůmyslovém muzeu v Praze, jednotlivá díla jsou v Národní galerii v Praze, v Galerii hlavního města Prahy, v Národním muzeu a v regionálních muzeích v Nové Pace a v Hořicích. Rukopisná pozůstalost zůstala v majetku rodiny.\n\n"}
{"id": "315054", "url": "https://cs.wikipedia.org/wiki?curid=315054", "title": "Bob Bryar", "text": "Bob Bryar\n\nRobert Cory Bryar (* 31. prosince 1979 v Chicagu, Illinois, USA) byl bubeník kapely My Chemical Romance. Bob se připojil k My Chemical Romance po tom, co ze skupiny během turné v Japonsku v roce 2004 odešel bývalý bubeník Matt Pelissier.\nBob se narodil v roce 1979 v Chicagu. Je jedinim členem skupiny který nepochází z New Jersey. Když měl pár zranění, Bob vystupoval s kapelou chtěl nahrát ještě poslední album ale rozhodl se rozpustit kapelu. Potom když odešel z kapely si vzpomněl na několik vzpomínek na nahrávání alba a celou kapelu.\n\nStejně jako Frank Iero není členem My Chemical Romance od začátku – v roce 2004 nahradil Matta Pelissiera. Předtím dělal zvukového technika skupinám jako The Used atd. Podílel se na vydání alba MCR Three Cheers for the Sweet Revenge, ke kapele se přidal krátce po jeho vydání. Ačkoli do té doby ještě nebyl oficiálním členem kapely, hrál v některých jejich videích.\nNa začátku roku 2010 kapelu My Chemical Romance opustil.\n\nBob používá bubny C & C Custom Drums s činely Sabian ze série Sabian's Paragon. Má americké klasické rockové paličky Vic Firth s Vic Firth Victape. Bob Bryar používá dvě soupravy bicích.\n"}
{"id": "315058", "url": "https://cs.wikipedia.org/wiki?curid=315058", "title": "Idan Raichel", "text": "Idan Raichel\n\nIdan Raichel (hebrejsky: עידן רייכל‎, * 12. září 1977, Kfar Saba, Izrael) je izraelský zpěvák a hudebník. Společně s dalšími hudebníky vytvořili uskupení \"Idan Raichel Project\" (hebrejsky: הפרוייקט של עידן רייכל), v jehož hudbě se prolíná tradiční hebrejské texty s etiopskou hudbou. Jeho debutové album se stalo třikrát platinové. Před zapojením do Projektu působil Raichel jako klávesista. V červenci 2007 se Idan Raichel Project zúčastnil festivalu Colours of Ostrava.\n\n"}
{"id": "315060", "url": "https://cs.wikipedia.org/wiki?curid=315060", "title": "Střepiny", "text": "Střepiny\n\nStřepiny jsou zpravodajsko-publicistický pořad TV Nova vysílaný od roku 2002. Heslo pořadu je \"Nazýváme věci pravými jmény.\" V každém díle je několik reportáží, které se zabývají aktuálními událostmi z uplynulého týdne. Na začátku každého roku se také vysílá speciál, který se ohlíží za celým předchozím rokem.\n\nOd roku 2002 do roku 2010 se v moderování pořadu střídali Andrea Němcová a Stanislav Brunclík, jednotlivé příspěvky pak připravovali reportéři Televizních Novin. Prvními stálými reportérkami v redakci Střepin se staly Michaela Nová a Bára Divišová. Po odchodu Brunclíka z Novy v roce 2010 pořadem následující sezónu provázela sama Němcová, která se zároveň starala o dramaturgii. Po jejím odchodu na mateřskou dovolenou se stala tváří pořadu Michaela Nová . V současné době moderuje Markéta Fialová. O dramaturgii se stará Michal Kratochvíl, který se zasadil, aby se pořad vysílal živě a také o nové grafické ztvárnění. Střepiny se od začátku vysílání zařadily mezi nejsledovanější publicistické pořady TV Nova. Sledovanost pořadu je v současné době kolem milionu diváků.\n\n"}
{"id": "315072", "url": "https://cs.wikipedia.org/wiki?curid=315072", "title": "Joseph Weizenbaum", "text": "Joseph Weizenbaum\n\nJoseph Weizenbaum (8. ledna 1923 Berlín – 5. března 2008 Gröben u Berlína) byl německo-americký emeritní profesor informatiky na Massachusettském technologickém institutu, autor několika kritických knih o vlivu techniky na společnost. Proslavil se i jako tvůrce programu ELIZA, předchůdce chatterbotů.\n\nWeizenbaum se narodil 8. ledna 1923 v berlínské židovské rodině mistra kožešníka Jechiela Weizenbauma a jeho ženy Henriette. Po nástupu Hitlera nemohl dále studovat na Luisenstädtische Realgymnasium a v roce 1935 musel se svou rodinou uprchnout před nacisty do USA.\n\nV Americe Weizenbaum dokončil střední školu a roku 1941 začal studovat matematiku na Wayne State University v Detroitu. Studia přerušil po vstupu USA do války. Sloužil v meteorologickém oddílu amerického letectva. Po válce pokračoval ve studiu a roku 1950 ukončil magisterské studium. Na Wayne State University zůstal a působil zde jako vědecký asistent na fakultě matematiky, pracoval na analogovém počítači a pro univerzitu pomohl vytvořit jeden z prvních digitálních počítačů.\n\nMezi lety 1953 až 1962 pracoval Weizenbaum jako systémový inženýr pro firmu General Electric na projektu ERMA, prvním počítačovém bankovním systému, který umožnil automatizaci zpracování šeků v Bank of America. Podílel se také na konstrukci prvních sítí.\n\nJe tvůrcem programovacího jazyka SLIP.\n\nExterně působil na Stanfordově univerzitě. Roku 1963 začala jeho spolupráce s MIT, kam v roce 1963 nastoupil jako hostující přednášející a spolupracoval zde na vývoji time-sharingu. Po roční stáži tam zůstal natvalo jako docent, od roku 1970 zde pak působil jako profesor informatiky, emeritován byl roku 1988.\n\nRoku 1966 publikoval poměrně jednoduchý program ELIZA, který zpracovával vstup od uživatele psaný přirozeným jazykem. Program napodoboval rozhovor psychologa s pacientem. Program byl pojmenován podle postavy naivní dívky v \"Pygmalionu\" George Bernarda Shawa. Přestože program pouze vybíral klíčová slova z uživatelových odpovědí a z nich tvořil další otázky, mnoho uživatelů podlehlo dojmu, že program přemýšlí, nebo že jim odpovídá člověk. Podobné programy jsou dnes známy jako chatboty nebo chatterboty.\n\n\"» Hello.\nHow do you do. Please state your problem.\n» I spend too much time editing Wikipedia\nYou say you spend too much time editing wikipedia ?\n» yes\nYou seem to be quite positive.\n\nWeizenbaum byl šokován, že jeho program lidé (dokonce i psychoterapauti) berou vážně a v sedmdesátých letech se začal zabývat dopady informatiky a umělé inteligence na společnost více filosoficky, kritizoval přílišný optimismus ohledně moderních technologií a zdůrazňoval, že rozhodovací pravomoc musí vždy zůstat člověku. Pro své kritické názory byl někdy nazýván disidentem nebo kacířem informatiky. Byl spoluzakladatelem společnosti \"Computer Professionals for Social Responsibility\" v USA a nositelem ceny Norberta Wienera, kterou tato společnost uděluje. V Německu byl členem spolku \"Forum Informatikerin und Informatiker für Frieden und gesellschaftliche Verantwortung\", společnosti zabývající se společenskými aspekty informatiky.\n\nOd roku 1996 žil opět v Berlíně.\n\nNa podzim roku 1998 navštívil Weizenbaum Prahu, kam byl pozván Goetheho Institutem. V Praze na symposiu Softmoderne – Literatur im Netz (Softmoderna – Literatura v síti) vedl debatu s Oswaldem Wienerem, rakouským kybernetikem a spisovatelem.\n\nV roce 2002 se stal laureátem Ceny Nadace Dagmar a Václava Havlových VIZE 97.\n\nZemřel 5. března 2008, je pochován na berlínském židovském hřbitově.\n\n\n"}
{"id": "315079", "url": "https://cs.wikipedia.org/wiki?curid=315079", "title": "Řazení vkládáním", "text": "Řazení vkládáním\n\nŘazení vkládáním, známý jako , je jednoduchý řadicí algoritmus založený na porovnávání. Algoritmus řazení vkládáním pracuje tak, že prochází prvky postupně a každý další nesetříděný prvek zařadí na správné místo do již setříděné posloupnosti.\n\nJe to jeden z nejrychlejších algoritmů s kvadratickou časovou složitostí. Je asymptoticky pomalejší než pokročilé algoritmy jako třeba rychlé řazení nebo řazení slučováním, ale má jiné výhody.\n\n\n\n razeniVkladanim(A)\n"}
{"id": "315085", "url": "https://cs.wikipedia.org/wiki?curid=315085", "title": "Třída Pensacola", "text": "Třída Pensacola\n\nTřída Pensacola byla první třída těžkých křižníků (tzv. „Washingtonských křižníků“), která začala od roku 1929 sloužit v americkém námořnictvu.\n\nV souladu s dohodou uzavřenou roku 1922 na Washingtonské konferenci byl výtlak nových křižníků omezen na 10 000 tun a ráže jejich děl byla omezena na 203 mm. Aby byly dodrženy tyto limity, byla konstrukce lodí třídy \"Pensacola\", jež nesly silnou výzbroj deseti kusů 203mm děl ve čtyřech dělových věžích, poměrně křehká a lodě byly slabě pancéřované. Jejich boční pancíř je nemohl ochránit proti střelám ráže 203 mm a odpovídal spíše slabému pancéřování lehkých křižníků.\n\nSlabé pancéřování obou lodí také bylo důvodem, proč byly až do roku 1931 americkým námořnictvem klasifikovány jako křižníky lehké. Jelikož se ve světě rozšířila praxe klasifikovat všechny křižníky s děly ráže větší než 155 mm jako těžké, byly v roce 1931 přeřazeny o kategorii výše.\n\nHlavní výzbroj byla umístěna ve čtyřech věžích. Dvě věže byly na přídi a dvě na zádi lodi. Spodní věž vždy nesla dvojici děl a horní věž byla trojhlavňová. Všechna děla byla umístěna na společné lafetě a elevaci nebylo možné provést nezávisle. Hlavní výzbroj doplňovaly 4 univerzální kanóny ráže 127 mm a několik protiletadlových kulometů.\n\nJelikož byly těžší trojhlavňové věže vyvýšené, lodě měly mohutné trojnožkové stožáry a nízko položenou palubu, byly jejich nautické vlastnosti a stabilita výrazně horší než u následujících tříd. Třída \"Pensacola\" zahrnovala pouze dvě postavené lodě a poté byly stavěny zdokonalené konstrukce třídy Northampton. U nich byla, pro dosažení lepší stability a ušetření hmotnosti, snížena hlavní výzbroj, takže nové lodě nesly devět 203 mm kanónů ve třech věžích.\n\nČasem se složení výzbroje měnilo. Sekundární výzbroj čtyř 127mm byla zdvojnásobena a naopak byly odstraněny torpédomety a 12,7mm kulomety. Posílena však byla protiletadlová výzbroj. V roce 1941 měla \"Pensacola\" celkem 15 kusů 28mm kanónů a devět 20mm kanónů a na konci války pro změnu 28 kusů 40mm kanónů a 20 kusů 20mm kanónů.\n\n\"Salt Lake City\" byl součástí svazu při Doolitlově náletu na Tokio v březnu 1942. Oba křižníky se účastnily bitvy v Korálovém moři, bitvy u Midway, bojovaly u Guadalcanalu. \"Salt Lake City\" byl součástí amerického svazu v bitvě u mysu Esperance a \"Pensacola\" v bitvě u ostrovů Santa Cruz. \"Pensacola\" byla vážně poškozena u Guadalcanalu v bitvě u Tassafarongy a byla téměř celý další rok opravována. Naopak \"Salt Lake City\" byl vážně poškozen v bitvě u Komandorských ostrovů, kde ho před potopením víceméně zachránil laxní přístup velitele japonské eskadry.\n\nObě lodě přežily válku, byly použity při atomových zkouškách na atolu Bikini a po nich byly ještě nějaký čas zkoumány. Vrak \"Salt Lake City\" byl nakonec potopen u pobřeží Kalifornie a vrak \"Pensacoly\" byl potopen u pobřeží státu Washington.\n\n"}
{"id": "315087", "url": "https://cs.wikipedia.org/wiki?curid=315087", "title": "La Paz (rozcestník)", "text": "La Paz (rozcestník)\n\nNázev La Paz nese více geografických celků – města a území ve státech, které v minulosti byly španělskými koloniemi. Výraz \"paz\" ve španělštině znamená \"mír\".\n"}
{"id": "315088", "url": "https://cs.wikipedia.org/wiki?curid=315088", "title": "Candino", "text": "Candino\n\nCandino je švýcarská hodinářská firma.\n\nFirma byla založena v roce 1947 Adolfem Flury-Hugem ve švýcarském kantonu Soleure. Poprvé byly její výrobky výrazněji prezentovány na Basel World v roce 1957. Do roku 2002 byla pouze malou a méně známou firmou. V roce 2002 byla firma Candino převzata firmou Festina a začal její rozvoj. Hodinky začaly být distribuovány v síti Festina jako lepší hodinky za přijatelnou cenu. Dnes je značka Candino zařazena do koncernu Festina-Lotus.\n\nHodinky značky Candino jsou výrobkem švýcarské hodinářské firmy a jsou dokladem vysoké švýcarské technologie a úrovně zpracování. Hodinky Candino mohou nést označení Swiss made. Výroba hodinek je situována do Herbetswill ve švýcarském kantonu Soleure. Produkce je až 2500 hodinek denně. Firma zaměstnává 80 zaměstnanců.\n\nVýrobním centrem firmy Candino je Herbetswil, ale hlavním sídlem firmy je švýcarské město Biel. Zde sídlí generální management.\n\n"}
{"id": "315090", "url": "https://cs.wikipedia.org/wiki?curid=315090", "title": "Seznam německých dokumentárních cyklů", "text": "Seznam německých dokumentárních cyklů\n\nNa této stránce najdete seznam německých dokumentárních cyklů. Vesměs jde o vědecko-popularizační pořady v délce 15–20 minut.\n\n\n\n\n"}
{"id": "315091", "url": "https://cs.wikipedia.org/wiki?curid=315091", "title": "Sabirabad (rajón)", "text": "Sabirabad (rajón)\n\nSabirabad je rajón v Ázerbájdžánu.\n"}
{"id": "315092", "url": "https://cs.wikipedia.org/wiki?curid=315092", "title": "Dysplazie kyčelního kloubu", "text": "Dysplazie kyčelního kloubu\n\nDysplazie kyčelního kloubu je dědičná porucha, která ve svých závažnějších formách může způsobit zmrzačení, ochrnutí nebo bolestivou artritidu kloubu. Je způsobena kombinací genetických a vnějších faktorů. Vyskytuje se u mnoha druhů zvířat (poměrně vzácně i u lidí), ale nejvíce jí trpí psi, zejména velká plemena.\n\nDysplazie kyčelního kloubu je jednou z nejvíce zkoumaných chorob psů a nejběžnější jednoznačná příčina kyčelní artritidy. U lidí se vyskytuje v četnosti zhruba 0,1% (jeden z tisíce).\n\nVe zdravé kyčli je stehenní kost (femur) napojena na pánev v kyčelním kloubu. Téměř kulovitá hlavice stehenní kosti (caput ossis femoris) zapadá do kloubní jamky (tzv. acetabulum). Kostěný povrch hlavice a jamky je krytý chrupavkou. Kosti poskytují sílu nutnou k nesení váhy těla, zatímco chrupavka umožňuje široký rozsah pohybu. Normální funkce kyčlí může být ovlivněna dědičnými a vrozenými vadami, úrazy a získanými chorobami jako např. osteoartrózou a revmatoidní artritidou.\n\nNa kloubu trpícím dysplazií bývají abnormální dvě věci: zaprvé, hlavice stehenní kosti není pevně a hluboko usazená v acetabulu (drží jen volně nebo je usazená pouze zčásti); zadruhé, hlavice a jamka nejsou hladké a oblé, ale deformované, a způsobují tak opotřebení kloubu a abnormální tření při pohybu.\n\nNa tento stav tělo reaguje několika způsoby. Kloub sám se neustále opravuje vrstvami nové chrupavky. Nicméně tento proces je poměrně pomalý (chrupavka není prokrvená, a proto neregeneruje stejně rychle jako tkáně, kterými protéká hodně krve).\n\nKyčel tedy trpí nadměrným opotřebením nebo nedrží váhu těla odpovídajícím způsobem. Kloub se zanítí a vznikne cyklus ničení chrupavky, zánětů a bolestí. Je to samoudržovací proces, při kterém dochází k dalšímu poškozování kloubu a tím se snižuje jeho schopnost odolávat opotřebení. K poškozování přispívá i zánět a v kostech kloubu se navíc může vyvinout osteoartróza, viditelná na rentgenovém snímku jako malé úlomky kosti, které kloub také dále ničí.\n\nPrvotní deformace kloubu se časem může zhoršovat nebo zůstávat neměnná. Pes může trpět bolestí i přes dobré výsledky rentgenů, a stejně tak nemít žádné viditelné problémy ani při velmi vážném poškození, patrném ze snímků. Stav kyčle je pouze jedním z faktorů určujících míru, do jaké dysplazie ztěžuje život a způsobuje bolest. Při mírné až středně těžké dysplazii jsou to často druhotné účinky nadměrného opotřebení kloubu nebo artritidy spíše než dysplazie samotná, které přímo způsobují zjevné problémy.\n\nU psů bývá obvykle příčinou hlavice stehenní kosti, která nezapadá do jamky v pánvi, případně špatně vyvinuté svalstvo v pánevní oblasti. Velká a obří plemena jsou k dysplazii náchylná všeobecně, trpí jí ovšem i kokršpanělé a shetlandští ovčáci. Vyskytuje se také u koček, zejména siamských a mainských mývalích.\n\nZvířata si obvykle od bolesti pomáhají tím, že omezí pohyb postiženého kloubu. Může se to projevovat „zaječím poskakováním“ (obě zadní nohy se pohybují společně), méně dynamickým pohybem (při běhání, skákání…) nebo strnulostí. Protože se kloub nemůže plně hýbat, tělo se přizpůsobuje využíváním páteře, což často způsobuje problémy s páteří, koleny a měkkými tkáněmi.\n\nU psů se dysplazie téměř vždy objevuje před dosažením 18 měsíců. Defekt může být jak velmi mírný, tak prakticky zmrzačující, a někdy vyvolává vážnou osteoartritidu.\n\nDysplazie kyčelního kloubu se nejčastěji objevuje u středně velkých a velkých čistokrevných psů, jako např. retrívrů, rotvajlerů, mastifů a bernských salašnických psů, ale vyskytuje se i mezi menšími plemeny jako jsou španělé.\n\nPsi vykazují známky strnulosti nebo bolesti při vstávání, neochotu ke cvičení, poskakování nebo jiný abnormální způsob chůze (při běhu se nohy pohybují naráz spíše než střídavě), chromost, bolest, neochotu stát na zadních, skákat a chodit po schodech, dislokaci kyčelního kloubu nebo chřadnutí svalstva v oblasti kyčle. Rentgenové snímky potvrzují přítomnost dysplazie, ale u některých psů je tato porucha do dvou let na rentgenu neviditelná. Navíc mnoho postižených psů nevykazuje klinické příznaky; u některých se projevují i dříve než v sedmi měsících, zatímco u jiných až později v dospělosti.\n\nToto je zčásti dáno tím, že prvotní porucha v kyčli může být mírná nebo vážná, stabilní nebo zhoršující se, a tělo někdy dokáže poškozený kloub opravovat tak dobře, že se s poškozováním vyrovná. Různá zvířata mají také různý práh bolesti, různou hmotnost a různý způsob a množství pohybu; lehký pes, který jen chodí, zatěžuje kloub jinak než pes těžší nebo aktivnější. U některých psů se příznaky objevují brzy a jiní onemocnění nemusí vůbec pociťovat.\n\nKaždý případ se proto musí řešit podle individuálních faktorů; nabízí se řada možností léčby.\n\nKlasický diagnostický postup využívá rentgenových snímků a bodovacího testu kyčlí. Provádí se v odpovídajícím věku a je vhodné ho zopakovat ještě v dospělosti (pokud se test udělá příliš brzy, jsou výsledky neprůkazné). Protože dysplazie je do velké míry dědičná, doporučuje se zkontrolovat stupeň dysplazie u rodičů před koupí štěněte a také při posuzování vhodnosti psa pro chov. Ale přestože je tato porucha dědičná, může se objevit i u psů, jejichž rodiče mají stupeň dysplazie negativní.\n\nPři diagnóze suspektní dysplazie se kromě rentgenových snímků sleduje pohyb a chování psa, aby se posoudilo, zda je ovlivněna kvalita jeho života. Chromost, abnormální pohyb kyčlí a páteře, obtíže při běhu a omezená pohyblivost jsou zjevné důkazy problému. Toto se musí brát v potaz, neboť zvíře může trpět velkými bolestmi i při dobrých výsledcích rentgenů.\n\nJe také běžné zrentgenovat páteř a nohy spolu s kyčlemi, protože měkké tkáně mohou být namáhány velkým napětím dysplastické kyčle nebo mohou být objeveny další faktory ovlivňující pohyblivost v kyčlích, například poškození nervů.\n\nExistuje několik různých systémů pro posuzování stupně dysplazie, zpravidla však vedou k rozdělení do pěti kategorií: A – negativní, B – hraniční, C – mírná dysplazie, D – střední dysplazie, E – těžká dysplazie. Pro pořízení korektních snímků je nutná sedace zvířete, aby bylo možné ho udržet v klidu ve správné poloze a aby se snížil svalový tonus.\n\nNásledující stavy mohou mít symptomy velmi podobné dysplazii a měly by být vyloučeny při diagnostikování:\n\n\nSymptomy dysplazie kyčelního kloubu jsou zřídka výrazné. Obvykle se objevuje mírné ochromení, které se může najednou zhoršit. Psi s přetrženým křížovým vazem postiženou nohu drží zdviženou, což je u dysplazie neobvyklé. Psi s onemocněním páteře často při chůzi dřou drápy, mají slabé zadní nohy a nekoordinovaný krok.\n\nPes také může přizpůsobovat pohyb zadních nohou, aby kompenzoval bolest v předních končetinách (při artritidě, osteochondritidě nebo dysplazii loketního kloubu), kolenou nebo páteři. Je důležité vyloučit problémy s jinými klouby dříve, než je stanovena diagnóza dysplazie kyčelního kloubu, a odhalit případná další bolestivá onemocnění, která mohou být maskována přítomností mírné dysplazie.\n\nJe důležité si uvědomit, že zvíře pravděpodobně žije s dysplazií od několika měsíců věku, a zvyklo si tedy na chronickou bolest a naučilo se s ní žít. Psi trpící takovouto bolestí ji obvykle na sobě nedávají znát. Někdy si najednou sednou během chůze nebo odmítají chodit či vylézt někam, kam jsou zvyklí, ale to může být příznak mnoha jiných problémů, včetně trnu v tlapě nebo dočasné bolesti svalu. Proto je rozpoznávání bolesti méně obvyklý způsob detekce dysplazie než sledování způsobu chůze a dalších výše popsaných abnormalit.\n\nNeexistuje kompletní lék, přestože je mnoho možností, jak zmírnit klinické příznaky. Účelem léčby je zvýšit kvalitu života. Především, jedná se o dědičnou záležitost, která se mění v průběhu života, a proto musí být léčba pravidelně revidována a přezkoumávána, aby se zjistilo případné zhoršení příznaků nebo jiné výrazné změny.\n\nPokud je problém relativně mírný, je někdy potřeba pouze vhodná medikace, která tělu pomáhá vyrovnat se se zánětem, bolestí a opotřebením kloubů. V mnoha případech tato léčba postačuje po dlouhou dobu.\n\nKdyž problém nelze řešit medikací, často je nutné přikročit k operaci. Existují dva tradiční typy operací – takový, který kloub vytvaruje (a tím zmírňuje bolest a napomáhá pohyblivosti), a kompletní náhrada kloubu (endoprotéza podobná jako u lidí).\n\nNeoperativní léčba zahrnuje tři základní prvky: kontrola hmotnosti, pravidelný mírný pohyb a medikamentózní léčba. U psů s artritidou je často redukce hmotnosti nejdůležitější a někdy jediný nutný zásah. Rozumná fyzická zátěž stimuluje růst chrupavky a svalů a zabraňuje jejich ochabování, nesmí ale být příliš velká (náročné cvičení může i velmi uškodit). Medikace omezuje bolest, nepohodlí a škodlivé záněty.\n\nObvyklou medikaci představují nesteroidní antirevmatika, která působí protizánětlivě a tlumí bolest. Jejich výběr musí být dobře zvážen, protože jeden druh léků může některým plemenům vyhovovat a jiným škodit. Tyto léky mohou u některých zvířat způsobit otravu jater, a proto se doporučuje během léčby provádět preventivní krevní testy. Stává se, že je nutné léky vyměnit, protože různé druhy léčiv působí u jednotlivých psů s různým úspěchem. Při léčbě antirevmatiky je také třeba brát v potaz, že psovi se uleví od bolesti a bude mít tendenci se přetěžovat.\n\nDoporučuje se léčbu doplnit o preparáty obsahující glukosamin, který podporuje obnovování chrupavek a regeneraci kloubu. Glukosaminové přípravky plně účinkují až po cca šesti týdnech užívání, a proto se podávají v minimální zkušební době 3 – 5 týdnů. Nejsou to léky, ale surový materiál, na jehož zpracování tělo potřebuje čas. Účinek těchto přípravků při léčbě dysplazie je předmětem sporů; některé veterinární autority je shledávají přínosnými, jiné nikoli.\n\nTento typ léčby lze obvykle udržovat dlouhodobě – tak dlouho, dokud postačuje k předcházení a potlačování příznaků dysplazie.\n\nKdyž medikace selhává a neposkytuje uspokojivou kvalitu života, stává se chirurgický zákrok nutností. Operace buď opravuje a tvaruje kloub, aby umožnila bezbolestný pohyb, nebo kloub úplně nahrazuje.\n\n\n\nOperace modifikující tvar a strukturu kloubu obvykle vedou k redukci mobility kyčle. Zato ovšem zlepšují kvalitu života zvířete, redukují bolest a snižují budoucí rizika choroby.\n\nTotální endoprotéza je nákladná, ale nejúspěšnější metoda, zvláště v těžkých případech. Obvykle umožní obnovit plnou pohyblivost kyčle, a protože je kloub zcela nahrazen, znemožňuje recidivu. Endoprotéza bývá nejlepším řešením pro větší psy (více než 20 – 30 kg), u nichž nelze využít některá jiná operativní řešení.\n\nDalší chirurgické zákroky:\n\n\n\nNa trhu je dnes k sehnání mnoho produktů, které pomáhají psům trpícím dysplazií. Zahrnují mj. psí pelíšky redukující tlak, rampy, schody a stupínky ze dřeva, plastů, kovu nebo pěnových hmot, které pomáhají psovi dostat se z jednoho místa na druhé, aniž by si způsobil další poškození kloubů nebo bolest.\n\n\nčesky:\n\nanglicky:\n"}
{"id": "315094", "url": "https://cs.wikipedia.org/wiki?curid=315094", "title": "Sədərək (rajón)", "text": "Sədərək (rajón)\n\nSədərək je rajón v Ázerbájdžánu, v Nachičevanské autonomní republice.\n\nHlavní město rajónu je Heydərabad, město pojmenované po prezidentu Hejdaru Alijevovi.\n"}
{"id": "315097", "url": "https://cs.wikipedia.org/wiki?curid=315097", "title": "Olivový olej", "text": "Olivový olej\n\nOlivový olej je rostlinný olej získaný z oliv (\"Olea europaea\") lisováním či jinými mechanickými postupy. Je používán především při výrobě pokrmů, v kosmetickém a farmaceutickém průmyslu. Olivový olej je typickou součástí středomořské kuchyně. Konzumace olivového oleje je považována za zdraví prospěšnou, protože obsahuje mononenasycené mastné kyseliny a vitamin E.\n\nPro lisovaní olivového oleje se sklízí olivy tradičním způsobem, tj. tlučením dlouhou palicí do větví stromů. Sklizeň oliv probíhá již více než 2 000 let stejným způsobem. Při výrobě kvalitního extra panenského olivového oleje se olivy nijak nečešou, ale plody se nechají spadnout ze stromu do připravené plachty, odkud se ručně sbírají. Sklizeň trvá od října do ledna v závislosti na odrůdě a stupni zralosti.\n\nPoté se olivy očistí a rozemelou, takto zpracované se dostanou do lisů, kde z nich vzniká olej, který se po přefiltrování plní do lahví. Olej musí být vylisován do čtyř dnů od sklizně, aby byla zachována jeho kvalita a především všechny látky v olivách obsažené. Čím dříve po sklizni se olivy vylisují, tím lépe. Pouze časné vylisování zajistí uchování vysokých obsahů všech vitamínů a dalších zdraví prospěšných chemických substancí. Extra panenský olivový olej musí být získaný pouze mechanickým lisováním za studena. Jedná se o přírodní šťávu, bez jakýchkoliv úprav, kterou lze s trochou nadsázky přirovnat k čerstvému džusu.\n\nZhruba 43,8 % světové produkce olivového oleje pochází ze Španělska. 75 % oleje vyráběného ve Španělsku pochází z Andalusie, zejména z provincie Jaén, ale vynikající olej se vyrábí i v dalších regionech včetně Katalánska. Itálie, přestože je čistým dovozcem olivového oleje, odpovídá za 21,5 % světové produkce. Hlavní italští výrobci jsou známi jako „Città dell'Olio“ neboli „města oleje“ a patří mezi ně Lucca, Florencie a Siena v Toskánsku. Nejvíce oleje se však vyrábí v Apulii. 12,5 % světové produkce pochází z Řecka a 6,1 % ze Sýrie, čímž se tyto země řadí na třetí a čtvrté místo žebříčku největších světových výrobců. Portugalsko vyrábí 5 % a jeho hlavním vývozním trhem je Brazílie.\n\nV Severní Americe jsou nejznámější italské a španělské olivové oleje a velmi kvalitní extra panenské oleje z Itálie, Španělska, Portugalska a Řecka se zde prodávají za vysoké ceny, často v „luxusních“ baleních. Velká část Spojených států dováží olivový olej z Itálie, Španělska a Turecka. V roce 1998 dovezly Spojené státy 47 800 000 amerických galonů (tj. 181 000 m) olivového oleje, z čehož 34 600 000 galonů (131 000 m) pocházelo z Itálie.\n\nLegendární olivovník a olej získaný z jeho plodů doprovází lidstvo během celé jeho historie. Již před 8 000 lety byly olivy pěstovány na Středním východě a první plantáže se objevily pravděpodobně v Sýrii nebo na Krétě. Féničané poté rozšířili pěstování oliv do celého středomoří, severní Afriky a jižní Evropy. Antičtí Řekové považovali olivovník, posvátný strom starobylého města Atén, za symbol moudrosti a míru a používali olivy jako svůj hlavní zdroj tuku. Řekové se postarali o znásobení kultivaru olivovníku na svých územích, ale až Římané vyzkoušeli pěstování olivovníku ve všech oblastech, které dobyli. První nástroje a nové technologie na lisování oleje pochází taktéž od Římanů, kteří zdokonalili také jeho skladování a prodloužili tak jeho trvanlivost.\n\nJiž od prvopočátku byl olivovník i jeho plody používány jak v běžném životě, tak i v náboženství. Olivový olej nebyl používán pouze na ochucení pokrmů, ale také k masážím a v kosmetice. Homérské eposy popisují užívání olivového oleje výlučně pro potřebu úklidu a hygieny.\n\nStaří Římané měli pětiúrovňovou stupnici kvality:\n\n\nOlivové oleje se obecně dělí na panenské, rafinované a směsi obou skupin (dle vyhlášky č. 77/2003 Sb.).\n\n\n\n\nNejdůležitějším měřítkem v určování kvality je především obsah kyselin, který se může získat několika způsoby, a to buď chemickou nebo mikrobiologickou cestou a v neposlední řadě i metodou senzorickou.\n\nČich – degustace čichem se provádí takto: ve sklenici se olej ohřeje na asi 25 °C dlaní ruky. Poté si dvakrát maximálně třikrát přičichnete. Pokud je to nutné celý postup se opakuje asi po jedné minutě,\n\nBarva olivového oleje nemá žádný vliv na jeho kvalitu a chuť, závisí pouze na odrůdě a zralosti plodů,\n\nChuť – pro olivové oleje je typická chuť hořká a mírná palčivá. Degustace chuti se provádí takto: na jazyk se kápne 8 až 10 kapek oleje, 2-3 sekundy se na jazyku zahřívá v pootevřené puse. Poté se nechá pomalu sklouznout po jazyku k zadním zubům nakonec polknout. Pokud je nutné pokus opakovat, musí se ústa neutralizovat minerální vodou.\n\nOlivový olej má pomáhat snižovat riziko vzniku závažných kardiovaskulárních chorob, tedy onemocnění srdce. Obsahuje antioxidanty a vitamíny (např. skupiny A, D, E a K). Má pomáhat snižovat hladinu tzv. špatného cholesterolu, podporovat trávení, absorpci vápníku a zpomalovat stárnutí. Má prospívat pleti i vlasům.\n\nPanel EFSA však v jistých ohledech nenachází příčinnou souvislost. FDA také upozorňuje na nejednoznačné vědecké závěry. Navíc u kojenců zevní použití oleje snižuje obranyschopnost kůže a může stát za rozmachem dermatitidy.\n\nPřírodní léčitelství jej považuje za velmi dobré laxativum.\n\nLéčivé účinky olivového oleje uznával již Starý zákon, který radil mimo jiné jím očišťovat malomocné. Také Hippokratés jej doporučoval na léčení vředů. Pragmatičtí Angličané také znali jeho léčivou sílu a vždy prodávali olivový olej v lékárnách.\n\nOlivový olej patří mezi pět zdraví nejprospěšnějších surovin na světě. Má celou řadu blahodárných a léčivých účinků na lidský organismus. Od účinné prevence proti rakovině, přes podporu metabolismu cukrů a tuků, až po ošetření popraskané kůže a jizev. Olivový olej je také mimo jiné součástí redukčních diet a jednou z jeho nejznámějších předností je snižování hladiny cholesterolu v krvi.\n\n\n\n\n"}
{"id": "315113", "url": "https://cs.wikipedia.org/wiki?curid=315113", "title": "Václav Trégl", "text": "Václav Trégl\n\nVáclav Trégl (10. prosince 1902 Bělá pod Bezdězem – 11. února 1979 Praha) byl český herec. Jednalo se o velmi výrazného herce, který za svůj život vytvořil velké množství menších či drobných filmových rolí, které uměl ztvárňovat velmi mistrovsky a značně osobitě.\n\nOd roku 1920 studoval na Dramatickém oddělení Pražské konzervatoře a po jejím absolutoriu v roce 1924 začínal hrát po různých avantgardních divadelních scénách, od roku 1929 až do roku 1935 působil v Osvobozeném divadle, poté až do roku 1942 hrál v Divadle Vlasty Buriana. Po 2. světové válce hrál opět v divadle s Janem Werichem (karlínské divadlo a v Divadlo ABC), v letech 1955 až 1965 byl členem hereckého souboru Městských divadel pražských. V roce 1962 byl jmenován zasloužilým umělcem.\n\n\n\nJan Werich\n\n\n"}
{"id": "315123", "url": "https://cs.wikipedia.org/wiki?curid=315123", "title": "Earth Moving (píseň)", "text": "Earth Moving (píseň)\n\n„Earth Moving“ je píseň britského multiinstrumentalisty Mika Oldfielda. Vydána byla jako jeho dvacátý sedmý singl v roce 1989 a v britské hudební hitparádě se umístila nejlépe na 93. místě.\n\nSingl „Earth Moving“ pochází ze stejnojmenného Oldfieldova alba, které vyšlo v létě 1989. V písni „Earth Moving“, která zabírá A stranu, zpívá Nikki 'B' Bentleyová. Na B straně se potom nachází písnička „Bridge to Paradise“ se zpěvem Maxe Bacona.\n\nVerze vydaná na dvanáctipalcové gramofonové desce a na CD obsahuje navíc „disco mix“ písně „Earth Moving“.\n\n\n\n\n"}
{"id": "315126", "url": "https://cs.wikipedia.org/wiki?curid=315126", "title": "Lionel Hutz", "text": "Lionel Hutz\n\nLionel Hutz je fiktivní postava neschopného právníka z amerického animovaného seriálu Simpsonovi. Hlas mu propůjčil Phil Hartman. V 6. dílu 5. řady (epizoda \"Marge na útěku\") si nakrátko změnil jméno na Miguel Sanchez, když pálil u Simpsonů své osobní dokumenty. Byl druhým manželem Selmy Bouvierové. Jako právník většinu soudních sporů prohrál, není ani jisté, jestli někdy studoval právnickou školu. Například vyhrál soud když soudili Leváka Boba. Po úmrtí jeho dabéra Phila Hartmana v roce 1998, se v seriálu objevuje jen zřídka a vždy v rolích na pozadí, už nikdy nepromluvil. Jeho poslední mluvící role byla v epizodě \"Marge prodává nemovitosti\".\n\n\n"}
{"id": "315129", "url": "https://cs.wikipedia.org/wiki?curid=315129", "title": "Innocent (píseň, Mike Oldfield)", "text": "Innocent (píseň, Mike Oldfield)\n\n„Innocent“ je píseň britského multiinstrumentalisty Mika Oldfielda. Vydána byla v roce 1989 a v britské hudební hitparádě se neumístila.\n\nObě písničky na singlu „Innocent“ pochází z Oldfieldova alba \"Earth Moving\". Píseň „Innocent“ zpívá tehdejší Oldfieldova přítelkyně, norská zpěvačka Anita Hegerlandová. Na upravené verzi písničky „Earth Moving“ (na B straně singlu) pak znějí vokály Nikki 'B' Bentleyové.\n\nSingl byl rovněž vydán i na dvanáctipalcové gramofonové desce a na CD. Tyto verze obsahuje navíc píseň „Innocent“ v odlišném mixu a s prodlouženou stopáží.\n\n\n\n\n"}
{"id": "315132", "url": "https://cs.wikipedia.org/wiki?curid=315132", "title": "Hrad Dinan", "text": "Hrad Dinan\n\nChâteau de Dinan je francouzský hrad v bretaňském městě Dinan.\nDonjon s bránou jsou součástí 2600 metrů dlouhých středověkých hradeb, které obklopují historickou část města. Je také nazýván \"Donjon de la duchesse Anne\" (Donjon vévodkyně Anny), a stojí blízko brány Svatého Ludvíka. V letech 1382 - 1383 jej nechal postavit vévoda Jan IV. Bretaňský zvaný \"Dobyvatel\". Obytnou věž tvoří dvě spojené věže kruhového půdorysu; kolem hradu je vodní příkop.\n\nHrad byl v roce 1886 prohlášen za historickou památku. Je majetkem obce a hostí místní muzeum současného umění.\n\n"}
{"id": "315135", "url": "https://cs.wikipedia.org/wiki?curid=315135", "title": "Holy (píseň)", "text": "Holy (píseň)\n\n„Holy“ je píseň britského multiinstrumentalisty Mika Oldfielda. Pod názvem „One Glance Is Holy“ byla vydána jako jeho dvacátý devátý singl na podzim 1989 pouze v Německu.\n\nTento singl pochází z Oldfieldova alba \"Earth Moving\", na kterém se nachází písnička „Holy“ (zpěv Adrian Belew). Její různě upravené verze pak byly vydány pod názvem „One Glance Is Holy“ jako singl. Standardní, sedmipalcový singl obsahuje dvě verze této písně s dodatky „Edit“ a „Single Remix“. Ve dvanáctipalcové variantě se pak navíc vyskytují „Hard and Holy Mix“ a čistě instrumentální „Holy Groove Instrumental“.\n\n\n\n"}
{"id": "315138", "url": "https://cs.wikipedia.org/wiki?curid=315138", "title": "Mazelov", "text": "Mazelov\n\nMazelov je obec ležící v okrese České Budějovice v Jihočeském kraji, zhruba 7,5 km zsz. od Lomnice nad Lužnicí, 11 km jihozápadně od Veselí nad Lužnicí a 18 km severovýchodně od Českých Budějovic. Žije zde obyvatel.\n\nPrvní písemná zmínka o vsi (\"Mazelow\") pochází z roku 1396. Po zrušení poddanství schwarzenberskému panství Třeboň se Mazelov roku 1850 stal samostatnou obcí, jíž zůstává dodnes vyjma období od 14. června 1964 do 23. listopadu 1990, kdy tvořil součást obce Ševětín.\n\nKe dni 1. ledna 2015 zde žilo 213 obyvatel, z toho 114 mužů a 99 žen.\n\n\n"}
{"id": "315144", "url": "https://cs.wikipedia.org/wiki?curid=315144", "title": "Catalina", "text": "Catalina\n\nCatalina může znamenat:\n\n"}
{"id": "315145", "url": "https://cs.wikipedia.org/wiki?curid=315145", "title": "The Essential Mike Oldfield", "text": "The Essential Mike Oldfield\n\nThe Essential Mike Oldfield (někdy též The Essential Live) je videozáznam z koncertu britského multiinstrumentalisty Mika Oldfielda. Video bylo vydáno na VHS a laserdiscu v roce 1980.\n\nTento Oldfieldův koncert se konal 21. června 1980 v Knebworthu (Anglie) v rámci známého festivalu. Skladby nahrané živě jsou proloženy rozhovory s Oldfieldem v jeho hudebním studiu.\n\n\n"}
{"id": "315153", "url": "https://cs.wikipedia.org/wiki?curid=315153", "title": "Cytherea", "text": "Cytherea\n\nCassieardolla Elaine Story aka Cytherea je americká pornografická herečka a modelka, která se narodila 27. září 1981 ve městě Salt Lake City ve státě Utah. Proslavila se zvláště díky ženské ejakulaci (slangově „squirting“), která doprovází orgasmus.\n"}
{"id": "315155", "url": "https://cs.wikipedia.org/wiki?curid=315155", "title": "The Wind Chimes", "text": "The Wind Chimes\n\nThe Wind Chimes je videoalbum britského multiinstrumentalisty Mika Oldfielda. Bylo vydáno na podzim 1988 na VHS a laserdiscu.\n\n\"The Wind Chimes\" obsahuje videoklipy k většině skladeb na Oldfieldově albu \"Islands\", které bylo vydáno v roce 1987. K nim byly přidány klipy dalších známých Oldfieldových písní.\n\n\n"}
{"id": "315157", "url": "https://cs.wikipedia.org/wiki?curid=315157", "title": "Zlatohlávci (podčeleď)", "text": "Zlatohlávci (podčeleď)\n\nZlatohlávci (\"Cetoniinae\") jsou podčeleď vrubounovitých brouků. Mnohé druhy jsou aktivní pouze ve dne a navštěvují květy rostlin za účelem sběru pylu a nektaru, nebo jen tak lezou po okvětních lístcích. Je známo kolem 4 000 druhů, mnohé z nich zůstávají dodnes nepopsány.\n\nŠest tribů je lehce rozpoznatelných: \"Stenotarsiini\", \"Schizorhinini\", \"Gymnetini\", \"Goliathini\", \"Cetoniini\" a \"Cremastocheilini\", poslední čtyři se vyskytují na americkém kontinentu. Tribus Gymnetini je největší z amerických tribů a Goliathini se tam vyskytují pouze na jihu severní Ameriky.\n\n\n"}
{"id": "315159", "url": "https://cs.wikipedia.org/wiki?curid=315159", "title": "Dolní Heršpice", "text": "Dolní Heršpice\n\nDolní Heršpice (německy \"\") jsou městská čtvrť na jihu statutárního města Brna. Její katastrální území má rozlohu 3,13 km². Původně samostatná obec byla k Brnu připojena v roce 1919, od 24. listopadu 1990 je součástí samosprávné městské části Brno-jih. Žije zde přibližně 600 obyvatel.\n\nRozkládají se západně od řeky Svratky.\n\nPodobně jako sousední Přízřenice se i zástavba Dolních Heršpic skládá ze dvou výrazně oddělených částí. Jednak je to západní převážně obchodně průmyslová část rozkládající se podél Vídeňské ulice, jíž prochází důležitá víceproudová silnice E461, jejímž středem vede trasa tramvajové linky číslo 2. Západně od této ulice se nachází velké obchodní centrum Futurum Brno, v jehož přízemí je mimo jiné i velký hypermarket společnosti Tesco. Jižně od tohoto obchodního centra se zde na jihozápadě dolnoheršpického katastru rozkládají zahradní pozemky, navazující na obdobné pozemky v sousedním katastru Přízřenic. Druhá východní část zástavby Přízřenic je tvořena původní vesnicí, ležící na pravém břehu Svratky, a na levém břehu Svratky ležícím areálem Avion Shopping Parku Brno, v němž se nachází první brněnský původní hypermarket Tesco. Stejně jako v případě Přízřenic se mezi oběma částmi Dolních Heršpic rozkládají rozsáhlé plochy orné půdy, které v podstatně menší míře leží i na východním okraji dolnoheršpického katastru. Jádrem původní vesnice je Jižní náměstí, na němž se nachází kaplička sv. Kateřiny Sienské. V minulosti se vedle ní ve středu tohoto náměstí nacházel i rybníček. Východně od původní vsi prochází po březích Svratky cyklostezka. V nedávné době vyrostl na pravém břehu Svratky obytný park Cubbe.\n\nKatastrálním územím Dolních Heršpic procházejí i dálnice D1 a D2, které se zde kříží.\n\n\nNa jihu hraničí Dolní Heršpice s katastrálním území Přízřenice \"(rovněž součást městské části Brno-jih)\", na západě s katastrálním územím obce Moravany a katastrálním územím Horní Heršpice \"(rovněž součást městské části Brno-jih)\", na severu také s Horními Heršpicemi, na východě s katastrálními územími Brněnské Ivanovice a Holásky \"(obojí tvoří součást městské části Brno-Tuřany)\".\n\nDolní Heršpice byly původně nazývány Jerošovice či Jarošovice, později Jeršice či Jeršpice. Další úpravou a zkomolením původního jména tak nakonec vznikl současný název Dolní Heršpice.\n\nSoučástí Brna se Dolní Heršpice staly 16. dubna 1919. Poté zde do roku 1939 působil místní výbor, v letech 1939-1945 jen místní úřadovna. Po osvobození zde byl 27. dubna 1945 ustaven samostatný MNV, spravující celé tehdejší katastrální území Dolní Heršpice. Působil do konce roku 1946. K 1. lednu 1947 byl celý dolnoheršpický katastr začleněn do městského obvodu Brno VIII, v jehož rámci setrval do 30. září 1949. Od 1. října 1949 do 30. dubna 1954 pak byl celý dolnoheršpický katastr součástí městského obvodu Brno XI. Od 1. května 1954 pak byl celý dolnoheršpický katastr součástí městského obvodu Brno IX. Jeho název byl k 1. červnu 1957 změněn na Brno IX-Horní Heršpice. Roku 1960 se z něj stala městská část Horní Heršpice, přejmenovaná roku 1971 na Brno IX. Horní Heršpice. Ve druhé polovině 60. let došlo při radikální druhé katastrální reformě Brna též k úpravě katastrálních hranic Dolních Heršpic do dnešní podoby. V rámci této reformy byly provedeny úpravy hranice s Horními Heršpicemi, a k Dolním Heršpicím byly připojeny malé okrajové části původních katastrů Brněnských Ivanovic, Holásek a Přízřenic.\n\nRoku 1975 byla městská část „Brno IX. Horní Heršpice“ zrušena a celé dolnoheršpické katastrální území bylo pak až do roku 1990 součástí městského obvodu Brno IV. Od 24. listopadu 1990 je celé dolnoheršpické katastrální území součástí samosprávné městské části Brno-jih.\n\n12. září 2010 se v Dolních Heršpicích a Přízřenicích konalo místní referendum o oddělení od Brna a vytvoření nové obce Dolní Heršpice-Přízřenice, o těchto snahách podrobněji pojednává článek Dolní Heršpice-Přízřenice.\n"}
{"id": "315162", "url": "https://cs.wikipedia.org/wiki?curid=315162", "title": "Soudce", "text": "Soudce\n\nSoudce je osoba pověřená autoritativně rozhodovat ve sporných záležitostech, zejména právních. Soudce vstupuje do sporu dvou stran jako třetí a nezúčastněný, aby rozhodoval nestranně a spravedlivě. Proto musí být nezávislý a nemůže rozhodovat o záležitostech, v nichž může mít nějaký osobní zájem (podjatost). V moderních demokratických státech je soudce ústavní činitel, nositel soudcovské moci a představitel soudu. Je nezávislý na vládě a svým rozhodováním prosazuje státní moc. V Evropě jsou soudci většinou jmenováni, v USA jsou většinou voleni. V České republice jeho právní postavení určuje Ústava (hlava IV., moc soudní) a zákon o soudech a soudcích.\n\nV běžné řeči se často označují jako „soudci“, resp. sudí také sportovní rozhodčí, členové hodnotících porot na výstavách a podobně, kteří ovšem žádnou soudcovskou moc nevykonávají.\n\nV moderním státě je soudce představitel jedné z rozdělených mocí státu a soudí jeho jménem, proto rozsudek v České republice začíná slovy „Jménem republiky“. Tak tomu ovšem ve starších společnostech nebylo: soudní moc patřila až do novověku panovníkovi, v kmenových společnostech náčelníkovi nebo radě starších, případně výjimečným charismatickým osobám, které neměly žádnou výkonnou moc a opíraly se jen o neformální společenskou autoritu.\n\nPotřebu rozsuzovat a ukončovat spory však měly i ty nejstarší a nejjednodušší společnosti a podle etnologických výzkumů se zdá, že funkce soudce je (přinejmenším někde) starší než funkce náčelníka či krále jako držitele soustředěné moci. Předcházela jí funkce vyjednavače, který byl pod ochranou božstev a snažil se přimět poškozenou stranu (např. pozůstalé po zavražděném), aby se vzdala pomsty a přistoupila na výkupné (tzv. wergeld). Zatímco vyjednavač sám byl chráněn, pachatel se musel skrýt nebo použít právo asylu. Funkce soudce vzniká ve chvíli, kdy je už společenská autorita dostatečně silná, aby zabránila pomstě, a to i když se obě strany před soudcem sejdou.\n\nAutorita soudce se zakládala především na tom, že společnost jeho rozhodnutí uznávala jako spravedlivá. Jeho rozhodování mohla usnadnit zásada, že podobné případy se rozhodují podobně, nepodobné odlišně. Tak vznikl princip precedentu. Americký právní antropolog E. A. Hoebel popisuje případ, kdy se šejenská rada starších rozhodla rozsudek (ve věci domnělé krádeže koně) rozšířit a udělat z něho obecné pravidlo; tak si lze představit původ zákonů.\n\nV nejstarších společnostech se soudce opírá jen o souhlas společnosti a nemá k dispozici výkonnou moc, která by jeho rozhodnutí vynutila. To názorně ilustruje ještě pověst o Libušině soudu, jak ji zachovala Kosmova kronika česká: když se odsouzený s rozsudkem nesmíří, bude třeba krále. Se vznikem soustředěné moci náčelníka, případně krále, přechází soudcovská moc na něj a vymáhá se jeho mocí. Tak tomu bylo ještě v antice a ve středověku, kdy ovšem v Evropě od 12. století panovníkovu soudnictví začalo konkurovat soudnictví církevní. Už ve středověku se začala prosazovat myšlenka, že i panovník je vázán zákony své země (Jan ze Salisbury) a v 17. století se objevuje požadavek na omezení libovůle panovníka (John Locke, \"Druhé pojednání o vládě\", 1690) a dokonce na rozdělení moci výkonné, zákonodárné a soudní (Montesquieu, \"O duchu zákonů\", 1748).\n\nSouběžně s tím omezily absolutistické státy moc šlechty a výkon moci svěřovaly stále víc do rukou úředníků, u nichž se dalo vyžadovat odborné vzdělání. Od 18. století jsou tak soudci zpravidla profesionálové s právním vzděláním. Oddělení soudcovské moci uzákonily až republikánské ústavy v 18. a 19. století, snahy o zajištění soudcovské nezávislosti však pokračují dodnes.\n\nOddělení soudní moci od moci výkonné souvisí s civilizačním vývojem společnosti. Také ve starověkém Římě soudil nejdříve král, v době republiky pak jurisdikce (\"iurisdictio\") přešla na dva volené konzuly a poté byl za tímto účelem zřízen úřad praetora. Ten byl nejdříve městský (\"praetor urbanus\"), později k němu přibyl i praetor cizinecký (\"praetor peregrinus\"), vyřizující spory mezi římskými občany a cizinci. Soudní moc ovšem nevykonával sám, řízení bylo totiž rozděleno na dvě stádia: \"in iure\" před praetorem a \"apud iudicem\" před soukromým soudcem (\"iudex privatus\"). Praetor nejdříve zvážil nárok žalobce a námitky žalovaného a dospěl-li k závěru, že věc má být rozsouzena, nechal strany sporu, aby si vybraly svého soudce ze seznamu, sestaveného z římských občanů. Jestliže se neshodly, vybral soudce sám. Na závěr byl přesně vymezen předmět sporu a praetor přikázal zvolenému soudci, jak má věc po vyšetření skutkových okolností rozhodnout. Iudex pak už jen provedl dokazování a na základě jeho výsledku rozhodl, protože však byl vázán právním hodnocením praetora, byl praetor tím, komu náležela soudní moc.\n\nČeskoslovenští soudci byli jmenováni prezidentem republiky, o jejich jmenování ale rozhodovala vláda. Jmenováni byli do svého úřadu trvale, skládali při tom služební přísahu a při jeho výkonu byli zcela nezávislí, vázáni jen zákony.\n\nSoudci mívali rozdílná označení podle toho, u jakého soudu působili. U okresních soudců šlo o „okresní soudce“, předseda byl „přednosta okresního soudu“, u soudů krajských to byli „soudní radové“, předseda byl „prezidentem krajského soudu“ a místopředseda „viceprezident krajského soudu“, a u soudů vrchních „vrchní soudní radové“, předseda „prezident vrchního soudu“ a místopředseda „viceprezident vrchního soudu“. U nejvyššího soudu soudili „radové nejvyššího soudu“, pokud ale předsedali soudnímu senátu, tak „senátní prezidenti nejvyššího soudu“. Předseda tohoto soudu byl „prvním prezidentem nejvyššího soudu“ a jeho zástupce „druhým prezidentem nejvyššího soudu“.\n\nV období komunistického režimu byli zavedeni tzv. \"soudci z lidu\", kteří na rozdíl od \"soudců z povolání\" nemuseli mít právní vzdělání a kteří byli na dobu 4 let voleni příslušnými národními výbory. Také profesionální soudci začali být voleni, a to na návrh Národní fronty. Zpočátku též národními výbory na funkční období 3, resp. 4 let, později na 10 let národní radou, soudci nejvyššího soudu byli ale voleni vždy parlamentem. Návrat ke skutečné nezávislosti soudní moci a k trvalému jmenování soudců přišel až po roce 1991, institut soudců z lidu byl ale ve formě přísedících zachován.\n\nZákonem je stále určen institut justičního čekatele, který se po absolvování právnické fakulty připravuje tříletou praxí u soudu na výkon funkce soudce. Není však příliš využíván a proto krajské soudy organizují na volná soudcovská místa ve svém obvodu výběrová řízení. Těch se může obecně zúčastnit každý, kdo splňuje podmínky pro jmenování soudce.\n\nČeské soudce jmenuje prezident republiky. Podmínkami jmenování, na které však není jinak právní nárok, jsou:\nUchazeči narození do 1. prosince 1971 navíc musí podle zákona č. 451/1991 Sb., kterým se stanoví některé další předpoklady pro výkon některých funkcí ve státních orgánech a organizacích České a Slovenské Federativní Republiky, České republiky a Slovenské republiky (tzv. lustračního zákona), doložit negativní lustrační osvědčení.\n\nSoudce po jmenování do funkce skládá do rukou prezidenta republiky tento slib: \"„Slibuji na svou čest a svědomí, že se budu řídit právním řádem České republiky, že jej budu vykládat podle svého nejlepšího vědomí a svědomí a že v souladu s ním budu rozhodovat nezávisle, nestranně a spravedlivě.“\" Poté je ministrem spravedlnosti přidělen k výkonu své funkce k určitému soudu.\n\nSoudce je při výkonu své funkce zcela nezávislý a je vázán pouze zákonem a mezinárodní smlouvou, která je součástí právního řádu. Je ale povinen je vykládat podle svého nejlepšího vědomí a svědomí a rozhodovat v přiměřených lhůtách bez průtahů, nestranně a spravedlivě a na základě skutečností zjištěných v souladu se zákonem. Dojde-li k závěru, že zákon, který by měl být v dané věci použit, je v rozporu s ústavním pořádkem, měl by věc předložit k posouzení Ústavnímu soudu, který pak takový zákon může zrušit.\n\nVe svém životě se musí zdržet všeho, co by mohlo narušit důstojnost soudcovské funkce nebo ohrozit důvěru v nezávislé, nestranné a spravedlivé rozhodování soudů (např. musí obhajovat nezávislost soudnictví, nesmí se nechat ovlivnit zájmy politických stran, veřejným míněním nebo sdělovacími prostředky, musí vystupovat nezaujatě a bez předsudků k účastníkům soudního řízení a měl by dbát o to, aby jeho rozhodnutí byla srozumitelně a pečlivě odůvodněna). Nesmí působit jako rozhodce nebo zprostředkovatel řešení právního sporu a nesmí zastupovat účastníky soudního řízení. Musí zachovávat náležitou úctu k ostatním soudcům, jiným právníkům, zaměstnancům soudu či účastníkům řízení. Je také povinen dbát soustavným vzděláváním o prohlubování svých odborných právních a dalších znalostí. O věcech, o kterých se dozvěděl v souvislosti s výkonem své funkce, musí zachovávat mlčenlivost, a to i po skončení výkonu své funkce, ledaže ho této povinnosti zprostí předseda soudu (předsedu soudu předseda vyššího soudu, předsedu nejvyššího soudu prezident republiky).\n\nZákon o soudech a soudcích stanoví, kdy soudce rozhoduje samostatně jako samosoudce a kdy v soudním senátu, jako jeho člen či předseda. Rozvrh práce pak určí, který konkrétní soudce danou věc projedná a rozhodne (tzv. zákonný soudce). Na rozhodování v soudním senátu se mohou podílet i laičtí přísedící. Důstojnost soudního řízení je podtržena tím, že soudce i přísedící je vedou v úředním oděvu, taláru.\n\nV roce 2014 soudilo na všech stupních českých obecných soudů přes 2 900 soudců, tabulkově jich bylo plánováno 3 tisíce. Nadpoloviční většina z nich se sdružovala v občanském sdružení stavovského typu, Soudcovské unii. V České republice je v EU po Slovinsku nejvíce soudců v přepočtu na obyvatele, ale průměrná délka občanskoprávních a obchodních sporů je druhá nejkratší v EU.\n\nFunkce soudce zaniká, mimo případy smrti a dobrovolného vzdání se funkce, zejména koncem roku, v němž soudce dovrší 70 let. Soudce nelze přímo odvolat, ale je odpovědný za případné kárné provinění, spočívající především v zaviněném porušení jeho povinností nebo v zaviněném chování nebo jednání, kterým naruší důstojnost své funkce nebo ohrozí důvěru v nezávislé, nestranné, odborné a spravedlivé rozhodování soudů. Tuto odpovědnost pak projednává specializovaný kárný senát Nejvyššího správního soudu, ve kterém kromě soudců zasedají i státní zástupci, advokáti a pedagogové právnických fakult, přičemž návrh na zahájení kárného řízení může podat prezident republiky, ministr spravedlnosti či předseda soudu vůči soudcům jeho soudu i soudcům soudů nižšího stupně. Podle závažnosti kárného provinění pak lze soudci uložit kárné opatření ve formě důtky, snížení platu až o 30 % na dobu určitou, odvolání z funkce předsedy senátu nebo úplné odvolání z funkce soudce.\n\nZvláštní kategorií jsou soudci Ústavního soudu. Je jich celkem 15 a jmenováni jsou prezidentem republiky se souhlasem Senátu na funkční období 10 let. Opakované jmenování je možné. Podmínkou je:\n\nFunkce se ujímají složením slibu do rukou prezidenta republiky: \"„Slibuji na svou čest a svědomí, že budu chránit neporušitelnost přirozených práv člověka a práv občana, řídit se ústavními zákony a rozhodovat podle svého nejlepšího přesvědčení nezávisle a nestranně.“\"\n\nNa rozdíl od soudců obecných soudů nemohou být i jen prostými členy politických stran nebo politických hnutí.\n\nSoudci obecných soudů mají jisté omezené imunity ve vztahu k trestnímu řízení. Pokud je v souvislosti s jejich osobou zahájeno, musí o tom orgán činný v trestním řízení vyrozumět Ministerstvo spravedlnosti a předsedu daného soudu. Pokud pak jde o trestní stíhání pro čin spáchaný při výkonu funkce soudce nebo v souvislosti s tím, je možné soudce trestně stíhat nebo vzít do vazby jen se souhlasem prezidenta republiky.\n\nVýznamnějšími imunitami jsou chráněni soudci Ústavního soudu. Vůbec je nelze stíhat pro přestupek. Trestně stíhat je pak lze jen se souhlasem Senátu, jestliže ten souhlas odepře, je trestní stíhání po dobu trvání funkce vyloučeno. Zadržet je možné soudce Ústavního soudu jen při spáchání trestného činu nebo bezprostředně poté, přičemž souhlas k tomu musí do 24 hodin od zadržení dát předseda Senátu, jinak je nutno jej propustit.\n\nVzhledem k tomu, že soudce obecného soudu i soudce Ústavního soudu nesmí nejen být prezidentem republiky, poslancem, senátorem nebo mít jakoukoli funkci ve veřejné správě, ale také nesmí, kromě správy vlastního majetku a činnosti vědecké, pedagogické, literární, publicistické nebo umělecké, zastávat žádnou jinou placenou funkci ani vykonávat jinou výdělečnou činnost, je jediným jeho příjmem plat soudce. Ten mj. zabezpečuje jeho nezávislost. Určen pak je, stejně jako poslancům, senátorům, prezidentu republiky, členům vlády a dalším ústavním činitelům, zákonem č. 236/1995 Sb., o platu a dalších náležitostech spojených s výkonem funkce představitelů státní moci a některých státních orgánů a soudců a poslanců Evropského parlamentu. Otázka platu soudců obecných soudů ale není ustálena a je proto pravidelně řešena Ústavním soudem.\n\nSoudcům obecných soudů je hrubý měsíční plat stanoven, bez ohledu na případnou práci přesčas, jako součin \"platové základny\" a \"platového koeficientu\". Platová základna obecně v každém kalendářním roce činila až do roku 2010 trojnásobek, poté se snížila jen na 2,5násobek průměrné nominální měsíční mzdy v nepodnikatelské sféře dosažené podle zveřejněných údajů Českého statistického úřadu (pro roky 2012 až 2014 byla zákonem stanovena pevně na 56 849 Kč; způsob jejího výpočtu byl navíc dlouhodobě nesprávně odvozován od ukazatele, který nerozlišoval mezi plnými a zkrácenými pracovními úvazky). V květnu roku 2012 takové snížení platové základny zrušil Ústavní soud, neboť plat soudců má být stabilní veličinou a nemá podléhat neustálým restrikcím ze strany zákonodárné moci, a zákonodárce pak od roku 2013 stanovil, že jde o 2,75násobek. Protože se tím ale úroveň platové základny nevrátila na původní a ústavně konformní trojnásobek průměrného platu v nepodnikatelské sféře, byla i tato úprava ke konci roku 2014 Ústavním soudem zrušena a zákonodárce ji od roku 2015 následně vrátil zpět na trojnásobek. Platový koeficient se pak pohybuje podle typu soudu a podle let praxe toho kterého soudce od 0,88 (výkon funkce u okresního soudu do 5 let) až do 1,84 (výkon funkce u vrchního soudu nad 30 let nebo u nejvyššího soudu bez ohledu na dobu). Předsedové senátů a soudní funkcionáři jej mají vždy o něco vyšší, maximální výše 2,5 je u předsedů Nejvyššího soudu a Nejvyššího správního soudu. Kromě platu soudcům náleží i náhrada výdajů, na rozdíl třeba od poslanců či senátorů však jen ve formě výdajů na reprezentaci a na odbornou literaturu ve výši 5,5 % platové základny měsíčně a náhrada prokázaných výdajů při pracovních cestách. Předsedům vrchních soudů, místopředsedům a předsedům nejvyšších soudů ještě náleží určitá naturální plnění, jako je služební byt či auto.\n\nPatnáct soudců Ústavního soudu má výpočet měsíčního platu stejný, platový koeficient je však ve výši 2,06 (místopředsedové ve výši 2,49 a předseda ve výši 2,9). Náhrada výdajů je jim poskytována ve výši 30 % z platové základny (místopředsedové ve výši 33 % a předseda ve výši 37 %) a také mají nárok na naturální plnění např. ve formě služebního bytu či auta.\n\n\n\n\n\n"}
{"id": "315170", "url": "https://cs.wikipedia.org/wiki?curid=315170", "title": "Ruud Gullit", "text": "Ruud Gullit\n\nRuud Gullit [Rúd Chulit] (* 1. září 1962 Amsterdam jako Rudi Dil) je bývalý nizozemský fotbalista a trenér surinamského původu. Aktivně se angažoval v hnutí proti rasismu a když v roce 1987 získal Zlatý míč, věnoval ho Nelsonu Mandelovi. Pelé ho roku 2004 zařadil mezi 125 nejlepších žijících fotbalistů. Je vítězem Mistrovství Evropy ve fotbale 1988.\n\n\n\n\n"}
{"id": "315172", "url": "https://cs.wikipedia.org/wiki?curid=315172", "title": "Anže Kopitar", "text": "Anže Kopitar\n\nAnže Kopitar (* 24. srpna 1987, Jesenice) je slovinský hokejista, hráč klubu NHL Los Angeles Kings, kterým byl draftován v roce 2005 jako první volba klubu a jedenáctá volba celkem. Svůj první zápas v NHL, v němž vstřelil dvě branky, odehrál 6. října 2006 v Anaheimu a stal se tak prvním slovinským hokejistou v historii, který v této soutěži nastoupil. V roce 2012 dotáhl jako jeden z tahounů mužstva LA Kings ke Stanley Cupu, v playoff zaznamenal 8 branek a 12 asistencí.\n"}
{"id": "315175", "url": "https://cs.wikipedia.org/wiki?curid=315175", "title": "Heinrich Wilhelm Ernst", "text": "Heinrich Wilhelm Ernst\n\nHeinrich Wilhelm Ernst (8. června 1812, Brno – 8. října 1865, Nice) byl moravský houslista, violista a hudební skladatel židovského původu. Ve své době byl považován za nástupce Paganiniho. V listě domovského práva je uvedený rok narození 1812 přepsán jiným rukopisem na rok 1814. Z dalších listin, zejména z nápisu na reliéfu náhrobního kamene, však lze odvodit, že skutečným rokem jeho narození je rok 1812.\nŽivotem H. W. Ernsta se podrobně zabývá kniha Jana Pěčky: Heinrich Wilhelm Ernst. Paganini z Brna. (vydalo Brno : Archiv města Brna, c2007).\n\nHousle začal studovat ve věku devíti let, malý génius byl přijat na vídeňskou konzervatoř, kde studoval hru na housle u Josepha Böhma a skladbu u Ignáce von Seyfrieda. Velmi ho ovlivnilo, když uslyšel hrát Paganiniho a snažil se napodobit jeho styl. Cestoval po Evropě, vystupoval při houslových koncertech a komponoval. Poslední léta svého života se houslím ze zdravotních důvodů nemohl věnovat a trávil penzi v Nice, kde roku 1865 zemřel.\n\nOd Paganiniho stylu hry se odklonil a jako jediný virtuóz se věnoval komorní hře. Založil slavné Londýnské Beethovenovo kvarteto, kde hrál prim. Druhé housle Joseph Joachim, violu slavný polský houslista Henryk Wieniawski, violoncello hrál Alfrédo Piatti. Byl i spoluzakladatelem Beethovenovy společnosti v Londýně.\n\n"}
{"id": "315178", "url": "https://cs.wikipedia.org/wiki?curid=315178", "title": "Český klub skeptiků Sisyfos", "text": "Český klub skeptiků Sisyfos\n\nČeský klub skeptiků Sisyfos je občanské sdružení, jehož základním cílem a posláním je šířit a obhajovat poznatky a výsledky současné vědy, podporovat racionální, kritické myšlení, seznamovat veřejnost s principy vědecké metody, vystupovat proti šíření paranormálních názorů a neověřených postupů, usilovat o to, aby se vysoké školy, vědecké společnosti a instituce aktivně hlásily k odpovědnosti za obhajobu vědy a kritického myšlení, zkoumat sporné jevy a tvrzení, poskytovat pomoc občanům v ochraně před podvodnými výrobky a neúčinnými nebo nebezpečnými metodami alternativní medicíny a léčiteli. Ve shodě s posláním a cíli klub odmítá zasahovat do oblasti náboženské, morální a politické.\n\nVznikl na jaře 1995 a má asi 400 členů. Je součástí světového vědecko-skeptického hnutí, jehož průkopníkem byl americký Committee for Skeptical Inquiry (Výbor pro skeptické zkoumání; založen 1976 jako CSICOP); je členem Evropské rady skeptických organizací ECSO. Od roku 2000 je členem Rady vědeckých společností ČR. Mezi jeho přední členy patří astronom a popularizátor Jiří Grygar a spisovatelka a publicistka Věra Nosková. Název odkazující na mytologického Sisyfa symbolizuje přesvědčení zakladatelů, že je čeká sisyfovská práce.\n\nKlub se věnuje publicistice jak ve svém zpravodaji a na webu, tak v denním tisku, pořádá přednáškový cyklus Věda kontra iracionalita, připravil několik sborníků a knih a uděluje každoroční cenu Bludný balvan „pro zvýraznění přínosu jednotlivců i různých spolků k matení české veřejnosti a rozvoji blátivého způsobu myšlení“.\n\nKlub skeptiků vede výkonný výbor, který měl k roku 2018 osmnáct členů. Předsedou, voleným výborem, je od ledna 2018 Jaromír Šrámek, místopředsedy pak Lukáš Jelínek, Jelena Příplatová a Leoš Kyša.\n\nSoučástí klubu jsou tři sekce:\n\nKlub skeptiků Sisyfos vydává od roku 1995 třikrát nebo čtyřikrát ročně Neperiodický zpravodaj občanského sdružení Sisyfos. Jeho náplní bývají jak články domácích i zahraničních skeptických odborníků, tak informace o aktuálním dění ve sdružení a o jeho akcích. Zpravodaj je počínaje ročníkem 2000 volně k dispozici na webových stránkách sdružení.\nBludný balvan v kategorii družstev za rok 2006 byl udělen redakci \"Vesmíru\" „za mimořádně zdařilou propagaci nevědeckého myšlení na stránkách tohoto prestižního přírodovědeckého časopisu“. (Viz též Vesmír (časopis) #Kritika.) Důvodem bylo, že v listopadovém čísle publikoval obhajobu firmy slibující vysoušení zdiva na „principu magnetokinéze“ bez mechanických zásahů a dodávky energie, jíž byl udělen Bludný balvan za r. 1999, a v prosincovém její velkou reklamu, aniž umožnil napadeným fyzikům odpověď. Udělení Balvanu renomovanému vědeckému časopisu vzbudilo odmítavé reakce; za Sisyfa na ně odpověděl přední český astronom a bývalý člen redakce \"Vesmíru\" Jiří Grygar argumentací, že „na mediální prostředky s vysokým kreditem je logicky třeba klást vyšší nároky než na konfekční zboží. To je ostatně důvod, proč v minulých letech byla Balvany obdarována elektronická media veřejné služby“. \"Vesmír\" už delší dobu kritizoval Sisyfa za „pyšnost a uzavřenost scientismu“, ten vedení časopisu naopak vyčítá, že „často zřetelně stranil postmoderním blábolům“.\n\nKlub Sisyfos v létě 2007 kritizoval projekt Centrum inovativního vzdělávání (CIV) Pedagogické fakulty Univerzity Palackého v Olomouci (UPOL) financovaný Evropským sociálním fondem za „propagaci okultní pavědy“ na workshopu astrologa Milana Gelnara \"Výchova dětí podle znamení,\" včetně stížností u vedení fakulty, univerzity a ministerstva školství. Byl však oslyšen a podařilo se mu pouze vzbudit malý zájem médií. Hlavní řešitelka CIV Dora Assenza, odborná asistentka ekonomie na katedře sociálních věd PF UK, naopak přešla do protiútoku, obvinila Sisyfos ze snahy o omezování akademické svobody a s odvoláním na Thomase Kuhna prohlásila, že podle jejího názoru v několika bodech porušuje zásady vědeckého přístupu. Toto obvinění však podle názoru Ivana Blechy z Filozofické fakulty UPOL, Stanislava Komendy z Lékařské fakulty UPOL spíše vypovídá o autorčiných neznalostech vědecké práce a metody. Podle Klubu Sisyfos je to naopak Assenza, kdo používá nepravdivá tvrzení. Klub udělil astrologovi bronzový Bludný balvan za rok 2007 „za průnik astrologie na půdu hypermarketovou i akademickou“.\n\nKlub Sisyfos se na počátku roku 2008 podílel na protestech vědců a odborné veřejnosti proti publicistickému pořadu České televize (připravovanému externě firmou Petra Vachlera) o údajných paranormálních jevech \"Detektor\", v březnu nakonec zastavenému. Sisyfos jej kritizoval za „neověřené, zavádějící a doslova lživé informace, uváděné do souvislostí, které záměrně matou“, zneužívání vyjádření odborníků vytržených z kontextu a porušování zásad kritického myšlení.\n\nV roce 2012 Sisyfos udělil svoji anticenu Institutu pro ekologické inženýrství za podporu iracionálních stránek tzv. „ekologického zemědělství“, (například za stimulaci půdy vědě neznámými „silami kosmu“), ač ocenil, že mnohé snahy institutu jsou záslužné a skutečně přispívají k ochraně přírody, krajiny i biodiverzity. Vysloužil si tím mimo jiné například kritický článek v časopise \"Reflex\", podle kterého se tak Sisyfos údajně ohradil proti biozemědělství jako takovému. Na základě toho zpochybňuje Jan A. Novák soudnost členů tohoto klubu.\n\nČlenové Klubu skeptiků Sisyfos si uvědomují, že jsou často označováni za dogmatické a nedůtklivé staříky. Sami však za dogmatismus naopak považují víru a lpění na metodách a hypotézách, které se nikdy nepodařilo spolehlivě ověřit. \n\nV roce 2010 zveřejnil klub Sisyfos na svých internetových stránkách dva články, v nichž se výrazně negativně staví k zastáncům teorie globálního oteplování kteří téma zbytečně přehánějí a označuje je za „vědce“ a alarmisty, přičemž dle blogu Václava Hořejšího do této kategorie spadá i celá řada uznávaných klimatologů. Tyto články vzbudily bouřlivé, dle Sisyfa často i iracionální reakce, a dle Hořejšího i nesouhlas v odborných kruzích a vyvolaly otazníky ohledně soudnosti členů tohoto klubu. Výbor klubu skeptiků následně vydal stanovisko, v němž upouští od debaty na toto téma s odůvodněním, že se na tak komplexní téma nedostává času. Hořejší k tomuto tématu na svém blogu dodává: „Tento spor je výsostně odborný, vědecký, a není správné, aby byl ovlivňován nějakým nátlakem ze strany politiků či amatérských aktivistů. Měl by se tedy odehrávat na stránkách odborných časopisů a na odborných konferencích, nikoli na stránkách nejrůznějších zcela neodborných tiskovin.“\n\nPodle svých stanov klub Sisyfos odmítá zasahovat do oblasti náboženské. Členy Sisyfa jsou jak ateisté, tak nábožensky věřící. K tématu vztahu vědy, skepticismu a náboženství vyšlo ve zpravodaji klubu Sisyfos několik článků. Mezi členy klubu proběhla debata, zda se otázkám náboženství věnovat – toto téma bylo otevřeno i na plenární schůzi Sisyfa 21. prosince 2000. Vztahem klubu Sisyfos k náboženství se 15. února 2001 zabývalo předsednictvo klubu a ve svém výsledném stanovisku se shodlo mimo jiné na tom, že z praktických důvodů není vhodné, aby Sisyfos do oblasti náboženské zasahoval.\n\nZajímavostí je, že jedním ze zakladatelů klubu Sisyfos byl přírodovědec Miloslav Král, který se celý svůj dospělý život naplno věnoval vyvracení vědecky nepodložených teorií, avšak na přelomu sedmdesátého roku života u něj údajně došlo k přímému setkání s Bohem. Tento zážitek měl za následek totální obrat v názorech Miloslava Krále, jeho vystoupení ze Sisyfosu a vytvoření nového internetového portálu Věda a víra, prostřednictvím kterého se snažil alespoň částečně vědecky dokázat Boha. Napsal také řadu knih souvisejících s tímto zážitkem, pravidelně také pořádal přednášky na toto téma.\n\nPřednáškový cyklus Věda kontra iracionalita je hlavní přednáškovou aktivitou klubu skeptiků. Přednášky se konají jednou za měsíc, každou třetí středu v měsíci, v budově Akademie věd na Národní třídě v Praze. V červnu, červenci a srpnu se přednášky nekonají. V září je obvyklá kratší přednáška a poté následuje schůze členů klubu, kde se volí nové vedení na nadcházející rok.\n\nTento cyklus je zaměřen na skeptická témata, především na iracionální tvrzení z lékařství, biologie či fyziky.\n\nZ přednášek vychází i tradiční sborník stejného jména, který měl už 6 pokračování, 6. díl vyšel 14. listopadu 2018.\n\nPřednáškový cyklus Pátečníci organizuje Sekce popularizace vědy (donedávna Společenskovědní sekce). Přednášky se konají každý pátek, včetně prázdnin, s výjimkou Vánoc a státních svátků, do roka se tedy uskuteční kolem 50 přednášek. Cyklus je zaměřen méně na skepticismus, ale více na popularizaci vědy. Příspěvky se tak mohou týkat i témat, ke kterým se klub jako celek nevyjadřuje, tedy náboženství a ateismu, globálních změn klimatu nebo politiky.\n\nPátečníci se scházejí od roku 2000, kdy se vedení sekce chopil Rudolf Battěk. Místem konaní byl nejprve Antikvariát Pavla Vachtla (Universum – středisko odborné literatury), poté místnost PEN klubu a od roku 2016 Přírodovědecká fakulta UK.\n\nPravidelný přednáškový cyklus je pořádán i na Kladně, kde se o vedení stará Milan Urban. Zdejší přednášky se konají jednou za dva měsíce v budově místního gymnázia. Občasné přednášky probíhají i v Brně v Moravské zemské knihovně.\n\n\n"}
{"id": "315181", "url": "https://cs.wikipedia.org/wiki?curid=315181", "title": "Václav Ježek (rozcestník)", "text": "Václav Ježek (rozcestník)\n\nJméno a příjmení Václav Ježek nese více osob:\n"}
{"id": "315183", "url": "https://cs.wikipedia.org/wiki?curid=315183", "title": "Biokybernetika", "text": "Biokybernetika\n\nBiokybernetika (z řeckých \"βίο\", život a \"κυβερνητική\", kormidelník), též biologická kybernetika, je aplikací kybernetiky v přírodních vědách, např. ve fyziologii, ve farmakologii nebo v neurovědách. Biokybernetika hraje klíčovou roli v systémové biologii, která se snaží zahrnout různé úrovně informací o biologickém objektu do modelu umožňujícího pochopit funkci objektu.\n\nBiokybernetika jako abstraktní věda je součástí teoretické biologie.\n\nJako příklad kybernetického přístupu ke studiu biologických systémů lze uvést zjednodušené schéma regulace tělesné teploty u savců. Regulační centrum se nachází v hypothalamu (\"oranžový obdélník\"). Vstup představuje (\"vlevo nahoře\") především referenční hodnota ( ), která může být měněna prostřednictvím signálních molekul (např. prostaglandinů a cytokinů). Referenční hodnota je porovnávána (prvek formula_1) jednak s aktuální hodnotou ( ) tělesné teploty (což je regulovaná veličina – ) organizmu (z prvku formula_2 odpovídající senzorům) a jednak s hodnotou vyjadřující odhad vývoje (z prvku formula_3 – viz dopředná regulace). Takto vzniklá regulační odchylka je pak regulátorem (prvek formula_4, ) transformována na signál pro změnu produkce tepla (akční veličina, ) do vlastního akčního členu (na obrázku je označen formula_5). Do regulačního obvodu zasahují poruchy ( ), což jsou fyziologické i patologické děje ovlivňující teplotu organizmu.\n\nVelkou výhodou takovéhoto modelu je poměrně snadný matematický zápis a tím i snadný převod do počítače. Na počítači je pak možné testovat shodu modelu se skutečností a provádět další experimenty.\n\n\n"}
{"id": "315184", "url": "https://cs.wikipedia.org/wiki?curid=315184", "title": "Ražebné", "text": "Ražebné\n\nRažebné (též signoraggio [señoradžjo] nebo seigniorage [ˈseɪnjərɪdʒ], ze španělštiny \"panské\") je čistý výnos z vydávání (tisknutí v případě bankovek, ražení v případě mincí) hotových peněz. Ražebné z mincí vychází z rozdílu mezi nominální hodnotou mince a náklady na její výrobu, distribuci a (v případně potřeby) i stažení z oběhu. Ražebné z bankovek je rozdíl mezi úrokem z cenných papírů, jimiž jsou bankovky kryty, a nákladů na výrobu a distribuci těchto bankovek.\n\nRažebné je pro některé národní (centrální) banky důležitým zdrojem příjmů. Například kanadská státní mincovna v roce 2006 vykázala zisk z ražebného v hodnotě 93 milionů kanadských dolarů a podle The Washington Post tento poplatek tvoří až polovinu příjmů vlády Roberta Mugabeho v Zimbabwe.\n\nV makroekonomii se pod pojmem seigniorage bere jako „daň z inflace“, neboť vláda za služby platí raději vydáváním nových peněz, spíš než vybíráním daní – tuto „daň z inflace“ platí všichni držitelé (hotových) peněz.\n\n"}
{"id": "315188", "url": "https://cs.wikipedia.org/wiki?curid=315188", "title": "František Váhala", "text": "František Váhala\n\nFrantišek Váhala (29. ledna 1911, Jičina – 29. prosince 1974) byl český egyptolog, který v letech 1971 – 1974 vedl Československý egyptologický ústav.\n\nFrantišek Váhala se narodil v malé obci Jičina, dnes administrativní součásti městyse Starý Jičín. Po skončení druhé světové války navštěvoval přednášky profesorů Františka Lexy, J. Černého, Z. Žáby na Filozofické fakultě Univerzity Karlovy. 1. října 1962 se stal členem Československého egyptologického ústavu UK.\n\nPři záchranných výzkumech Československého egyptologického ústavu v Núbii v letech 1964 a 1965 dokumentoval skalní kresby a nápisy a vedl výzkum na pohřebištích ve Wádí Qitně a v Kalábši.\n\nV letech 1968, 1970 a 1974 se zúčastnil expedic do Abúsíru, které prováděly výzkum Ptahšepsesovy mastaby.\n\nV roce 1971 byl jmenován vedoucím Československého egyptologického ústavu, který vedl až do své smrti v roce 1974.\n\nVe svých pracích se zabýval především studiem skalních kreseb na území Dolní Núbie, jejich tematikou a historickou interpretací.\n\n"}
{"id": "315192", "url": "https://cs.wikipedia.org/wiki?curid=315192", "title": "Jazykový ostrov", "text": "Jazykový ostrov\n\nJazykový ostrov je označení oblasti, ve které se převážně používá jeden jazyk a která se celá nachází uvnitř oblasti, ve které se převážně používá jiný jazyk. Jazykové ostrovy vznikají migrací nebo asimilací.\n\nNa území dnešního Česka existovaly před odsunem sudetských Němců uvnitř české jazykové oblasti německé jazykové ostrovy, někdy se zkráceně mluví jenom o jazykových ostrovech, v okolí těchto měst:\n\nNěmecké osídlení území dnešního Česka lze vystopovat v souvislosti s takzvanou vnitřní kolonizací řídce osídlených oblastí přibližně v období od konce 12. století a průběžně i ve 13. století. V této době přemyslovští panovníci výrazně podporovali příchod německých horníků a následně se usazovali osídlenci i jako zemědělci a zalidňovali v té době relativně málo osídlenou krajinu. Tito osídlenci měli tzv. zákupní právo, kterým byli na pět let osvobozeni od poddanských povinností a stávali se královskými poddanými.\n\nDalší, tzv. „druhá“ kolonizační vlna z německých zemí přišla po třicetileté válce, aby nahradila úbytek obyvatelstva, jenž byl způsoben nucenou emigrací z regionu následkem rekatolizace po porážce stavovského povstání na Bílé hoře. I v této  kolonizační vlně dominovala německá šlechta, takže se v původně slovanském prostředí postupně vytvořily silně germanizační komunity, které díky své soudržnosti získaly postupem času dokonce majoritní postavení. Němci brzo vytvořili bohatou vrstvu patriciátu, pronikli do městské správy a dosahovali rozhodujícího postavení.\n\nNěmecký vliv byl zvýrazňován jednak následkem dominance němčiny po začlenění Českého království do habsburské monarchie a jednak následkem rekatolizace. Podstatnou změnu naopak přinesl rozpad Rakouska-Uherska v roce 1918, kdy vzniklo samostatné Československo. Objevily se i první výraznější rozpory mezi Čechy a Němci, a to už za první světové války, přičemž tento projev prohlubujících se rozporů mezi česky a německy mluvícím obyvatelstvem se později naplno projevil ve 30. letech 20. století v souvislosti s nástupem nacistického hnutí v Německu a nástupu Hitlera k moci. V této době došlo ke sjednocování německých nacionalistických proudů v tehdejším Československu a novým, silně útočným snahám o připojení smíšených jazykových oblastí, včetně jazykových ostrovů k „říši“. \n\nPo druhé světové válce došlo v reakci na protektorátní útlak ze strany Němců k „vyřešení německé otázky“. O vysídlení Němců z Československa se rozhodlo prakticky již na postupimské konferenci v červnu 1945, a i když se odsun nevztahoval na všechny německy mluvící skupiny obyvatelstva, z praktického hlediska došlo k jejich téměř úplnému odsunutí.\n\nDo dnešní doby existuje český jazykový ostrov v Banátu (v srbské i rumunské části) a asimilací vznikl lužickosrbský jazykový ostrov v Lužici. Skupina bývalých jazykových ostrovů karpatských Němců na středním Slovensku se nazývala Hauerland.\n\n"}
{"id": "315193", "url": "https://cs.wikipedia.org/wiki?curid=315193", "title": "Jungholz", "text": "Jungholz\n\nJungholz je rakouská obec v Tyrolsku, jejíž území je obklopeno územím německého Bavorska. S mateřským státem je území obce spojeno přes vrchol hory Sorgschorfen, na kterém se hranice Německa a Rakouska stýkají. Na začátku roku 2011 měla 309 obyvatel. Jungholz je středisko zimních sportů.\n\nÚzemí obce je přístupné pouze z Německa, geograficky je ale spojeno s územím mateřského státu. Jde tak o rakouskou funkční exklávu v Německu. Jungholz používá rakouské (A-6691) i německé poštovní směrovací číslo (D-87491).\n\nPrvní zmínka o Jungholzu je z 24. června 1342, a to v kupní smlouvě o koupi obce Heinzem Lochpühlerem. Během bavorsko-tyrolských pohraničních sporů v 15. a 18. století zůstávalo území obce součástí Tyrolska. Konečné vymezení hranice bylo provedeno bavorsko-rakouskými smlouvami v letech 1844 a 1850 а území obce bylo přičleněno k bavorskému celnímu prostoru. Součástí následně německého celního prostoru Jungholz zůstal až do vstupu Rakouska do Evropské unie v roce 1995.\n\n"}
{"id": "315195", "url": "https://cs.wikipedia.org/wiki?curid=315195", "title": "Dubnica", "text": "Dubnica\n\nDubnica může být:\n\n"}
{"id": "315196", "url": "https://cs.wikipedia.org/wiki?curid=315196", "title": "Festina", "text": "Festina\n\nFestina je švýcarská hodinářská firma a vlastník značek Lotus, Candino, Jaguar a Calypso.\n\nFirma Festina byla založena roku 1902 v La Chaux-de-Fonds ve Švýcarsku. V roce 1935 byla firma prodána podnikateli Willy Burkhardovi von Wilhelm. V této době byla Festina spíše menší firmou. V roce 1975 převzal Festinu milovník hodinek Georg Ulmann. V roce 1981 byla založena společnost Lotus Španělem Miguelem Rodriguezem. Ten v roce 1984 získal Festinu z rukou Georga Ulmanna. V této době nastal obrovský pokrok díky zavedení quartzových strojků a tím začala nová éra firmy. V roce 1989 získala Festina exkluzivní značku Jaguar. V roce 2002 získala Festina značku Candino.\n\n\nFirma Festina je švýcarskou hodinářskou firmou a své výrobky kompletuje ve Švýcarsku a to jí dovoluje umisťovat na své výrobky nápis Swiss made. Značka dodržuje standardy kvality obvyklé pro švýcarské hodinky. Vyrábí jak hodinky s quartzovým mechanismem (bateriový pohon), tak hodinky s mechanickým nátahem.\n\n"}
{"id": "315199", "url": "https://cs.wikipedia.org/wiki?curid=315199", "title": "Velmoc", "text": "Velmoc\n\nVelmoc je označení státu, který má díky své hospodářské, vojenské, diplomatické nebo kulturní moci určující vliv na mezinárodní vztahy. Označení \"velmoc\" se začalo používat po Vídeňském kongresu z let 1814–1815.\n\nV dnešní době se za velmoci považují především stálí členové Rady bezpečnosti OSN a skupiny G8 – Čínská lidová republika, Francie, Rusko, Spojené království a Spojené státy, jako velmoc bývá označováno také Německo, Japonsko a Itálie.\n\nTermín \"velmoc\" se objevuje i ve spojení regionální velmoc (nejsilnější stát či státy ve vztahu k určitému regionu) a supervelmoc (nejsilnější stát či státy světa, schopny prosazovat své zájmy celoplanetárně). Za regionální velmoc s globálními zájmy je považována např. Čínská lidová republika. Supervelmocí jsou dnes Spojené státy americké (do roku 1991 i Sovětský svaz) a Čína s Ruskem.\n\nStát, který disponuje jadernými zbraněmi a je schopen je vyrábět, se označuje jako jaderná velmoc. Řadí se mezi ně USA, Rusko, Čína, Severní Korea, Indie, Velká Británie, Francie, Pákistán, Írán a Izrael. \n\nTermín \"velmoc\" se začal používat po Vídeňském kongresu, původně pro pět evropských států – Francii, Prusko, Rakouské císařství, Ruské impérium a Spojené království. Zájmy těchto států byly určující pro mezinárodní vztahy v Evropě.\n\nOd roku 1870 se mezi velmoci přiřadilo i Italské království. Na počátku 20. století se staly velmocí Spojené státy americké a po vítězství v rusko-japonské válce i Japonsko.\n\nPo skončení druhé světové války začaly být jako velmoci označovány členské státy Rady bezpečnosti OSN – Čína (do roku 1971 Čínská republika, poté Čínská lidová republika), Francie, Sovětský svaz, Spojené království a Spojené státy. Mezi těmito státy vystupovaly jako dva výrazně nejsilnější Sovětský svaz a Spojené státy, které se označovaly termínem \"supervelmoc\".\n\nV dnešní době se vedou diskuse o rozšíření Rady bezpečnosti OSN o další státy tak, aby věrněji zobrazovala realitu mezinárodních vztahů. Kandidáty na nové členy Rady bezpečnosti OSN (avšak bez práva veta) jsou zejména Brazílie, Indie, Japonsko a Německo.\n\n\n"}
{"id": "315202", "url": "https://cs.wikipedia.org/wiki?curid=315202", "title": "Labská Stráň", "text": "Labská Stráň\n\nObec Labská Stráň () se nachází v okrese Děčín v Ústeckém kraji. Žije v ní obyvatel. Ve středu obce byla zbudována požární nádrž, sloužící v létě i ke koupaní. Obec byla založena pravděpodobně počátkem novověku, jak dokládají archeologické nálezy v okolních lokalitách. První zmínka o obci je z roku 1467.\n\nPrvní písemná zmínka o obci pochází z roku 1614.\n\n\n\n\n"}
{"id": "315204", "url": "https://cs.wikipedia.org/wiki?curid=315204", "title": "Dálniční poplatek", "text": "Dálniční poplatek\n\nJako dálniční poplatek se označuje poplatek za užívání dálnic a rychlostních komunikací. Ve většině zemí není totožný ani zaměnitelný se silniční daní.\n\nObecně se rozlišuje:\n\nV České republice byly zavedeny dálniční poplatky 1. ledna 1995 na základě zákona č. 134/1994 Sb., v současnosti je upravuje zákon č. 13/1997 Sb. Do roku 2007 existoval jen časový poplatek, od té doby platí vozidla nad 12 tun mýtné. Tato vozidla platí od roku 2008 mýtné i na vybraných úsecích silnic I. třídy. Vozidla nad 3,5 tuny a pod 12 tun platí mýtné od roku 2010.\n\nRozsah zpoplatnění dálnic a rychlostních silnic je u časového poplatku menší než u mýtného. Časovým poplatkem nejsou zpoplatněny například některé úseky dálnic a rychlostních silnic vedoucí kolem velkých měst sloužící jako jejich obchvaty.\nSeznam nezpoplatněných úseků dálnic a silnic pro motorová vozidla.\n\nInformace o umístění nálepky prokazující zaplacení poplatku za užití dálnic nebo rychlostních silnic a vymezení úseků na něž se tento poplatek vztahuje naleznete ve vyhlášce Ministerstva dopravy a spojů č. 104/1997 Sb. ze dne 23. dubna 1997. O vzoru a evidenci nálepek prokazující zaplacení poplatku za užívání dálnic a rychlostních silnic hovoří vyhláška Ministerstva financí č. 283/1997 Sb. ze dne 29. října 1997.\n\nPlatnost roční nálepky je od 1. prosince předchozího roku do 31. ledna následujícího roku. Jen nálepka na rok 2006 platila pouze do 31. prosince 2006 – platnost byla v průběhu roku zkrácena vzhledem k zavádění mýtného pro vozidla s hmotností nad 12 tun (a omylem se toto zkrácení týkalo i ostatních vozidel).\n\nNa dálniční známce musí být napsaná registrační značka vozidla, stejně tak na kontrolním kupónu, který je nutné při případné kontrole předkládat. V případě potřeby je možné nechat si (např. na některých pobočkách České pošty) dálniční známku za manipulační poplatek vyměnit - například při výměně čelního skla, ale ověřeno i při výměně automobilu.\n\nCeny dálničních poplatků od roku 1995 do současnosti.\nDůvodem dvojnásobného navýšení cen mezi roky 1997 - 1998 byla potřeba získat prostředky na opravu komunikací po povodních 1997. Toto navýšení bylo vládou deklarované jako dočasné opatření.\n\nSazby zůstávaly od zavedení mýtného v roce 2007 stejné. Od února 2010 byly sazby zvýšeny pro pátek od 15.00 hod. do 21.00 a mírně sníženy pro ostatní dobu v týdnu. Je placeno vozidly nad 3,5 tuny. V tabulce je aktuální ceník platný od 1. 1. 2015.\n\nKe zpoplatnění silnic I. třídy mělo dojít od 1. července 2007, ale nakonec došlo ke zpoplatnění některých tranzitních úseků silnic I. třídy od 1. ledna 2008.\n\nDálniční poplatky v Belgii se vztahují na nákladní automobily nad 12 t. Tyto poplatky jsou hrazeny prostřednictvím systému Eurovignette. Od 1. 10. 2008 je tento systém dostupný přes internet.\n\nV systému Eurovignette si řidič zakoupí tzv. e-známku, která je dostupná s kartou Eurotrafic na tzv. AGES points a čerpacích stanicích v Belgii, Lucembursku, Nizozemí, Dánsku, Francii, Anglii, Finsku, Německu a Švédsku. Je možné zvolit platnost E-známky na 1 den, 1 týden, 1 měsíc a 1 rok.\n\nV Belgii je zpoplatněn pro ostatní dopravní prostředky tunel v Antverpách (Liefkenshoektunnel), výše mýta závisí na výšce vozidla: vozy s výškou menší než 2,75 m jsou zpoplatněny 5 Eur za 1 průjezd, vozidla vyšší platí 17 Eur za 1 průjezd.\n\nOd 1. srpna 2013 se mýtné vybírá pomoci systému elektronického mýtného. Vztahuje se na všechny druhy motorových vozidel, s výjimkou osobních aut, zaregistrovávaných v Bělorusku, Ruské federaci a Kazachstánu.\n\nV Bulharsku je průjezd dálnic umožněn pouze s platnou dálniční známkou. Pro osobní automobily jsou k zakoupení s platností 7 dní, měsíc a rok. Tzv. \"vinětky\" je třeba zakoupit při vstupu do Bulharska, např. na kterékoliv benzinové pumpě, bez ohledu na to, jestli trasa vede po dálnici či nikoliv. Nejde tedy o klasický dálniční poplatek. Uhrazením sumy za příslušnou vinětku se hradí zároveň poplatek opravňující cestujícího vozidlem k používání jakékoliv silnice.\nV Dánsku není zpoplatněno používání dálnic. Mýtným jsou zpoplatněny pouze mosty Storebæl a Øresund.\n\nMost Great Belt (Storebaelt) se nachází mezi Funen a Zealand. Poplatky za jednotlivá vozidla se určují automaticky na základě výšky a délky vozidla. Most má jednu mýtnou bránu v Halsskov. Častí uživatelé mohou využívat 5% slevu, která je k dispozici se zařízením BroBizz.\n\nDalším zpoplatněným mostem je Øresund mezi Dánskem a Švédskem. Tento most představuje spojení mezi Dánskem a Švédskem, tedy mezi Skandinávií a kontinentální Evropou. Propojuje oblasti Kodaně a Malmö. Je zde pouze jedna mýtní stanice umístěná v Lernaken na švédské straně s 11 pruhy v každém směru. Devět pruhů je určeno pro placení kartami, dva pruhy pro elektronickou platbu mýtného pomocí BroBizz (viz též most Great Belt).\n\nDálniční poplatky se platí podle ujetých kilometrů, pro osobní automobily asi € 7,50 na 100 km.\n\nDálniční poplatky se platí podle ujetých kilometrů.\n\nDálniční poplatky se platí podle ujetých kilometrů, pro osobní automobily přibližně € 5,40 na 100 km. Zpoplatněny nejsou některé obchvaty velkých měst a 443 km dlouhý jižní úsek dálnice A3.\nV Maďarsku jsou zpoplatněny dálnice M1, M3, M5, M6 a M7. Je nutno zakoupit dálniční známku, je možné zakoupit i elektronicky pomocí SMS a platební karty nebo na stránkách.\nPro osobní automobily dálnice nejsou zpoplatněny, nákladní automobily platí elektronické mýtné. Od října roku 2020 by mělo být zpoplatněno mýtné i pro osobní automobily.\n\nUživatelské poplatky za dálnice se vztahují na nákladní automobily nad 12 t. V Nizozemí jsou tyto poplatky hrazeny prostřednictvím systému Eurovignette.\n\nV Nizozemí se dálniční poplatky týkají tunelu Westerscheldetunnel. Kromě standardní výše poplatků zde pravidelní uživatelé mohou dostat slevu pomocí předplatného tzv. t-tag.\n\nNa dálnicích A1, A2 a A4 se platí dálniční poplatky v mýtných branách podle ujetých kilometrů.\n\nPro osobní vozidla je nutno zakoupit dálniční známku. Na některých úsecích se platí poplatky – například Brennerský průsmyk (€ 9 za osobní automobil, ale není nutné mít dálniční známku), Taurský dálniční tunel a Katschberský tunel (€ 10 za osobní automobil za oba tunely), tunel Karavanky a další. Nákladní automobily platí elektronické mýtné.\nV Rumunsku si musí dálniční známku zakoupit osobní i nákladní vozidla. Prodávají se s 5 délkami platnosti: denní, týdenní, 30denní, 90denní, 12měsíční. 12měsíční se počítá od data prodeje, nikoliv pouze pro 1 kalendářní rok.\n\nZnámka je zapotřebí i pro použití silnic „národní sítě“ označených DN, které odpovídají zhruba silnicím 1. třídy v ČR. Bez známky lze použít jen okresní (obecní) silnice, které ale většinou začínají a končí na silnicích DN a proto nelze Rumunskem bez zakoupení známky projet.\n\nV Řecku se platí mýtné podle projetých úseků v mýtných branách. Jsou zpoplatněny pouze části dálničních úseků. O provoz dálnic a výběr mýtného se v Řecku stará cca 6 různých společností. Kromě dálničních poplatků je zpoplatněn přejezd mostu Charilaos Trikoupis (Rio - Antirio) € 13,20 a průjezd podmořského tunelu Aktio - Preveza € 3,00.\n\nPro osobní vozidla i pro přípojné vozíky je nutno zakoupit dálniční známku. V roce 2016 byly na Slovensku zavedeny elektronické dálniční známky, které lze koupit online na internetu, nebo na benzínových pumpách. Motocykly klasické konstrukce dálniční známku mít nemusí. U nákladních vozidel nad 3,5 tuny od začátku roku 2010 nahradilo dálniční známku elektronické mýtné. Automatický sken registračních značek umožňuje snáze postihovat řidiče bez zaplaceného dálničního poplatku. Za jízdu bez zaplaceného poplatku hrozí pokuta až do výše 500 eur.\n\nStejně jako v ČR nejsou některé úseky dálnic a rychlostních silnic zpoplatněné a lze je použít i bez známky. Asi nejzajímavější je průjezd Bratislavou směrem k maďarským hranicím po dálnici D2 mezi výjezdy 55 (Bratislava-Lamač) a 71 (Bratislava-Jarovce).\n\nCeny za dálniční známky.\nCeny za používání dálnic a silnic pro motorová vozidla.\n\nNa silnicích I. třídy se cena mýtného u nákladních automobilů shoduje s cenou na dálnicích.\nPro osobní vozidla je nutno zakoupit dálniční známku. Pro vozidla nad 3,5 t se platí mýtné\nDálniční poplatky se platí v mýtných branách podle ujetých kilometrů. Orientační cena pro osobní automobil je 9,5 EUR/100 km. Zpoplatněny jsou většinou dálnice třídy \"autopista\", většina dálničních úseků, kategorizovaných jako \"autovía\", je nezpoplatněná.\nZahraničním nákladním vozidlům je ve Švýcarku při průjezdu hranicemi odečten tachometr, z čehož se při průjezdu ze země spočítá výše mýtného. Pro osobní vozidla je nutno zakoupit dálniční známku. Lze koupit jen roční dálniční známka, která stojí 40 CHF (asi 1000 Kč).\n\nZpoplatněn průjezd přes dálniční úseky dle ujetých kilometrů. Průměrná cena € 4,50/100 km.\n\n\n"}
{"id": "315205", "url": "https://cs.wikipedia.org/wiki?curid=315205", "title": "Hlemýžď", "text": "Hlemýžď\n\nSlovo hlemýžď má více významů:\n\n\n\n"}
{"id": "315206", "url": "https://cs.wikipedia.org/wiki?curid=315206", "title": "Omega (společnost)", "text": "Omega (společnost)\n\nOmega je švýcarská hodinářská firma, která patří mezi nejslavnější hodinářské firmy na světě.\n\n\"„Everyone´s choice begins with a dream, because with dreams EVERYTHING IS POSSIBLE“\".\n\nKaždého volba začíná sny, protože s nimi je možné všechno.\n\nFirma Omega byla založena v roce 1848 Louisem Brandtem v dílně La Chaux-de-Fonds, Švýcarsko. Toto město je pokládáno za kolébku švýcarských hodinek. Teprve v roce 1894 je v Bienne vytvořen název Omega podle úspěšného modelu hodinek Omega kalibr 19. V letech 1917 – 1918 je Omega dodavatel hodinek Britskému královskému letectvu (RAF). V roce 1932 je čas na olympiádě poprvé měřen Omegami a od té doby je tato tradice zachována. V roce 1965 jsou hodinky Omega vybrány pro NASA jako chronograf pro vesmírné programy. V roce 1969 vstoupil Buzz Aldrin jako druhým člověk v historii na Měsíc a protože Neil Armstrong vystoupil na Měsíc bez hodinek, staly se Aldrinovy hodinky Omega model Speedmaster prvními hodinkami na měsíci. V roce 1989 se Omega Professional staly oficiálním hodinkami sovětských astronautů. Bývalý astronaut NASA s československými kořeny Eugene Cernan, poslední člověk na Měsíci je ambasadorem této značky.\n\nOmega patří mezi známe hodinářské firmy společně s firmami Rolex, Breitling a tvoří nejznámější švýcarské značky hodinek i mezi laiky. Značka Omega je v současnosti součástí Swatch Group, kde zastupuje výrobky vyšší cenové kategorie. Její výrobky jsou označeny Swiss made, protože jejich výroba i montáž je prováděna ve Švýcarsku a je pověstná svojí kvalitou.\n\n"}
{"id": "315207", "url": "https://cs.wikipedia.org/wiki?curid=315207", "title": "Marie Zápotocká (archeoložka)", "text": "Marie Zápotocká (archeoložka)\n\nMarie Zápotocká (* 6. června 1931 Kanín u Poděbrad) je česká archeoložka.\n\nJejím manželem je archeolog Milan Zápotocký.\n\nV letech 1952–1957 studovala archeologii na Filosofické fakultě Univerzity Karlovy v Praze. Od roku 1957 pracovala v Archeologickém ústavu ČSAV v Praze, převážně pak na pracovišti v Bylanech. V roce 1967 jí byl udělen titul CSc.\n\nJejí specializací je neolit, především kultura s vypíchanou keramikou. V terénu působila především v oblasti Bylan (kromě vlastních Bylan např. pohřebiště v Miskovicích 1977–1979, eneolitické hradiště Dänemark u Kutné Hory (1980–1989) s Milanem Zápotockým).\n\n\n"}
{"id": "315209", "url": "https://cs.wikipedia.org/wiki?curid=315209", "title": "Handke", "text": "Handke\n\nHandke je příjmení. Známí nositelé tohoto příjmení jsou:\n\n"}
{"id": "315210", "url": "https://cs.wikipedia.org/wiki?curid=315210", "title": "La Chaux-de-Fonds", "text": "La Chaux-de-Fonds\n\nLa Chaux-de-Fonds je hlavní město okresu La Chaux-de-Fonds v kantonu Neuchâtel ve Švýcarsku. Město je situováno do pohoří Jura v nadmořských výškách okolo 1000 m n. m. a nedaleko francouzských hranic. Po Ženevě a Lausanne se jedná o 3. největší frankofonní město Švýcarska.\n\nMěsto je považováno (společně s blízkými městy Biel a Le Locle) za centrum švýcarského hodinářského průmyslu. Ve městě bylo založeno nebo sídlí mnoho hodinářských firem (TAG Heuer, Breitling, Omega a další), sídlí zde také velké hodinářské muzeum. Společně s Le Locle je historická část města od roku 2009 zapsána na seznam světového dědictví UNESCO.\n\nHodinářství je hlavním ekonomickým zdroje města již od 18. století. V roce 1794 však podstatná část města shořela při velikém požáru. Urbanismus následně obnoveného města byl plně přizpůsoben potřebám probíhající industrializaci hodinářského průmyslu. Nová zástavba vznikala v pravidelné šachovnicové obdélníkové síti ulic, která se zachovala do dnešní doby. Tato šachovnicová síť je unikátní v celém Švýcarsku.\n\n"}
{"id": "315211", "url": "https://cs.wikipedia.org/wiki?curid=315211", "title": "Simona Postlerová", "text": "Simona Postlerová\n\nSimona Postlerová (* 9. listopadu 1964, Plzeň, Československo) je česká herečka a dabérka.\n\nJejí otec Alexandr Postler (1937–1996) byl herec a režisér, matka Jana Postlerová (* 1943) je herečka, režisérka a hlasová poradkyně, a bratr Alexandr Postler ml. (* 1962) je herec.\n\nHerectví vystudovala na DAMU, kde získala titul MgA. Už během studia hostovala v Národním divadle, následně získala stálé angažmá (od roku 1987). Hrála v několika dalších divadlech, od roku 1992 je v Divadle na Vinohradech.\n\nHrála například v televizních seriálech \"Chlapci a chlapi\", \"Hospoda\", \"Četnické humoresky\", \"Nemocnice na kraji města po dvaceti letech\", \"Ordinace v růžové zahradě\", \"Poslední sezona\", \"Ošklivka Katka\", ve filmech \"Jedna kočka za druhou\", \"Experti\" atd. Objevila se také v mnoha televizních inscenacích.\n\nDabovala třeba Samanthu Carterovou v seriálu \"Hvězdná brána\", Lorelai Gilmoreovou v seriálu \"Gilmorova děvčata\", Annie Hackerovou v \"Jistě, pane ministře\", Audrey Hepburnovou ve filmu \"Snídaně u Tiffanyho\", Persefonu (Moniku Bellucci) ve filmu \"Matrix Reloaded\".\n\nJejím manželem byl kytarista Zdeněk Hrášek (1954 - 2016), se kterým má dceru Janu Magdalénu (nar. 1992) a syna Damiána (nar. 1994).\n\n\n\n\n\n\n\n"}
{"id": "315215", "url": "https://cs.wikipedia.org/wiki?curid=315215", "title": "TAG Heuer", "text": "TAG Heuer\n\nTAG Heuer (vyslovováno täg hoi-er) je švýcarský výrobce hodinek známý svými chronografy a hodinkami pro sport. Firma TAG Heuer je součástí koncernu obchodujícího s luxusním zbožím LVMH.\n\n\"„Swiss Avant-Garde Since 1860“\"\n\nFirma byla založena v roce 1860 Edouardem Heuerem. V roce 1985 byl název pozměněn na TAG Heuer (TAG -Techniques d'Avant Garde). Firma TAG Heuer byla převzata francouzským koncernem LVMH za 739 milionů $ neboli za 1,15 miliard švýcarských franků dne 13.9.1999. Firma sídlí, jako mnoho švýcarských hodinářských firem, ve městě La Chaux-de-Fonds.\n\n\n"}
{"id": "315216", "url": "https://cs.wikipedia.org/wiki?curid=315216", "title": "Bungee jumping", "text": "Bungee jumping\n\nBungee jumping či bungy jumping je aktivita, při kterém je člověk přivázán za kotníky na elastické lano a skáče dolů z velké výšky. \n\nBungee Jumping má své kořeny ve starobylé legendě, kterou uchovává v paměti domorodý kmen na ostrově Pentecost v souostroví Vanuatu v Melanésii v Jižním Pacifiku. Existuje však několik různých verzí této legendy, faktem však zůstává žena, jež se rozhodla uniknout před zlým manželem. Vyšplhala na vysoký strom, kde si uvázala ke kotníkům liánu. Manžel vylezl za ní, ale než se mu podařilo manželku chytit, vrhla se střemhlav hlavou dolů. Muž skočil také, ale zabil se. Žena přežila jen díky liáně přivázané ke kotníkům. Pak se již legenda rozchází ve dvou verzích. Jedna tvrdí, že muži začali skoky provozovat k obdivu odvaze, kterou žena projevila, druhá verze říká, že se muži chtěli pojistit, aby je již žena nemohla oklamat. Tohoto obřadu se smějí účastnit jen muži.\nČasem se ze zvyku vyvinul rituál, kterým si domorodci pokoušeli zajistit dobrou úrodu. Každý rok očistili svahy od všech větví a kamenů, rozmělnili hlínu, aby mírnila dopad, a vztyčili skokanskou věž.\n\nPro západní civilizaci tento rituál poprvé zaznamenala expedice National Geographic v roce 1950, která zvyk popsala jako skoky do hloubky z výšky okolo 65 stop. V roce 1970 Kal Müller, další reportér National Geographic, jako první cizinec vyzkoušel skok, při kterém se zastaví srdce. Doslova tak Müller rituál popsal.\n\"Lano bylo vypočteno s neobyčejnou přesností,\" vyprávěl Müller. \"Má hlava se při dopadu téměř dotkla země a skončil jsem jako ve veliké houpačce. Kupodivu mi to nevadilo. Vzrušení úplně přehlušilo jakékoliv fyzické nepohodlí.\"\nMüllerův skok byl první. V roce 1979 se nové myšlenky ujal Klub nebezpečných sportů z Oxfordské university ve Velké Británii. Ti zorganizovali skok ze 75 metrů vysokého mostu Clifton Suspension v anglickém Bristolu. Tento seskok však nebyl legální a tak David Kirke a Chris Baker byli pokutování částkou 10 liber. Potom tuto myšlenku vyvezli za Atlantik a v Americe skočili z mostu Golden Gate Bridge v San Francisku a z mostu Royal Gorge v Coloradu. To byly počátky bungee jumpingu v USA.\nV roce 1987 vzbudil tento extrémní sport obdiv u Novozélanďana A. J. Hacketta. Tento nadšenec uskutečnil jako první a zatím i poslední seskok z Eiffelovy věže. Tento seskok však rovněž nebyl legální a A. J. Hackett byl po seskoku zatčen francouzskou policií. A. J. Hackett zprovoznil první stálé komerční bungy \"The Kawarau Bridge Bungy\" nad řekou Kawarau river poblíž města Queenstown na Novém Zélandu. Ve Spojených státech započali rozvoj Petr a John Kocklemanovi. Systémy amerického a novozélandského systému se velmi liší. V České republice se však využívá kombinace těchto dvou systémů.\n\nZatímco americký způsob využívá dvojího zabezpečení a delšího volného pádu, novozélandský způsob je extrémnější, jelikož využívá pouze jednoduchého zabezpečení a skok je o hodně pohodlnější než americký. Při americkém způsobu se využívá takzvaných mill-cords, což je elastický materiál využívaný americkým námořnictvem na letadlových lodích při brzdění letadla. Jeho poměrné prodloužení je pouze okolo 80 %. Tzn., že při seskoku z 50 metrů a délce elastického materiálu okolo 20 metrů, trvá volný pád celých 20 metrů a při maximálním zatížení se dostanete do hloubky okolo 36 metrů. Naopak novozélandský způsob využívá elastičtějšího materiálu. Při seskoku z 50 metrů se totiž využívá bungy lana dlouhého pouze 10 metrů. Tzn., že volný pád trvá pouze 10 metrů, ale brždění je daleko pohodlnější, jelikož poměrné prodloužení tohoto materiálu je okolo 300 % a při maximálním zatížení se skokan dostane do hloubky 40 metrů. V České republice se bungee jumping např. provozuje z mostu přes Hačku u Chomutova z výšky 62 metrů, a dále z televizní věže v Harrachově, jež je jediným celoročním bungee jumpingem ve střední Evropě a druhým na světě, kde je možné skákat po celý rok.\n\nZ Bungee jumpingu se poté zrodil i Bungee katapult, což je katapultace ze země do výšky. Při této disciplíně je \"bungee-jumpista\" připoután k napnutému pružnému lanu a současně k pevnému bodu na zemi; uvolnění provede instruktor. V České republice se bungee katapult provozuje v Praze, Plzni, Brně a Ostravě\n\nBungee running je sport, při kterém hráč musí s pomocí stejného lana jako při bungee jumpingu dojít co nejdál.\n\nMilovníci bungee jumpingu překonávají již dosažené cíle a skoky vylepšují o nové zážitky. Skáče se z jeřábů, balónů, mostů, ale i budov. A. J. Hackett skočil jako první z budovy bursy, při jejímž seskoku se dotkl rukou prosklené střechy jedné z nižších částí komplexu. Bungee jumping z 233metrové věže v čínském Macau je nejdelší komerční seskok tohoto typu na světě. \n\nBungee jumping je považován za jeden z nejbezpečnějších extrémních sportů, i když zcela výjimečně v zahraničí ke smrtelným úrazům došlo.\n\n"}
{"id": "315219", "url": "https://cs.wikipedia.org/wiki?curid=315219", "title": "Sjednocená evangelikální církev (Polsko)", "text": "Sjednocená evangelikální církev (Polsko)\n\nSjednocená evangelikální církev ( ) byla federace evangelikálních církví, která existovala v Polsku v letech 1947–1988.\n\nZKE vznikl v roce 1947 na konferenci ve slezské Ustroni, kde se spojily církve \"Związek Ewangelicznych Chrześcijan\" (Svaz evangelikálních křesťanů), \"Związek Wolnych Chrześcijan\" (Svaz svobodných křesťanů) a \"Związek Stanowczych Chrześcijan\" (Svaz rozhodných křesťanů). V roce 1953 se ke ZKE připojily církve \"Zjednoczenie Kościołów Chrystusowych\" (Sjednocení Kristových církví) a \"Związek Chrześcijan Wiary Ewangelicznej\" (Svaz křesťanů evangelikální víry).\n\nV 50. letech byli představitelé církve pronásledováni, což přibrzdilo rozvoj církve. Církev vydávala v letech 1948–1950 a v letech 1957–1988 časopis \"Chrześcijanin\" (Křesťan); v letech 1950–1957 bylo vydávání časopisu komunistickou vládou zakázáno. V průběhu 80. let se vzájemné pouto mezi sjednocenými církvemi rozvolňovalo, až roku 1988 ZKE zanikl rozdělením na nástupnické církve a náboženské společnosti.\n"}
{"id": "315225", "url": "https://cs.wikipedia.org/wiki?curid=315225", "title": "Dacia Solenza", "text": "Dacia Solenza\n\nDacia Solenza je osobní automobil s karoserií liftback, vyráběný rumunskou automobilkou Dacia mezi lety 2003 a 2005. Je to přebudovaná Dacia SuperNova (SuperNova je přebudovaná Nova). Automobil má stejnou převodovku a některé vnitřní vybavení s druhou generací Renaultu Clio. Byla vyráběna v pěti verzích: Europa, Confort, Rapsodie, Clima a Scala. Verze Scala byla nejvybavenější, měla airbag u řidiče, klimatizaci, hliníková kola a CD přehrávač. Auto má 1,4 l benzínový a 1,9 l naftový motor.\n"}
{"id": "315228", "url": "https://cs.wikipedia.org/wiki?curid=315228", "title": "Palmach", "text": "Palmach\n\nPalmach (: , akronym pro \"Plugot machac\", hebrejsky ) byly elitní úderné jednotky, součást Hagany a neoficiální armáda židovské komunity (jišuv) v Palestině během britského mandátu. Palmach byla založena 15. května 1941 a do začlenění do Izraelských obranných sil v roce 1948 měla velikost tří bojových brigád. Její součástí byly dále pomocné jednotky a jednotky zpravodajství. Být \"palmachnikem\" (příslušníkem Palmachu) nebylo chápáno jen jako plnění vojenských povinností, ale i jako způsob života. Z řad Palmach vyšli pozdější významné osobnost Izraele, např. Jicchak Sade, Jigal Alon, Jicchak Rabin či Moše Dajan.\n\nPalmach byla založena britským armádním velením a Haganou 15. května 1941 za účelem pomoci britským jednotkám chránit Palestinu před hrozbou ze strany nacistického Německa.\n\nPo spojeneckém vítězství u El Alameinu v roce 1943 Britové nařídili rozpuštění Palmach. Celá organizace místo toho přešla do ilegality.\n\nSe zákazem činnosti z britské strany přišel ale i konec financování činnosti Palmach. Proto byl přijat návrh na začlenění příslušníků Palmach do systému kibuců. Princip spočíval v samozásobování, tedy v tom, že každý kibuc by přijal mezi sebe četu příslušníků Palmach a pro tu by zabezpečil ubytování, jídlo a další potřeby. Četa na oplátku zajišťovala ochranu kibucu a zároveň se její příslušníci zapojovali do zemědělských prací. Každý palmachnik byl každý měsíc povinen odpracovat 14 dní, osm dní prodělával vojenský výcvik a sedm dní měl volno. Do praxe byl návrh uveden v srpnu 1942. Nespornými výhodami tohoto systému bylo, že tak byla udržovaná nezávislá a snadno zmobilizovatelná armáda, kterou bylo velmi obtížné sledovat. Navíc se objevil nesporný finanční efekt, prací si příslušníci Palmach dokázali zajistit až 80 % výdajů. Takto ušetřené peníze mohla Hagana využít pro výcvik a nákup zbraní. Zároveň se usnadnil odvod lidí z kibuců a mošav. Příslušníci Palmach byli v kibucech také vzděláváni v ideálech sionismu.\n\nPozději bylo odsouhlaseno, že vojenský výcvik prodělají všechny osoby ve věku 18–20 let. Díky tomu se počet příslušníků Palmach zvedl.\n\nPo založení Izraelských obranných sil byla Palmach reorganizována do dvou brigád v rámci IOS; do Negevské brigády a Jiftašské brigády.\n\n\nV počátcích Palmachu během druhé světové války jeho příslušníci pomáhali jednotkám Velké Británie bránit Palestinu proti armádě nacistického Německa. Zároveň se podíleli na plánování spojenecké invaze do Sýrie a Libanonu a vedli boje s jednotkami vichistické Francie. Někteří příslušníci Palmach se ke konci války účastnili osvobozování Itálie v řadách Židovské brigády.\n\nV letech 1945–1946 byli jednotky Palmach nasazovány v útocích proti britské infrastruktuře v Palestině tj. proti radarovým a policejním stanicím, proti železnici či mostům. Tyto aktivity byly ale ukončeny 29. června 1946, když při tzv. Černém šabatu pozatýkali Britové velkou část velitelů Palmach a Hagany.\n\nPři Válce za nezávislost v roce 1948 sehrály jednotky Palmach významnou roli, když dokázaly bránit židovské osady proti arabským milicím. Přestože byly početně slabší a hůře vyzbrojené než arabské jednotky, dokázali jejich příslušníci udržet pozice do té doby, než Hagana provedla mobilizaci židovského obyvatelstva a připravila se na válku.\n\nPozději, již jako příslušníci Negevské a Jiftašké brigády se palmachnici účastnili v Negevu bojů proti egyptské armádě.\n\nPalmach byl organizován do kompanií (v roce 1943 jich měl šest) a pěti či šesti zvláštních jednotek\n\nZvláštní jednotky Palmach byly tvořeny:\n\nBojovým pokřikem velitelů Palmachu byla fráze „“ (\"Acharaj!\", Za mnou!) což znamenalo, že velitelé své jednotky do útoku vedli a nezůstávali sami vzadu.\n\nPalmach byla levicová organizace klonící se k levicovým stranám. Někteří z jeho vůdců, např. Jigal Alon či Jicchak Sade, měli blízko k Mapam a stáli v opozici vůči Davidu Ben Gurionovi a vládnoucí Mapaj. Jejich orientace byla hlavním důvodem, proč Ben Gurion v roce 1948 ukončil činnost Palmach. Přesto příslušníci Palmach nikdy nebyli politicky jednotný kolektiv s jedinou ideologií. V počátcích Státu Izrael je bylo možné najít ve všech stranách.\n\nNejznámějším palmachnikem v izraelské politice byl Jicchak Rabin ze Strany práce. Z dalších to byli např. Moše Dajan, Chaim Bar-Lev či Mordechaj Gur.\n\nKromě jiných oblastí měla Palmach velký vliv i na izraelskou „cabar“ kulturu. Mezi aktivity palmachniků patřilo sezení kolem ohně, jídlo, vyprávění, zpěv či výlety. To se později stalo oblíbenou činností ostatních Izraelců. Kromě toho Palmach přispěla i velkým množstvím anekdot, vtípků, „čizbatim“ (krátkých veselých příběhů postavených na přehánění), písní a knih.\n\n\n"}
{"id": "315233", "url": "https://cs.wikipedia.org/wiki?curid=315233", "title": "PX", "text": "PX\n\nSpojení písmen P a X může mít různé významy:\n\n"}
{"id": "315236", "url": "https://cs.wikipedia.org/wiki?curid=315236", "title": "Posuvný registr", "text": "Posuvný registr\n\nPosuvný registr je skupina klopných obvodů, která má propojené vstupy a výstupy tak, že s náběžnou hranou hodinového signálu jsou data (bity) synchronně posunuty o jeden klopný obvod. Jeho základním použitím je převod paralelních binárních dat na sériová nebo naopak.\n\nPosuvné registry je možno realizovat z RS klopných obvodů a zpožďovacích linek, tento způsob se však již dlouho nepoužívá a posuvné registry se dodávají jako samostatné integrované obvody, nebo jsou samy vnitřní součástí složitějších obvodů.\n\nZkratkou SIPO se označují posuvné registry se sériovým vstupem a paralelním výstupem (Serial Input Paralel Output). Posuvný registr má jeden vstup dat, jeden hodinový vstup a řadu výstupů.\nTento typ posuvného registru se hodí zejména k dekódování dat ze sériové linky - například RS232 nebo SPI. dalším využitím je buzení segmentových displejů po seriové lince. Příkladem tohoto typu registru je obvod 74HC164, což je samostatný integrovaný osmibitový SIPO posuvný registr.\n\nPISO jsou posuvné registry s paralelním vstupem a seriovým výstupem (Parallel Input Serial Output). Slouží předevší ke kódování paralelních binárních dat do sériové podoby. Příkladem tohoto typu registru je obvod 74HC166, což je samostatný integrovaný osmibitový PISO posuvný registr.\n\nKruhový čítač je zvláštním použitím posuvného registru, kdy je poslední bit registru přiveden zpět na vstup registru. Jako výchozí stav je do posuvného registru možno zapsat stavovou informaci, jako přednastavení bitů, a tato je pak posouvána v kruhu. Kruhové čítače se používají jako hodinové generátory, elektronické kontaktní spínače a řídicí jednotky.\n"}
{"id": "315240", "url": "https://cs.wikipedia.org/wiki?curid=315240", "title": "BMW řady 8 (E31)", "text": "BMW řady 8 (E31)\n\nBMW 8 (interní označení E31) je luxusní kupé německé automobilky BMW. V době svého uvedení do prodeje se jednalo o vlajkovou loď automobilky. I když je někdy řada 8 považována za nástupce typu E24 založeného na řadě 6, jedná se ve skutečnosti o zcela novou řadu vozů, která byla zamýšlena jako konkurence pro vozy Mercedes-Benz, Porsche nebo Ferrari\n\nElegantní karosérie navržená Clausem Luthem je typu kupé s bezrámovými okny bez B sloupku a i po letech působí moderně. Příď vozu je zkosená s výklopnými světlomety čímž se naprosto odlišuje od jiných BMW té doby. Nízký součinitel odporu spolu s výkonným motorem dovolují vozu jet rychlostí až 250 km/h (po odstranění elektronického omezovače až 300 km/h).\nVůz byl uveden na trh v roce 1991 za pořizovací cenu 110 000 amerických dolarů. Ve své době obsahoval množství technických novinek jako částečně řiditelnou zadní nápravu nebo technologii \"fly-by-wire\" použitou u plynového pedálu. Množství technického a luxusního vybavení spolu s těžkým motorem však způsobilo, že hmotnost vozu narostla až k hranici dvou tun. Řada 8 tak byla kritizována za to, že se zaměřuje spíše na pohodlí než na jízdní vlastnosti a rychlost, jak je pro BMW typické. Produkce byla ukončena v roce 1999 po 30 621 vyrobených kusech.\n\n\n\n\n\n\n\n\n"}
{"id": "315241", "url": "https://cs.wikipedia.org/wiki?curid=315241", "title": "Help! (album)", "text": "Help! (album)\n\nHelp! je páté album The Beatles. Produkoval George Martin pro EMI Records. Album (v jeho původní britské formě) obsahuje sedm písní z filmu Help! a sedm písní, které ve filmu nebyly, včetně nejčastěji nahrávané písně světa, balady Yesterday. Z alba se nejvíc proslavila písnička Yesterday, ale i písničky \"Help!\" a \"Ticket To Ride\" se staly oblíbené.\n\nVšechny písně složili John Lennon a Paul McCartney, kromě uvedených.\n\n\n\nJohn Lennon: zpěv, elektrická kytara, akustická kytara, dvanáctistrunná kytara, klávesy, Hammondovy varhany, tamburína, buben\n\nPaul McCartney: zpěv, baskytara, elektrická kytara, akustická kytara, klavír, klávesy\n\nGeorge Harrison: zpěv, elektrická kytara (sólová), akustická kytara, dvanáctistrunná kytara, Güiro\n\nRingo Starr: zpěv, bicí souprava, tamburína, rumba koule, zvon, bongo, ozvučná dřívka, perkuse, tleskání, akustická kytara.\n\nGeorge Martin: klavír\n\nJohnnie Scott: altová a tenorová flétna\n\nTony Gilbert, Sidney Sax: housle\n\nKenneth Essex: viola\n\nFrancisco Gabarro: violoncello\n\nhttps://www.beatlesbible.com/albums/help/\n"}
{"id": "315242", "url": "https://cs.wikipedia.org/wiki?curid=315242", "title": "Věra Müllerová (klavíristka)", "text": "Věra Müllerová (klavíristka)\n\nVěra Müllerová (* 6. března 1958 Plzeň) je česká klavíristka a profesorka hry na klavír.\nV roce 1978 absolvovala Pražskou konzervatoř, kde studovala pod vedením prof. L. Skalákové. Ve studiu klavírní hry pak pokračovala na Hudební fakultě Akademie múzických umění v Praze ve třídě Jana Panenky (1979–1984). Velkým přínosem pro její další vzdělání byla stáž na Vysoké hudební škole v Kyjevě (prof. J. S. Tkač).\n\nUž od šestnácti let vystupovala sólově po celé republice. Koncertovala s úspěchem v řadě evropských i světových zemí. Bohatá je její spolupráce s českými i zahraničními skladateli, instrumentalisty a pěvci. Natočila mnoho titulů pro Český rozhlas, Českou televizi, Slovinský rozhlas a hudební vydavatelství (Panton, Matouš, Avik). Jako sólistka spolupracuje s českými i zahraničními orchestry a dirigenty.\n\nOd roku 1980 působí jako profesorka klavírní hry na plzeňské Konzervatoři. Opakovaně se účastní v porotě mezinárodní soutěže pořádané institucí Anglo-Czech Trust v Londýně a jako lektorka na mistrovských kurzech ve Frenshamu (Velká Británie). Roku 2002 se stala předsedkyní Západočeského hudebního centra.\n\n"}
{"id": "315243", "url": "https://cs.wikipedia.org/wiki?curid=315243", "title": "Senzor", "text": "Senzor\n\nSenzor (z anglického \"sensor\", tentýž význam mají nepřejaté výrazy čidlo nebo snímač) je obecně zdroj informací pro nějaký řídící systém (například mozek), v užším slova smyslu technické zařízení (součástka), které měří určitou fyzikální nebo technickou veličinu a převádí ji na signál, který lze dálkově přenášet a dále zpracovat v měřicích a řídících systémech. Nejčastěji jde o elektrický signál (časový průběh napětí nebo proudu); pokud měřená veličina není elektrická, hovoříme o \"elektrickém měření neelektrické veličiny\".\n\nSenzory můžeme dělit podle:\n\nDalšími parametry sloužícími k popisu senzorů jsou citlivost, práh citlivosti, dynamický rozsah, reprodukovatelnost (podle odchylky na naměřených hodnotách jedné veličiny) a chyby senzoru (aditivní, multiplikativní).\n\n\n"}
{"id": "315246", "url": "https://cs.wikipedia.org/wiki?curid=315246", "title": "Dacia Sandero", "text": "Dacia Sandero\n\nDacia Sandero automobil od společnosti Dacia na bázi Loganu. Byl vystaven na AMI leizpig 2008 a na Ženevském autosalonu. Je vyráběn od roku 2008 v Rumunsku, Brazílii a v Kolumbii.\n"}
{"id": "315247", "url": "https://cs.wikipedia.org/wiki?curid=315247", "title": "Babjak", "text": "Babjak\n\nBabjak je slovenské příjmení. Náleží mimo jiné i těmto slavným osobnostem:\n\n"}
{"id": "315249", "url": "https://cs.wikipedia.org/wiki?curid=315249", "title": "Fiat Regata", "text": "Fiat Regata\n\nFiat Regata je model vyráběný od roku 1983 kdy nahradil Fiat 131. Výroba regaty byla ukončena v roce 1990, kdy jej nahradil Fiat Tempra. Byl vyráběn jako čtyřdveřový sedan nebo pětidveřové kombi (Fiat Regata Weekend). Fiat Regata byl poprvé představen na Frankfurt Motor Show v září 1983. Ve Velké Británii a v USA se jmenoval Fiat Strada.\n"}
{"id": "315251", "url": "https://cs.wikipedia.org/wiki?curid=315251", "title": "Fiat Barchetta", "text": "Fiat Barchetta\n\nFiat Barchetta (čti Barketa) je roadster vyráběný italskou firmou Fiat od roku 1995 do roku 2005 (od května 2002 do roku 2004 byla výroba pozastavena). Barchetta v italštině znamená „loďka“ a také označuje typ otevřené sportovní karoserie. Model byl vyvinut mezi lety 1990 a 1994 v projektu pod názvem \"Tipo B Spider 176\". Výroba začala v únoru 1995. Barchetta je založena na Fiatu Punto a navazuje tak na sportovní roadster ze 60. let 20. století Fiat 124 Sport Spider\n\nModel byl navržen Andreasem Zapatinasem Barchetta a Alessandrem Cavazzem, pod vedením Petera Barretta Davise a dalších vývojářů aut ve Fiat Centro Stile. Výroba byla zahájena v únoru 1995 a trvala až do června 2005, s krátkou pauzou, kvůli bankrotu firmy Maggiora. Barchetta byla založena na platformě Mark 1 modelu Fiat Punto. Barchetta má benzinový motor DOHC o objemu 1747 cm³ s variabilním časováním vačkového hřídele, který byl poprvé použit právě ve vozech Fiat poté, co byl patentován v roce 1970.\n\nMotor má maximální výkon 132 k (97 kW) a největší točivý točivý moment 164 Nm. Barchetta váží 1056 kg ve verzi bez klimatizace a může zrychlit na 100 km/h za 8,9 sekundy, maximální rychlost je 200 km/h.\n\nModel byl nabízený ve třech různých úrovní výbavy, které se lišily např. použitím diamantového křížového stehu, vzorované červené kůže namísto standardních černých kožených nebo textilních sedadel, kola z lehké slitiny namísto ocelových nebo volitelné mlhovky. Později bylo přidáno také třetí brzdové světlo, které bylo poprvé použito v modelech FIAT Lido a Riviera v roce 2000. Barchetta prošla faceliftem v srpnu 2003. Mezi nejviditelnější změny patřil upravený přední spoiler a zadní nárazník. Výroba automobilu se nakonec zastavila v červnu 2005.\n\nKarosérie vozu byly vyráběny v továrně ILCAS ve Sparone Canavese a závěrečné montáž byla prováděna v lokalitě Chivasso (asi 20 kilometrů severovýchodně od Turína) společností Maggiora. Po bankrotu společnosti Maggiora v květnu 2002 Fiat přesunul výrobu modelu Barchetta do svého hlavního výrobnícho závodu Mirafiori v Turině a o necelé dva roky později obnovil výrobu. Do roku 2005 bylo vyrobenove 57 700 vozů. Model Barchetta byl vyráběn pouze s levostranným řízením, přestože se prodával také ve Spojeném království a v Japonsku.\n\nZnámá stylingová firma Bertone vytvořila na základě modelu Barchetta koncept, který byl prezentován v březnu 2007 na Ženevském autosalonu.\n\nNejznámější „recenze“ modelu Barchetta se objevila ve speciálu Top Gear, který byl vysílán v prosinci 2010. V této epizodě se Jeremy Clarkson, Richard Hammond a James May pokoušejí následovat cestu tří králů do Betléma. Hammond řídil Fiat Barchetta (konkrétně Riviera Special Edition s černou barvou a červenou prošívanou kůží), zatímco Clarkson řídil Mazdu MX-5 a May měl BMW Z3. Na konci epizody byla Barchetta prohlášena za nejžádanější a nejspolehlivější ze tří vozů.\n\nNásledující fotografie jsou z 18. setkání italských vozů, které se uskutečnilo v sobotu 29. dubna v Poděbradech.\n\n"}
{"id": "315252", "url": "https://cs.wikipedia.org/wiki?curid=315252", "title": "International Temperature Scale of 1990", "text": "International Temperature Scale of 1990\n\nObsahuje definici jednotky teploty (Kelvin, stupeň Celsia) a 17 teplotních bodů látek (trojný bod, tání, var, ...) a metody ověřování (cejchování) teploměrů.\n\nTato tabulka ukazuje seznam nadefinovaných bodů v ITS-90\n\n"}
{"id": "315253", "url": "https://cs.wikipedia.org/wiki?curid=315253", "title": "Suzuki Splash", "text": "Suzuki Splash\n\nSuzuki Splash je automobil vyvinutý společně firmami Suzuki a Opel. Jeho koncept byl představen na Pařížském autosalonu v roce 2006 a samotný automobil vystavil Frankfurtský autosalon v roce 2007.\n\nSplash používá zkrácenou podvozkovou platformu modelu Swift. Ve výrobním programu je jakožto pětidveřový hatchback s prvky MPV zařazen pod ním a po odmlce nahradil modelovou řadu Wagon R+. Nabízené motory jsou tříválcový 1,0, čtyřválcový 1,2 a turbodiesel 1,3 původem od Fiatu. Motor 1,2 je nabízen také se čtyřstupňovou automatickou převodovkou.\nPozn.: * = s automatickou převodovkou\n"}
{"id": "315255", "url": "https://cs.wikipedia.org/wiki?curid=315255", "title": "Toyota Starlet", "text": "Toyota Starlet\n\nToyota Starlet je malý osobní vůz vyráběný automobilkou Toyota. Výroba začala v dubnu 1973 a po 26 letech v červenci 1999 skončila. Její nástupce byla Toyota Vitz vyráběná od roku 1999, Toyota bB vyráběná od roku 2000 a Toyota Corolla vyráběná už od roku 1966. Byl na automobilových závodech startoval hlavně na finské rallye.\n"}
{"id": "315256", "url": "https://cs.wikipedia.org/wiki?curid=315256", "title": "FK Fotbal Třinec", "text": "FK Fotbal Třinec\n\nFK Fotbal Třinec (celým názvem: Fotbalový klub Fotbal Třinec) je český fotbalový klub, který sídlí ve slezském městě Třinec v Moravskoslezském kraji. Od sezóny 2013/14 působí ve Fotbalové národní lize (2. nejvyšší soutěž v České republice). Klubové barvy jsou červená a bílá.\n\nV roce 1921 byl v Třinci založen polský sportovní klub KS Siła Trzyniec, ve stejném roce vznikl německý klub DSV Trzynietz. O dva roky později Češi založili klub SK Třinec. Po komunistickém puči v roce 1948 začali komunisté omezovat počet organizací v Československu, to se dotklo také sportovních oddílů. Polský klub byl sloučen s českým v roce 1952. V sedmdesátých letech hrál klub pod názvem TŽ Třinec nejvyšší soutěž.\n\nSvé domácí zápasy odehrává na stadionu Rudolfa Labaje, který má kapacitu 2 200 diváků.\n\nZdroj: \n\n\n\n\nZdroj: \n\n\n\nZdroj: \n\nFK Fotbal Třinec „B“ byl rezervní tým Třince. Největšího úspěchu dosáhl klub v sezóně 1978/79, kdy se v Divizi D (3. nejvyšší soutěž) umístil na 8. místě. Rezervní tým zanikl v roce 2000, kdy hráči přešli do TJ Bystřice nad Olší. Obnoven byl pro sezónu 2019/20 a zařazen do Divize F, 4. nejvyšší soutěže.\n\n\nZdroj: \n\n\n\nZdroj: \n\n"}
{"id": "315260", "url": "https://cs.wikipedia.org/wiki?curid=315260", "title": "Emmerich Kálmán", "text": "Emmerich Kálmán\n\nEmmerich Kálmán, vlastním jménem (maď.) Imre Kálmán (rozený Koppstein), (24. října 1882, Siófok, Uhersko – 30. října 1953, Paříž, Francie) byl maďarský operetní skladatel.\n\nNarodil se v rodině bohatého obchodníka Károlyho Koppsteina. Hospodářská recese a stejně tak i otcova odvážná investice do divadla či jízdárny v Siófoku mu však způsobila v roce 1892 bankrot. Rodina se přestěhovala do Budapešti, změnila si jméno na Kálmán a 6 dětí (2 chlapci a 4 dívky) museli rodiče rozdělit mezi příbuzné.\n\nMladý Emmerich Kálmán měl od malička zájem o hudbu (např. se naučil nazpaměť zpívat celou 2. maďarskou rapsódii od Ference Liszta). Jako malý chlapec však upadl při veřejném tanci a od tehdy už nikdy více nechtěl tancovat. Od malička se učil hře na klavír, v roce 1897 vystoupil veřejně. Později však dostal bolesti ramene a musel svoje studia hry na klavír přerušit. Z těchto důvodů také přešel na studium komponování. \n\nEmmerich Kálmán byl součástí úspěšné generace maďarských hudebních skladatelů, kteří počátkem 20. století studovali na Hudební akademii v Budapešti pod taktovkou Jánose Kössler. K této generaci patřili operetní skladatelé jako např. Albert Szirmai a Viktor Jacobi, jeden z nejdůležitějších představitelů první hudební avantgardy 20. století Béla Bartók anebo skladatel Zoltán Kodály. Kromě toho navštěvoval na žádost svého otce i studia práv na Budapešťské univerzitě.Jako absolvent hudební akademie měl v roce 1904 určitý úspěch na závěrečném koncertu se svým symfonickým dílem \"Saturnálie\", ale jeho dílo bylo ten večer hráno poprvé a naposledy. \n\nPo absolutoriu studií práv byl zaměstnán u Samuela Bakonyiho. Když měl zastoupit stávkující železničáře u soudu, nestihl si ani prostudovat spis. U soudu neuspěl, a byl po dohodě propuštěn. Podle dohody měl Bakonyi Kálmánovým rodičům nadále tvrdit, že jejich syn je stále jeho zaměstnancem.\n\nNamísto právní praxe byl Kálmán zaměstnán jako hudební kritik v novinách \"Pesti Napló\", kde byl znám už z jeho studentských let. V té době zkomponoval svoji druhou symfonii \"Endre a Johanna\", ale nikdo o ni neměl zájem. Tehdy ze žertu poznamenal, že zkomponuje operetu. Poté co zkomponoval úspěšný kuplet pro Sáru Ferákovou (tehdy nejznámější šansonetu v Budapešti) a doslechl se o velkých úspěších Oscara Strause a Lea Fally, začal se zaobírat myšlenkami na operetu vážněji. V tom mu byl příkladem a nápomocen jeho spolužák a přítel Viktor Jacobi, který neváhal a operety začal psát ihned po absolvování Hudební akademie.\n\nAni o jeho první operetu \"Podzimní manévry\" (maď. \"Tatárjárás\", něm. \"Ein Herbstmanöver\") však maďarské Královské divadlo (\"Királyszínház\") v Budapešti neprojevilo zájem. Ve svém zoufalství se obrátil na ředitele v divadle Vígszínház, jehož dílo velmi zaujalo a rozhodl se ho uvést. Toto rozhodnutí bylo stejně odvážné i úspěšné. Odvážné proto, že Vígszínház měl do tehdy na programu jen činohru, a úspěšné proto, že opereta slavila velký úspěch. Premiéru měla 22. února 1908. Úspěchu si všiml i Viliam Karczag, ředitel v Theater an der Wien. V Budapešti ho doprovázel Leo Fall, který operetu bez závisti či rivality doporučil. Stal se dokonce Kálmánovým dobrým přítelem. Operetu uvedli 21. ledna 1909 v upravené verzi. Měla podobný úspěch jako v Budapešti a z Vídně se dostala do mnoha dalších světových divadel.\n\nZ jeho dalších úspěšných operet, které už mívaly premiéry ve Vídni, se proslavila zejména \"Čardášová princezna\" (něm. \"Die Csárdásfürstin\"), ale i jiné, např. \"Hraběnka Marica\" (něm. \"Gräfin Maritza\") alebo \"Cirkusová princezna\" (něm. \"Die Zirkusprinzessin\").\n\nVe svých operetách plně využíval maďarské čardášové hudební motivy, které vhodně skloubil s vídeňskou operetní tradicí.\n\nV roku 1938 musel Kálmán kvůli svému židovskému původu opustit Vídeň. Za vydatné pomoci Miklósa Horthyho odejel přes Švýcarsko do Paříže. Potom když hrozil vpád německých nacistů i do Francie, odhodlal se na cestu, kterou by jinak asi nikdy nepodnikl, odjel do New Yorku v USA, kde byl už díky svým předchozím operetám dobře znám. Krátce žil i v Hollywoodu.\n\nV době 2. světové války napsal operetu \"Marinka\", která měla sice v USA úspěch, ale nedosáhla slávu jeho předešlých děl. V roce 1949 se nakrátko vrátil do Evropy a navštívil i Vídeň. Poté v roce 1950 se natrvalo usadil v Paříži, kde o dva roky později i zemřel. Jeho poslední opereta \"Arizona Lady\" byla uvedena v Bernu až po jeho smrti.\n\nPrvní Kálmánovou manželkou byla Paula Dvorak, která po těžké chorobě zemřela v roce 1928. Jeho druhou manželkou byla chudá ruská emigrantka Věra Nastasja Makinská, která žila v úplné chudobě ve Vídni a snažila se zde prosadit jako herečka. Kálmán se do ní natolik zamiloval, že jí dal přednost před vznešenou a vlivnou (a také mladou a krásnou) Agnesou Esterházy. Kálmánova láska k Věře (se svými těžkostmi a šťastným rozuzlením) je jakoby vytrhnuta ze světa operety.\n\nPřestože Věra byla dost rozhazovačná panička, a přestože se později v USA znova zamilovala a s Kálmánem se rozvedla, je možné říci, že to bylo poměrně šťastné manželství. Ona totiž (\"milá Veruška\") si toto později rozmyslela a opět se za Kálmána provdala a tentokrát si ho i více vážila, neboť s ním vydržela až do jeho smrti a i potom věnovala obrovskou energii v zájmu zachování manželova kultu.\n\n"}
{"id": "315261", "url": "https://cs.wikipedia.org/wiki?curid=315261", "title": "FK Čáslav", "text": "FK Čáslav\n\nFK Čáslav je český fotbalový klub hrající Českou fotbalovou ligu. Byl založen roku 1927. Stadion má kapacitu 2575 osob. V sezóně 2008/09 dosáhl největšího úspěchu v historii klubu, když si druhým místem v 2.lize zajistil právo startu v 1. Gambrinus lize. Práva startu v nejvyšší soutěži se však vzdal a prodal jej klubu 1. FC Slovácko.\n\nPrvní fotbalové mužstvo bylo v Čáslavi založeno roku 1902, kdy septimáni zdejšího gymnázia ustavili první fotbalovou jedenáctku s názvem SK STELLA (Hvězda) Čáslav. Jejich sportovní iniciativa však nebyla profesorským sborem přijímána s porozuměním a tak museli své zápasy hrát až na vzdáleném vojenském cvičišti.\n\nSituace se rychle měnila a fotbal se záhy stal oblíbeným sportem. Roku 1927 zahájil svou činnost SK Čáslav. Uvedené fotbalové mužstvo nezůstalo dlouho osamoceno a ve třicátých letech byla založena další jedenáctka pod názvem DSK Čáslav. Tento však záhy úplně zanikl.\n\nRoku 1943 vznikl další klub s názvem Slavoj Čáslav, který se v roce 1949 sloučil s SK Čáslav, aby spolu vytvořili jednotný klub pod názvem SK KOSMOS Čáslav. Ten záhy obsadil první místo v podzimní mezitřídě a zajistil si postup do tehdejší krajské soutěže. V roce 1950 byl účastníkem zemské ligy. Po ukončení soutěže klub sestoupil do přeboru kraje a v roce 1951 ještě do třídy nižší. Krize místní kopané pak trvala až do roku 1960 a mužstvo sestupuje až do okresního přeboru. Postupem času se situace začala zlepšovat a v sezoně 1967-68 mužstvo postupuje až do divize. Sedmdesátá léta jsou ale opakováním krize let padesátých.\n\nPo roce 1989 přešel čáslavský fotbal pod záštitu závodu Zenit s.r.o. a změnil i svůj název na FC ZENIT ČÁSLAV. Novým prvkem v činnosti FC se stala zvýšená orientace na mládež, která spolu s dalšími změnami vedla k takovému zlepšení hráčských výsledků, že klub v roce 1998 postupuje opět do divize a v ročníku 2003-04 dokonce do ČFL, kde si po dvou sezónách vydobyl postup do II.ligy.\n\nOd roku 2004 začíná fotbal v Čáslavi další velkolepou éru, která graduje v ročníku 2008-09, kdy fotbalisté Čáslavi končí na druhém místě tabulky II.ligy, čímž si zároveň vydobývají právo postupu mezi fotbalovou smetánku - 1. Gambrinus ligu. Vedení klubu se nakonec práva na postup vzdává a licence je prodána do klubu 1. FC Slovácko. FC Zenit tak pokračuje další ročník ve II. lize, kde se však záhy setkává s neúspěchy.\n\nRoku 2011 se klub přejmenoval na FK Čáslav, když řízení klubu převzalo opět město. Tato činnost vydržela pouhý rok. V létě roku 2012 se většinovými vlastníky kluby stalo sdružení řeckých firem. Klub nově řídí jako sportovní manažer Tomáš Haniak. Chod klubu má na starost Michael Stefanidis. Čáslav dále navázala spolupráci se dvěma kluby. V České republice spolupracuje s Admirou Praha a v cizině klub navázal úzkou spolupráci s Manchesterem City. Akademie klubu Manchester City má středočechům posílat na zkoušku hráče ve věku mezi 17 až 18 lety, kteří se neprosadí do kádru slavného anglického klubu. Klub v současné době posílil zatím první odchovanec této akademie. Tím se stal francouzský Emerick Hippias.\n\nPo nevydařené sézoně 2012/2013 klub ze Středních Čech opustili řečtí majitelé jelikož bodem smlouvy bylo, že v případě sestupu klubu tato smlouva pozbyde platnosti a řízení klubu opět převzalo občanské sdružení. Klub také opustil po sedmi letech profesionální úroveň a nově bude provozovat pouze amatérskou funkci. Vedení klubu se, ale netají tím, že by se v co nejbližší době vrátilo zpět mezi profesionální kluby.\n\nV současné době má FK Čáslav dvanáct mužstev hrajících v jednotlivých kategoriích. Kromě výše uváděného “A“ mužstva, dále “B“ mužstvo dospělých hrajících Krajský přebor, mužstvo st. a ml. dorostu v Krajském přeboru, mužstvo st. a ml. žáků v žákovské lize, dále mužstvo st. a ml. “B“ žáků hrajících žákovskou I.A třídu a dvě hrající mužstva minižáků v okresním přeboru a jedno mužstvo žáčků tzv. předmini.\n\n\n\n"}
{"id": "315262", "url": "https://cs.wikipedia.org/wiki?curid=315262", "title": "AEK Athény (fotbal)", "text": "AEK Athény (fotbal)\n\nAEK Athény (též \"AEK Athény FC\" či zkráceně \"AEK FC\") jsou řecký fotbalový klub z Athén. Klub hrál v letech 1927 až 2013 nepřetržitě nejvyšší fotbalovou soutěž v Řecku, řeckou Superligu, v roce 2013 byl kvůli finančním problémům přesunut do třetí nejvyšší soutěže Gamma Ethniki. Od roku 2015 jsou zpět v nejvyšší lize.\nKlub založili v roce 1924 uprchlíci z Istanbulu po prohrané řecko-turecké válce, proto má v názvu \"Konstantinoupoleos\" a tradiční symbol Konstantinopole, černého dvouhlavého orla na žlutém pozadí.\n\nV roce 2013 AEK poprvé v historii sestoupil z nejvyšší soutěže (podle postavení v tabulce by se zachránil, ale dodatečně mu byly odečteny tři body za výtržnosti fanoušků v utkání s Panathinaikosem). Kvůli vysokým dluhům se vedení klubu rozhodlo rezignovat na účast ve druhé lize a přihlásilo se do amatérské třetí ligy. V roce 2015 se klub do nejvyšší soutěže vrátil a obsadil třetí místo po základní části (čtvrté celkově), kterým si zajistil účast v pohárové Evropě, navíc získal vítězství v domácím poháru.\n\n\nThomas Mavros, Dušan Bajević, František Štambachr, Mimis Papaioannou, Christo Bonev, Traianos Dellas, Vassilios Tsiartas\n\n"}
{"id": "315265", "url": "https://cs.wikipedia.org/wiki?curid=315265", "title": "Katolická liga pro náboženská a občanská práva", "text": "Katolická liga pro náboženská a občanská práva\n\nKatolická liga pro náboženská a občanská práva (angl. \"Catholic League for Religious and Civil Rights\"; zkráceně Katolická liga, \"Catholic League\") je americká nevýdělečná antidefamační organizace, která si klade za cíl především bránit „katolíky a jejich práva svobodně participovat na americkém veřejném životě“ před pomluvami, urážkami a diskriminací. \n\nCelosvětově je známa především pro svá oficiální stanoviska k různým skandálům katolické církve a k různé umělecké produkci, která se nějak dotýká katolické, potažmo křesťanské víry. Navzdory svému názvu a cílům nemá žádné spojení s oficiálními strukturami katolické církve.\n\nKatolická liga má poměrně velký vliv mezi americkými katolíky. Snaží se korigovat informace šířené médii, které považuje za nepřesné, zaujaté či lživé a poškozující katolíky v očích zbytku americké společnosti. Z nejvýznamnějších počinů ohledně této oblasti lze jmenovat například vydání publikace \"Pius XII. and the Holocaust. A Reader\", která objasňuje úlohu papeže Pia XII. za druhé světové války a holokaustu, či studii o sexuálních skandálech katolických duchovních v USA. \n\nOrganizuje také kampaně a bojkoty proti společnostem a počinům, které podle ní jsou nepřátelské katolíkům (potažmo křesťanům). Z poslední doby si připisuje např. výrazný podíl na neúspěchu, který potkal v USA film Zlatý kompas ve Spojených státech.\n\n\n"}
{"id": "315266", "url": "https://cs.wikipedia.org/wiki?curid=315266", "title": "Eva Hurychová", "text": "Eva Hurychová\n\nEva Hurychová (* 25. červenec 1951 Vysoké Mýto) je česká zpěvačka, skladatelka, textařka, spisovatelka a novinářka.\n\nVystudovala střední zdravotnickou školu v Liberci. Později vystudovala večerní Lidovou konzervatoř (nyní Konzervatoř Jaroslava Ježka. V 70. letech 20. století zpívala v triu \"Letokruhy\". Později založila skupinu \"Drops\". V roce 1982 po setkání s Janem Neckářem začala spolupracovat se skupinou Bacily. Od roku 1986 pokračovala ve zpívání se svou doprovodnou skupinou \"Pudr\". Psala hudbu i texty písní pro jiné zpěváky (Michal David, Stanislav Hložek a Petr Kotvald). V roce 1987 se znovu vdala za technika své doprovodné skupiny, který je otcem jejích dcer. Později účinkovala v pořadech, které uváděl Luděk Sobota, nebo v zájezdovém Videostopu Jana Rosáka. V roce 1993 se jí narodily dcery-dvojčata, proto kariéru ukončila a věnovala se hlavně jim, pokračovala jen v autorské činnosti. V roce 2007 byla po dvaceti letech manželství rozvedena.\n\nNa podzim 2006 se vrátila k umělecké kariéře. Začala opět skládat a psát texty, nahrála dvě nové písničky \"Voda a kámen\" a \"Mám pro tebe dárek\" a novou verzi písničky \"Já příjdu\". Poté vyšly na CD její cover verze písní – \"Chybička se vloudí\" a \"Už nám svítá\". Před koncem téhož roku založila \"Evinu schránku\" a začala se věnovat pomoci týraným ženám. V dubnu 2007 ji herečka Marcela Kyselová požádala o zkomponování duetu, který spolu nazpívaly. Píseň s názvem \"Kdo to vzdává, nevyhrává\" úspěšně bodovala v hitparádě Česká dvanáctka v Českém rozhlasu a dostala ocenění \"Zlatá česká dvanáctka 2007\".\n\nV pořadu České televize \"13. komnata Evy Hurychové\" (2007) obvinila svého bývalého muže z týrání a domácího násilí, které mělo podle jejích slov trvat 8 let. V následném soudním procesu bylo zjištěno, že zveřejněním pořadu došlo k zásahu do osobnostních práv jejího exmanžela, proto v roce 2011 Vrchní soud v Praze pravomocně rozhodl, že Česká televize se mu musí za odvysílání \"13. komnaty\" omluvit a finančně jej odškodnit za zásah do jeho osobnostních práv. \n\nV roce 2008 neúspěšně kandidovala do senátu jako nestraník za Českou stranu národně socialistickou v Praze 5. Od roku 2009 dálkově studuje, v roce 2012 byla přijata za členku Syndikátu novinářů České republiky. V červenci 2013 Eva Hurychová odpromovala s bakalářským titulem na Technické univerzitě v Liberci, Fakultě přírodovědně-humanitní a pedagogické, Katedře sociálních studií a speciální pedagogiky a v červnu 2015 titulem magisterským. Od podzimu 2016 pokračuje projektem disertační práce v doktorském studiu v Praze na Karlově univerzitě.\n\n\n\n\n4. https://www.novinky.cz/domaci/385454-z-deti-s-nelecenou-poruchou-pozornosti-se-stavaji-tyrani-a-nasilnici.html\n\n3. Rozhovor s E. Hurychovou o jejím výzkumu k nové a validně potvrzené příčině k páchání domácího násilí: http://www.halonoviny.cz/articles/view/41009486\n\n\n\n"}
{"id": "315267", "url": "https://cs.wikipedia.org/wiki?curid=315267", "title": "Vhrsti", "text": "Vhrsti\n\nVhrsti, vlastním jménem Vojtěch Jurík (* 1. srpna 1975, Rokycany), je český spisovatel, ilustrátor, autor knih pro děti, kreslíř, tvůrce komiksů, člen České unie karikaturistů (ČUK) a neoficiální nové vlny českého a slovenského komiksu Generace nula. Žije v Plzni.\n\n\n\n\n\n\n\n\n\n\n\n"}
{"id": "315269", "url": "https://cs.wikipedia.org/wiki?curid=315269", "title": "Citroën Saxo", "text": "Citroën Saxo\n\nCitroën Saxo je pětimístný hatchback vyráběný francouzskou automobilkou Citroën. Model Saxo byl vyráběn v letech 1996 až 2004. Do roku 1998 se vyráběl společně s menším typem AX. Vůz používá koncernovou platformu společně s vozem Peugeot 106.\n\nVýroba probíhala ve verzích Saxo First, Saxo Forte, Saxo Scandal, Saxo Eastcoast, Saxo Desire, Saxo Executive, a Saxo Westcoast. Oproti předchůdci přinesl zvýšení kvality zpracování. Horší je ochrana bezpečnosti posádky. V nárazových testech Euro-NCAP získalo Saxo v roce 2000 jen 2 hvězdičky. Vůz je snadno ovladatelný. Vznětové agregáty dosahují ale značného hluku.\nBenzínové:\nDieselové:\n\n"}
{"id": "315270", "url": "https://cs.wikipedia.org/wiki?curid=315270", "title": "Jaromír Švejdík", "text": "Jaromír Švejdík\n\nJaromír Švejdík (* 14. října 1963 Jeseník) známý také pod pseudonymem Jaromír 99 je český zpěvák, skladatel, kytarista a výtvarník.\n\nPřed nástupem na vojnu založil v osmdesátých letech punkovou skupinu Chlapi z práce. Od roku 1989 zpívá v kapele Priessnitz, pro kterou píše většinu textů. V roce 2004 stál u vzniku projektu Umakart, v roce 2007 pak u vzniku tria Jaromir 99 & The Bombers, jehož debutové album je soundtrackem ke Švejdíkovu komiksu Bomber.\n\nOd roku 2014 koncertuje Jaromír se svými hosty Alešem Březinou alias A.M.Almelou (mandolína) a Lukášem Morávkem (trubka) na vernisážích i samostatných koncertech v České republice i v zahraničí .\n\nV roce 2019 začíná koncertovat se svým projektem \"Letní kapela\", kde hraje repertoár svých písní napsaných pro Priessnitz, Václava Neckáře, Umakart, Bombers a Kafka Band. \n\nSpolu s Jaroslavem Rudišem je autorem komiksu Alois Nebel a spolupracoval i na stejnojmenném filmu, k němuž složil i známou píseň Půlnoční, již nazpíval Václav Neckář. Je také autorem storyboardů k filmům Jedna ruka netleská, Samotáři, Děti Duny nebo Grandhotel. Je autorem komiksů Bomber, Zámek a Zátopek a Zatím dobrý. Vytvořil grafiku hudebního alba Půljablkoně.\n\n"}
{"id": "315272", "url": "https://cs.wikipedia.org/wiki?curid=315272", "title": "Beambot", "text": "Beambot\n\nBeambot je robot poháněný ekologicky vyrobenou energií například ze solární energie, vodíku, nebo galvanického článku. Název beambot pochází z anglického slova BEAM\nBeamboty vyrábí mnoho lidi po celém světě, slouží hlavně k pobavení. Výhodou beambotů je, že jejich stavba nevyžaduje moc času (za jeden den jsou hotoví) ani zkušeností (beambota lze postavit jen ze solárního článku a motoru).\n\nPravidla, která jsou používána (a v různých stupních aplikovaná): \n\n\nExistuje velké množství BEAMbotů navržených k využívání solární energie z malých solárních článků jako zdroje energie k pohonu robota. Vytvářejí tak autonomní roboty pracující za rozdílných slunečních podmínek. \"Solar Engine\" obvody, H-bridge obvody (obvody pro kontrolu motorů), dotekové senzory, design, and další konstrukce robotů byly zdokumentovány a sdíleny skrze BEAM communitu.\n\nJsou založeni na \"reaction-based\" chování, BEAM roboti se snaží kopírovat charakteristické rysy a chování živých organismů.\n\nRůzní lidé mají různé myšlenky o tom, co BEAM ve skutečnosti znamená. Nejvíce uznávaný význam je \"Biology, Electronics, Aesthetics, Mechanics\". Avšak je užíváno mnoho dalších méně-populární jmen, včetně:\n\n\nExistují rozdílné druhy \"\"-trope\"\" BEAMbotů, kteří se snaží dosáhnout specifických cílů. Ze sérií, převládají nejvíce phototropes, kde je hledání světla (zdroje energie) nejprospěšnějším.\n\n\nBEAMboti konají různé pohyby a mají rozdílné mechanismy. Podle nich se dělí do různých kategorií:\n\nV poslední době se díky vývoji mikroprocesorů nabízí možnost nahrazení \"hardvaroveho programování\" jednoduchými programovatelnými mikročipy. Jako jsou například obvody PIC, PICaxe, atd.\n\nAutonomní roboti jsou dobrou příležitostí pro další výzkum a rozvoj v oblasti neuronových sítí a genetických algoritmů. Jež by těmto malým robotům umožnily nabývat složitějších vzorců chování. A přiblížit se tak více k chování jednoduchých forem života.\n\nStavba BEAMbota může pomoci s pochopení a prohloubením znalostí v rozličných technických oborech. Jakož to startovní bod k složitějším aplikacím strojírenství, elektrotechniky, robotiky, kybernetiky, programování aj.\n\n\n"}
{"id": "315274", "url": "https://cs.wikipedia.org/wiki?curid=315274", "title": "Apollo 6", "text": "Apollo 6\n\nApollo 6 byl nepilotovaný let kosmické lodi USA v rámci programu Apollo (4. dubna 1968).\n\nRok po tragické smrti kosmonautů na Apollu 1 před jeho startem z rampy 34 na Mysu Canaveral byla vyslána již třetí loď bez kosmonautů na oběžnou dráhu Země s cílem otestovat návrat lodi po simulovaném obletu Měsíce do atmosféry Země druhou kosmickou rychlostí.\nNový typ rakety Saturn 5 (AS-502) odstartoval na Floridě z mysu Canaveral, rampy 39A odpoledne 4. dubna 1968. Raketa nesla velitelskou i pomocnou sekci Apolla výrobního čísla č. 020.\n\nBěhem vzletu se objevila řada potíží na všech pěti motorech druhého stupně, vyrobených firmou Rocketdyne J-2 (mj.prasklo vodíkové potrubí) a s nedovolenou rezonancí. Místo předčasně vypnutého druhého stupně raketu urychlovaly motory třetího stupně, ale za cenu předčasného vyčerpání pohonných hmot. Nebylo proto dosaženo plánované rychlosti k dosažení simulovaného oběhu Měsíce. Apollo 6 se vrátilo do atmosféry nižší rychlostí. Vlastní kosmická loď, vybavená tentokrát již novým průlezem, snesla bez poškození návrat do atmosféry a přistála na padácích. Po přistání na vodu se převrátila. Klimatizační systém lodi pracoval uspokojivě.\n\nI přes částečný neúspěch tohoto pokusu (třetí bezpilotní let) rozhodlo vedení NASA, že další let již bude pilotovaný. Důvodem byla cena 280 miliónů dolarů, kterou stál každý start rakety Saturnu V.\n\n"}
{"id": "315275", "url": "https://cs.wikipedia.org/wiki?curid=315275", "title": "Rubber Soul", "text": "Rubber Soul\n\nRubber Soul  je šesté studiové album britské rockové skupiny The Beatles. Album vyšlo v prosinci 1965 a produkoval jej George Martin. \"Rubber Soul\" bylo nahráno během čtyř týdnů, aby vyšlo na Vánoce. Byl to jeden z největších uměleckých úspěchů kapely, jak u kritiky, tak komerční. V roce 2003 získalo páté místo v seznamu 500 největších alb všech časů časopisu Rolling Stone.\n\nZpracováno bylo ve stylu ovlivněném folk rockem tehdy hraným hlavně skupinou The Byrds a Bobem Dylanem.\n\nAlbum \"Rubber Soul\" je všeobecně považováno za komerčně i vzhledem na reakce kritiky za nejvýznamnější projekt, který zároveň ovlivnil další hudební směr skupiny The Beatles. Je brané za jeden z nejlepších alb historie popmusic. Roku 1998 ho čtenáři časopisu \"Q\" označili za 40. nejlepší album všech dob, v roce 2000 se ve stejném časopise dostalo na dvacáté první místo stovky nejlepších britských alb. Na hudební stanici VH1 bylo roku 2001 na šestém místě. Roku 2006 ho i časopis \"Time\" označil jako jedno ze sta nejlepších alb všech dob.\n\nAutory všech písní jsou John Lennon a Paul McCartney, pokud není uvedeno jinak.\n\n\n\n\n\n"}
{"id": "315277", "url": "https://cs.wikipedia.org/wiki?curid=315277", "title": "Somálská vlajka", "text": "Somálská vlajka\n\nVlajka Somálska – opticky vyvážená vlajka někdejšího poručnického státu OSN kombinuje barvy vlajky Organizace spojených národů tak, že má uprostřed modrého pole velkou bílou pěticípou hvězdu.\n\nModrá barva připomíná africkou jasnou oblohu, bílá hvězda africkou svobodu; pět cípů hvězdy reprezentuje pět oblastí, ve kterých žili Somálci v době vzniku vlajky: Italský Somaliland (Somálsko), Britský Somaliland (Somaliland), Francouzský Somaliland (Džibutsko), Ogaden (Etiopie) a Severní pohraniční oblast (Keňa). Vlajka totiž vznikla ještě za doby italské správy, která byla oficiálně uznaná roku 1954. Jako státní vlajka se používá až od roku 1960, po sjednocení italské a britské kolonie. Rozvržení vlajky částečně připomíná vietnamskou vlajku.\n\n"}
{"id": "315279", "url": "https://cs.wikipedia.org/wiki?curid=315279", "title": "Dragonrealm", "text": "Dragonrealm\n\nDragonrealm je série fantasy knih od amerického spisovatele Richarda A. Knaaka. Jedná se o dvě řady celkem deseti knih a několik samostatných povídek pojednávajících o historii světa zvaného \"Dračí říše\".\n\nV seznamu je uveden název, datum vydání a ISBN číslo originálu, v závorce pak název a rok vydání v ČR.\n\n\n\n\n<nowiki>*</nowiki>zatím nebylo vydáno\n\nV příběhu vystupují vysocí elfové, horští trpaslíci, lesní elfové (skřítci), draci, tajemná rasa ptačích lidi zvaná Pátrači a podzemní bytosti podobné pásovcům jménem Quelové. Zvláštní místo zaujímá prastará rasa Vraadů.\n\nO jejich stopách a odkazech v Dračí říši pojednává druhá série zvaná Origins.\n\nHlavní postavou se v první knize stává Cabe Bedlam a později se k němu připojuje Jantarová Paní (Lady Gwendolyn). Unikátními postavami jsou míšenec Lord Gryf, prokletý čaroděj mnoha jmen bez tváře Shade a démon Temný kůň, bytost původem z nicoty.\n"}
{"id": "315280", "url": "https://cs.wikipedia.org/wiki?curid=315280", "title": "Renault 20", "text": "Renault 20\n\nRenault 20 je automobil vyšší střední třídy vyráběný francouzskou firmou Renault mezi lety 1975 a 1984. Poprvé byl představen v Paříži v listopadu 1975. Byl vyráběn i v Rumunsku automobilkou Dacia pod názvem Dacia 2000. Renault 20 je až na několik odlišností shodný s Renaultem 30. Hlavním rozdílem mezi typem 20 a 30 je ten, že typ 30 má šestiválcový motor.\n\n\n"}
{"id": "315282", "url": "https://cs.wikipedia.org/wiki?curid=315282", "title": "Kirk Douglas", "text": "Kirk Douglas\n\nKirk Douglas, rodným jménem Isur Danielovič Děmskij (9. prosince 1916 Amsterdam, New York, USA – 5. února 2020, Beverly Hills, Kalifornie), byl americký herec a filmový producent. Začínal rolemi padouchů, později hrál i kladné hrdiny a složitější charaktery (\"Spartakus\", \"Stezky slávy\"). Byl známý svým důlkem v bradě a hlubokým hlasem. Šlo o otce hollywoodského herce a producenta Michaela Douglase, producenta Joela Douglase, producenta Petera Douglase a herce Erica Douglase.\n\nKirk se narodil v městě Amsterdam v americkém státě New York Heršelovi (Harry) Danielovičovi (1884–1950) a Bryně Sanglel (*1884). Rodiče byli chudí Židé z Ruska, kteří emigrovali z Gomelu (nyní Bělorusko).\n\nMezi jeho nejznámější filmové role patří mimo jiné též Spartakus ve stejnojmenném americkém filmu nebo Vincent van Gogh ve filmu \"Lust for Life\" (\"Touha po životě\"), za který byl nominován na Oskara. Nominován byl též za filmy \"Champion\", \"The Bad and the Beautiful\", ale žádnou z nominací neproměnil. Nicméně, Oskara nakonec získal ve speciální kategorii za „50 let kreativní činnosti inspirující filmovou komunitu“ v roce 1996. Kirk Douglas má též svou hvězdu na „chodníku slávy“ na Hollywood Boulevard a v roce 1984 vstoupil do síně slávy představitelů westernových filmů. Umístil se na 17. místě seznamu největších hvězd světového filmu.\n\nByl podruhé ženatý, první manželka byla Diana Dill (narozena 22. ledna 1923, svatba 2. listopadu 1943, rozvod v roce 1951), s níž měl dva syny, herce Michael Douglase a producenta Joel Douglase. Jeho druhá žena se jmenuje Anne Buyndens (svatba 22. května 1954) a měl s ní také dva syny: Petera Douglase, producenta, (narozen 23. listopadu 1955) a herce Erica Douglase (narozen v červnu 1958, zemřel 6. července 2004 na předávkování drogami).\n\nV roce 1996 utrpěl mozkovou mrtvici, byla částečně narušena jeho schopnost mluvení. Dne 9. prosince 2006 oslavil 90 let, na oslavě se zmínil o knihách, které píše o smrti svého syna Erica v roce 2004. V pátek 9. prosince 2016 oslavil 100 let. Jeho kardiolog mu při té příležitosti povolil jednu sklenici vodky, jinak měl alkohol zapovězen.\n\nZemřel ve 103 letech počátkem února 2020.\n\n"}
{"id": "315286", "url": "https://cs.wikipedia.org/wiki?curid=315286", "title": "Mitanni", "text": "Mitanni\n\nMitanni nebo Chanigalbat (asyrský název) či Naharin (\"nhrn\", egyptské pojmenování) bylo království v severní Mezopotámii existující v 15. až 14. století př. n. l. V období svého největšího rozmachu, během 14. století př. n. l., zahrnovalo území dnešního jihovýchodního Turecka, severní Sýrie a severního Iráku. Hlavním městem bylo Vaššukkani, jehož umístění ještě není přesně známo.\n\nKrálovství Mitanni je považováno za feudální uskupení pod vedením válečné šlechty indoevropského původu, která obsadila území Levanty v období 17. století př. n. l.; jeho vliv je patrný z písemných pramenů pocházejících z tohoto období. K zániku mitannského státu došlo kolem roku 1200 př. n. l.\n\nMitanni v severní Mezopotámii sahala od Nuzi (moderní Kirkúk) a řeky Tigris na východě, k Aleppu a střední Sýrii (Nuhašše) na západě. Jeho centrem bylo údolí řeky Chábúr, se dvěma hlavními městy: Vaššukkanni, v asyrských záznamech zvaném Usššukana, (\"vasu khani\" by v sanskrtu znamenalo „důl bohatství“; \"baškani\" v moderní kurdštině znamená „dobrý vodní zdroj“) a později Taite (v asyrských záznamech zvanými Taidu). Celá oblast umožňuje zemědělství bez umělého zavodňování.\n\n„Toto království bylo současně známo pod třemi jmény: Mitanni, Churri a Chanigalbat (a Egypťanům a Kanaáncům také pod čtvrtým jménem, západosemitským názvem Naharin nebo Naharim). Všechna jména byla ekvivalentní a zaměnitelná,“ tvrdí Michael C. Astour.\n\nChetitská kronika uvádí lid zvaný Churri (Ḫu-ur-ri), sídlící v severovýchodní Sýrii. Chetitský dokument, pravděpodobně z doby vlády Muršiliše I., se zmiňuje o „králi Churritů“ nebo „Churritech“. Assyrsko-akkadský překlad textu přepisuje slovo „Churri“ jako Chanigalbat. Tušratta, který vystupoval sám jako „král Mitanni“ v dopisech nalezených v Amarně, se vyjadřuje o svém království jako o Hanigalbatu. Egyptské písemné zdroje nazývají Mitanni \"nhrn\", což se obvykle přepisuje jako Naharin. Akkadské slovo pro \"řeku\" zní podobně.\n\nNázev Mitanni se poprvé objevuje v pamětech egyptského astronoma a výrobce hodin Amenemheta (přibližně 1480 př. n. l.), který píše, že se vrátil ze země \"Me-ta-ni\".\n\nEtnický původ obyvatel Mitanni je obtížné zjistit. Z rozboru vlastních jmen lze usuzovat, že zde byla část etnika příbuzná indoevropským kmenům. Potvrzují to také jména indických bohů, o kterých jsou zmínky ve smlouvách mezi chetitskou říší a mitannskou říší. Churritský jazyk, úzce příbuzný s urartejštinou, však byl – oproti indoevropským jazykům – aglutinační. Pravděpodobná je příbuznost obyvatel s Kassity a obyvateli Urartu.\n\nVládnoucí vrstva používala při správě země churritštiny i akkadštiny. Churritské části textu v dopisech nalezených v el-Amarně, které jsou obvykle vloženy do textu psaného akkadsky, naznačují, že královská rodina mluvila též churritským jazykem.\n\nChurrité žili v povodí Tigridu a přilehlých oblastech patrně až do 1. tisíciletí př. n. l.\n\nV jazyce Mitanni lze nalézt slova, která odpovídají indoárijským jazykům, proto lze přepokládat, že byl původní churritský živel překryt árjským superstrátem, jehož nositeli byla koně chovají aristokracie. Tato slova tak jsou nejstarším dokladem indoárijského, ale také indoíránského jazyka. Vládnoucí elitu v království Mitanni tvořila „vojenská šlechta“ \"marjanni\", mitannští bojovníci byli nazýváni \"marja\" (churritsky: \"marja-nnu\"), což odpovídá termínu (mladý) bojovník v sanskrtu; stejně tak výrazy z chetitských příruček o chovu koní psaných Mitannci jako \"aikawartanna\" nebo \"tierawartanna\" odpovídají sanskrtskému \"vartana\" „otáčet“ a číslovkám \"aika\" a \"tri\". Zajímavá jsou především jména božstev uvedených v mírové smlouvě krále Šattivazy přibližně z roku 1380 př. n. l., která stvrzuje loajalitu chetitskému králi Šuppiluliumašovi, a jež odpovídají bohům védské Indie:\n\nZ těchto faktů lze předpokládat, že v 16. století př. n. l., kdy vzniklo království Mitanni, už došlo k rozpadu indo-íránské jednoty. Indoárijci pravděpodobně obývali jižní část indoíránského území a při své cestě po východních březích Kaspického moře, když dorazili do pouštních oblastí východního Íránu, se rozdělili. Menší část vyrazila na západ a založila Mitanni, větší odešla na východ a před počátkem 15. století dorazila do indického Pandžábu. Íránci se vydali na jih až o několik století později a rozdělili se podobným způsobem na Médy a Peršany na západě a na východní Íránce, zatímco zbytek zůstal na severu a vstoupil do dějin od 6. století př. n. l. jako Skytové a Sarmati.\n\nŽádné přímé zdroje informací o historii Mitanni nebyly dosud nalezeny. Naše informace jsou založeny na asyrských, chetitských a egyptských zdrojích. Často není možné ani stanovit soudobost mezi vládci různých zemí a měst.\n\nNa počátku 2. tisíciletí př. n. l. vznikaly v oblasti od severní Sýrie až k pohoří Zagros malé státy s vládnoucími dynastiemi churritského původu.\n\nV té době bojovali s Asyrskou říší, kde vládl Šamši-Adad I. Jeho nástupce Išme-Dagán I. uzavřel s Churrity mír. Churrité se pokoušeli o výbojné války, na krátkou dobu pravděpodobně ovládli hlavní město asyrské říše Aššur. Později Churrité porazili slabé asyrské panovníky a Asýrii si udrželi až do šedesátých let 14. stol. př. n. l.\n\nV 17. století napadli říši Chetitů, kde však byli neúspěšní a tamější panovník Chattušiliš I. jejich útok odrazil. Jeho nástupce Muršiliš I. uzavřel proti Churritům koalici s Kassity.\n\nMezitím neustále probíhaly boje s Chetity. Churrité byli silnější a podařilo se jim dokonce zajmout sestru krále Muršiliše I. Charapšiliš s jejími syny. Oslabení Chetitů a dobytí Asýrie vedlo k vytvoření mocenského vakua v oblasti horního toku řeky Tigris. Churritské kmeny se spojily pod vládou jedné dynastie a založili zde v osmdesátých letech 16. století př. n. l. churritský stát Maitani, později nazývaný Mitanni.\n\nKrálovství bylo tvořeno konfederací knížectví Chanigalbat (Hanigalbat, s kmenovým územím kolem Nisibisu), Aštata (země na západním břehu Eufratu, naproti soutoku s Balíchem) a Alše či Alzie (země na jihu horního toku Eufratu, jižně od Antitauru).\n\nCentrum nově vzniklého státu leželo v povodí řek Balích a Chábur. Hlavní město Vaššukkani leželo patrně na dolním toku Cháburu (snad dnešní Tell Facháríja).\n\nPrvním panovníkem, jehož jméno známe, byl Kirta, který vládl asi do roku 1550 př. n. l. Za jeho vlády došlo patrně na úkor Chetitů k rozšíření území do maloasijské Kilikie.\n\nJeho nástupcem se stal jeho syn Šuttarna (asi 1550 - 1530 př. n. l.). Za jeho vlády se Mitanni pravděpodobně poprvé střetla se starověkým Egyptem.\n\nPo smrti Šuttarny se panovníkem stal jeho syn Parattatarna (asi 1530 – 1500 př. n. l.). Rozšířil území království směrem na západ, jeho vazalem se stal Idrimi, vládce země Mukíš, součástí Mitannského království se stalo území Kilikie. V této době se egyptský faraon Thutmose I. vydal s vojenskou výpravou na území Mitanni. S mitannským vojskem se úspěšně střetl na jih od Karchemiše.\n\nPo Parattarnovi krátce vládl Paršatatar a po něm Šauštatar (asi 1500 – 1450 př. n. l.). Za jeho panování dosáhlo Mitanni své největší rozlohy. Kolem roku 1525 však několikrát mitannské vojsko porazil egyptský faraon Thutmose III. a oslabení království využila také Chetitská říše a pravděpodobně dobyla sídelní město Vaššukkanni.\n\nPo Šauštatarovi se dostal na trůn jeho syn Artatama I. (asi 1450 - 1400 př. n. l.). Za jeho vlády Chetité dobyli mitannské město Aleppo v severní Sýrii. Mitanni uzavřelo proti Chetitům spojenectví s egyptským faraónem Amenhotepem II. Pro potvrzení spojenectví přijal faraon Thutmose IV. za manželku Artatamovu dceru. Tato dcera byla pravděpodobně matkou Amenhotepa III.\n\nEgypt přenechal mitannskému království sídelní město Mukíše Alalach, vazalem Churritů se stalo opět město Aleppo a později se vazalským městem mitannského království stala Kizzuwatna (Kilikie). Mitannské království se dostalo na vrchol své moci.\n\nSyn Artatamy I. Šuttarna II. (asi 1400 - 1390 př. n. l.) pokračoval v přátelských vztazích s Egyptem a svou sestru (nebo dceru) Gilu-chepu provdal za Amenhotepa III. Po Šuttarnově smrti se dostal k moci vojenský velitel Utchi, který vládl jako regent za ještě nedospělé Šuttarnovy syny. Za své vlády nechal staršího ze Šuttarnových synů Artašuwaru zavraždit.\n\nV roce 1380 př. n. l. byl Utchi mladším synem Tušrattou (1380 př. n. l. – 1350 př. n. l.) sesazen a popraven. Tušratta musel ještě obhájit trůn před uzurpátorem Artatamem. Svou dceru Tadu-chepu provdal za Amenhotepa III. Za jeho vlády území Mitanni sahalo od Kilikie a Sýrie přes severní Mezopotámii až po celou Asýrii. Mitanni však bylo vojensky závislé na Egyptu.\n\nV Chetitské říši nastoupil během této doby na trůn Šuppiluliumaš I. Napadl vazalské státy Mitanni v severní Syrii a nahradil jejich vládce svými věrnými osobami. Začal tak I. válku syrskou. Pokusil se napadnout také samotné Mitannské království, byl však odražen. Uzavřel alespoň spojenectví s Tušrattovým odpůrcem Artatamou. V té době se začala osamostatňovat Asýrie. Z mitannské nadvlády vymanil Asýrii Eríba-Adad I. (1392–1366 př. n. l.).\n\nPo roce 1360 př. n. l. zahájil chetitský panovník Šupiluliumaš I. II. válku syrskou. Uzavřel spojenectví s ugaritským králem Niqmaddem. Mitanni útok opět odrazilo, ale Šupiluliumaš I. mitannské království obešel ze severu (se svolením místního krále) a napadl Mitanni z druhé strany. Dobyl několik pevností (Kutmar a Sutta) a obsadil sídelní město Vaššukkani. Tušratta z Vaššukkani unikl, ale byl zanedlouho zavražděn vlastním synem Kurtiwazou. Z Vaššukkani vytáhl Šuppiluliumaš do Sýrie, kde obsadil mitannská knížectví Chalab, Mukiš, Neja, Kadeš a další. Pevnost Karchemiš dobyl po dlouhém obléhání kolem roku 1352 př. n. l.\n\nTušrattovým nástupcem se stal Šuttarna III. a také Kurtiwaza (po roce 1350 - cca 1330 př .n. l.). (který přijal též jméno Šattiwaza). Mitannské království se tak rozdělilo na dvě části. Šattiwaza se stal vazalem Chetitské říše a jeho království se rozkládalo pouze v údolí řeky Chábur. Šattiwaza se sice z vazalství brzy vymanil, ale musel čelit stále sílícímu tlaku Asýrie.\n\nPo roce 1330 př. n. l. se podařilo Šattiwazovu nástupci Šattuarovi I. (cca 1330-1300) znovu mitannské království sjednotit, i když v menší územní rozloze. Sýrie zůstala Chetitům a Asýrie zůstala samostatná.\n\nKolem roku 1308 př. n. l. se pokusil Šattuara své území rozšířit a vpadl do Asýrie, byl však poražen a dokonce zajat asyrským panovníkem Adad-nárárím I. Tomu musel potvrdit své vazalství.\n\nPo smrti Šattuary se dostal na trůn jeho syn Wasašatta. Sídelní město přesunul do Taidi a pokusil se vymanit ze svého vazalství. Byl však mezi Karchemiší a Charránem poražen a zajat s celou svojí rodinou. Na jeho místo byl dosazen asyrský místodržící. Království Mitanni tak zaniklo.\nPo jeho zániku se jednotlivá churritská knížectví osamostatnila a potvrdila své vazalské vztahy k Asýrii.\n\nKolem roku 1275 př. n. l. se Churrité v knížectví Chanigalbat vzbouřili a pokusili se z vazalství vymanit. Povstání vedl král Šattuara II. V té době Adad-nárárí I. zemřel a Churrité se pokusili změny na asyrském trůně využít. Spojili se s Chetity a nomádským kmenem Achlamu. Jejich koalice ale byla nástupcem Adad-nárárího Salmanasarem I. poražena a Šattuara musel uprchnout. Země opět dostala asyrské místokrále a následovalo úplné spojení s Asýrií a postupné splynutí churritského obyvatelstva se semitským.\n\n"}
{"id": "315287", "url": "https://cs.wikipedia.org/wiki?curid=315287", "title": "Novinky.cz", "text": "Novinky.cz\n\nNovinky.cz je od roku 2003 jeden z nejnavštěvovanějších zpravodajských serverů na českém internetu, provozovaný jako on-line magazín deníku \"Právo\" a společnosti Seznam.cz. Zároveň se snaží o úzkou spolupráci s dalším projektem firmy Seznam.cz, s internetovou televizí Stream.cz. V roce 2010 web získal v soutěži Křišťálová Lupa 2. místo v kategorii média - všeobecná, 1. místo získal web iDnes.cz a třetí místo Aktuálně.cz.\n\nHistorie zpravodajského serveru Novinky.cz je doložitelná od roku 1998, kdy vycházely s logem projektu Seznam, který byl rovněž v zápatí uveden jako vydavatel, a měly charakteristické žlutozelené provedení. Provozovatelem byl zpočátku Ivo Lukačovič jako živnostník, později Seznam a. s. Šéfredaktorem Novinek.cz byl v červenci 1998 Petr Matoušek, projekt fungoval na bázi článků od placených přispěvatelů. Již krátce po svém vzniku se v létě 1998 dostaly Novinky mezi nejnavštěvovanější české zpravodajské servery.\n\nOd začátku roku 2003 web spustil on-line zpravodajství, radikálně změnil uspořádání i barevné ladění do kombinace červené s kaštanovou hnědočervenou barvou a v záhlaví se začal označovat jako „on-line magazín deníku PRÁVO & portálu Seznam.cz“. Spoluvydavatelem se stala společnost Borgis a. s., která je vydavatelem deníku Právo. Od úterý 13. září 2005 zmizelo menu na levé straně stránky a bylo nahrazeno méně výrazným v záhlaví pod nadpisem (po vzoru konkurenčních zpravodajských portálů iDnes a iHned), přičemž logo, barevné ladění i celkový dojem zůstaly zachovány, kaštanová červeň nepatrně ztmavla a prostorové uspořádání se stalo vzdušnějším, méně nahuštěným, s fixní šířkou sloupce článků 750 pixelů u levého okraje obrazovky, výrazně se zmodernizoval způsob zobrazování obrázků listováním v jejich galerii u článku. Čtenářské komentáře k článkům se přemístily z pravého sloupce do prostoru pod článkem a objevila se možnost označovat „hodnotné“ diskusní příspěvky. Recenzent Lupy kritizoval přetrvávající nízkou jazykovou kulturu, míru gramatických chyb a „amatérskou typografii“ článků, například kombinaci bezpatkového fontu Arial v textu článků s patkovými titulky fontu Times, špatná práce s vertikálními mezerami a rozestupy textu, porušování základních zvyklostí pro proklady, rozestupy a vzájemné vztahy úseků textu.\n\nPodle výsledků auditu iDot.cz na začátku března 2003 v průběhu volby prezidenta České republiky, dva měsíce po spuštění on-line zpravodajství, návštěvnost Novinek počtem přes 142 tisíc unikátních uživatelů denně předstihla zpravodajský server iDnes.cz a mezi všemi českými weby se Novinky dostaly na druhé místo, za Seznam.cz. Do výsledku Novinek.cz podle iAuditu však byly zařazeny i domény, v jejichž výsledcích byly zahrnuty domény jako dovolena.seznam.cz, kultura.seznam.cz, letenky.seznam.cz a několik dalších, které jsou společnými sekcemi Seznamu i Novinek a jejichž objem tvořil asi šestinu celkového výsledku Novinek.\n\nZačátkem ledna 2007, kdy čtenost Novinek.cz podle informace Novinek.cz poprvé přesáhla milion čtenářů za den, měly nejvýznamnější konkurenční zpravodajské portály výrazně nižší návštěvnost, iDnes.cz necelý půlmilion čtenářů denně a Aktuálně.cz necelých 200 tisíc. Novinky.cz tak byly druhým nejnavštěvovanějším webem českého internetu a předčil je jen sesterský či spíše mateřský web Seznam.cz s návštěvností 2,4 milionu denně.\n\nV březnu 2009 došlo k další významné změně designu a členění. Server rovněž avizoval zrušení veřejné anonymní diskuse pod články a nahradil je diskusemi, do nichž mohou přispívat pouze uživatelé, kteří prošli korespondenční registrací (potvrzení identity pomocí listovní pošty) a příspěvky se zobrazují s jejich jménem, příjmením a názvem obce. Zároveň byla zpřísněna pravidla pro zveřejňování příspěvků. U článků, které se týkaly kontroverznějších témat, například Romů či komunistů, diskuse kvůli vulgaritám a útokům do té doby ani nebyla otevírána. Václav Strnad se pokusil založit nezávislé diskuse k článkům na Novinkách na webu www.diskuse-novinky.cz, ale tento projekt se dlouhodobě neuchytil a zanikl. Návštěvnost zpravodajských webů nebyla radikálním omezením diskusí na Novinkách zásadně ovlivněna. Pro velký zájem byla registrace nových diskutujících úplně zastavena.\n\nS podobnými restrikcemi následně přišly i některé významné konkurenční servery, mezi první následovníky patřil web tn.cz, který diskuse dočasně zcela zablokoval a staré diskuse znepřístupnil. IDnes.cz později přišel s bodovým systémem odměňování a trestání diskutérů.\n\nPodle měření NetMonitor společnosti Mediaresearch byly v prosinci 2014 Novinky.cz třetím nejnavštěvovanějším českým webem v těsném závěsu za iDnes.cz s odhadovaným počtem přes 4 miliony návštěvníků, první místo si držel Seznam.cz s více než 6 miliony. Pokud se vyhodnocovali pouze návštěvníci z České republiky, Novinky.cz byly před iDnes.cz.\n\nV květnu 2011 uvádí server siteinfo.cz Novinky.cz jako pátý nejnavštěvovanější český web, předstihuje je Seznam.cz, iDnes.cz, Centrum.cz a Lidé.cz, následuje je Stream, Super, Aukro, Stesti a Mapy.\n"}
{"id": "315288", "url": "https://cs.wikipedia.org/wiki?curid=315288", "title": "Apollo 4", "text": "Apollo 4\n\nApollo 4 byl nepilotovaný let amerického programu Apollo (9. listopadu 1967).\n\nDeset měsíců po tragické smrti kosmonautů v Apollu 1 před jeho startem z rampy 34 na Mysu Canaveral byla vyslána první loď bez kosmonautů na oběžnou dráhu Země.\n\nPři tomto letu AS-501 čili Apolla 4 se poprvé vyzkoušela raketa Saturn 5 a tepelný štít kosmické lodi Apollo při vstupu do atmosféry druhou kosmickou rychlostí. Mimo tento hlavní úkol se prověřila činnost řídícího střediska v Houstonu ve spolupráci s dalšími sledovacími stanicemi a loděmi na oceánu.\n\nNejsilnější nosná raketa USA všech dob, 111 metrů vysoký Saturn 5 o hmotnosti 2700 tun odstartoval na Floridě z mysu Canaveral, resp. z ostrova Merritt, rampy 39A. Na špičce rakety byla instalována loď Apollo 4 i s maketou měsíční sekce LM, uvnitř lodě však kosmonauti nebyli. Brzy komplex dosáhl předepsané orbitální dráhy kolem Země. Všechny tři stupně pracovaly dobře, tedy s požadovaným výkonem a také se jeden po druhém po vyhoření od Apolla odpojily. Průběh letu monitorovala také nová sledovací loď USS Vanguard. Po 8 hodinách pak na povel z řídícího střediska letů v Houstonu začal sestupovou fázi, během níž se loď od zbytků rakety oddělila (ve výši cca 18 200 km) a přistála s pomocí tří padáků na hladině Tichého oceánu necelých 10 km od čekající letadlové lodě USS Bennington, kam byla posléze dopravena.\n\nLet byl vyhodnocen NASA jako velice úspěšný i přes řadu drobných závad.\n\n"}
{"id": "315289", "url": "https://cs.wikipedia.org/wiki?curid=315289", "title": "Josef Hron", "text": "Josef Hron\n\nJosef Hron (* 17. prosince 1950 Pelhřimov) český fotbalový trenér a bývalý fotbalový brankář. Jako hráč získal v sezoně 1977/78 mistrovský titul se Zbrojovkou Brno pod vedením Josefa Masopusta.\n\nV nejvyšší československé soutěži odchytal za TJ Zbrojovka Brno v 9 ročnících celkem 246 utkání a v 75 z nich udržel čisté konto. Ve všech těchto ukazatelích je dosud zbrojováckým rekordmanem, přiblížil se mu zatím pouze Luboš Přibyl – 9/224/68 (1994–2002). Poté působil v druholigovém Prostějově a následně v rakouském Gmündu nechyběl za 12 let ani v jednom mistrovském utkání, aktivní činnost ukončil ve 46 letech. Tato legenda brněnského fotbalu dlouhodobě působí u A-mužstva jako trenér brankářů.\n\n\nV nejvyšší soutěži odehrál 246 utkání, v 75 z nich udržel čisté konto (vše za Zbrojovku Brno).\n\n\n"}
{"id": "315290", "url": "https://cs.wikipedia.org/wiki?curid=315290", "title": "Terminátor 3: Vzpoura strojů", "text": "Terminátor 3: Vzpoura strojů\n\nTerminátor 3: Vzpoura strojů (\"Terminator 3: Rise of the Machines\") je americko-německo-britský sci-fi film, který natočil v roce 2003 režisér Jonathan Mostow podle scénáře Johna Brancata a Michaela Ferrise.\n\nDěj se odehrává o deset let později od . John Connor (Nick Stahl) žije život bez jakýchkoliv záznamů o své existenci. Protože jej Skynet nemůže vystopovat, do minulosti vysílá nejmodernějšího terminátora T-X (Kristanna Loken), který má za úkol zlikvidovat Connorovy budoucí spolupracovníky v hnutí odporu, mezi které patří i veterinářka Kate Brewster (Claire Danes), kterou se T-X pokusí zabít. Avšak náhodně narazí i na Johna Connora. Hnutí odporu posílá za T-X i zastaralou verzi T-850 (Arnold Schwarzenegger). Vyjde najevo, že Kate Brewster a John Connor jsou v budoucnosti manželé a je nanejvýš důležité, aby přežili soudný den, který nastane již za několik hodin.\n\n"}
{"id": "315291", "url": "https://cs.wikipedia.org/wiki?curid=315291", "title": "Hron (rozcestník)", "text": "Hron (rozcestník)\n\nHron může být:\n\n\n\n"}
{"id": "315293", "url": "https://cs.wikipedia.org/wiki?curid=315293", "title": "Bystřice (přítok Bíliny)", "text": "Bystřice (přítok Bíliny)\n\nBytřice je malý vodní tok v okrese Teplice. Pramení v lesích jihozápadně od Cínovce v nadmořské výšce 860 metrů. Je dlouhá 18,4 km, její plocha povodí činí 70,9 km² a průměrný průtok v ústí je 0,48 m³/s. Teče převážně jižním až jihovýchodním směrem.\n\nOd hranic s Německem je to prudký podhorský potok. Své vody sbírá v lesích Krušných hor. Až do Dubí protéká řídce osídlenou krajinou a kopíruje průběh silnice. Pod Dubím vstupuje do hustě osídlené Mostecké pánve a protéká Teplicemi. V povodí má několik poměrně velkých vodních ploch. U Velvět se v nadmořské výšce 175 metrů vlévá zleva do řeky Bíliny.\n"}
{"id": "315299", "url": "https://cs.wikipedia.org/wiki?curid=315299", "title": "Harfové dny Ostrava", "text": "Harfové dny Ostrava\n\nHarfové dny Ostrava je jediný mezinárodní festival v České republice úzce zaměřený na harfu. Festival vznikl v roce 2000 v Ostravě. Jeho zakladatelkou byla harfistka Ada Balová. Impulsem pro vznik Harfových dnů bylo pořádání VII. světového harfového kongresu ( ) v Praze v roce 1999, jehož uměleckou ředitelkou byla harfistka Jana Boušková.\n\nFestival uvádí harfistky i harfisty na sólových recitálech, s komorními soubory i s orchestry. Je také zaměřen pro uvádění mladých talentů a jejich začleňování do profesionální umělecké činnosti. Mladí interpreti mají na festivalu možnost vystupovat po boku známých muzikantů a hrát v doprovodu zkušených hudebních těles. Vedle koncertů jsou v rámci festivalu pořádány také přednášky o harfě a hudbě obecně. \n\n"}
{"id": "315301", "url": "https://cs.wikipedia.org/wiki?curid=315301", "title": "Kůlny", "text": "Kůlny\n\nPřírodní památka Kůlny se nachází v okrese Brno-město, katastrální území Kníničky. Správa AOPK Brno, kód 1459. Jedná se o skalnatý svah kopce, který se nachází nad levým břehem Brněnské přehrady, v místní lokalitě Obora. Nedaleko je hrad Veveří a další přírodní památky Junácká louka a Na skalách. Geomorfologicky náleží Kůlny Bobravské vrchovině. Důvodem ochrany je lesní společenstvo, bohatá květena a chráněné druhy plazů.\n\nPodloží tvoří biotitické až amfibol-biotitické granodiority typu Veverská Bítýška brněnského masivu a biotitické pararuly jeho pláště. Pokryv představují rankery a kyselá kambizem typická.\n\nV dubohabřinách a doubravách je zastoupen dub zimní, habr obecný, javor mléč, lípa malolistá, jilm horský, dub letní, jeřáb břek, z keřů hojně dřín jarní, ptačí zob obecný, slivoň trnitá, růže šípková. Z bylin bělolist rolní, brambořík nachový, čilimník řezenský, dymnivka plná, prvosenka jarní či rozrazil vídeňský.\n\nPlazy zastupuje užovka hladká, užovka podplamatá, užovka obojková a slepýš křehký, z obratlovců je to ještěrka obecná a mlok skvrnitý, z ptáků lejsek bělokrký, rehek zahradní, strakapoud prostřední, žluva hajní. Zaznamenány byly výskyty brouků jako roháč obecný, tesařík obrovský nebo krasec berlínský.\n\n\n"}
{"id": "315305", "url": "https://cs.wikipedia.org/wiki?curid=315305", "title": "Skautské středisko KOMPAS Brno", "text": "Skautské středisko KOMPAS Brno\n\nJunák – český skaut, středisko Kompas Brno (také \"JS Kompas Brno\", \"„Patnáctka“\" nebo \"15. brněnské středisko Junáka\") je organizační jednotkou Junáka a patří mezi největší brněnská skautská střediska. Skautské středisko Kompas je známé také pořádáním mnoha otevřených akcí (zejména sportovních turnajů) a kurzů pro budoucí skautské vedoucí.\n\nNa začátku roku 2015 čítala členská základna střediska cca 180 členů. Celkem 133 dětí se účastnilo pravidelných aktivit v rámci největšího brněnského dívčího skautského oddílu \"NIKA\", druhého největšího brněnského chlapeckého oddílu \"ORION\" a v roce 2010 vzniklého oddílu \"LYNX\".\n\nČinnost střediska řídí volená středisková rada v čele s vedoucím střediska, který je statutárním orgánem. V současné době stojí v čele střediska Iva Vaňková. Středisková rada je vrcholným orgánem střediska mezi sněmy, schází se zpravidla jednou za měsíc a rozhoduje většinou hlasů přítomných členů.\n\nStředisko Kompas samo sebe v rámci profilu střediska charakterizuje pěti profilovými hesly:\n\nCílem střediska je podobně jako u jiných středisek Junáka výchova a všestranný rozvoj dětí.\n\n\"Kompas\" vznikl na začátku 90. let 20. století a pod vedením brněnského pedagoga, středoškolského profesora fyziky Igora Slatkovského, se brzy zařadil mezi aktivní střediska Junáka.\n\nOd roku 2002 se v rámci aktivit střediska postavilo již pět hřišť pro děti z dětských domovů či stacionářů. Z vedoucích a odrostlých členů střediska a také z účastníků kurzů Rozrazil vyrostla skupina lidí, kteří věnují velkou část svého volného času stavbě prolézaček a výrobě hraček pro děti, které neměly tolik štěstí a nežijí stejný život jako ostatní. Až do roku 2006 probíhaly aktivity této skupiny pod záštitou střediska Kompas, od roku 2007 fungují pod novým občanským sdružením 8D. V prostorách střediska Kompas proběhly semináře o ekologických projektech a Fair trade. Středisko se také dlouhodobě účastní sbírek Květinový den, KAPKA a Postavme školu v Africe.\n\nPod hlavičkou střediska se koná jeden z největších kurzů zabývajících se výchovou budoucích skautských vedoucích – \"Čekatelský lesní kurz Rozrazil\". V roce 2012 se koná již 15. ročník tohoto kurzu.\n\nStředisko Kompas otevírá své tábory i nečlenům střediska. Děti zde mají možnost se seznámit se skautským prostředím a zapadnout do fungujících družinek. Mezi další akce pro nejmladší děti patří turnaje v deskových hrách a turnaje v ufobale (hra podobná \"frisbee\"). Pro starší (zejména nad 15 let) je chystán volejbalový turnaj \"Vo zlatou hustilku\" a také turnaj v deskových hrách a v talířové (což je hra podobná frisbee hraná podle pravidel házené).\n\nV roce 2007 se 9 členů střediska zúčastnilo mezinárodního skautského Jamboree (celosvětové setkání skautů) v Anglii. Mezi jihomoravskými středisky mělo středisko Kompas na této akci největší zastoupení. Účastníci měli možnost setkat se se skauty a skautkami z celého světa, prohlédnout si Londýn, zúčastnit se celé řady zajímavých programů a vidět členy britské královské rodiny. Členové střediska Kompas se zúčastnili také Jaboree ve Švédsku v roce 2011, středoevropských Jamboree \"FÉNIX 1997, EUROCOR 1998, TATRACOR 2004, ORBIS 2006, \"evropských setkání \"Intercamp\" 2012 (v Německu), \"Intercamp\" 2013 (v Holandsku) a českého Jamboree s mezinárodní účastí \"KLÍČ 2008\".\n\nOd konce roku 2006 má středisko Kompas v pronájmu na 50 let rodinný dům v ulici Boženy Němcové v Králově Poli. Jedná se o třípodlažní stavbu s prostornou půdou, zahradou a dílnou. „Skautský dům“ je zázemím pro akce střediska a slouží rovněž jako ubytovna pro mladé lidi (nejen skauty), kteří zavítají na návštěvu Brna. Zázemí pro ně tvoří zatím kuchyň, koupelna a několik molitanů. Přespávají v některé z kluboven. Ve Skautském domě se pravidelně schází Brněnský klub deskových her. Skautský dům využívají oddíly ORION a NIKA. NIKA působí taktéž v brněnské čtvrti Medlánky. Oddíl LYNX má klubovnu v blízkých Ivanovicích.\n\nAdresa skautského domu: Boženy Němcové 29, 612 00 Brno-Královo Pole\n\nIgor Slatkovský (15. ledna 1962 – 29. listopadu 1994) byl brněnský pedagog a skautský vůdce. Absolvoval pedagogickou fakultu University Jana Evangelisty Purkyně v Brně (1987) a posléze působil jako učitel fyziky na Gymnáziu na třídě kapitána Jaroše v Brně (1988–1994).\n\nByl zakladatelem a prvním vedoucím skautského střediska Kompas Brno. Působil také v okresní radě Junáka Brno-město a po revoluci pořádal první roverské akce v Brně. K příležitosti 10 let obnoveného skautingu v Brně (rok 2000) byl vybrán mezi 12 nevýznamnějších osobností historie brněnského skautingu. Po jeho tragické smrti po něm byl pojmenován vzdělávací kurz pro skautské vedoucí – Jihočeská lesní škola Igora Slatkovského.\n\nDalší významné osobnosti:\n\n\n"}
{"id": "315306", "url": "https://cs.wikipedia.org/wiki?curid=315306", "title": "Methylbromid", "text": "Methylbromid\n\nMethylbromid (systematicky \"brommethan\") CHBr je za normálních podmínek bezbarvý, nehořlavý, bez zápachu, ale prudce jedovatý plyn. Je těžší než vzduch, a proto se při úniku šíří při zemi.\n\nPoužívá se zejména jako pesticid k ničení plísní a hub (fungicid), k zabíjení hmyzu (insekticid) či k hubení hlodavců (rodenticid). V průmyslu je používán i jako rozpouštědlo nebo jako methylační činidlo. V přírodě methylbromid produkují některé mořské řasy a rostliny z čeledi brukvovité.\n\nSvětová spotřeba methylbromidu přesahovala v roce 1991 63 tisíc tun. Methylbromid byl oficiálně zařazen mezi chemické látky poškozující ozonovou vrstvu Země a jeho celosvětový zákaz je plánován na rok 2015. Česká republika a ostatní státy EU ukončily jeho používání 1. ledna 2005.\n\n\n"}
{"id": "315308", "url": "https://cs.wikipedia.org/wiki?curid=315308", "title": "Sitár", "text": "Sitár\n\nSitár ( , , , ) je mnohostrunný drnkací hudební nástroj z rodiny louten, populární v severní Indii, typický představitel nástrojů hindustánské hudby. Klasickým doprovodným nástrojem je dvojice bubnů tabla případně strunný nástroj tampura. Podobným nástrojem odvozeným od sitáru avšak s basovějším zvukem je surbahar.\n\nSitár má rezonanční skříň vyrobenou ze skořepiny tykve a dlouhý dutý krk. Měří 1,2 až 1,35 m a dřevěné součásti pozůstávají nejčastěji z tunu (Cedrela tuna) nebo z teaku (Tectona grandis). Má 19 až 24 pohyblivých obloukových pražců a obvykle 4 melodické kovové struny, 3 (vzácně 4) bzučivé (bordunové) struny čikarí ke zdůraznění rytmu a vibrace a 11 až 13 (ojediněle 9, 10, 14 nebo 15) kovových rezonančních strun probíhajících pod pražci. Studentské nástroje bývají tradičně zcela bez těchto strun. Prohnuté pražce jsou připojeny provázky napjatými kolem krku, což umožňuje pražci hýbat dle potřeby. Spolu s dlouhým dutým krkem a rezonančními strunami \"taraf\" produkuje sitár velmi bohatý zvuk s komplexní harmonickou rezonancí a alikvótními tóny.\n\nHistorie tohoto nástroje je opředena mnoha mýty a nejastnostmi. Došlo k nimi mimo jiné díky špatné interpretaci zdrojů. Jedna z hypotéz, že nástroj vznikl na základě několikasetletého používání perských louten typu sazu a setaru na dvoře moghulských vládců se taktéž ukázala jako mylná. Jisté je, že v osmnáctém století existovalo několik vývojových větví tohoto nástroje. Víceméně dnešní podobu sitár získal během devatenáctého století díky kalkatským dílnám a umělcům. Ke konci 19. století byly k nástroji přidány rezonanční struny. Zlatou érou sitáru se stalo až století dvacáté.\n\nZásadní vliv na vytvoření sitáru jak ho známe dnes měla dílna Kanai Lal v Kalkatě. Nejpodstatnější změny v konstrukci a designu má na svědomí jediný člověk z této dílny - Šrí Nitjánanda Dás Adhikari . Většinu jeho inovací můžeme dnes vidět na téměř každém sitáru, přitom se jedná o změny povedené teprve přibližně v třicátých až čtyřicátých letech dvacátého století.\n\nNový styl se rozšířil po celé Kalkatě a do dnešních dob po celé Indii. Díky úspěchům jeho vlastní dílny došlo k tomu, že většina ostatních výrobců začala kvůli oblíbenosti vyrábět převážně jen tento styl. A tak se postupem času stalo, že z dříve variabilního nástroje máme dnes v porovnání s dobou před Nitjánandou v podstatě uniformní nástroj. I to se ale dnes vzhledem k rozmachu výroby retro nástrojů začíná měnit zase nazpátek.\n\n\"viz obrázek vlevo\"\n\nNení ve schématu vyznačeno:\n\nLadění není snadná věc, obyčejně se říká, že první dva nebo i tři roky se člověk učí opravdu správně ladit. Existují desítky typů ladění. Navíc záleží na škole, ke které hráč patří. Původní ladění se dnes používá zřídka, neuslyšíme jej ani na vystoupeních takových jmen jako je Ravi Shankar, natož u všech ze zástupu západních hráčů.\n\nKrajně důležitou záležitostí je pevnost prvního kolíku (jelikož první struna je nejvíce vystavena tlaku a navíc vytahování), daná jak provedením jeho zasunovací části, která musí být dostatečně drsná, tak provedením otvoru v krku. Struna se nejprve naladí kolíkem a pak přitlačí k tělu nástroje. Tím se postupně dosáhne napětí, kdy už struna drží a lze ji bez problémů vytahovat během hraní. Jemné doladění se provádí pomocí ladících korálků manka (viz obrázek vpravo), a to běžně i několikrát během hraní.\n\nNejčastější ladění (styl kaharádž - pančam) je:\n\n\nPři hře se sedí výhradně na zemi nebo zvýšeném pódiu. Hudebník drží sitár v úhlu 45 stupňů (ženy více svisle) vsedě na klenbě levé nohy podstrčené pod nohou pravou, jejíž chodidlo spočívá nalevo nebo na zemi. Nástroj nesmí být ani příliš u těla, ani příliš daleko. Správná pozice je stěžejní jak pro hru tak pro uchování zdraví zad. Pravou rukou drnká hudebník na struny v místě pod posledním pražcem speciálním drátěným plektrem zvaným mizrab (nebo mizraf, mezrab, šákma atp.), nasazeným na pravém ukazováčku. Palec při tom v podstatě nepřetržitě opírá o hranu krku. (Někteří hráči si pravou ruku opírající se při hře o ozvučnicí podkládají látkou kvůli potu.) Levou rukou manipuluje se strunami tlakem prstů, přičemž používá nejvíce ukazováček, dále prostředníček, velmi zřídka prsteníček - pouze jedná li se o poslední tón ve vzestupné řadě a i tak ne vždy. Vytahováním po pražci dolů hraje ozdoby, například tzv. \"mínd\" odpovídající glissandu, jehož pomocí lze hrát několik tónů na jednom pražci a je základním prvkem hry na nástroj. Na malíčku pravé ruky mívají hráči dlouhý nehet sloužící pro rozeznění rezonančních strun v typické tónové kaskádě (totéž se někdy provádí palcem) nebo pro úhozy na hlavní struny. Pro leváky platí samozřejmě vše na opačných rukou.\n\n\nPět not: audava\nŠest not: sadava\nSedm not: sampurna\nNapříklad má-li rága pět tónů ve vzestupném směru a sedm v sestupném její jati je audava-sampurna\n(devět rás: šringar - láska, rudra - hrozba, hasya - radost, vibhatsaya - zklamání, víra - hrdinství, karuná - soucit, bhayanak - nejistota, adabhúta - zvědavost, šantha - uklidnění)\n\n\n\nPostup:\nV tradičních dílnách se používají výlučně ruční nástroje (kromě hrubého opracování kolíků). Dnes se však již začínají běžně používat elektrické vrtačky, brusky, talkové pistole na polyuretanový lak místo ručního šelakování a podobně.\n\nDnes je výroba sitárů masovou záležitostí, po celé Indii jsou stovky dílen, nejvíc jich pak je okolo Bombaje, Kalkaty, v Dillí a v Miraji. S velkým počtem vyráběných sitárů samozřejmě roste také počet nekvalitních kusů. Důležitý fakt je, že většina dílen dnes už ani nestaví svá vlastní těla a funguje tak spíš jako stanice pro aplikaci kolíků, laku a ozdob. Většina těl se dělá v Kalkatě, kde se prodávají po stovkách. Vzhledem k velkému odbytu na západě se hodně výrobců snaží na nástrojích šetřit. Takové výrobky pozná zákazník podle různých detailů, které se na kvalitním nástroji rozhodně neobjeví. Jelikož je nabídka dostatečně velká, je dobré se rozmyslet, za co chce člověk dát svoje peníze. Známky levné a hlavně rychlé výroby viditelné okem jsou:\n\nNásledující seznam uvádí výrobce nástrojů vysoké kvality. Většinou se jedná o firmy s dlouhou rodinnou tradicí a někdy téměř stoletou zkušeností. Sitáry i jiné nástroje od těchto firem (zejména výše zmíněných) používá většina profesionálních hráčů.\n\nKromě uvedených existuje samozřejmě celá řada dalších výrobců produkující nástroje různé kvality, obyčejně však nízké. Mnoho takových firem sídlí i s dílnami v hlavním městě Dillí a využívají turistů ze západu coby odbytiště nástrojů, které jsou s to plnit spíše funkci suvenýru nebo dekorace. Lze se však setkat i s nástroji vysoké kvality bez označení výrobce (typické pro dílny ve vesnici Miraj, kterých je zde nejméně tucet) a naopak také s nástroji označenými slavnou značkou, avšak nevalné kvality.\n\nNěkteré dílny navíc záměrně doplňují své nekvalitní výrobky značkami známých výrobců, případně zkomoleninami názvu slavné firmy, což je u nás známá praxe například u padělků značkového oblečení vyráběných v asijských zemích. Tak se můžeme setkat se sitárem nesoucím označení Sanjey Rikhi Ram (originál je Sanjay Rikhi Ram), Radhey S_yam Sharma (originál je Radhey Shyam Sharma), apod. Jiným příkladem je firma BIBA z Dillí, záměrně používající podobný název jako kvalitní značka Bina, avšak naproti ní vyrábějící nástroje, které je zbytečné s originály vůbec srovnávat. Samostatným tématem by pak mohlo být falšování nástrojů Hiren Roy a Kanai Lal ze šedesátých let. Tyto strategie nicméně na zákazníky, zejména ty ze západu, fungují.\n\n\nJaký je rozdíl mezi sitárem z tunu a teaku?\nZásadním rozdílem může být cena, teakové sitáry bývají dražší. V podstatě se dá ale říct, že existuje samozřejmě natolik kvalitní tun, který může zvukem předčit průměrný teak. Zásadní roli hraje, jedná li se o teak z Barmy, který je nejkvalitnější (a dnes téměř nedostupný), o dobrý teak ze severu či teak z centrálních provincií, tzv. CP teak. Z hlediska trvanlivosti vede také teak, vydrží i přes sto let ve stejné kvalitě, u tunu je to při běžné intensitě hraní maximálně třicet až čtyřicet let. Výhodou tunu ale bezesporu zůstává jeho jasný plný zvuk hned od začátku hraní. U teakového sitáru si můžeme na plný tón počkat třeba tři až pět let a některé se naplno nerozehrají nikdy.\n\nCo je to styl Ravi Shankar (RS) a co styl Vilayat Khan (VK)?\nPojmy souvisí jak s designem nástroje tak s použitým uspořádáním strun a typem jawari. Styl Ravi Shankar představuje obecně známý a nejvíc vyráběný sitár zdobného vzhledu, s lotosovými kolíky pro hlavní struny, bohatým vyřezáváním na desce i zádech a s vyrývanými celuloidovými rámečky. RS sitáry mívají různě velkou horní tumbu, poměrně širokou rezonanční desku a otevřenou jawari (khula thát jawari), což znamená, že tón je velice plný s velkou rezonancí a dlouhým dozvukem. RS sitáry používají celou sadu basových strun (tento styl strunění se nazývá Kharaj-Pancham) a mají zpravidla 13 rezonančních strun, ačkoliv RS sám nepoužíval pátou strunu a jeho sitáry byly tedy šestistruné. Sitáry stylu Vilayat Khan mívají většinou strohý design, jednoduché kolíky, nemívají horní thumbu ani celuloidové rámečky, spíše detaily z umělé perleti. Vyřezávání je strohé nebo je nástroj zcela hladký. Co se jawari týče je zavřená (band thát jawari), vydává jemnější a poněkud tupější tón, ne s tak rezonujícím zvukem. Struny jsou uspořádány jinak, než na RS sitáru, rezonančních je jen 11 nebo 12. Strunění se nazývá Gandhar-Pancham a spodní basová struna Sa (čtvrtá hrací) je nahrazena strunou laděnou na Ga. Druhá struna se většinou nepoužívá vůbec, případně je na místě třetí struny. Samozřejmě existuje celá řada výjimek a kombinací, například nástroje designově vyhlížející jako VK sitár a používající strunění Kharaj-Pancham případně strunění bez struny larádž, zato se čtyřmi strunami čikarí, nazývané Kashi (podle města Váránasí, kde se používá.\n\nCo je to styl Nikhil Banerjee (NB)?\nSitár ve stylu Nikhila Banerjeeho je otázka sama pro sebe. Jednoduše řečeno se jedná o vzácně vyráběný typ nástroje s osmi hlavními strunami a jawari takříkajíc napůl cesty mezi stylem RS a VK, takzvaná polootevřená jawari (maddhya thát jawari). Nikhil Banerjee byl pravděpodobně první, nebo jeden z prvních, kdo takový sitár používal (uspořádáním osmi hlavních kolíků zcela jistě). Designem téměř totožný se stylem RS. Důležitým prvkem je přítomnost dolaďovacího panelu u nultého pražce pro umožnění časté hry melodií na basových strunách, která je typická právě pro Nikhila Banerjeeho. Dalším charakteristickým rysem je přítomnost neobvykle velké horní tumby a značně rozšířeného krku. Dá se říct, že styl NB se začíná objevovat víc až v minulých letech.\n\nProč mají někteří hráči před jménem Pandit a jiní Ustad?\nJedná se o tituly udělené profesionálním hráčům na základě jimi dosažené úrovně. Rozdíl je v tom, k jaké náboženské tradici se umělec hlásí. Hráči následující védskou tradici nosí titul Pandit, muslimové titul Ustad. Tituly jsou tedy rovnocenné, ne jeden nad druhým ve stylu vojenských hodností.\n\nV západní kultuře se sitár stal populární na konci 50. let díky Pt. Ravimu Šankarovi a dalším hráčům, jako byl například Nikhil Banerdží. Beatle George Harrison bral od Raviho Šankara lekce a sitár použil v několika skladbách, jako například ve \"Within You Without You\" nebo \"Norwegian Wood\". Sitár používaly i jiné kapely, ze všech jmenujme alespoň Briana Jonese z Rolling Stones. Celkově vzato si sitár postupem času vydobyl pevnou pozici a zajistil časté používání i na Západě. Za posledních padesát let narostl počet sitárů na světě z desítek a stovek kusů na stovky tisíc kusů. S rostoucí poptávkou samozřejmě vzrůstá také rozkolísanost kvality prodávaných nástrojů. Co se cen týče jsou na Západě i pětkrát vyšší než pořizovací cena stejné kvality v Indii, velký podíl má na tom pochopitelně cena dopravy, clo, daň apod.\n\nPrvním hráčem na sitár byl u nás v šedesátých letech Aleš Wotruba, žijící dnes ve Švýcarsku, kde získal vysokoškolský titul a působí jako psycholog a muzikoterapeut. V roce 1967 podnikl roční cestu po Indii, po návratu emigroval. V 80. letech v Československu používal sitár např. kytarista Emil Pospíšil, který se doprovázel na syntezátor a občas vystupoval s jinými muzikanty (Vladimír Merta, Karel Plíhal...). Do roku 1990 bylo v ČSSR snad jen několik málo kusů, dnes lze jejich počet odhadnout na řádově stovky kusů od základní kvality až po virtuózní nástroje. Ze současných českých hráčů, kteří hru na sitár ovládají a věnují se jí více jak patnáct let lze jmenovat Jiřího Dohnala, Jiřího Muchu, Vladimíra Nikulina nebo Ladislava Broma.\n\nOd začátku, kdy na sitár začínali hrát lidé jako George Harrison vzbuzovala tato skutečnost rozpaky u klasických interpretů, jako například již výše zmíněného Raviho Šankara?. Klasický nástroj a představitel indické kultury jako takové se měl stát pomůckou pro ozvláštnění hudby hippies. Pro některé tradicionalisticky založené hráče z Indie i jiných zemí to byla vpravdě „noční můra“. Sám Harrison se však později Šankarovi několikrát omluvil za to, jakým způsobem použil sitár například ve zmíněné písni \"Norwegian Wood\". Indickým hudebníkům šlo a jde stále hlavně o to, že hráči ze Západu, kteří velmi často neumí nástroj ani správně naladit, natož aby ovládali alespoň základní techniku \"míndu\", rozšiřují tímto jednáním mezi veřejností nesprávnou představu o zvuku nástroje a nástroji jako takovém. O etice hry a správné sedací pozici ani nemluvě. Tím pracují proti snaze ostatních, kteří chtějí nástroj a jeho zvuk prezentovat ostatním v co možná nejvyšší kvalitě.\n\nZásadním faktem zůstává, že stejně jako jiné věci je sitár částí určité kultury a souvisí s životním stylem. Zcela vytržený ze svého prostředí a importovaný na západ se stává často jen doplňkem pro hudební produkci alternativních kapel určeným pro oslnění diváka. Mnoho hráčů navíc spoléhá na fakt, že dost lidí nástroj ještě nezná a tak jim mohou servírovat výkony jakékoliv úrovně a dosáhnou kýženého efektu. Nutno podotknout, že často ani není možné vystoupení nazvat „hrou na sitár“. V původním kontextu je vztah nástroj-hráč a celkový způsob jeho použití zcela odlišný. Sami Indové říkají, že chce li člověk nástroj úplně pochopit a ocenit, musel by strávit 20 let studiem, 20 let vystupováním a 20 let vyučováním a i tak to není jisté. To je samozřejmě míra, jakou si dnes v naší společnosti nedokážeme nikdo představit a tak často někteří hudebníci začnou se sitárem vystupovat (v lepším případě) již po roce cvičení či letmém pochycení základů systému ladění. Přesto se našlo a najde ještě i dnes dost opravdových \"sitáríjů\" – lidí, kteří nástroj celoživotně studují, předávají ostatním, je součástí jejich každodenního života a hru opravdu ovládají. Opravdový \"sitáríja\" hraje proto, aby pozvedl posluchače, ne aby ho oslnil. Pt. Nikhil Banerdží k tomu řekl: „Můj vztah k hudbě je velice hluboký. A nedělám kompromisy. (Indická) hudba je založena na spiritualitě a byla vytvořena a předávána pro poznání nejvyšší pravdy. Hudebník je zde proto, aby pozvedl mysl a duši posluchače a přiblížil ji k této pravdě. To je historie a význam (indické) hudby.“\n\nSanjey Bandopadhyay, Nikhil Banerjee, Indrajit Banerjee, Shankar Abhyankar, Anupama Bhagwat, Krishna Mohan Bhatt, Anuj Bhatt, Ankit Bhatt, Deepshankar Bhattcharjee, Ramprapanna Bhattacharya, \"Amit Chatterjee, Anjan Chattopadhyay, Priyanath Chattopadhyay, Bharati Chokshi, Shambhu Das, Rohan Dasgupta, Rash Behari Datta, Sanjay Deshpande, Annapurna Devi, Reenat Fauzia, Jivendra Narayan Goswami, Sanjay Guha, Al Gromer Khan, Premadasa Hegoda, Rajeev Janardan, Samson Kehimkar, Kirit Khan, Chhote Rahimat Khan, Enayat Khan, Hidayat Khan, Imdad Khan, Imrat Khan, Irshad Khan, Nishat Khan, Shafaatullah Khan, Shujaat Husain Khan, Vilayat Khan, Wahid Khan, Srinivas Koumounduri, Niladri Kumar, Manju Mehta, Shivanath Mishra, Ganesh Mohan, Bimalendu Mukherjee, Budhaditya Mukherjee, Manilal Nag, Shahid Parvez, Rohini Prasad, Prasanna, Subhendra Rao, Chandrakant Sardeshmukh, Kartik Seshadri, Anoushka Shankar, Kamala Shankar, Ravi Shankar, Subhendra Shankar, Ajit Singh, Harvinder Singh, Sanjeeb Sircar, Baluji Srivastav, Anand Vyas\n\nJosh Benett, Peter Davidian, Nicolas Delaigue, George Harrison, Prem Joshua, Brian Jones, Paul Livingstone, Brigitte Menon, Andrew Mendelson, Tomasz Osiecki, James Pomerantz, Shawn Phillips, Edward Powell, Vladimír Ugodin, Collin Walcott\n\nHistorie sitáru v Česku se datuje do sedmdesátých let. Pokusů o hru byla celá řada, ale zoufale chyběly nástroje (bez rozdílu kvality) i informace o technice hry. Jedna z prvních nahrávek, kde se sitár uplatnil, byla v roce 1973 písnička \"Balonové létání\" od skupiny Saze (hrál Jiří Burian). Pravděpodobně nejdále se ve svých pokusech dostal Emil Pospíšil - výborný muzikant - který propojil hru na sitár se zpěvem na doprovodem jdoucím ze syntezátoru. Vytvořil unikátní skladby, které určitě stojí za poslech i dnes. V devadesátých letech začal hrát a vystupovat Jiří Dohnal, Ladislav Brom, Jiří Mazánek a Jirka Mucha. Jiří Dohnal absolvoval studia sitáru v indickém Udajpuru a Džajpuru a později v Austrálii. Nahrál řadu nahrávek a jeho hudba byla použita k několika dokumentům. Dohnalova hudba je stejně jako Pospíšilova originálním vyjádřením, které si nehraje na indickou hudbu ale nespadá plně ani do kategorie hudby evropské. Ladislav Brom taktéž absolvoval stáže hry na sitár v Indii a vystupuje s indickou klasickou hudbou. Brom má na svém kontě také několik nahrávek. Vladimíru Nikulinovi se dostalo velmi dobrého vedení Amitavy Chaterjeeho. V novém miléniu hráčů značně přibylo. Uveďme mimo jiné jména jako Jakub Čapka, Jan Dvořák, Karel Cvrk, Aleš Wotruba a Pavel Jindřich. Velkým přínosem je dlouhodobý pobyt geniálního hudebníka Amitavy Chaterjeeho v ČR. Chaterjee je virtuózním jazzovým kytaristou přední světové scény a jedinečným sitárovým hráčem.\n\n\n"}
{"id": "315309", "url": "https://cs.wikipedia.org/wiki?curid=315309", "title": "Pevnost If", "text": "Pevnost If\n\nPevnost If () známá spíše jako vězení, se nachází na malém stejnojmenném ostrově ve Středozemním moři v zálivu u přístavního města Marseille na jihu Francie. Ostrov If je součástí Frioulských ostrovů a zdejší pevnost proslavil především Alexandre Dumas starší románem \"Hrabě Monte Cristo\". Z této pevnosti se údajně nedalo uniknout.\n\nPevnost byla vybudována v letech 1524-1531 z rozkazu krále Františka I. po neúspěšném obléhání tehdy ještě neopevněného města vojsky španělského a burgundským krále Karla V. a navzdory protestům obyvatel. Hrdí Marseillané, potomci námořníků a pirátů, považovali tohoto \"nechtěného souseda\" za symbol centrální moci na svém teritoriu. Z vojenského hlediska představovaly tři rozdílně vysoké věže (nejvyšší 22 m), 200 vojáků a 22 děl účinnou obranu marseilleské rejdy a jistily zásobování města od moře. Také Karlovi V. habsburskému překazila již hotová pevnost obnovené plány na dobývání Marseille v r. 1536.\n\nUž koncem 16. století byli v temných kobkách bez oken první vězňové. Bídné hygienické podmínky byly příčinou očekávané doby života vězněných 9 měsíců. Majetnější nebo šťastnější vězňové mohli mít prostornější cely s okny nebo i krbem ve vyšším podlaží. Především v 17. století sloužila pevnost jako státní vězení. Během dvou set let jím mělo projít na 3500 protestantů (v důsledku zrušení nantského ediktu), 120 vězňů připutovalo do pevnosti po povstání 1848 (nápis nad branou \"dům suverénního lidu\" pochází z této doby), druhé císařství zde věznilo republikány.\n\nZe zajímavých osobností zde nedobrovolně pobývali hrabě a pozdější předseda klubu jakobínů Mirabeau (1774), vůdce marseilleské komuny Gaston Crémieux (1871) a kapitán Jean-Baptiste Chataud, jehož loď \"Grand Saint-Antoine\" v Marseille roku 1720 rozšířila mor.\n\nPrvní nosorožec na evropském kontinentu (od roku 248), kterého roku 1513 dostal darem z Indie portugalský král Manuel I., pobýval na ostrově If 1516, protože byl poslán jako dar papežovi do Říma a loď se zastavila v Marseille. Nicméně poslední významnou osobností, která mohla nosorožce obdivovat, byl francouzský král František I., který se zde zastavil cestou z bitvy u Marignana a na pouti do Saint-Maximin-la-Sainte-Baume. Loď s nosorožcem potom ztroskotala v bouři na útesech v janovském zálivu.\n\n\n"}
{"id": "315310", "url": "https://cs.wikipedia.org/wiki?curid=315310", "title": "Čmeláčí muž", "text": "Čmeláčí muž\n\nYaritza Burgeos, známý především jako Čmeláčí muž, je fiktivní postava z amerického animovaného seriálu Simpsonovi. V seriálu se vyskytuje jen občas (10 epizod), objevil se také v celovečerním filmu Simpsonovi ve filmu a počítačových hrách podle seriálu. Hraje na kanálu 8 (na kanálu Ocho), pracuje ve stejném studiu jako Kent Brockman. Pochází z Latinské Ameriky, z Mexika, a mluví španělskou angličtinou. Svůj oblek nikdy nesundavá, s výjimkou epizody Dvaadvacet krátkých filmů o Springfieldu, kde je ukázán jeho život v soukromí.\n\nPředlohou pro postavu Čmeláčího muže je hlavní hrdina populárního stejnojmenného mexického seriálu \"El Chapulín Colorado\", kterou ztvárnil komik Roberto Gómez Bolaños známý pod pseudonymem Chespirito. Nešikovný Chapulín Colorado parodoval superhrdinské příběhy, strojil se do červeného superhrdinského kostýmu a na hlavě měl dvě tykadla a při svých dobrodružstvích pak napáchal obvykle více škody než užitku. Kdykoliv prý Matt Groening při návštěvě Mexika pustil televizi, byl v ní právě Chapulín Colorado. To je důvod proč na kanálu 8 nedávají jiný pořad než právě seriály se Čmeláčím mužem.\n\nV roce 2007 v souvislosti s reklamní kampaní k filmu \"Simpsonovi ve filmu\" byli tvůrci Simpsonových obvinění některými členy indické komunity ve Spojených státech z rasismu za vykreslení postavy Apua Nahasapeemapetilona, postavy prodavače a nelegálního imigranta z Indie. V souvislosti s tím byly zmiňovány i další postavy včetně Šáši Krustyho (Žid), školníka Willieho (Skot) nebo právě Čmeláčího muže (Latinoameričan).\n\nV Latinské Americe jsou Simpsonovi poměrně kontroverzní téma, ve Venezuele byl seriál dokonce zakázán jako nevhodný pro děti a nahradil ho vhodnější \"Baywatch: Hawaii\".\n\n\n"}
{"id": "315312", "url": "https://cs.wikipedia.org/wiki?curid=315312", "title": "Triclosan", "text": "Triclosan\n\nTriclosan (též triklosan, systematický název \"5-chlor-2-(2,4-dichlorfenoxy)fenol\") je silné protibakteriální a protihoubové činidlo. Ovšem mýdlo ani jiné výrobky s triclosanem nemají proti bakteriím lepší účinnost, ale naopak při výskytu Triclosanu v těle se zvyšuje odolnost (rezistence) bakterií proti léčbě antibiotiky.\n\nTato organická látka je bílý prášek slabého aromatického/fenolového pachu. Je to chlorovaná aromatická sloučenina, obsahující jak etherové, tak fenolové funkční skupiny. Fenoly mají často antibakteriální vlastnosti. Triclosan je jen mírně rozpustný ve vodě, ale dobře se rozpouští v ethanolu, diethyletheru a silných zásadách, například 1M hydroxidu sodném. Triclosan lze získat částečnou oxidací benzenu nebo kyseliny benzoové, kumenovým procesem nebo Raschigovým procesem. Vyskytuje se také jako produkt oxidace uhlí.\n\nTriclosan se přidává do mýdel (0,15 - 0,30 %), deodorantů, past na zuby, holicích krémů, ústních vod a čisticích prostředků. Je též napouštěn do čím dál většího počtu spotřebitelských výrobků, například kuchyňských nástrojů, hraček, ložního prádla, ponožek a odpadkových pytlů. Triclosan se jevil účinným ve snižování bakteriální kontaminace rukou a ošetřených předmětů. Sprchování nebo koupání ve 2% triclosanu se nedávno stalo doporučeným režimem pro dekolonizaci pacientů, jejichž kůže je osídlena bakterií \"Staphylococcus aureus\" rezistentní na meticilin (Meticilin-rezistentní zlatý stafylokok, \"MRSA\"), a to po úspěšném zvládnutí bujení MRSA v několika zdravotnických zařízeních.\n\nTriclosan je regulován americkými úřady FDA a EPA, stejně tak i Evropskou unií. Při zpracování odpadních vod část triclosanu degraduje, zbytek je pohlcen do kalu nebo odtéká s pročištěnou vodou. V životním prostředí může být rozkládán mikroorganismy nebo reagovat vlivem slunečního záření za vzniku různých sloučenin, včetně chlorfenolů a dioxinů, nebo se může navázat na částice, které se usazují na dně vodního sloupce a tvoří sediment. Triclosan byl roku 2002 nalezen v sedimentu švýcarského jezera Greifensee, který byl tehdy více než 30 let starý - to naznačuje, že se triclosan rozkládá a mizí ze sedimentu velmi pomalu. Patent na triclosan získala roku 1964 švýcarská firma Ciba-Geigy (nyní Novartis).\n\nPři používaných koncentracích funguje triclosan jako biocid s více cytoplazmatickými a membránovými cíli. V nižších koncentracích je však triclosan jen bakteriostatický a působí na bakterie hlavně inhibicí syntézy mastných kyselin. Triclosan se váže na bakteriální reduktázu nosiče enoyl-acyl bílkoviny (ENR), která je kódována v genu FabI. Tato vazba zvyšuje afinitu enzymu k nikotinamidadenindinukleotidu (NAD). To vede k tvorbě stabilního ternárního komplexu ENR-NAD-triclosan, který se nemůže účastnit v syntéze mastných kyselin. Mastné kyseliny jsou nezbytné pro reprodukci a stavbu buněčných membrán. Člověk nemá enzym ENR, proto není triclosanem takto ovlivněn. Některé druhy bakterií si mohou vyvinout nízkoúrovňovou rezistenci na triclosan mutací genu FabI, která snižuje účinek triclosanu na vazbu ENR-NAD, jak se ukázalo u bakterií \"Escherichia coli\" a \"Staphylococcus aureus\". Jiným způsobem, jak mohou tyto bakterie získat nízkoúrovňovou rezistenci, je zvýšená exprese \"FabI\". Některé bakterie mají vrozenou rezistenci na triclosan, například \"Pseudomonas aeruginosa\", která má vícelátkové odtokové pumpy, které \"vyčerpávají\" triclosan ven z buňky. Jiné bakterie, například z rodu \"Bacillus\", mají alternativní \"FabI\" geny (\"FabK\"), na které se triclosan neváže, a proto jsou tyto bakterie méně citlivé na triclosan.\n\nPoužíváním triclosanu v antibakteriálních výrobcích pro domácnost se tato chemikálie dostává do povrchových vod, kde může tvořit dioxiny. Dioxinové sloučeniny, které vznikají rozkladem triclosanu slunečním zářením, byly ukázány ve studii vědců z Virginia Tech s tím, že není důvod k obavám o veřejné zdraví. Dioxin není jedna sloučenina, je to rodina sloučenin široké škály toxicity. Z 210 členů rodiny dioxinů a furanů jen 17 je považováno za nebezpečné pro zdraví.\n\nČlánek v časopisu \"Nature\" z 6. srpna 1998, jehož spoluautorem byl Dr. Stuart Levy varoval, že nadužívání triclosanu může u bakterií způsobit rozvoj antibiotické rezistence, v zásadě stejnou cestou jako u antibiotik, a to na základě spekulace, že se triclosan chová jako antibiotikum. Na základě této spekulace napsal v roce 2003 Sunday Herald, že se některé britské supermarkety a jiní prodejci rozhodli ukončit prodej výrobků obsahujících triclosan. V roce 2017 byl však potvrzen možný mechanismus k vytvoření rezistence. Triclosan je neúčinný a bakterie navíc získávají rezistenci.\n\nUkázalo se však také, že laboratorní metoda použitá Dr. Levym nebyla efektivní v predikci bakteriální rezistence na biocidy jako triclosan. Tato informace byla založena na práci Dr. Petera Gilberta z Velké Británie, jehož výzkum byl ale podporován firmou Procter & Gamble . V nejméně sedmi recenzovaných a publikovaných studií (včetně jedné studie, na níž se podílel i Dr. Levy a která byla publikována v srpnu 2004 v \"Antimicrobial Agents and Chemotherapy\") bylo ukázáno, že triclosan není významně spojen s bakteriální rezistencí jako takovou.\n\nUrčitá úroveň rezistence na triclosan se může u některých mikroorganismů objevit, ale větší obavy jsou z potenciální křížové rezistence nebo korezistence na jiné antimikrobiální látky. Studie zkoumající tuto možnost proběhly zatím jen v omezené míře. Získání křížové rezistence je však také možné.\n\nNěkteré zprávy naznačily, že triclosan může ve vodovodní vodě reagovat s chlorem za vzniku chloroformu, který je klasifikován EPA jako pravděpodobný karcinogen. Výsledkem je, že se triclosan stal ve Velké Británii cílem varování ohledně rakoviny, přestože studie ukázaly, že množství vznikajícího chloroformu je menší, než množství běžně přítomné v chlorovaných pitných vodách.\n\nTriclosan reaguje s volným chlorem ve vodě také za vzniku menších množství dalších sloučenin, například 2,4-dichlorfenolu. Většina z těchto látek přechází při expozici UV záření (ze Slunce nebo jiných zdrojů) v dioxiny. Přestože vznikají jen malá množství dioxinů, jsou ohledně toho velké obavy, protože dioxiny jsou extrémně jedovaté a jsou to velmi silné endokrinní disruptory. Jsou také chemicky velmi stabilní, takže se z těla eliminují velmi pomalu (mohou se akumulovat na nebezpečné úrovně) a přetrvávají v životním prostředí velmi dlouho. Dioxin však není jediná sloučenina, je to skupina sloučenin s širokým rozsahem toxicity. Dioxiny, které vznikají při rozkladu triclosanu slunečním zářením, nejsou zdraví nebezpečné.\n\nTriclosan je do značné míry chemicky podobný k dioxinové třídě sloučenin. Jeho výroba vede ke vzniku malých množství zbytkových polychlorovaných dioxinů a polychlorovaných furanů, které jsou pak v malém množství obsaženy ve výrobcích s triclosanem.\n\nStudie z roku 2006 zjistila, že malé dávky triclosanu působí u severoamerického skokana volského jako endokrinní disruptor. Hypotéza předpokládá, že triclosan blokuje metabolismus hormonu štítné žlázy, protože se chemicky podobá tomuto hormonu, váže se na hormonální receptory a blokuje je, takže normální hormony neúčinkují. Triclosan byl také nalezen jak ve žluči ryb žijících ve vodních tocích pod čistírnami odpadních vod, tak v lidském mateřském mléce Negativní účinky triclosanu na životní prostředí a jeho sporné přínosy v pastách na zuby vedly k tomu, že Švédská společnost pro ochranu přírody (Naturskyddsföreningen) nedoporučuje triclosan v zubních pastách používat.\n\nTriclosan se běžně používá v mnoha výrobcích pro domácnost, jako je například Clearasil Daily Face Wash, ústní voda Dentyl, Dawn, výrobky řady Colgate Total, Crest Cavity Protection, Softsoap, Dial, deodorant Right Guard, Sensodyne Total Care, Old Spice nebo Mentadent.\n\nV současné době musejí výrobci ve Spojených státech uvádět na výrobcích, že obsahují triclosan.\n\nADA (American Dental Association) publikovala reakci na obavy vyvolané studií Virginia, s tím, že triclosan obsažený v pastě na zuby není významný.\n\nV jedné studii nedávno přijaté k publikaci v časopisu Environmental Health Perspectives a zveřejněné na webu, se Isaac Pessah, PhD, ředitel U.C. Davis Children's Center for Environmental Health, podíval na to, jak může triclosan ovlivňovat mozek. Studie zjistila, že se chemikálie navázala na speciální \"receptorové\" molekuly na povrchu buněk. To zvyšuje hladinu vápníku v buňce. Buňky s příliš vysokou hladinou vápníku jsou přebuzené. V mozku toto přebuzení (nadměrná excitace) může vést k nerovnováze, která má dopady na duševní vývoj. Někteří lidé mohou mít zmutované geny, které usnadňují vazbu triclosanu na jejich buňky. Proto mohou být citlivější na tyto účinky triclosanu.\n\nVýsledky studie prováděné v USA v letech 2003-2006 a publikované v listopadu 2010 nasvědčují tomu, že má triclosan (a podobně také bisfenol A) negativní účinky na fungování imunitního systému člověka. Podle závěrů této studie bude žádoucí prozkoumat mechanismy, které se těchto účincích podílejí a také jaké expozice (z hlediska množství a času) mají významný vliv na imunitní systém a na náchylnost k nemocem (a jejich vážnost) v pozdějších obdobích lidského života.\n\n18. srpna 2014 přinesla The Lip TV zprávu o tom, že triclosan (konkrétně v souvislosti se zubní pastou Colgate Total) je podle nálezů americké FDA spojován s rakovinou. Tento hoax se však vyskytl již roku 2005.\n\nDůkladná analýza University of Oregon School of Public Health ukázala, že obyčejná mýdla jsou stejně účinná při odstraňování bakterií z rukou a prevenci onemocnění, jako antibakteriální mýdla s triclosanem.\n\nPřidávání triclosanu do mýdla na ruce bylo dříve považováno za výhodu. Rozrušení vosků a olejů čistým mýdlem určitou dobu trvá, proto velmi rychlá aplikace a okamžité opláchnutí mýdla nemusí být dostatečné k odstranění bakterií chráněných tlustou vrstvou vosku. Triclosan měl být užitečný v tom, že zůstává na rukou po opláchnutí jako zbytkový film a měl pokračovat v ničení bakterií, ale zkouškami bylo prokázáno, že by musely být ruce v roztoku mnoho hodin, aby se významněji ovlivnilo množství bakterií.\n\nRoztok přibližně 70% ethanolu je vysoce účinný v ničení bakterií. Tyto roztoky jsou nyní dostupné v mnoha čističích na ruce a nejčastěji se prodávají jako \"sanitizér rukou\".\n\nAnorganická antibiotika a biocidy, například stříbrné nebo měďnaté ionty nebo nanočástice, jsou účinnými alternativami triclosanu.\n\n\n"}
{"id": "315318", "url": "https://cs.wikipedia.org/wiki?curid=315318", "title": "Stará radnice", "text": "Stará radnice\n\nNázev Stará radnice nese více budov:\n\n\n"}
{"id": "315323", "url": "https://cs.wikipedia.org/wiki?curid=315323", "title": "Stará radnice (Brno)", "text": "Stará radnice (Brno)\n\nStará radnice v Brně je bývalá radniční budova a nejstarší světská stavba ve městě. Nachází se na katastrálním území Město Brno, mezi Zelným trhem a náměstím Svobody na Radnické ulici. Počátky stavby sahají do 13. století. Jako radnice stavba sloužila až do roku 1935, poté radní přesídlili do nedalekého nově zrekonstruovaného Zemského domu, kterému se proto začalo říkat Nová radnice. V současnosti se v prostorách Staré radnice nachází kulturní a informační centrum, v průjezdu věže je nainstalováno brněnské kolo a drak, ke kterým se váže několik brněnských pověstí.\n\nPočátky Staré radnice spadají do 13. století, kdy Brno získalo městská práva. V roce 1243 je zmiňován úřad rychtáře, který ale musel mít sídlo, jež lze s určitou pravděpodobností lokalizovat do míst dnešní Staré radnice. Parcela v dnešní Radnické ulici se nachází na důležitém místě, prakticky nejkratší spojnici dvou největších městských tržišť, Horního a Dolního trhu. Jednalo se o jednopatrový kamenný dům s věží. Vchod do radnice byl z ulice Radnické (tehdy Ostružnické) do dolní síně, která přiléhala z jižní strany k věži a ze které bylo přístupné i přízemí samotné věže. Horní síň, nacházející se nad dolní, byla přístupná z pavlače ve dvoře, kde se nacházelo venkovní schodiště. Tato budova je poprvé zmiňována jako rychta v roce 1304, v roce 1343 byla místem, kde jednala městská rada, a definitivně jako radnice je doložena roku 1373. V letech 1345–1347 byla sjednocením několika prostor v patře radnice vytvořena velká síň, roku 1348 byl do věže zavěšen zvon a v roce 1357 došlo k vydláždění dvora.\n\nV první polovině 20. let 15. století byla k radnici přistavěna budova s kaplí Neposkvrněného početí Panny Marie, která byla vysvěcena roku 1424. Její zasvěcení bylo před rokem 1577 změněno na svatého Martina, v roce 1729 byla upravena (výmalba od Jana Jiřího Etgense, celkové zvětšení kaple), při josefinských reformách byla v roce 1784 zrušena, přepatrována a od roku 1785 využita jako kanceláře.\nMezi lety 1494 a 1585 byly v radnici, jakožto nejbezpečnějším místě ve městě, uloženy Moravské zemské desky a knihy půhonné a nálezové. V průběhu 15. a 16. století byly pro potřeby městské správy k radnici přistavěny do hloubky parcely další budovy a hlavní budova byla nastavěna o druhé patro. Ve druhé polovině 15. století se jednalo například o věznici z režných cihel, rozšířenou dále v 17. a 18. století. Počátkem 16. století došlo k průrazu přízemí věže, čímž vznikl průjezd do radničního dvora. V letech 1510–1511 vznikl ve vchodu do průjezdu kamenný portál, jehož autorem je Antonín Pilgram. Prostřední z fiál je typicky zahnutá, což podle brněnské pověsti měla být Pilgramova odplata za to, že mu radní za portál nezaplatili plnou, předem dohodnutou částku.\n\nPortál zahrnuje pět fiál, přičemž u paty každé z nich se nachází socha. Pod prostřední pokroucenou fiálou je umístěna socha ženy, která však pochází patrně až ze 17. století. O něco níže se po její levici i pravici nachází městští radní; po jejich stranách, na úrovni ještě nižší, stojí zbrojnoši nesoucí štíty se znaky Brna.\n\nDalší úpravy radnice proběhly v poslední čtvrtině 16. století, kdy v roce 1577 zvýšil Pietro Gabri věž o přibližně čtyři metry a zakončil ji vyhlídkovým ochozem. V letech 1587–1588 došlo ke stavbě další budovy ve dvoře, zároveň byla zřízena renesanční arkádová pavlač v nádvoří, která nově zpřístupnila patro hlavní radniční budovy, čímž radnice získala dnešní podobu. Někdy v tomto období (druhá polovina 16. a první polovina 17. století) bylo v radnici instalováno legendární kolo s drakem. Během obléhání Brna v roce 1645 byla radnice poškozena, k opravám došlo ve druhé polovině 17. století. V té době proběhly i úpravy některých interiérů, které v raně barokním duchu provedl Jan Křtitel Erna (1668–1669), jenž přestavěl nově připojený dům, navazující severním směrem na radnici, na dům městského syndika. Jednou z posledních větších úprav se stala stavba druhého patra věznice v roce 1709.\n\nPo připojení 29 samostatných obcí k Brnu v roce 1850 došlo k výraznému nárůstu počtu obyvatel a s tím související administrativy. Proto v roce 1873 město zakoupilo Zemský dům na Rybném trhu (dnešní Dominikánské náměstí), kam z radnice přesunulo některé úřady.\n\nV rámci asanace města byla radniční věž v letech 1904–1905 zvýšena o pět metrů, vyhlídkový ochoz byl přemístěn do nové výšky a renesanční helmice byla nahrazena kopií.\n\nVznik tzv. Velkého Brna v roce 1919 kapacitní problémy radnice jenom prohloubil. Po dlouholetých dohadech (výstavba zcela nové radnice v bloku Radnická–Panská–Mečová–Zelný trh, nová budova u hlavního nádraží a jiné návrhy) se radní nakonec dohodli, že nebudou areál staré radnice nadále přestavovat ani rozšiřovat a v roce 1935 celou městskou správu přemístili do nedaleké budovy Zemského domu na Dominikánském náměstí. Zemskému domu se proto začalo říkat Nová radnice a původní sídlo vedení města je od té doby označováno jako Stará radnice.\n\nJelikož se poté pozornost upírala na budovu Nové radnice, budova Staré radnice začínala chátrat a teprve koncem 50. let 20. století se započalo se systematickými rekonstrukčními pracemi, které skončily až v devadesátých letech 20. století. Statické potíže však měla Stará radnice i v nedávné době, částečně také kvůli ražbě kolektoru pod Radnickou ulicí. Radniční věž na jedné straně postupně klesala a klesat začala i fasáda ze strany ulice. V roce 2007 radní schválili předběžný plán, podle kterého se mělo začít se statickým zajištěním a opravami, jež měly skončit v roce 2010 a měly stát 23 milionů korun. Kvůli nedostatku finančních prostředků ale byla rekonstrukce odložena, stavba byla nakonec pro návštěvníky uzavřena v lednu 2012. Po dokončení rekonstrukčních prací za přibližně 20 milionů korun byla radnice znovu otevřena v prosinci 2012.\n\nRadniční budova, která se nachází v Radnické ulici mezi náměstím Svobody a Zelným trhem v katastrálním území Město Brno, je od 23. března 1964 kulturní památkou. Dominantou radnice je radniční věž, která je přístupná veřejnosti a která poskytuje široký výhled na Brno. Výška věže je 62,66 m a vede na ni 173 schodů. V přízemí věže se nachází průjezd, jenž vede na nádvoří radnice a v němž je umístěn brněnský drak a brněnské kolo.\n\nAreál Staré radnice je v současnosti využíván ke kulturním a společenským účelům. Má zde sídlo Brněnské kulturní centrum, které v radnici pořádá různé výstavy či koncerty. Nachází se zde také informační kancelář Turistického informačního centra. Veřejnosti přístupné jsou také některé místnosti v budově Staré radnice – Ernův sál, Freskový sál, Křišťálový sál a tzv. Klenotnice. Ve věži je k vidění hodinový stroj a expozice o dějinách Staré radnice.\n\nK brněnské Staré radnici se váže několik pověstí. Zřejmě nejznámějšími jsou pověst o brněnském drakovi a o brněnském kolu, přičemž oba tyto předměty jsou dosud vystaveny v průjezdu v přízemí věže. Další legendy, které mají souvislost se Starou radnicí, vyprávějí o pokroucené fiále na radničním gotickém portálu a o zazděném mužíčkovi v Mečové ulici.\n\nKolářský mistr Georg (Jiří) Birk žijící v Lednici se v hospodě s kamarády vsadil o 12 tolarů, že mezi východem a západem slunce pokácí strom, vyrobí z něj kolo, které poté dokutálí z Lednice až do Brna k rychtářovi, který mu o tom předá potvrzení. To se mu prý skutečně povedlo 14. května 1636 a od té doby visí Birkovo kolo v průjezdu radnice.\n\nVystavené kolo ale bylo vyrobeno v dílně a nepochází ani z jednoho kusu dřeva.\n\nExistuje více variant pověsti o brněnském drakovi. Jedna z nich vypráví o drakovi, který se usídlil v blízkosti Brna a který ohrožoval obyvatele i jejich dobytek. Aby se jej zbavili, jistí odvážlivci mu dovezli kožený vak s nehašeným vápnem (případně sírou), který drak sežral. Dostal poté žízeň a pořádně se napil vody, což jej ale zabilo.\n\nV jiné verzi se drak objevil u Trutnova, kde jej i zabili. V Brně se zrovna tehdy (v roce 1608) konal sněm, jehož účastníkem byl i arcivévoda Matyáš, kterému zabitého draka trutnovští darovali. Arcivévoda ale draka po skončení sněmu daroval městu Brnu, které jej vystavilo v průjezdu radnice.\n\nExistence vystaveného „draka“ (ve skutečnosti vycpaného krokodýla) je doložena již v roce 1568, kdy jej za čtyři zlaté namaloval malíř. V dalších letech pak byl ještě dle záznamů (městských účtů) odčervován, vykuřován a jinak restaurován.\n\nPro nový portál si brněnští radní pozvali mistra Antonína Pilgrama, místního rodáka, který se vyučil u pražských kameníků. Slíbili mu tři hřivny stříbra, náklady na materiál a mzdu pro pracovníky, když postaví takový portál, který nikde nemají. Nezaplatili mu ale zálohu, Pilgram začal na zlost pít, ale zároveň kreslil plány. A když dělníci začali portál sestavovat z dílů, které vytesali dle mistrových plánů, zjistili, že fiály (zvláště ta nejvyšší prostřední) jsou pokroucené. Pilgramovi proto radní chtěli strhnout odměnu a také celé město se mu posmívalo, kamenický mistr tedy proto raději odešel do Vídně, kde se podílel na stavbě katedrály svatého Štěpána.\n\nJiná verze hovoří o tom, že mistr Pilgram nedostal za svoji práci vůbec zaplaceno, a proto naschvál ohnul prostřední fiálu portálu (řka, že je pokřivená jako spravedlnost ve městě Brně), aby se radním pomstil.\n\nZa husitských válek se husitské vojsko dostalo až k Brnu a chtělo jej dobýt. Protože ale bylo město chráněno silnými hradbami, tajně získali některé měšťany na svou stranu a ti jim měli otevřít brány. O tomto spiknutí se dozvěděl šašek císaře Zikmunda Boro, který všechno vyzradil na radnici. Všech šest radních-zrádců zatkli a popravili a hlavu hlavního spiklence Haase nabodli na kůl a vystavili pro výstrahu na radnici. Po nějakém čase podle ní vytvořil sochař hlavu kamennou, kterou zasadil do zdi vedle zadního vchodu do radnice v Mečové ulici, kde se nachází dodnes.\n\n„Zazděná hlava radního“ v Mečové ulici je ve skutečnosti pozdně gotický maskaron.\n\n"}
{"id": "315324", "url": "https://cs.wikipedia.org/wiki?curid=315324", "title": "Volejte řediteli", "text": "Volejte řediteli\n\nVolejte řediteli je televizní pořad na TV Nova, který běžel po celou dobu, kdy televizi vedl Vladimír Železný, který pořad zároveň uváděl.\n\nPůvodně šlo o originální formát pořadu, který neměl ani ve světě obdoby. Železný v pořadu informoval o novinkách z prostředí televize. Velkou část pořadu též tvořily jeho vlastní názory na politiku a další věci, v pořadu také řešil své vlastní spory. Za Železného výroky v pořadu čelila televize nebo i samotný ředitel několika žalobám. Kvůli pořadu hrozila Rada pro rozhlasové a televizní vysílání jistou dobu také televizi odebráním licence. Řízení bylo ale později zastaveno.\n\nFormát pořadu vyvolával dojem, že Vladimír Železný odpovídá na otázky pokládané diváky v přímém přenosu. Ve skutečnosti to bylo pouze naaranžované divadlo a všechny otázky a odpovědi na ně byly předem připraveny.\n\nPo odchodu Vladimíra Železného z Novy byl pořad nahrazen již nekontroverzním \"Volejte Novu\", které už je čistě pouze o věcech souvisejících s touto televizní stanicí. V roli moderátora se střídají různé osobnosti televize. Součástí pořadu jsou dotazy diváků, soutěž v odhadu počtu diváků, kteří budou sledovat vybraný pořad TV Nova, a reportáže o filmech, seriálech a událostech TV Nova.\n\nVladimír Železný pořad \"Volejte řediteli\" obnovil dne 30. listopadu 2013 pod názvem \"Volejte Železnému\". Byl vysílán na TV Barrandov, kde Železný usedl do funkce generálního ředitele. V prvním odvysílaném díle, sám Železný řekl, že chtěl, aby se pořad znovu jmenoval \"Volejte řediteli\", ale nedovolují mu to autorská práva TV Nova. Později dodal, že TV Barrandov si již požádala o odebrání autorských práv TV Nova, důvodem uvedl dlouhodobé neužívání značky a věří, že se časem pořad přejmenuje zpět na \"Volejte řediteli\". V pořadu Železný řeší mnoho dalších věcí než otázky ohledně programu TV Barrandov, komentuje zde i aktuální situaci v politice či se vrací ke starým událostem, jako např. Česko a arbitráž s 10 miliardami korun. Dále také, že podporuje změnu názvu z České republiky na pouhé Česko, kritizuje sociální síť Facebook či zmiňuje, která strana získala jeho hlas ve volbách. Od druhého dílu v pořadu propaguje časopis Sedmička.\n"}
{"id": "315327", "url": "https://cs.wikipedia.org/wiki?curid=315327", "title": "Yves Bonnefoy", "text": "Yves Bonnefoy\n\nYves Bonnefoy (24. června 1923 v Tours – 1. července 2016) byl francouzský básník a esejista, jeden z nejvýznamnějších francouzských poválečných tvůrců.\n\nNarozen v rodině montéra a učitelky, od mládí se cítil přitahován literaturou a matematikou. Z matematiky maturoval na Descartesově lyceu v Tours, vykonal zkoušky na universitu v Poitiers a hodlal pokračovat v jejím studiu v Paříži, ale nakonec zvítězila poezie. Už jeho první sbírka vyvolala mimořádnou pozornost, které se jeho dílo těší dodnes. Láska k matematice se u něj projevuje v schopnosti přesné analýzy a formulaci problémů. V Paříži se stýkal a spřátelil s mnoha básníky a malíři, hojně četl filosofické knihy. Po válce cestoval do zámoří a po Evropě, například do Itálie, jejíž renesanční umění na něj mělo zásadní vliv: poznal, že \"\"vrcholné umění dokáže sevřít, \"ztělesnit\" (inkarnovat) i konečnost existence, onu \"přítomnost\", z níž se rozevírá znovu výhled na jednotu bytí\"\" (Jiří Pelán, 2004). V roce 1967 byl u založení časopisu \"L'éphemère\". Učil na několika evropských a amerických universitách; v roce 1981 se stal profesorem komparativního studia poezie na Collège de France. V roce 1995 dostal cenu Prix mondial Cino Del Duca a v roce 2007 Cenu Franze Kafky. Kromě básnických sbírek píše i prózu a patří i k předním francouzským esejistům. Ve svém eseji \"\"Století, jež obětovalo slovo\"\" se vyjádřil ke známému výroku Theodora Adorna \"\"Po Osvětimi už nelze psát básně.\"\" takto: \"\"Rezignovat na poezii po zkušenosti s vyhlazovacími tábory by znamenalo dovést do konce jejich záměr.\"\" V roce 2005 byl hostem 15. ročníku Festivalu spisovatelů Praha.\n\n\n\n\nČeský výběr z esejů vyšel v překladu Jiřího Pelána a Václava Jamka pod názvem \"Eseje\" (Opus, 2007)\n\n\n\n"}
{"id": "315334", "url": "https://cs.wikipedia.org/wiki?curid=315334", "title": "Privacy International", "text": "Privacy International\n\nPrivacy International je nezisková organizace, založená roku 1990, jež má za cíl „být hlídacím psem (rozmachu) dozoru (nad obyvatelstvem) ze strany vlád a korporací“. Sídlí v Londýně (Velká Británie), ale má zázemí ve více než padesáti dalších zemích.\n\nPrivacy International má za cíl:\n\nHlavní činnost Privacy International aktuálně zahrnuje:\n\n\nV červnu 2006 přinesly \"NY Times\" a \"LA Times\" informace o tajné dohodě mezi americkou vládou a komunitou SWIFT (\"Society for Worldwide Interbank Financial Telecommunication\") o poskytování finančních údajů zákazníků finančních ústavů pod SWIFT. Jednalo se o zákazníky více než 8000 bankovních a finančních ústavů o finančních transferech o objemu více než 2×10 dolarů ročně. Po následných stížnostech regulačních úřadů z více než 38 zemí byl SWIFT donucen změnit své praktiky.\n\nOd roku 1998 rozdává Privacy International ceny Velkého bratra (\"Big Brother Awards\"), a to jak v negativním slova smyslu: organizacím, společnostem, korporacím… porušujícím soukromí, tak v kladném slova smyslu: organizacím, které se zasadily o boj za ochranu soukromí a soukromých údajů.\n\nV lednu 2003 odstartovala Privacy International soutěž o „nejnesmyslnější, nejplíživější a nejvypočítavější bezpečnostní iniciativu“ (anglicky \"Stupid Security competition\"). Výsledky oznámila 3. dubna téhož roku. V roce 2008 hodlá soutěž pořádat znovu.\n\nPrivacy International vyvinula tzv. Index soukromí, který je součtem několika faktorů, týkajících se dohledem nad společností, kontrolou a zneužíváním soukromých údajů jak ve státním tak v soukromém sektoru v rámci daného státu. Stanovování indexu soukromí začalo již v roce 1997 a v roce 2006 byl kompletně ohodnocen v 38 zemích. Index může nabývat hodnoty od 1,1 do 5, kde vyšší číslo znamená menší zásah do soukromí jedince.\n\n\n"}
{"id": "315336", "url": "https://cs.wikipedia.org/wiki?curid=315336", "title": "Třída Independence", "text": "Třída Independence\n\nTřída \"Independence\" byla třída lehkých letadlových lodí Námořnictva Spojených států. V roce 1943 bylo do služby zařazeno devět jednotek této třídy.\n\nV srpnu 1941, když už bylo jasné, že akutně hrozí zatažení USA do druhé světové války, počítaly plány amerického námořnictva s výrazným posílením stavu letadlových lodí nejdříve v roce 1944. Řešením problému, jak rychle posílit kapacitu amerických letadlových lodí, se ukázala být přestavba části z v té době rozestavěných amerických křižníků. Studie zkoumající možnosti lehkých letadlových lodí o malém výtlaku poukazovaly na jejich četné nedostatky, ovšem japonský útok na Pearl Harbor a ztráty letadlových lodí na počátku války, znamenaly urgentní potřebu letadlových lodí jakéhokoliv typu. Americké námořnictvo reagovalo na krizi z počátku války v Pacifiku výrazným zrychlením stavby letadlových lodí třídy \"Essex\" a také objednávkou z ledna 1942, na přestavbu části rozpracovaných trupů lehkých křižníků třídy \"Cleveland\" na lehké letadlové lodě.\n\nZákladem konstrukce lodí byl trup lehkých křižníků třídy \"Cleveland\", který byl pro zachování stability lodí s vysoko položenou letovou palubou o 1,5 m rozšířen. Nad ním byl jednopatrový hangár pro uskladnění letounů, které na poměrně krátkou a úzkou letovou palubu vyvážely dva výtahy. Malý velitelský ostrov byl na pravé straně stejně jako čtyři komíny, sklopené dolů pod úroveň letové paluby. Pancéřová ochrana lodí byla velice slabá.\n\nVýzbroj zahrnovala 26 kusů protiletadlových kanónů ráže 40 mm a 30 bojových letounů (teoreticky jich mohlo být až 45). Na počátku lodě nesly po devíti kusech stíhacích letounů, střemhlavých a torpédových bombardérů, ale brzy byly upřednostněny stíhačky a střemhlavé bombardéry zmizely docela. V říjnu 1944 lodě nesly obvykle 25 stíhacích letounů Grumman F6F Hellcat a 9 torpédových bombardérů Grumman TBF Avenger.\n\nPo dopracování a odsouhlasení plánů přestavby bylo objednáno celkem devět lehkých letadlových lodí tohoto typu (1 v lednu, 2 v únoru, 3 v březnu a poslední 3 v červnu 1942). Všechny lodě třídy \"Independence\" byly dokončeny mezi lednem a prosincem roku 1943. Souběžně s nimi vstupovalo do služby prvních osm velkých letadlových lodí třídy \"Essex\" a všechna tato plavidla byla klíčovým prvkem úspěšné americké ofenzívy, která skončila v srpnu 1945 japonskou kapitulací.\n\nOsm z devíti postavených lodí se zúčastnilo bitvy ve Filipínském moři, která znamenala definitivní konec síly letadlových lodí Japonského císařského námořnictva. V této bitvě představovaly letouny lehkých letadlových lodí 40 % amerických stíhacích letounů a 36 % torpédových bombardérů.\n\nZa války byla ztracena pouze USS \"Princeton\", která byla těžce poškozena japonským náletem v bitvě u Leyte a musel ji nakonec torpédem potopit americký křižník USS \"Reno\".\n\nTřída \"Independence\" představovala svým způsobem spotřební zboží, jelikož při jejich stavbě bylo nejdůležitější tempo stavby lodí a jejich rychlost, která musela být dostatečná pro operace amerických rychlých úderných svazů (\"Task Force\"). Menší rozměry lodí a jejich nautické vlastnosti znamenaly vyšší nehodovost při provozu letounů z jejich palub.\n\nPo skončení války byla většina z lodí vyřazena ze stavu amerického námořnictva. \"Independence\" byla v červenci 1946 použita pro atomové zkoušky u atolu Bikini a ostatní byly do roku 1947 staženy ze služby. V letech 1948–1953 byly dvě reaktivovány jako cvičné a jednu používala v korejské válce americká námořní pěchota. \"Belleau Wood\" (jako \"Bois Belleau\") a \"Langley\" (jako \"La Fayette\") provozovalo v 50. letech francouzské námořnictvo. \"Bataan\" a \"Cabot\" byly v 50. letech modernizovány pro účely protiponorkového boje (výrazná byla výměna původních čtyř komínů za dva větší). V letech 1954–1956 byly všechny tři americké lodě vyřazeny z bojových jednotek a později překlasifikovány na transportéry letadel.\n\nNejdéle ze všech lodí sloužil \"Cabot\", který v roce 1967 obdrželo Španělsko a do roku 1989 jej používalo jako \"Dédalo\". Španělské námořnictvo loď modernizovalo a provozovalo z její paluby kolmostartující letouny Hawker Siddeley Harrier. \"Dédalo\" bylo první letadlovou lodí, na jejíž přídi byl skokanský můstek, usnadňující starty letadel STOL. Po vyřazení \"Dédala\" ze služby se nějakou dobu uvažovalo o jeho zachování ve funkci plovoucího muzea, ale nakonec byla loď sešrotována. Z třídy \"Independence\" se tak dodnes nedochovalo žádné plavidlo.\n\n\n"}
{"id": "315337", "url": "https://cs.wikipedia.org/wiki?curid=315337", "title": "Temperamento", "text": "Temperamento\n\nTemperamento je česká hudební skupina, která byla založena roku 2005. Za účelem zúčastnit se soutěže Coca-Cola PopStar dával dohromady kapelu \"Azi\", kterého posluchači mohli znát z kapely Fourth Face. Ještě téhož roku poměrně překvapivě kapela soutěž vyhrála a stihla natočit své první album \"Uno Momento\". Do finále soutěže Coca-Cola PopStar postoupila kapela Temperamento s dvěma dalšími kapelami. Ve velkém finále, které se konalo v pražském klubu Lucerna, bylo Temperamento jedinou skupinou, která zpívala česky a i díky tomu na svou stranu získala nejen diváky, ale také porotu, ve které mimo jiné seděli zástupci loňských vítězů - kapely UDG, nebo zpěvák kapely Kryštof – Richard Krajčo.\n\nZ tohoto alba pak pětičlenná kapela do českých rádiových éterů vyslala tři singly: Kafe, Pod Vodou a You and Me. \nPo nečekaném úspěchu se skupina vydala na koncertní turné. Nejprve sólově a následně pak jako host na velké turné čerstvě korunovaných Zlatých Slavíků z kapely Divokej Bill. \nDo studia se kapela vrátila po dvou letech a připravila zde nové album Seňorita, které se do prodeje dostalo až v roce 2008.\n\nV roce 2008 se skupina pokoušela uspět v soutěži Eurovize, kterou v Česku zaštiťuje Česká televize. Temperamento zde vystoupilo s novou písní, v té době ještě z připravovaného alba Seňorita. V silné konkurenci však neuspělo a do evropského semifinále nepostoupilo. Podle následně hodně zpochybňovaných výsledků se nejvíce hlasujícím divákům České televize líbila zpěvačka Tereza Kerndlová, která tak postoupila do kontinentálního semifinále. \n\nAzi – absolvent lidové školy umění na housle. Rok se také učil na kytaru. Osm let hrál v hardcoreové skupině Fourth Face a dva v ní také zpíval. S kapelou Fourth Face vystupoval na všech českých festivalech a projel skoro celou Evropu. \nJako host absolvoval evropské turné s kanadskou hip-hopovou kapelou Rascals.\nJe duchovním otcem kapely Temperamento.\nVystudoval hotelovou školu, ale nikdy se nevěnoval této práci.\n\nLoco – také nebyl ve světě hudby žádným nováčkem. Loco již dříve vystupoval s kapelou Luca Brasi. Právě z této hudební skupiny ho přizval Azi do kapely Temepramento.\n\nVanky – byl Aziho soused z domu a dlouholetý přítel. Oba již dříve společně neúspěšně zkoušeli své štěstí ve světě hudby. Společně založili svou první kapelu, když jim bylo jedenáct. Tehdy se však ještě úspěchu nedočkali. \n\nDJ Corleone – byl prvním členem kapely, kterého kontaktoval Azi, když dostal nápad založit Temperamento. DJ Carleone (do té doby Micky) byl Aziho nejlepší kamarád ze střední školy. Do doby založení Temperamenta byl Micky jen aktivním posluchačem hudby, po dohodě s Azim se však usadil za mixážní pult a začal psát novou etapu svého života.\n\nBoky – aneb Filip, byl posledním členem, který do kapely Temperamento vstoupil. Boky je bubeník, který jako jediný nepřišel do kapely na pozvání Aziho, ale byl přizván svým kamarádem a bývalým spoluhráčem z Luca Brasi Locem.\n\nAzi – zpěv, kytara\n\nLoco – zpěv, kytara\n\nVanky – baskytara, zpěv\n\nDJ Carleone – gramofony, vokály\n\nBoky – bicí\n\n\n"}
{"id": "315342", "url": "https://cs.wikipedia.org/wiki?curid=315342", "title": "Claude Gensac", "text": "Claude Gensac\n\nClaude Gensacová (nepřechýleně Claude Jeanne Malca Gensac; 1. března 1927 Acy-en-Multien, Francie – 27. prosince 2016) byla francouzská herečka, která se často objevovala ve filmech s legendárním francouzským komikem Louisem de Funesem.\n\nMezi lety 1952 a 2003 natočila nejméně 42 filmů. Známá je především díky těm, ve kterých se objevila s Louisem de Funesem, často jako jeho manželka či sekretářka. Svou urostlou postavou, zdrženlivostí a smyslem pro jemnou hereckou komiku vhodně doplňovala malého a cholerického Funese.\n\nJejím prvním manželem byl herec Pierre Mondy.\n\n\n"}
{"id": "315343", "url": "https://cs.wikipedia.org/wiki?curid=315343", "title": "Pásmo Aouzou", "text": "Pásmo Aouzou\n\nPásmo Aouzou (také Pásmo Auzu) je území na severu Čadu, které leží podél hranice s Libyí. Jeho rozloha je asi 100 000 km² a šířka je kolem 100 km. Oblast Aouzou se dnes nachází v čadském regionu Bourkou Ennedi Tibesti. Tato oblast je bohatá především na uran a spor o toto území mezi sebou vedli Čad a Libye. Vlastnictví oblasti Aouzou mezi Čadem a Libyí bylo napadeno Libyí na začátku roku 1973. \n\nPožadavek na Aouzou byl už vznesen za libyjského krále Idrise I. v 50. letech 20. století. Snahy Idrise I byly ale zmařeny francouzskými vojsky.\nV roce 1973 už Libye Aouzou obsadila, získala přístup k rudě a vyvíjela tlak na čadskou vládu. Libye argumentovala, že oblast byla obývaná původními obyvateli, kteří by z dnešního pohledu patřili k Libyi. Dále argumentovala neratifikovanou smlouvou mezi Francií a Itálií, kolonisty Čadu a Libye ze 30. let 20. století. Na stejnou smlouvu se odvolával už Idris I. Libye toto území anektovala v roce 1976. Libyjské mapy byly vytvářeny s Aouzou jako součást Libye, která zde postavila vojenské základny a lidem dala libyjské občanství.\n\nNásledujícím opětovným zahájením diplomatických vztahů mezi oběma zeměmi v roce 1988 oba státy veřejně oznámily svou ochotu, aby se tento spor vyřešil mírovými prostředky. 31. srpna 1989 podepsaly vlády obou států rámcovou dohodu o mírovém urovnání teritoriálních nepokojů. V září 1990, po několika kolech bezvýchodných rozhovorů, Čad a Libye svěřili tento spor do rukou Mezinárodního soudního dvora.\n\nHranice Čadu byly navrženy v roce 1955 mezi Francií a Libyí, která uváděla v platnost smlouvu mezi Velkou Británií a Francií o sférách vlivu, tedy o vedení hranic. Tato smlouva se stala také argumentem Mezinárodního soudního dvora, když oblast vrátil zpět Čadu.\n\nV roce 1994 mezinárodní soudní dvůr vydal rozhodnutí, že Aouzou patří Čadu. V květnu téhož roku vlády obou zemí slíbily, že se budou řídit tímto rozhodnutím a poznamenaly, že to přineslo konečné rozhodnutí do tohoto sporu. Po dřívějších rozhovorech byla ještě v dubnu podepsána smlouva zřizující praktické způsoby pro realizaci rozhodnutí. Mezi další body dohody patří stažení libyjské administrativy a armádních sil z oblasti Aouzou, odstranění min, monitorování hranic, udržování dobrých sousedských vztahů, vymezení hraniční čáry a další spolupráce a hlášení o plnění dohody OSN.\n\nPodle dohody bylo stahování Libye zahájeno 14. dubna 1994 pod dohledem společného týmu obou zemí. Konec byl naplánován na 30. května 1994. Pozorovatelé OSN měli být přítomni operaci a vytvořit podmínky pro hladký průběh stahování Libye.\n\nV dubnu 1994 generální tajemník OSN doporučil Radě bezpečnosti rozmístění \"United Nations Aouzou Strip Observer Group\" (UNASOG) po dobu přibližně čtyřiceti dní od data přijetí tohoto návrhu Radou bezpečnosti OSN.\n\nUNASOG byla vytvořena RB rezolucí 915 4. května 1994 s mandátem ke sledování stahování libyjské administrativy a vojsk z oblasti Aouzou a dohlédl, aby vše proběhlo podle dohody, kterou mezi sebou Čad a Libye podepsali. Dohoda byla vytvořena podle rozhodnutí, které vydal ohledně vlastnictví Aouzou Mezinárodní soudní dvůr.\n\nLibyjský a čadský společný tým po konzultacích s UNASOG vytvořili plán oblastí, ze kterých bude stahování libyjských sil uskutečněno. Společný tým také souhlasil s přesným dodržováním stahování a vyklizení libyjských sil.\n\nTyto operace byly uskutečněny podle vzniklého plánu. Vždy když bylo dokončeno určité stažení, muselo být potvrzeno libyjským nebo čadským týmem. A na to ještě bděl UNASOG. 30. května vlády Čadu a Libye podepsaly \"Joint Declaration\". Podle této deklarace bylo stažení Libye uskutečněno s plnou spokojeností na obou stranách a monitorováním UNASOG. Šéf vojenských představitelů podepsal deklaraci jako svědek.\n\nGenerální tajemník 6. června oznámil Radě bezpečnosti, že UNASOG úspěšně dokončil svůj úkol a mise proto může být považována jako splněná. Z pohledu generálního tajemníka ukazuje úspěch UNASOG mandátu úspěšnou roli, kterou OSN může hrát v mírových řešeních krizí. Poděkoval oběma vládám za spolupráci, za ducha přátelství, které ukázaly sobě navzájem během operace stahování. Rezolucí 926 z června 1994 RB OSN pochválila práci členů UNASOG a pochválila a ocenila spolupráci vlád Čadu a Libye.\n\n\n"}
{"id": "315347", "url": "https://cs.wikipedia.org/wiki?curid=315347", "title": "Zlatohlávkovití", "text": "Zlatohlávkovití\n\nZlatohlávkovití (Cetoniidae) jsou čeleď vrubounovitých brouků.\n\nTaxonomie je v rámci skupiny listorohých brouků (Scarabaeoidea) zatím neustálená.\n\nZlatohlávci jsou řazeni buď do samostatné čeledi Cetoniidae, nebo na úrovni podčeledi (Cetoniinae) do čeledi vrubounovití (Scarabeidae) společně s podčeleděmi Trichiinae a Valginae.\n\nČeleď zlatohlávkovití (nověji podčeleď Cetoniinae) je členěna do tribů:\n\nJedná se povětšině o středně až velmi velké brouky. Horní pysk a kusadla jsou překryty čelním štítkem (clypeus) a nejsou proto shora viditelné. Horní čelisti (mandibuly) jsou většinou měkké, blanité. Tykadla jsou desetičlánková, zakončená vějířkem ze třech pohyblivých listů.\nŠtítek je velký, trojúhelníkovitý, u některých tribů je však překryt výběžkem štítu.\n\nZlatohlávci létají tak, že prostrčí křídla podramenním výkrojkem na okraji pootevřených krovek. Tím se liší od ostatních brouků i od ostatních podčeledí vrubounovitých včetně blízko stojících Trichiinae a Valginae.\n\nKrovky nezakrývají celý zadeček, poslední článek (pygidium) je velký a shora viditelný. Mezi středním párem stehen je téměř vždy vyvinut výběžek středohrudí.\n\nNa všech nohách mají zlatohlávci dva stejné pohyblivé drápky.\n\nSamice zlatohlávků kladou vajíčka do substrátu, jímž je ve většině případů rozkládající se rostlinná hmota. Čerstvá vajíčka jsou bílá, lehce šišatá, vývojem se postupně zvětšují, zakulacují a poněkud žloutnou. Po několika dnech až týdnech se z vajíčka líhne larva.\n\nLarvy mají u všech vrubounovitých brouků podobný vzhled, jsou tlusté, žlutobílé, s řadou tmavých průduchů na bocích a rohovitou hlavou. Takový typ larvy se nazývá ponrava.\n\nV průběhu vývoje larva prochází třemi stadii (instary). Při přechodu z jednoho instaru do druhého se larva svléká a rohovité části se ještě před vytvrdnutím chitinu skokem zvětšují. Během třetího instaru larva hromadí tuk a připravuje se na zakuklení. Larvy zlatohlávků si před zakuklením vytvářejí kokon, ve většině případů z okolního materiálu. V tomto ochranném obalu se posléze larva znovu svléká a přeměňuje ve světle žlutohnědou kuklu. Na kukle jsou již zřetelné všechny tvary budoucího brouka, krovky jsou však stočeny pod břicho a případný roh samců přitisklý ke štítu. Po posledním svleku se objevuje ještě měkké a nevybarvené imago, které rychle tvrdne a nabývá konečného zbarvení. Brouk ještě po nějakou dobu setrvává v nehybnosti a nakonec proráží stěnu kokonu a opouští jej.\n\n"}
{"id": "315351", "url": "https://cs.wikipedia.org/wiki?curid=315351", "title": "Joachim Rücker", "text": "Joachim Rücker\n\nJoachim Rücker (* 30. května 1951 Schwäbisch Hall) je německý diplomat a politik (SPD). V současnosti zastává funkci vedoucího mise OSN v Kosovu (plný titul funkce Special Representative of the Secretary General at the United Nations Mission in Kosovo).\n\nRücker pracuje od 70. let v diplomatických službách Německa, na začátku 90. let byl zahraničněpolitický poradce SPD, 1993-2001 pracoval jako starosta města Sindelfingen, poté se znovu angažuje v diplomatických službách.\n"}
{"id": "315352", "url": "https://cs.wikipedia.org/wiki?curid=315352", "title": "Cheprer", "text": "Cheprer\n\nCheprer (variantně též Cheper nebo Cheprej, v překladu „Vznikající (sám ze sebe)“ nebo „Stávající se (určitým formou v samovývoji)“) je staroegyptský bůh mytologicky identifikovaný s broukem skarabem a pokládáný za jednu z hlavních forem slunečního boha. V Textech pyramid je dáván do souvislosti s prvotním bohem iunského Devatera Atumem jako jedna z jeho podob. V tomto smyslu je bohem – Stvořitelem a zosobněním počátku veškeré existence, která povstává sebestvořením slunečního boha, cyklicky opakovaným jeho každodenním „znovuzrozením“ na východním horizontu v podobě Slunce. Následně byl přiřazován také k Reovi a v synkretické podobě mohl představovat ranní slunce, zatímco Re zosobňoval polední a Atum večerní fázi jeho cesty po obloze. Pro tento svůj význam Cheprer hrál od doby Nové říše důležitou roli v podsvětních knihách, jejich prostřednictvím Egypťané této doby usilovali o dosažení posmrtného života.\n\n"}
{"id": "315353", "url": "https://cs.wikipedia.org/wiki?curid=315353", "title": "7. armáda (Wehrmacht)", "text": "7. armáda (Wehrmacht)\n\n7. armáda (německy: \"7. Armee Oberkommando\") byla německá polní armáda za druhé světové války.\n\n7. armáda byla aktivována dne 25. srpna roku 1939 a jejím prvním velitelem se stal generál Friedrich Dollmann. Během bitvy o Francii byla armáda umístěna proti Maginotově linii a podléhala Skupině armád C. Během bitvy o Normandii byla armáda součástí Skupiny armád B. To jí velel SS-Oberstgruppenführer Paul Hausser.\n\n7. armáda se za celou válku nejvíce podílela na bojích v Normandii a to vše s pomocí 5. pancéřové armády. 15. armáda byla umístěna ve Pas de Calais kvůli spojenecké invazi. 7. armáda byla téměř zničena, když se snažila zastavit spojenecké jednotky ve Falaisské kapse. Během Operace Market-Garden byla 7. armáda v Ardenách na Belgicko-Lucemburské hranici připravena k Hitlerově ofenzívě na Západní frontě.\n\n\nNáčelníci štábu\n\n\nNáčelníci operací\n\n\n"}
{"id": "315355", "url": "https://cs.wikipedia.org/wiki?curid=315355", "title": "Clemens Brentano", "text": "Clemens Brentano\n\nClemens Wenzeslaus Brentano de La Roche (8. září 1778, Ehrenbreitstein, Koblenz – 28. července 1842, Aschaffenburg) byl německý romantický básník a prozaik, společně s Achimem von Arnim hlavní představitel mladšího proudu německé romantiky (Spätromantik), tzv. heidelberskéskupiny romantiků.\nNarodil se roku 1778 v rodině bohatého frankfurtského kupce italského původu, ale první dva roky života prožil v Ehrenbreitsteinu (dnes součást Koblenze) v rodném domě své matky, rozené La Roche. Jeho výchova zde však byla poněkud rozporuplná, neboť ho vychovávala jednak jeho protestantská babička z matčiny strany Sophie von La Roche (ta byla v mládí spřátelena s německým básníkem Wielandem, znala se s Goethem a byla iniciátorkou německé zábavné literatury), jednak jeho katolická teta z Koblenze. Na nátlak otce musel Brentano navštěvovat obchodní školu, kterou však nedokončil. Stejně neúspěšná byla jeho studia na univerzitách v Bonnu, Jeně, v Halle a v Göttingenu. V Jeně se však seznámil s kruhem staršího romantismu (Frühromantik) a poznal zde také svou budoucí manželku Sophii Mereau, se kterou se oženil roku 1803 (zemřela roku 1806). Roku 1801 uzavřel v Göttingenu přátelství se svým budoucím švagrem Achimem von Arnim (ten se roku 1811 oženil s Brentanovu sestrou Bettinou) a oba se již tehdy rozhodli sbírat lidovou poezii. Výsledkem tohoto snažení byla sbírka německých lidových a starých písní \"Chlapcův kouzelný roh\", kterou vydali ve třech svazcích v Heidelbergu v letech 1806 až 1808. Společně také vydávali roku 1806 v Heidelbergu romantické \"Noviny pro poustevníky\" (Zeitung für Einsiedler).\nPo rozpadu heidelberskéhokruhu romantiků žil do roku 1811 v Berlíně, kde platil v nejvyšších společenských kruzích za geniálního a oduševněného mistra zábavy. V letech 1811-1814 žil v Čechách, kde jeden z jeho bratrů vlastnil statek v Bukovanech, navštívil také Prahu a spolupracoval s Josefem Dobrovským na své divadelní hře \"Založení Prahy\".\n\nDo roku 1819 žil jako veselý světák překypující vtipem a smělostí fantazie. V tomto roce však došlo v jeho životě k zásadnímu obratu, a to k obratu od umění k náboženství. Seznámil se totiž s jeptiškou Annou Kateřinou Emmerichovou, na jejímž těle se objevila stigmata, a která měla v dülmenském klášteře u Münsteru svatá vidění. Stal se jedním z mnoha jejích přívrženců, kteří věřili že je „vyvolenou nevěstou Kristovou“, a po pět let (až do její smrti v roce 1824) zaznamenával její vidění, úvahy a řeči, aby je mohl později tiskem vydat (podle současných výzkumů ale prokládal její sdělení také vlastními poetickými pasážemi). Chtěl se dokonce stát knězem, ale pro rozvod jeho druhého manželství mu to nebylo umožněno.\n\nPo roce 1824 bloudil z místa na místo, ale byl stále ve spojení s přísnými kajícníky. Zuboženého tělesně a zčásti i duševně se jej nakonec ujal jeden z jeho bratrů, a u něho Brentano roku 1842 zemřel.\n\n\n\n"}
{"id": "315356", "url": "https://cs.wikipedia.org/wiki?curid=315356", "title": "Budapešťská operace", "text": "Budapešťská operace\n\nBudapešťská operace nebo též Bitva o Budapešť byla sovětská útočná operace Velké vlastenecké války, v jejímž důsledku padlo hlavní město Maďarského království Budapešť a byla obsazena většina území Maďarska a část jižního Slovenska.\n\nKdyž byla v bitvě u Stalingradu ztracena 2. maďarská armáda, pokleslo nadšení Maďarů z účasti jejich vojsk na východním tažení a v průběhu pokračujících bojů byly postupně stahovány i další jednotky. Od začátku roku 1944 vyjednávali tajně vůdcové hortyovského Maďarska se spojenci o přechodu na jejich stranu. Němci však o tomto věděli, což vyvrcholilo 16. října 1944, kdy zvláštní jednotka pod vedením Otta Skorzenyho zajala syna maďarského regenta Miklosa Horthyho a přinutila tím říšského správce k abdikaci. Horthy a jeho vláda byli vystřídáni radikální fašistickou Stranou šípových křížů, kterou vedl Ferenc Szálasi, a byl vyhlášen Maďarský stát.\n\nV té době stál proti německým a maďarským jednotkám 2. ukrajinský front Rodiona Malinovského, který byl hlavní silou připravované ofenzívy a ten se skládal z 5 sovětských a 2 rumunských vševojskových armád, 1 tankové a 1 letecké armády. Měl dohromady 40 střeleckých divizí, 3 tankové, 2 mechanizované, 3 jezdecké sbory a 1 tankovou brigádu. Dohromady asi 470 – 500 tisíc mužů, 11 tisíc děl a minometů, 710 tanků a samohybných děl a 925 letadel. Všechny tyto jednotky prošly nedávno těžkou debrecínskou operací, kde měly velké ztráty. Jednotky sa nacházely na čáře Čop – východní břeh řeky Tisy – město Beiuş. Vojska 3. ukrajinského frontu Fjodora Tolbuchina, které právě dokončily Bělehradskou operaci, začaly vstupovat na maďarské území z jihu. Cílem obou frontů bylo rychlé obsazení Budapešti, čímž by bylo Maďarsko vyřazené z války a byl umožněn následný postup na území Rakouska a Československa. Těmto jednotkám vzdorovala německá Skupina armád Jih, které velel generálplukovník Johannes Frießner. Jeho síly se skládaly z 35 německých divizí, z kterých bylo 9 tankových. Většina z nich byla podobně jako sovětské jednotky poznamenaná předcházejícími boji a neměla plné stavy. Jejich síly doplňovaly zbytky maďarské armády. Celkově měli Němci k dispozici asi 190 000 mužů, kteří měli bránit pevnost Budapešť ve třech liníích obrany.\n\nRudá armáda zahájila útok 29. října 1944 a postupovala do maďarského vnitrozemí ve dvou směrech. Jeden byl vedený 46. armádou s 2. a 4. gardovým mechanizovaným sborem, 7. gardová armáda měla za úkol vést pomocný odlehčující útok severovýchodně od města Szolnoku a získat předmostí na druhém břehu Tisy. Ostatní síly frontu měly postupovat na Miskolc a svým rychlým postupem nedovolit Němcům vybudovat si další linii. 3. ukrajinský front měl zatím soustředit své síly v Banátě a následně proniknout do vnitrozemí přes Dunaj. 2. a 4. gardový mechanizovaný sbor se už 2. listopadu dostal z jihu do blízkosti Budapešti, ale cestu se jim nepodařilo prorazit kvůli posile, kterou sem z okolí Miskolce přesunuli Němci. 7. listopadu dosáhly první sovětské jednotky východní části Budapešti a 11. listopadu zaútočila i další sovětská vojska, která vytlačila Němce od Tisy až k Dunaji. Obrana Budapešti však byla úporná a Rudé armádě se nepodařilo město dobýt z chodu. Začátkem listopadu vyrazil i 3. ukrajinský front, který překročil Dunaj a po měsíci bojů dosáhl Balaton a přiblížil se k městu z jihu. Německé jednotky se ocitly ve výběžku frontu, který byl ze severu, východu i z jihu obklíčen sovětskými jednotkami. Ty však byly probíhajícími těžkými boji vyčerpány a jejich bojová činnost na 10 dnů do 19. prosince ustala. Následujícího dne začal útok, který 26. prosince přerušil spojení Budapešti s Vídní a hlavní město Maďarska s 80 tisíci německými a maďarskými vojáky se dostalo do obklíčení. V téže době probíhaly těžké boje i na jižním Slovensku, zejména mezi městy Šahy, Levice a Štúrovo.\n\nV těžké situaci, ve které se ocitla německá vojska, se Hitler rozhodl vyslat na pomoc městu IV. tankový sbor SS, jehož první útok začal 1. ledna 1945. 20 km před Budapeští však byl tento útok zastaven a Němci byli přinuceni ustoupit. Jiné útoky proběhly 7. ledna, avšak ani ty nebyly úspěšné. Další útok učinil IV. tankový sbor SS 17. ledna, ale ani ten nebyl úspěšný. 20. ledna provedli Němci útok, při kterém se dostali opět na vzdálenost 20 km od Budapešti, ovšem i ten byl zastavený a 28. ledna byli nuceni ustoupit.\n\n29. prosince 1944 vyslaly sovětské jednotky posádce Budapešti parlamentáře (Ostapenko), kteří měli vyjednat kapitulaci města. Ti však byli Němci zajati, mučeni a popraveni. Část sovětských a rumunských vojsk následně za intenzívní letecké a dělostřelecké podpory zaútočila na město. Němcům začaly brzy docházet zásoby a proto se pokoušeli o letecké zásobování prostřednictvím provizorních letišť ve městě. Ta však byla v dosahu sovětského dělostřelectva a další cesta přísunu zásob – řeka Dunaj zamrzla. Civilní obyvatelstvo ve městě tak zůstalo prakticky bez zásob potravin. 17. ledna nařídit Hitler ústup z Pešti, kde se situace stávala neudržitelnou a soustředil se na obranu Budína. Při ústupu, který byl uskutečněn následujícího dne, Němci zničili pět historických mostů přes Dunaj, a to i přes protesty maďarských důstojníků. Nejdůležitější oporou obránců města se stal Budínský hrad dominující okolí. Po získání jižní železniční stanice začali Sověti postup směrem k hradu. Při útoku na něj dne 10. února se vyznamenali příslušníci sovětské námořní pěchoty, kteří pronikli do německých pozic a téměř je rozdělili na dvě skupiny. K sovětským jednotkám se přidala jednotka budapešťských dobrovolníků. 11. února padla obrana vrchu Gellérthegy. V této situaci velitel posádky města SS-Obergruppenführer Karl Pfeffer-Wildenbruch nařídil přes Hitlerovy rozkazy, dle kterých mělo být město bráněno do posledního muže, se pokusit probít z obklíčení. První protiútok z města sovětské jednotky zaskočil a asi 10 tisícům lidem včetně civilistů se podařilo dostat z města do nedalekých lesů. Brutální pouliční boje byly ukončeny 13. února 1945.\n\nBitva o Budapešť si vyžádala obrovské oběti na obou stranách. Rudá armáda utrpěla ztráty mezi 100 000 a 160 000 vojáky. Sověti tvrdili, že v kapse zůstalo 180 000 německých a maďarských \"bojovníků\" a prohlásili, že zajali 110 000 těchto vojáků. Nicméně, hned po obléhání, zajali tisíce maďarských civilistů a přidali je k počtu válečných zajatců, což sovětům umožnilo potvrdit svá předem nafouklá tvrzení. Bombardování a pouliční boje si vyžádaly i další oběti mezi civilisty. Bylo znásilněno zhruba 50 tisíc budapešťských žen. Boje na západě od Budapešti však dále pokračovaly. Hitler se rozhodl, že udeří na oslabené pozice 3. ukrajinského frontu u Balatonu. Jeho tankové jednotky, které nebyly schopné prorazit v útoku přes Ardeny, byly narychlo stáhnuté na východní frontu pro nově připravovanou ofenzívu – Operaci Frühlingserwachen, která byla poslední německou útočnou operací v druhé světové válce. Po likvidaci tohoto nebezpečí pokračoval sovětský postup na Vídeň, Bratislavu, Brno a Štýrský Hradec.\n\n\n"}
{"id": "315357", "url": "https://cs.wikipedia.org/wiki?curid=315357", "title": "Terešov (Hlubočany)", "text": "Terešov (Hlubočany)\n\nTerešov (německy \"Tereschau\") je vesnice, jednostranná ulicovka s malou návsí, dnes část obce Hlubočany v okrese Vyškov. Leží asi 6 km jižně od Vyškova, v nadmořské výšce 290-300 m n. m.\n\nTerešov byl založen koncem 18. století jako dominikální ves a nazván byl podle majitelů velkostatku Kořenských z Terešova. K založení Terešova došlo v roce 1790. Údaj v Historickém místopisu země Moravskoslezské Ladislava Hosáka, podle kterého byl Terešov založen v roce 1709, je tisková chyba. Při svém založení byl Terešov osídlen Němci z Hřebečska, kteří přijali moravské nářečí. Změny ve způsobu zápisu názvu podle dokladů k jednotlivým rokům: v roce 1846 \"Thereschau\", \"Theresow\"; 1872 \"Tereschau\", \"Terešov\"; 1881 a 1924 \"Terešov\", \"Tereschau\". Od roku 1869 část obce Hlubočany. Do roku 1945 byla vesnice součástí německého jazykového ostrůvku na Vyškovsku.\n\nPoté, co klášter Králové na Starém Brně, který měl Hlubočany v majetku od roku 1325, kdy mu je daroval Jindřich z Lipého, velkostatek (obsahoval jediné Hlubočany) v roce 1716 prodal Bernardu Antonínovi Bravanskému z Chobřan (1666–1722), velkostatek po jeho smrti v roce 1722 zdědila vdova Johanka (Johana) a dcery Johanka, Kateřina, Josefa, Barbora a Marie Anna, rozené Bravanské z Chobřan (intabulováno v roce 1727).\n\nPosléze statek držela Kateřina, provdaná svobodná paní d´Albon a St. Andrée. Ta statek zanechala svým dětem Eugenovi, Františkovi a Kateřině d´Albonovým. Avšak v roce 1753 byl již velmi zadlužený statek Moravským královským tribunálem jako nejvyšším poručenským úřadem jménem sirotků prodán Václavu hraběti Kořenskému z Terešova, přísedícímu moravského zemského práva. Jeho děti a dědici Eleonora, hraběnka Michaelis, rozená Kořenská z Terešova, a nezletilí Rudolf, Emanuel, Louisa a Františka hrabata Kořenští z Terešova velkostatek (Hlubočany a Terešov) v roce 1796 prodaly generálu jízdy Arnoštovi hraběti Blankensteinovi.\n\nPo smrti Arnošta hraběte Blankensteina v roce 1816 statek podle dědické smlouvy mezi jeho synovci Jindřichem a Kristiánem připadl Kristiánovi hraběti Blankensteinovi. Blankensteinové velkostatek Hlubočany drželi až do roku 1858, ve kterém byl jeho příbuzným Josefem hrabětem Blankensteinem prodán Arnoštu Janovi rytíři Herringovi. Po jeho smrti 31. října 1871 jej zdědili nezletilí bratři Viktor a Arnošt svobodní pánové Herring-Frankendorf (rovným dílem). V roce 1874 postoupil své spoluvlastnické právo Viktorovi, a ten v roce 1876 třetinu prodal Maxovi Gomperzovi a dvě třetiny Juliovi Gomperzovi.\n\nV roce 1909 byl díl Maxe Gomperze intabulován Dr. Filipu rytíři Gomperzovi. Po smrti Julia Gomperze (21. února 1909) nabyl Filip rytíř Gomperz i zbylý díl Hlubočan. Po roce 1909 tak byl celý velkostatek sloučen v jeho rukou.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nDo roku 1945 byl Terešov a Hlubočany obce s německou většinou obyvatel. Za okupace, v době Protektorátu Čechy a Morava se české obyvatelstvo muselo vystěhovat. V roce 1946 bylo vystěhováno německé obyvatelstvo.\n\n"}
{"id": "315360", "url": "https://cs.wikipedia.org/wiki?curid=315360", "title": "Renault 30", "text": "Renault 30\n\nRenault 30 byl francouzský automobil vyráběný automobilkou Renault mezi lety 1975 a 1984. Konstrukčně a až na přední světlomety i vzhledově se velmi podobá Renaultu 20. Renault 30 byl představen na ženevském autosalonu v roce 1975. Je to první poválečný automobil značky Renault, který má více než 4 válce, byl to jeden z prvních šestiválců (společně s Peugeotem 604 a Volvem 264). Maximální rychlost byla 185 km/h\n\n"}
{"id": "315361", "url": "https://cs.wikipedia.org/wiki?curid=315361", "title": "Yellow Submarine", "text": "Yellow Submarine\n\nYellow Submarine je studiové album skupiny Beatles. Obsahuje soundtrack ze stejnojmenného filmu.\n\nVšechno složili John Lennon a Paul McCartney, kromě výjimek.\n\nVšechno napsal George Martin, kromě výjimek\n"}
{"id": "315362", "url": "https://cs.wikipedia.org/wiki?curid=315362", "title": "Děkanát Hodonín", "text": "Děkanát Hodonín\n\nDěkanát Hodonín nebo děkanství hodonínské je územní část brněnské diecéze. V současné době zahrnuje 19 římskokatolických farností. Funkci děkana vykonává od 1. července 1999 P. Mons. Mgr. Josef Zouhar, farář farnosti Hodonín. Místoděkanem byl od 1. prosince 2015 jmenován R. D. Mgr. Ing. Miloslav Čamek, farář v Čejkovicích. \n\n"}
{"id": "315366", "url": "https://cs.wikipedia.org/wiki?curid=315366", "title": "Asistovaná sebevražda", "text": "Asistovaná sebevražda\n\nAsistovaná sebevražda je sebevražda vykonaná s pomocí jiné osoby. Asistence může mít různé podoby, obvykle se tím míní obstarání a příprava jedu či jiného vybavení a zdravotnický dohled nad sebevraždou, může ale zahrnovat i další úkony.\n\nRozdíl mezi asistovanou sebevraždou a eutanázií je v tom, že při eutanázii vykonává akt usmrcení napomáhající osoba, zatímco při asistované sebevraždě sebevrah sám – asistující např. připraví sebevrahovi jedovatý nápoj a je sebevraždě přítomen, zajistí prostory a postará se o tělo, nápoj ale vypije sebevrah sám.\n\nV naprosté většině států světa je asistovaná sebevražda stejně jako eutanázie ilegální, dovoluje ji například Švýcarsko, Nizozemí, Německo. V těchto zemích existují i specializované kliniky, které asistovanou sebevraždu zajišťují, např. Dignitas, SterbeHilfeDeutschland či Final EXIT.\n\nV České republice je pro asistujícího trestná jako účast na sebevraždě podle § 144 trestního zákoníku (sazba podle odst. 1 činí až 3 roky), a to i ve stádiu pokusu, sebevražda sama o sobě však trestná není. Usmrcení člověka na jeho žádost (eutanázie) se však trestá jako vražda podle § 140 odst. 1\nsazbou od 10 do 18 let.\n\nK obecné dekriminalizaci asistence při sebevraždě došlo na základě článku 115 trestního zákoníku přijatého v roce 1942, kde je stanoveno, že nabádání k sebevraždě a asistence při ní jsou trestnými pouze v případě zištných motivů takto konající osoby a takové jednání je penalizováno odnětím svobody maximálně na 5 let, nebo peněžitým trestem. Jakákoliv pomoc při sebevraždě je tedy legální, pokud není motivována osobním prospěchem ze smrti dotčeného.\n\nPozice osoby asistující při sebevraždě může být limitována některými dalšími předpisy, například u lékařů normami upravujícími profesní etiku, což ale nebrání tomu, aby lékaři dodali látku způsobující smrt. Nejběžnější metodou provedení asistované sebevraždy ve Švýcarsku je požití rozpuštěného pentobarbitalu.\n\nV kantonu Curych proběhl 15. května 2011 plebiscit v němž voliči hlasovali o dvou návrzích na změnu právní úpravy asistované sebevraždy v kantonu Curych, v prvním šlo o úplný zákaz asistované sebevraždy v kantonu Curych a ve druhém o zákaz poskytování pomoci se sebevraždou cizím státním příslušníkům. Oba návrhy voliči drtivě zamítli, první většinou 85% hlasů a druhý většinou 78% hlasů.\n\n"}
{"id": "315369", "url": "https://cs.wikipedia.org/wiki?curid=315369", "title": "Trinidad", "text": "Trinidad\n\nTrinidad je ostrov v Karibském moři. Je to nejrozsáhlejší a nejlidnatější ostrov státu Trinidad a Tobago. Trinidad je nejjižnější ostrov v Karibiku a nachází se 11 km severně od pobřeží Venezuely. Rozloha ostrova je 4 769 km².\n\nPrvním Evropanem, který na ostrově přistál, byl Kryštof Kolumbus, který roku 1498 během své plavby do „Nového světa“ tento ostrov objevil a pojmenoval ho \"La Trinidad\" (\"Trojice\"). Trinidad zůstal ve španělských rukou až do roku 1797, kdy se tu usadili Francouzi a afričtí otroci.\n\nV roku 1888 byly Trinidad a Tobago sloučeny do jedné korunní kolonie. V roce 1976 Trinidad a Tobago vyhlásily nezávislost na Britském impériu a staly se nezávislou republikou.\n\nNejvětším městem na ostrově je Port of Spain, který se nachází na severozápadě ostrova.\n\nNarodili se zde známe osobnosti jako například Nicki Minaj.\n"}
{"id": "315372", "url": "https://cs.wikipedia.org/wiki?curid=315372", "title": "Profesor Frink", "text": "Profesor Frink\n\nProfesor John I.Q. Trotlbaum Frink mladší ( ), známý především jen jako profesor Frink, je fiktivní postava z amerického animovaného seriálu Simpsonovi. Je držitelem Nobelovy ceny. Hlas mu propůjčil Hank Azaria (v českém znění Pavel Tesař).\nVynálezy se zabýval už jako malý.\n\nVe XIV. čarodějnickém dílu (\"Treehouse Of Horror XIV\") vzkřísil svého otce z mrtvých, z toho se však stalo vraždící monstrum a tak jej při předávání Nobelovy ceny zabil kopem do rozkroku. Jeho duši později umístil do vynálezu jménem Lapač duší, díky kterému spolu mohli komunikovat. V budoucnosti naklonoval Homera, když umíral 127krát za sebou. Když mu došli kloni, nahrál jeho mozek na flešku a řekl mu: \"Použil jsi všechny své klony, ty tlustý nemotorný, tlustý vepři!\"\n\n"}
{"id": "315390", "url": "https://cs.wikipedia.org/wiki?curid=315390", "title": "Vídeňská operace", "text": "Vídeňská operace\n\nVídeňská operace byla ofenzíva 3. ukrajinského frontu sovětské armády a 1. bulharské armády ve Velké vlastenecké válce, útočící na německá vojska v Rakousku, která trvala od 2. dubna do 13. dubna 1945.\n\nPo pádu Maďarska a neúspěšné německé Operaci jarní probuzení ustoupila německá 6. pancéřová armáda SS do vídeňské oblasti. Němci zoufale připravovali obranná postavení, která by zastavila postup Rudé armády. 16. března 1945 vojska 2. a 3. ukrajinského frontu zahájila postup ve směru na Vídeň a na Bratislavu. 25. března překročila sovětská vojska řeku Hron, čímž byla zahájena Bratislavsko-brněnská operace. Na rakouské území vstoupila Rudá armáda 30. března 1945.\n\n2. dubna 1945 zahájila Rudá armáda útok na Vídeň. Objevily se zprávy, že hlavní město Rakouska bylo vyhlášeno otevřeným městem, což však bylo popřeno. Sověti prvního dne obsadili Vídeňské Nové Město, Eisenstadt, Neunkirchen a Gloggnitz. V Rakousku se mezitím vytvořila skupina lidí v čele s rakouským důstojníkem sloužícím v německé armádě Karlem Szokollem, která se pokoušela sabotovat německou obranu a umožnit sovětským vojskům obsadit Vídeň bez boje, aby nedošlo v samém závěru války ke zbytečným ztrátám na životě a na majetku. Vídeň však držela 6. pancéřová armáda SS, která byla věrna Hitlerovi a která byla připravena bránit Vídeň za každou cenu. Po obchvatném manévru tanků generála Kravčenka se v předměstích Vídně rozhořely těžké pouliční boje, které trvaly týden, než se je Sovětům podařilo dobýt. Střed Vídně tak byl odříznut od zbytku Rakouska a 9. dubna byly zahájeny boje v centru města. K dobývání byly použity i lodě Dunajské flotily, které provedly výsadky, díky nimž došlo i záchraně Říšského mostu (Reichsbrücke), z něhož byly vystříhány kabely vedoucí k náložím. 13. dubna 1945 se vzdali poslední obránci Vídně a boje byly skončeny.\n\n15. dubna 1945 se dala sovětská vojska do pohybu a postupovala dále na západ k Linci, kde se nacházely zbytky německého uskupení. 6. gardová armáda zase postupovala na sever na Moravu, kde se zúčastnila bojů o Brno v rámci Bratislavsko-brněnské operace.\n"}
{"id": "315391", "url": "https://cs.wikipedia.org/wiki?curid=315391", "title": "Okres Ungheni", "text": "Okres Ungheni\n\nUngheni je okres v západním Moldavsku. Žije zde okolo 110 tisíc obyvatel a jeho sídlem je město Ungheni. Na západě sousedí s Rumunskem, na severu s okresem Falești a s okresem Sângerei, na východě s okresem Telenești a na jihu s okresem Călărași a s okresem Nisporeni. Okresem vede hlavní železniční a silniční trasa spojující moldavský Kišiněv s rumunskými Jasy.\n\nV okrese Ungheni se nachází Dealul Bălănești, nejvyšší kopec celého Moldavska.\n"}
{"id": "315392", "url": "https://cs.wikipedia.org/wiki?curid=315392", "title": "Pozitronová emisní tomografie", "text": "Pozitronová emisní tomografie\n\nPozitronová emisní tomografie (PET) je lékařská zobrazovací metoda, která spadá do oboru nukleární medicína. Principem metody je lokalizace místa vzniku fotonů γ, které v těle vznikají při anihilaci pozitronů uvolněných podanou radioaktivní látkou (radiofarmakem) a elektronů. Detekce uvolněných fotonů je uspořádána tak, že je možná trojrozměrná rekonstrukce aktivity radiofarmaka v těle. PET tedy nezobrazuje ani tak anatomickou strukturu, jako spíše ochotu konkrétní tkáně vychytávat příslušné radiofarmakum. V dnešní době je metoda kombinována s výpočetní tomografií (PET/CT) nebo magnetickou rezonancí (PET/MRI) pro přesnější anatomickou lokalizaci metabolických změn. V preklinickém výzkumu existují obdobné přístroje pro zobrazování na myších a potkanech označované jako microPET/CT.\n\nS myšlenkou pozitronové emisní tomografie přišli David Kuhl a Roy Edwards na konci 50. let 20. století. První experimentální PET přístroje byly vyrobeny v University of Pennsylvania. Další rozvoj tomografických metod ovlivnili Michel Ter-Pogossian, Michael E. Phelps a další pracovníci Washington University School of Medicine \nV 70. letech 20. století Tatsuo Ido v Brookhaven National Laboratory popsal syntézu F-FDG (18-fluordeoxyglukóza), která je dodnes nejčastěji používaným radioizotopem v PET. Tato sloučenina byla v srpnu 1976 podána dvěma dobrovolníkům. Obraz mozku pořízený klasickou metodikou (nikoliv PET scanner) ukázal kumulaci FDG v mozku.\n\nK zavedení PET do praxe došlo v devadesátých letech po zdokonalení výpočetní techniky.\n\nDne 25. 8. 1999 bylo v pražské nemocnici Na Homolce provedeno první PET vyšetření. 3. 6. 2003 bylo provedeno v téže nemocnici první hybridní (kombinované) vyšetření PET a CT současně.\n\nPacientovi je před vyšetřením podáno radiofarmakum s velmi krátkým poločasem rozpadu. U PET se využívá radiofarmak, jejichž součástí jsou radionuklidy, které při beta+ rozpadu produkují pozitrony. \n\nPozitron po svém vzniku záhy anihiluje s elektronem, kterých se v těle z pochopitelných důvodů nachází dostatek. K anihilaci dochází řádově v nanosekundách, během kterých stihne od místa vzniku urazit nejvýše několik málo milimetrů. Pozitron i elektron zaniká a z místa anihilace odlétají v přímém úhlu dva fotony záření γ, každý s energií 511 keV. Detektory jsou umístěny na prstenci kolem pacienta a detekují takto vzniklé fotony. Detektory jsou v tzv. koincidenčním zapojení. To znamená, že jako detekce je zaznamenán pouze současný záchyt dvou fotonů vylétajících z těla pacienta. Toto opatření na jedné straně snižuje šum a na straně druhé umožňuje vést rovinou detekčního prstence přímku, na které došlo k rozpadu radiofarmaka. Z velkého množství takto detekovaných přímek lze zrekonstruovat aktivitu v jednotlivých bodech roviny procházející detekčním prstencem, tedy získat tomografický řez tělem pacienta.\n\nRadionuklidy užívané při PET vyšetření jsou uhlík-11 (poločas rozpadu ~20 min), dusík-13 (poločas rozpadu ~10 min), kyslík-15 (poločas rozpadu ~2 min), a fluor-18 (poločas rozpadu ~110 min). Z těchto radionuklidů se syntetizují látky tělu vlastní, např. glukóza nebo voda, a podávají se pacientovi. V principu lze syntetizovat i molekuly složitější, například molekuly léků, a po jejich podání sledovat jejich osud v těle (tzv. \"drug tracking\"), ovšem tato metoda má význam spíše ve výzkumu.\n\nNejčastěji používaným radiofarmakem je 18-fluordeoxyglukóza (F-FDG), tedy molekula, která se od normální glukózy liší tím, že je kyslík na pozici 2' nahrazen izotopem 18 fluoru. Molekula se chová téměř stejně jako molekula glukózy, takže je z velké části vychytávána buňkami tím více, čím vyšší je jejich metabolismus. V těchto buňkách se akumuluje a radioizotop fluoru se rozpadá podle rovnice:\n\nRozpadem tedy vzniká glukóza, kterou tělo zpracuje obvyklým způsobem, byť obsahuje těžší izotop kyslíku.\n\nVyšetření PET se používají hlavně v neurologii, onkologii a kardiologii.\n\n\n"}
{"id": "315395", "url": "https://cs.wikipedia.org/wiki?curid=315395", "title": "Heteroceridae", "text": "Heteroceridae\n\nNerovnočlencovití (Heteroceridae) je čeleď brouků z nadčeledi Byrrhoidea. Zatím je popsáno asi 250 druhů z celého světa. Tito brouci jsou nejvíce rozšířeni v tropických a subtropických oblastech.\n\n\n\n"}
{"id": "315397", "url": "https://cs.wikipedia.org/wiki?curid=315397", "title": "Marta Krásová", "text": "Marta Krásová\n\nMarta Krásová (16. března 1901, Protivín – 20. února 1970, Vráž u Berouna) byla významná česká operní pěvkyně (mezzosoprán/alt) a přední sólistka Opery Národního divadla v Praze.\n\nStudovala v Praze a ve Vídni; nejprve hru na housle u Otakara Ševčíka a poté zpěv u Burianovy žákyně, altistky Olgy Borové-Valouškové, u sopranistky Růženy Maturové a u známého italského barytonisty Apolla Granforteho. Od roku 1922 působila na scéně Slovenského národního divadla v Bratislavě a v roce 1928 byla angažována Otakarem Ostrčilem jako sólistka opery pražského Národního divadla, kde se zanedlouho stala i významnou talichovskou pěvkyní a kde působila až do roku 1966.\n\nVěnovala se tradičnímu repertoáru (Bedřich Smetana, Antonín Dvořák, George Bizet, Giuseppe Verdi, Richard Strauss, Petr Iljič Čajkovskij), ale prosazovala také moderní skladatele, například Rudolfa Karla. Na československých i zahraničních operních scénách proslula zejména v Janáčkových operách (mj. v roli Kostelničky v \"Její pastorkyni\" a jako Kabanicha v \"Kátě Kabanové\").\n\nHostovala často v zahraničí – již v roce 1938 podnikla turné po USA a Kanadě. V dalších letech vystupovala např. v Německu, Rakousku, Belgii, Francii, Sovětském svazu, Itálii, Španělsku aj.\nNěkolikrát se s úspěchem představila také jako filmová herečka v drobnějších rolích (např. ve filmu P. Hobla \"Velká neznámá\").\n\nJejí pěvecký projev charakterizovaly vždy mimořádné hlasové dispozice, vynikající technika a kultivovaný intelekt. Stala se vyhledávanou interpretkou písňové, kantátové a oratorní tvorby a jako jedna z prvních českých zpěvaček se věnovala interpretaci obtížných partů barokní hudby. Se souborem Ars rediviva uvedla v československé premiéře řadu vokálních děl Johanna Sebastiana Bacha. Podílela se na řadě rozhlasových, gramofonových a televizních nahrávek. Byla ženou hudebního skladatele Karla Boleslava Jiráka.\n\nKe konci svého života pobývala se svou matkou na chalupě ve Vráži u Berouna. Zabila se pádem ze schodů 20. února 1970.\n\n\n\n"}
{"id": "315400", "url": "https://cs.wikipedia.org/wiki?curid=315400", "title": "Mistrovství zemí Koruny české", "text": "Mistrovství zemí Koruny české\n\nMistrovství zemí Koruny české byla první soutěž v ledním hokeji konaná v Rakousku-Uhersku na území spadajících ke Koruně české. Byly sehrány pouze 3 ročníky, další pokračování zhatila první světová válka.\n\nSoutěž vypsal SK Slavia Praha. Turnaj se konal 13. a 14. února 1909, zúčastnila se ho 7 mužstev, zvítězil SK Slavia Praha.\n\n1 kolo. \"Český spolek pro zimní sporty II\" – \"AFK Union Žižkov\" – 1:0 (1:0, 0:0), \"Český spolek pro zimní sporty I\" – \"SK Smíchov\" – 3:1 (1:1, 2:0). \"SK Slavia Praha II\" – \"Novoměstský SK\" – wo.\n\n2 kolo. \"SK Slavia Praha I\" – \"Český spolek pro zimní sporty II\" – 7:1 (3:1, 4:0), \"Český spolek pro zimní sporty I\" – \"SK Slavia Praha II\" – 2:1 (0:1, 2:0).\n\nZápas o 3 místo. \"SK Slavia Praha II\" – \"Český spolek pro zimní sporty II\" – 2:1 (1:1, 1:0).\n\nFinálový zápas. \"SK Slavia Praha I\" – \"Český spolek pro zimní sporty I\" – 8:1 (5:0, 3:1).\n\nBranky: 1-0 J. Jarkovský (8), 2-0 J. Jarkovský (12), 3-0 J. Jarkovský (19), 4-0 O. Vindyš, 5-0 J. Jarkovský (20), 6-0 J. Jarkovský (24), 7-0 J. Jirkovský (25), 7-1 ? (32), 8-1 O. Vindyš (38).\n\nSestava mistra: Jenik – Brunclik, Fleischmann – Malý – Jirkovský, Jarkovský, Vindyš.\n\nTurnaj se hrál ve dnech 14. a 15. ledna 1911. Zúčastnilo se ho 10 mužstev z Prahy, zvítězil SK Slavia Praha.\n\n1 kolo. \"Studentský Hockeyový Cercle Karlín\" – \"Hockeyový kroužek Akademikú Praha VII\" -3:0 (0:0, 3:0). \"Česká sportovní společnost II\" – \"SK Smíchov\" – 3:2 (3:1, 0:1).\n\n2 kolo. \"SK Slavia Praha I\" – \"SK Slavia Praha II\" – 6:1 (4:0, 2:1). \"Česká sportovní společnost I\" – \"AFK Vyšehrad 1907\" – 8:0 (5:0, 3:0). \"Studentský Hockeyový Cercle Karlín\" – \"Bruslařský závodní klub\" – 3:2 (0:2, 2:0, 1:0). \"Česká sportovní společnost II\" – \"AFK Union Žižkov\" – 13:0 (5:0, 8:0).\n\nSemifinálové zápasy. \"SK Slavia Praha I\" – \"Česká sportovní společnost II\" – 5:0 (2:0, 3:0). \"Česká sportovní společnost I\" – \"Studentský Hockeyový Cercle Karlín\" – 7:0 (4:0, 3:0).\n\nFinálový zápas. \"SK Slavia Praha I\" – \"Česká sportovní společnost I\" – 3:0 (2:0, 1:0).\n\nBranky: 1-0 J. Jarkovský (2), 2-0 J. Jarkovský (18), 3-0 J. Jirkovský (27).\n\nSestava mistra: Hamáček – Krumr, Fleischmann – Vindyš – Jarkovský, Jirkovský, Bury.\n\nTurnaj se hrál ve dnech 22. a 23. ledna 1912. Zúčastnilo se ho 10 mužstev – 9 českých a německý DEHG Prag, zvítězil SK Slavia Praha.\n\nFinálový zápas: SK Slavia Praha – Spolek pro zimní sporty - 1. mužstvo 8:0\n\nSestava mistra: Wälzer – Palouš, Fleischmann – Vindyš – Jarkovský, Jirkovský, Šroubek.\n\nSK Slavia Praha, jediný vítěz všech uskutečněných ročníků Mistrovství zemí Koruny české, se zúčastnil i prvního ročníku Československé hokejové ligy, ale sestoupil a do nejvyšší soutěže se vrátil až v roce 1994.\n\nGUT Karel, PACINA Václav – Malá encyklopedie ledního hokeje, Olympia 1985\n"}
{"id": "315401", "url": "https://cs.wikipedia.org/wiki?curid=315401", "title": "Alfonso de Borbón y Borbón", "text": "Alfonso de Borbón y Borbón\n\nAlfons Bourbonsko-Bourbonský, \"Alfonso de Borbón y Borbón\", plným jménem \"Alfonso Cristino Teresa Ángelo Francisco de Asis y Todos los Santos de Borbón y Borbón Dos-Sicilias\", (3. října 1941 Řím, Itálie – 29. března 1956 Estoril, Portugalsko) byl španělský infant, syn hraběte Jana Bourbonského a jeho manželky, hraběnky Maríi de las Mercedes de Borbón y Orleans.\n\nJako druhorozený královský syn navštěvoval společně se svým bratrem, pozdějším králem Janem Karlem, vojenskou akademii v Zaragoze.\n\nAlfons nešťastně zahynul ve vile svých rodičů o Svatém týdnu v březnu 1956 ve věku 14 let. Zasáhla jej rána z revolveru (Long Automatic Star kalibru 22), který bratři společně čistili.\n\nStrýc infantů Jakub Jindřich žádal, aby se dokončilo soudní vyšetřování, podle některých názorů se záměrem dosáhnout politické výhody.\n\nSmrt bratra budoucího krále hluboce ranila, pomýšlel i na odchod do kláštera. Mladý Alfons byl pohřben v Portugalsku, kde jeho ostatky přetrvaly až do 15. října 1992, kdy na žádost jeho otce, barcelonského hraběte, byly přemístěny do infantské hrobky kláštera El Escorial poblíž Madridu.\n"}
{"id": "315402", "url": "https://cs.wikipedia.org/wiki?curid=315402", "title": "Agent Orange", "text": "Agent Orange\n\nAgent Orange je kódové označení používané armádou USA pro směs dvou herbicidů 2,4-dichlorfenoxyoctové kyseliny (2,4-D) a 2,4,5-trichlorfenoxyoctové kyseliny (2,4,5-T).\n\nV letech 1962 až 1971 byla tato směs během tzv. 2. vietnamské války použita Spojenými státy americkými v jižním Vietnamu a v přilehlých územích dalších států s cílem zničit rostlinstvo v rozsáhlých oblastech tak, aby mohly být snáze bombardovány základny a zásobovací trasy nepřátelských jednotek.\n\nVedlejším produktem při výrobě jedné ze složek Agent Orange byl vysoce jedovatý dioxin, což je obecný název pro 2,3,7,8-tetrachlordibenzo-p-dioxin (TCDD).\n\nV jižním Vietnamu byl roztok Agent Orange rozprašován z letadel, vrtulníků i pozemních vozidel na lesy a na zemědělskou půdu během operace nazývané Ranch Hand. Odhaduje se, že celkem bylo rozprášeno asi 70 tisíc tun defoliantů, které mohly obsahovat asi 150 kg dioxinu. I po desetiletích mají obyvatelé Biên Hòa, odkud vzlétala letadla rozprašující Agent Orange, asi stokrát více dioxinu v krvi než obyvatelé míst, kde Agent Orange nebyl používán, jako je Hanoj. Zvýšené koncentrace dioxinu v krvi mají i lidé, kteří do oblasti postižených Agent Orange přišli až po válce, a děti narozené poté, kdy se Agent Orange přestal používat.\n\nCelosvětově byly největšími výrobci Agent Orange americké agrochemické firmy Monsanto a Dow Chemical.\n\nJedna ze složek Agent Orange (2,4,5-T) se od roku 1965 vyráběla i v Československu v chemičce Spolana Neratovice a přes podnik zahraničního obchodu prodáván za valuty západoevropskému prostředníkovi, který dodával pesticid na americké letecké základny ve Vietnamu, kde byl zneužit pro výrobu Agent Orange.\n\nBěhem krátké doby vážně onemocněly desítky zaměstnanců Spolany, kteří se podíleli na výrobě pesticidu, a proto byla výroba v roce 1968 ukončena a provozy uzavřeny.\n\n9. srpna 2012, den před 51. výročím prvního použití látky Agent Orange, byl zahájen americko-vietnamský projekt na snížení kontaminace zamořené půdy v místě bývalé americké letecké základny v Danangu. USA se na to zavázaly vydat 41 milionů dolarů do konce roku 2016.\n\nPoužití této chemikálie byly v vietnamské válce vystaveny milióny vietnamských obyvatel. Následky expozice zahrnovaly rakovinu, mentální postižení, defekty pokožky, neurologické defekty a vrozené malformace a novotvary u nově narozených. Látka jim poškodila přímo genetickou výbavu, proto se oběti trpící těmito příznaky rodí dodnes. \n\n\n\n"}
{"id": "315404", "url": "https://cs.wikipedia.org/wiki?curid=315404", "title": "Žlutá ponorka (rozcestník)", "text": "Žlutá ponorka (rozcestník)\n\nNázev Žlutá ponorka má:\n"}
{"id": "315405", "url": "https://cs.wikipedia.org/wiki?curid=315405", "title": "Děkanát Slavkov", "text": "Děkanát Slavkov\n\nDěkanství slavkovské je územní část brněnské diecéze. V současné době zahrnuje 28 římskokatolických farností.\nFunkci děkana vykonává od 1. července 1999 R. D. Mgr. Milan Vavro, farář farnosti Slavkov u Brna.\n\n"}
{"id": "315409", "url": "https://cs.wikipedia.org/wiki?curid=315409", "title": "Slovenská liga", "text": "Slovenská liga\n\nSlovenská liga byla pravidelná soutěž v ledním hokeji hraná na Slovensku v letech 1938-1944.\n\nMistrovství Slovenska bylo sehráno v Banské Bystrici za účasti 8 mužstev. Mistrem se stalo mužstvo VŠ Bratislava.Finálový zápas: VŠ Bratislava – ŠK Banská Bystrica 1:0\n\nVítězové čtyř župních skupin postoupili do finálového turnaje, který se hrál v Prešově. Místo vítěze župy ŠK Žilina se mistrovství zúčastnil Dolnokubínský ŠK, dalšími účastníky byli VŠ Bratislava, Slávia Prešov a ŠK Banská Bystrica. Zvítězilo mužstvo ŠK Bratislava.Sestava mistra: Dibarbora – Seneš, Osvaldík, Chmel, Štolc, Javúrek, Suchý, Brežný, Dohányi.\n\nVítězové čtyř župních skupin postoupili do finálového turnaje, který se hrál v Bratislavě. Mistrovství Slovenska se zúčastnila mužstva ŠK Bratislava, ŠK Žilina, ŠK Banská Bystrica a Slávia Prešov. Zvítězilo mužstvo ŠK Bratislava.\n\nHráno poprvé jako Slovenská liga. 10 účastníků spolu hrálo dvoukolově každý s každým, účastníci na prvním a druhém místě ve skupinách postoupili do finále, které se hrálo jednokolově každý s každým. Zvítězilo mužstvo ŠK Bratislava.\n10 účastníků spolu hrálo dvoukolově každý s každým, účastníci na prvním a druhém místě ve skupinách postoupili do finále, které se hrálo jednokolově každý s každým. Zvítězilo mužstvo OAP Bratislava (armádní klub).\n10 účastníků spolu hrálo dvoukolově každý s každým, účastníci na prvním a druhém místě ve skupinách postoupili do finále, které se hrálo jednokolově každý s každým. Zvítězilo mužstvo OAP Bratislava, přestože prohrálo s HC Tatry 1:3.\n\nGUT Karel, PACINA Václav – Malá encyklopedie ledního hokeje, Olympia 1985\n"}
{"id": "315412", "url": "https://cs.wikipedia.org/wiki?curid=315412", "title": "Modlitební mlýnek", "text": "Modlitební mlýnek\n\nModlitební mlýnek či Modlící mlýnek je buddhistická modlitební pomůcka. Má tvar válce, který může být pevně uchycen na různých objektech (např. stúpách), nebo může být přenosný. Velikost mlýnků je různá, pohybuje se od mlýnků ne o mnoho větších než dlaň k až k několikametrovým jedincům.\n\nNa mlýncích bývají napsány různé mantry či vyobrazeny buddhistické symboly (často aštamangala). Mantry mohou být též napsány na papíře či jiném materiálu a umístěny uvnitř ve vnitřní části mlýnku. Buddhisté s mlýnky točí, čímž mají vysílat modlitby do celého světa.\n"}
{"id": "315418", "url": "https://cs.wikipedia.org/wiki?curid=315418", "title": "Katolická liga (Francie)", "text": "Katolická liga (Francie)\n\nKatolická liga (někdy také Svatá liga či Svatá unie, ) byla aliance francouzské katolické šlechty, která usilovala o potlačení či vyhlazení hugenotů a jednou ze stran v hugenotských válkách. Jejím zakladatelem a až do svého zavraždění vůdčí postavou byl Jindřich I. de Guise.\n"}
{"id": "315419", "url": "https://cs.wikipedia.org/wiki?curid=315419", "title": "Pyrénées-Atlantiques", "text": "Pyrénées-Atlantiques\n\nPyrénées-Atlantiques je francouzský departement ležící v regionu Nová Akvitánie.\n\nMěsta nad 10 000 obyvatel v roce 1999:\n\nBasses-Pyrénées je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\nV roce 1969 byl přejmenovaný na Pyrénées-Atlantiques.\n\n"}
{"id": "315420", "url": "https://cs.wikipedia.org/wiki?curid=315420", "title": "Albrecht III. Braniborský", "text": "Albrecht III. Braniborský\n\nAlbrecht III. Braniborský (asi 1250 – 1300) byl markrabě braniborsko-salzwedelský, čtvrtý syn Oty III. a české princezny Boženy.\n\nRoku 1268 se Albrecht oženil s dcerou dánského krále Kryštofa Matyldou. Z manželství se narodili čtyři potomci.\n"}
{"id": "315423", "url": "https://cs.wikipedia.org/wiki?curid=315423", "title": "Třída Saipan", "text": "Třída Saipan\n\nTřída \"Saipan\" byla třída lehkých letadlových lodí Námořnictva Spojených států. V letech 1946–1947 byly do služby zařazeny dvě jednotky této třídy. Při jejich konstrukci byl použit o osm stop (cca 2,5 m) rozšířený trup nových těžkých křižníků třídy \"Baltimore\". Ovšem už od založení kýlu byly obě lodě stavěny jako letadlové a nešlo tedy o přestavbu, jak tomu bylo u předchozí třídy \"Independence\", u které byly již rozestavěné lehké křižníky třídy \"Cleveland\" přestavěny na letadlové lodě.\n\nLetadlové lodě třídy \"Saipan\" byly dokončeny až po skončení druhé světové války a jejich operační služba v podobě nosičů letadel byla velice krátká. Nová generace proudových palubních letounů měla velké nároky na prostor letové paluby a malé pro ně byly i výrazně větší letadlové lodě třídy \"Essex\". Lehké letadlové lodě proto jako nosiče letounů ztratily perspektivu až do doby, než byly zavedeny letouny systému STOL.\n\nI přes svou nepoužitelnost v podobě nosičů proudových letounů byly tyto lodě považovány za vhodné pro přestavbu k jinému účelu. V 60. letech proto byly obě lodě zásadně přestavěny. Ze \"Saipanu\" se stala spojovací loď USS \"Arlington\" a \"Wright\" byl přestavěn na velitelskou loď. V této podobě obě lodi sloužily až do roku 1970.\n\n"}
{"id": "315424", "url": "https://cs.wikipedia.org/wiki?curid=315424", "title": "Peter Toperczer", "text": "Peter Toperczer\n\nPeter Toperczer (24. července 1944 Košice – 16. srpna 2010 Praha) byl slovenský klavírista a významný hudební pedagog, jenž do roku 2005 zastával funkci děkana Hudební fakulty AMU i funkci rektora Akademie múzických umění v Praze.\n\nSvá studia hry na klavír zahájil soukromě v roce 1954, v letech 1958 až 1962 studoval na košické konzervatoři, od roku 1962 až do roku 1971 absolvoval pražskou Akademii múzických umění (včetně aspirantury) u profesorů Františka Maxiána a Josefa Páleníčka. Od roku 1972 až do roku 1989 působil coby sólista Slovenské filharmonie, souběžně s tím se od roku 1978 do roku 1982 věnoval výuce hry na klavír na Vysoké škole múzických umění v Bratislavě. Od roku 1986 pak vyučoval na pražské Akademii múzických umění. V roce 1990 se habilitoval jako její docent, v roce 1995 byl jmenován jejím profesorem a od roku 1999 do roku 2005 zastával funkci jejího rektora.\n\n"}
{"id": "315425", "url": "https://cs.wikipedia.org/wiki?curid=315425", "title": "Vítek I. z Prčice", "text": "Vítek I. z Prčice\n\nVítek I. z Prčice (? – 1194), uváděný i jako \"Witigo von Prčice,\" je považován za zakladatele rodu Vítkovců, kteří ve středověku svou politickou mocí i majetkem patřili k nejstarším a nejvýznamnějším českým šlechtickým rodům. Tento velmož je poprvé doložen k roku 1169, kdy se prokazatelně pohyboval na dvoře krále Vladislava II. ve funkci královského stolníka. Po Vladislavově rezignaci v roce 1772 byl nejprve na straně jeho syna Bedřicha a účastnil se i jednání s císařem Friedrichem Barbarossou v letech 1172–1173. Potom se přiklonil ke knížeti Soběslavovi II., na jehož dvoře je opět uváděn jako stolník.\n\nPo návratu Bedřicha do Čech ale znovu přešel na jeho stranu a v roce 1779 za něj bojoval v bitvě u Loděnice. Za to mu pravděpodobně kníže Bedřich daroval Prčici (v roce 1184 byl už uváděn jako Vítek z Prčice) a další majetky v jižních Čechách, a jmenoval ho i správcem Prácheňského kraje.\n\nVítek I. z Prčice měl prokazatelně čtyři syny, z nichž nejstarší byl Jindřich (?–1237). U dalších neznáme přesně jejich jména ani data narození a úmrtí, jsou uváděni jako Vítek II. starší, Vítek III. mladší, Vítek IV. z Klokot. Jako pátý, nelegitimní syn bývá uváděn Sezema (to byl ale možná synovec). Podle rodové pověsti mezi tyto potomky rozdělil před smrtí svůj majetek a tak vzniklo pět rodových větví Vítkovců.\n\n"}
{"id": "315429", "url": "https://cs.wikipedia.org/wiki?curid=315429", "title": "Obyvatelstvo Čenstochové", "text": "Obyvatelstvo Čenstochové\n\nVe 14. a 15. století patřila Čenstochová k málo rozvinutým a zalidněným oblastem. V 16. století byl počet obyvatel okolo 1500 a na počátku 17. století 2000. Časem největšího rozkvětu byla pro Čenstochovou první polovina 17. století, kdy měla 2500 obyvatel. Tehdy se obyvatelé dělili na tři skupiny: tzv. Posesjonaty – majitele nejlepší půdy a domů, kteří měli velký vliv na město, cechovní řemeslníky a měšťanstvo. Počet obyvatel Čenstochové velmi rychle vzrostl v průběhu 19. století, zejména v posledních desetiletích, kdy se město Čenstochová stalo průmyslovým. Na začátku 19. století mělo okolo 5 tisíc obyvatel, na konci přes 50 tisíc. Před druhou světovou válkou už měla Čenstochová okolo 137 tisíc obyvatel. Za německé okupace bylo obyvatelstvo terorizováno a po válce, po vysvobození sovětskými vojáky, už město čítalo pouze okolo 108 tisíc obyvatel. Obrovské drama tehdy prožili hlavně Čenstochovští Židé – holokaust \"velkého ghetta\" započatý Němci 21. září 1942 stál životy téměř 30 tisíc lidí.\n\n\"Zdroje dat:\"\n\n\"Zdroj dat:\"\n\nÚdaje pro rok: 1909\n"}
{"id": "315431", "url": "https://cs.wikipedia.org/wiki?curid=315431", "title": "Onkologie", "text": "Onkologie\n\nOnkologie (z řeckých slov \"ογκος\" tumor, zduření a \"λόγος\" věda) je obor vnitřního lékařství, který se zabývá prevencí, diagnostikou a nechirurgickou léčbou nádorových onemocnění. Tento článek je o lékařském oboru onkologie.\n\nV souvislosti se zákonem č. 95/2004 Sb. \"O podmínkách získávání a uznávání odborné způsobilosti a specializované způsobilosti k výkonu zdravotnického povolání lékaře, zubního lékaře a farmaceuta\" se mohou lékaři specializovat ve čtyřech atestačních oborech zabývajících se terapií nádorových onemocnění :\n\nCílem specializačního vzdělávání v oboru klinická onkologie je získání specializované způsobilosti osvojením potřebných teoretických znalostí a praktických dovedností v oblasti prevence, diagnostiky, terapie a komplexní podpůrné léčby u nemocných s nádorovým onemocněním umožňujících samostatnou činnost v ambulantní i nemocniční sféře. Specialista v oboru klinická onkologie musí být schopen integrace používaných léčebných modalit a plnit roli vedoucího týmu pro diagnostiku a léčbu nádorových onemocnění.\n\nLékař připravující se na atestaci v oboru klinická onkologie absolvuje nejdříve společný interní základ trvající minimálně 24 měsíců. Poté následuje vlastní praxe v oboru trvající minimálně 36 měsíců – z ní musí uchazeč alespoň 12 měsíců absolvovat na akreditovaném onkologickém pracovišti. Během praxe v oboru musí uchazeč absolvovat minimálně 2 týdny na dětské onkologii, 1 měsíc na hematoonkologickém pracovišti, 3 měsíce na radioterapeutickém pracovišti, 2 měsíce na gynekologickém pracovišti a 1 měsíc na urologickém pracovišti. Doporučena je i praxe 1 měsíc na ORL a jeden měsíc na pracovišti klinické farmakologie.\n\nCílem specializačního vzdělávání v oboru radiační onkologie je získání specializované způsobilosti osvojením potřebných teoretických znalostí a praktických dovedností v oblasti prevence, diagnostiky, terapie a podpůrné léčby u nemocných s nádorovým onemocněním.\n\nRadiační onkologie je obor klinické medicíny, který se zaměřuje na teorii a praxi léčebné aplikace ionizujícího záření. Vychází z vědeckých poznatků radiobiologie, radiofyziky a radiační techniky, které aplikuje u řady chorobných stavů, především však u zhoubných nádorů. Hlavní náplní oboru je léčba zhoubných nádorů a některých nenádorových onemocnění především s využitím ionizujícího i neionizujícího záření. Provádí se jako léčba samostatná nebo v kombinaci s jinými léčebnými modalitami, zejména léčbou cytotoxickými látkami,léčbou hormonální, biologickou a podpůrnou.\n\nLékař po absolvování specializačního vzdělávání v radiační onkologii by měl být připraven k praktické aplikaci jednotlivých modalit specifické onkologické léčby, především však ke stanovení léčebné strategie a taktiky jako rovnocenný partner v multidisciplinárním týmu odborníků. Rovněž by měl mít teoretické a praktické předpoklady pro vedoucí funkci a pro předávání znalostí a zkušeností ve formě výuky. Musí být též seznámen se základními principy klinického výzkumu.\n\nLékař připravující se na atestaci v oboru klinická onkologie absolvuje nejdříve společný interní základ trvající minimálně 24 měsíců. Poté následuje vlastní praxe v oboru trvající minimálně 48 měsíců – z ní musí uchazeč alespoň 12 měsíců absolvovat na akreditovaném onkologickém pracovišti. Během praxe v oboru musí uchazeč absolvovat minimálně 12 měsíců na pracovišti aplikující chemoterapii, hormonální terapii i biologickou terapii a 36 měsíců na pracovišti aplikujícím ionizující záření – z toho nejméně 6 měsíců na brachyterapii a 6 měsíců na pracovišti s lineárním urychlovačem.\nCílem specializačního vzdělávání v oboru hematologie a transfúzní lékařství je získání teoretických znalostí a praktických dovedností v laboratorní i klinické hematologii a hematoonkologii a v transfúzním lékařství v rozsahu, který umožní výkon samostatné činnosti.\n\nLékař připravující se na atestaci v oboru hematologie a transfúzní lékařství absolvuje nejdříve společný interní základ trvající minimálně 24 měsíců. Poté následuje vlastní praxe v oboru trvající minimálně 36 měsíců. Během praxe v oboru musí uchazeč absolvovat alespoň 3–6 měsíců na akreditovaném hematologickém pracovišti, alespoň 3–6 měsíců na akreditovaném pracovišti transfúzní služby, alespoň 3 měsíce v hematologické laboratoři, alespoň 3 měsíce v transfúzní laboratoři a 1 měsíc na oddělení ARO.\nCílem specializačního vzdělávání v oboru dětská onkologie a hematoonkologie je získat znalosti a dovednosti v diagnostice a léčbě dětí s krevními nemocemi a zhoubnými nádory v nemocniční i ambulantní praxi. Absolvent\nstudia musí rovněž získat základní znalosti o teoretických základech a výzkumu těchto onemocnění a o praktickém provádění laboratorních metod, musí umět interpretovat výsledky laboratorních vyšetření. Absolvent studia musí dále rozumět principům klinických studií a znát jejich praktické provádění. Nedílnou součástí studia je pochopení etických problémů spojených s výzkumem a klinickou praxí.\n\nLékař připravující se na atestaci v oboru dětská onkologie a hematoonkologie musí nejprve absolvovat praxi odpovídající oboru dětské lékařství a poté ještě minimálně rok praxe v oboru.\n\nPreventivní onkologie se nově vyčleňuje jako samostatný obor onkologie. V souvislosti se zákonem č. 95/2004 Sb., \"o podmínkách získávání a uznávání odborné způsobilosti a specializované způsobilosti k výkonu zdravotnického povolání lékaře, zubního lékaře a farmaceuta\", nejde o atestační obor.\n\nPrvní preventivní ambulance vznikla v Masarykově onkologickém ústavu v Brně.\n\nMezinárodními organizacemi jsou \"International Society of Preventive Oncology\" (ISPO) a \"American Society of Preventive Oncology\" (ASPO).\n\nOnkologie je obor vnitřního lékařství, proto neprovádí chirurgické výkony. Operační řešení nádorů provádějí – obvykle z indikace onkologa – lékaři chirurgických oborů zabývajících se příslušnou částí těla:\n\nLékaři z tohoto oboru poskytují podporu a péči především těm pacientů, jejichž naděje na uzdravení je minimální. Cílem je udržet co nejvyšší kvalitu života nemocného. Péče tedy spočívá především v účinném tišení bolesti, zajištění dostatečné výživy, řešení omezujících komplikací (např. při prorůstání neoperovatelného nádoru střevem přinese nemocnému úlevu stent) a v neposlední řadě i v zajištění psychické podpory a psychoterapie a u religiózněji laděných nemocných i pastorační péče.\n\nDermatologie pečuje o kůži a zabývá se kožními chorobami. Již tradičně proto dermatologové léčí i kožní nádory, z nichž nejvýznamnější nádorem je maligní melanom. Toto oddělení terapie maligního melanomu od terapie ostatních nádorů vede bohužel k tomu, že v učebnicích onkologie často melanom nebývá uveden. Přitom podle statistik ÚZISu jde o vůbec nejčastější nádorové onemocnění v ČR.\n\nVe Velké Británii a některých dalších státech se onkologové dělí na dvě skupiny – kliničtí onkologové a \"'interní onkologové\". Hlavní rozdíl mezi těmito obory spočívá v tom, že kliničtí onkologové provádějí radioterapii, zatímco interní onkologové nikoli. Na druhou stranu v USA jsou pojmy klinický a interní onkolog zaměnitelné.\n\nV onkologické praxi se často objevují etické otázky a dilemata. Např.:\n\nRozsáhlý výzkum se provádí na všech polích působnosti onkologie, počínaje biologií rakovinné buňky přes chemoterapeutický režim, vhodnou paliativní péči a mírnění bolesti. Díky tomu se obor onkologie neustále vyvíjí.\nKlinické zkoušky často podstupují pacienti mnoha různých nemocnic z jednoho kraje. Ve Velké Británii tyto testy organizují centra pro výzkum rakoviny: Cancer Research UK (CRUK), Medical Research Council (MRC), Evropská organizace pro výzkum a léčbu rakoviny (EORTC) nebo National Cancer Research Network (NCRN)\n\n\n"}
{"id": "315432", "url": "https://cs.wikipedia.org/wiki?curid=315432", "title": "Hortense de Beauharnais", "text": "Hortense de Beauharnais\n\nHortense de Beauharnais (10. dubna 1783, Paříž – 5. října 1837 v zámku Arenenberg, Kanton Thurgau, Švýcarsko) byla královnou Holandska a matka císaře Napoleona III.\n\nOtcem Hortense byl vikomt Alexandre de Beauharnais a matkou jeho manželka Joséphine roz. Tascher de la Pagerie. Po popravě otce během hrůzovlády (23. července 1794) a po druhém sňatku své matky (9. března 1796) se stala nevlastní dcerou Napoleona Bonaparteho. Vzdělání a výchovu získala v pensionátu Madame Campan, kde se seznámila s dalšími dcerami předních rodin.\n\nByla provdána za Napoleonova mladšího bratra Louise Bonaparte (sňatek 4. ledna 1802), který se stal roku 1806 králem holandským. Uzavření sňatku se uskutečnilo na přání Hortensiny matky, jejíž manželství s Napoleonem zůstalo bezdětné a která si slibovala od spojení své dcery s Bonapartem možnost následnictví Hortensiných potomků.\nChronicky a patologicky žárlivý Louis měl u každého těhotenství Hortense pochybnosti o svém otcovství. U první gravidity roku 1802 považoval za skutečného otce Napoleona a u třetího těhotenství měl být domnělým otcem hrabě Verhuell či hrabě Charles-Joseph de Flahaut. Žádná z uvedených možností není pravděpodobná. Louisova žárlivost se časem změnila na pronásledování spojené se špiclováním, což nakonec vedlo k rozchodu manželů (1810). Poté žila Hortense se svým milencem, generálem hrabětem Flahautem, se kterým otěhotněla a porodila mu svého čtvrtého syna Charlese Auguste Louise Josepha (1811–1865) – pozdějšího vévodu de Morny a ministra vnitra druhého císařství.\n\nPřestože se Hortensina matka Josephine rozvedla s Napoleonem (1809) a sama Hortense odešla z rodiny Bonaparte, podporovala Napoleona velmi usilovně po jeho návratu z Elby, což po druhé restauraci Bourbonů vedlo k jejímu vypovězení z Francie. Cestovala po Německu a Itálii, až nakonec koupila ve švýcarském kantonu Thurgau zámek Arenenberg, kde pak trvale bydlela až do své smrti. Dnes je v zámku Napoleonovo museum. Po Hortense de Beauharnais byla nazvána květina hortenzie, která pochází z Ameriky a kterou bývalá holandská královna milovala, šlechtila a pěstovala.\n\nHortense v manželství s Louisem porodila postupně 3 syny:\n\n"}
{"id": "315434", "url": "https://cs.wikipedia.org/wiki?curid=315434", "title": "Seznam pražských náměstí", "text": "Seznam pražských náměstí\n\nTato stránka obsahuje seznam pražských náměstí. V seznamu jsou zahrnuta především ta prostranství, jejichž název obsahuje slovo „náměstí“, nejsou zde tedy (zatím) zahrnuta všechna prostranství s názvy jako například Uhelný trh nebo Na Kampě, třebaže fakticky jsou také náměstími. Staré názvy a zrušená náměstí jsou zmíněny, zejména došlo-li ke změně od roku 1990. \n\nNáměstí jsou řazena abecedně. Názvy, které začínají slovem „náměstí“, jsou řazeny pod písmenem „N“, jak je obvyklé v nových vydáních plánů města.\n\nNázvy jsou uváděny v plné verzi bez zkratek, pokud se taková verze používá. Pravopis slov za předložkou je uváděn v odborné variantě pravopisu podle Akademických pravidel českého pravopisu tak, jak je doporučuje odborná místopisná komise Rady HMP a jak jsou oficiálně schváleny a registrovány, tedy se zachováním rozlišení, zda slovo má povahu vlastního jména, nikoliv tedy podle zásad doporučovaných poradnou ÚJČ ČAV a aplikovaných v některých on-line mapách Prahy. Pravopis obecných označení a titulů mezi slovem „náměstí“ a jménem osoby je oproti oficiálnímu názvu přizpůsoben pravopisu podle PČP vydávaných od roku 1993. Podle pravidel českého pravopisu a vžité praxe se slovo náměstí, je-li na začátku názvu, píše s malým počátečním písmenem (například náměstí Míru), pokud není jiný důvod k tomu, aby písmeno bylo velké (například umístění na začátku věty, na začátku nadpisu, na začátku číslované položky seznamu nebo na začátku jiného vlastního jména, v němž je jméno náměstí obsaženo, například „stanice Náměstí Míru“). \n\nZa názvem náměstí je uvedena samosprávná městská část a katastrální území (katastrální čtvrť). \n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "315435", "url": "https://cs.wikipedia.org/wiki?curid=315435", "title": "John Moore (generál)", "text": "John Moore (generál)\n\nSir John Moore (13. listopadu 1761, Glasgow, Velká Británie - 16. ledna 1809 u La Coruña, Španělsko) byl britský generál během napoleonských válek.\n\nMoore vstoupil roku 1776 jako praporčík do anglické armády a prodělal americkou osvobozeneckou válku a expedice proti Gibraltaru a Korsice. Roku 1796 byl převelen do Západní Indie již jako brigádní generál a od května 1796 byl guvernérem ostrova Santa Lucia. Ze zdravotních důvodů však již roku 1797 se musel vrátit do Velké Británie. Bojoval proti irským povstalcům a roku 1799 je činný v Egyptě - zraněn v pozemní bitvě u Abukiru (25. července 1799) a poté se roku 1800 vyznamenal při obsazení Káhiry. Roku 1805 velel na Sicílii a roku 1808 obdržel velení sboru o 10 000 mužů, který měl podpořit Švédsko proti Rusku a Dánsku. Jelikož se však hned po přistání naprosto nepohodl s králem Gustavem IV. a dokonce byl jím krátce zajat, okamžitě odcestoval se sborem zpět do Velké Británie. Poté vyslán do Portugalska, kde spojil své síly s jednotkami generála Bairda a vytáhl proti Burgosu. Doufal v pomoc španělských partyzánů, ale nakonec, aby nebyl obklíčen Francouzi (maršál Soult) musel zahájit ústup celého sboru do přístavu La Coruňa. Během naloďování byl sbor vystaven útoku Francouzů a při zadržovacích bojích byl generál Moore zabit.\n\nJe pohřben v La Coruňa. Jeho bratr vydal \"Historii tažení ve Španělsku\" (Londýn 1809) a generálův životopis (1834)\n"}
{"id": "315437", "url": "https://cs.wikipedia.org/wiki?curid=315437", "title": "2017", "text": "2017\n\nRok 2017 (MMXVII) gregoriánského kalendáře začal v neděli 1. ledna a skončil v neděli 31. prosince. V České republice měl 250 pracovních dnů a 13 státních a ostatních svátků. Letní čas začal v neděli 26. března ve 2.00 hodin a skončil v neděli 29. října ve 3.00 hodin. Dle židovského kalendáře nastal přelom roků 5777 a 5778, dle islámského kalendáře 1438 a 1439. OSN vyhlásila rok 2017 jako \"Rok udržitelného rozvoje cestovního ruchu\".\n\n\n\n\n\n\n\n\n\n\n\"V tomto seznamu jsou uvedeni pouze představitelé významnějších států.\"\n\n"}
{"id": "315442", "url": "https://cs.wikipedia.org/wiki?curid=315442", "title": "Bitva u Verdunu", "text": "Bitva u Verdunu\n\nBitva u Verdunu byla jedna z největších bitev první světové války na její západní frontě. Odehrála se u francouzského města Verdun. Padlo při ní na obou stranách zhruba 300 000 vojáků. Krvavá bitva trvala od 21. února 1916 do 18. prosince 1916, což je přibližně 10 měsíců, kvůli velkému počtu padlých vojáků byla také označována jako verdunský mlýnek na maso.\n\nPostupem bitvy se ve Francii stala populární fráze \"„Ils ne passeront pas“\" (\"„neprojdou“\"), jejíž autorem byl francouzský důstojník Robert Nivelle, ale často je chybně přisuzována Philippovi Pétainovi.\n\nKoncem roku 1915 připravovaly generální štáby znepřátelených stran nové strategické plány, které měly nějakým způsobem řešit stávající stav. Německá strategie bleskové války selhala a boje se přeměnily v zákopovou válku, při níž se za obrovských lidských a materiální ztrát fronta měnila jen velice nepatrně. Prostý voják se stával „potravou“ pro děla a kulomety a lidské oběti neúměrně narůstaly. Na západní frontě stály proti sobě dvě mocné armády, avšak naděje, že dojde stejným stylem válčení k nějaké podstatné změně, nebyla. Náčelník německého generálního štábu Erich von Falkenhayn však přišel se zcela neočekávaným řešením, kterým bylo dobytí strategického obranného pásma u Verdunu. Předpokládal, že v důsledku získání tohoto území dojde k podstatnému zkrácení fronty a tím i k úspoře vojenských sil. Vycházel z informací špionáže, podle kterých byla z této oblasti stažena a odeslána na jiné části fronty velká část francouzských vojsk, a dokonce i dělostřelecká výzbroj řady pevností.\n\nInformace německé zpravodajské služby byly správné. Vrchní velitel francouzské armády Joseph Joffre nějaké komplikace v oblasti Verdunu vůbec nepředpokládal. Domníval se, že Němci se neodváží na toto pevnostní pásmo zaútočit, proto odtud opravdu stáhl část pěchoty i výzbroje pevností. Verdunské pásmo začalo postupně chátrat; stalo se z něj opevnění druhořadého významu. V prosinci 1915 se o tom rozpoutala i vášnivá debata ve francouzském poslaneckém branném výboru, ovšem bez odezvy. Na slabost systému začal upozorňovat i tisk, což usnadnilo nepříteli práci. Generál Joffre vše bagatelizoval, zapomněl však na jednu podstatnou věc – sledovat pohyb nepřítele. A ten se činil a začal dělat mohutné přípravy k útoku. Na frontu u Verdunu byla přepravována vojska z Balkánu. Teprve na přelomu ledna a února začali Francouzi něco tušit, a začali proto opět posilovat svoji obranu. Kopaly se zákopy, palebná postavení, připravovaly se překážky. Do oblasti byly přepravovány po železnici zásoby, avšak kapacitně to bylo nedostačující. Od 20. února začala fungovat cesta do Verdunu, která připomínala transmisní řemen. Žádné auto nesmělo zastavit a pokud mělo poruchu, bylo svrženo do příkopu. Touto silnicí, která byla později nazvána jako „svatá cesta“, projížděly denně 3 tisíce, později až 3,5 tisíce automobilů.\n\n21. února 1916 ve 4 hodiny ráno začal německý útok. Vlastní dělostřelecká příprava trvala 7 hodin 14 minut. Hustota německého útoku byla hrozivá. Byl ostřelován Verdun, betonové pevnosti, francouzské zákopy, mosty, křižovatky, cesty, městečka i vesnice. Když palba ustala, bylo všude tolik dýmu, že pozorovací letadla na jedné či druhé straně nic nespatřila. Po dělostřelecké přípravě začal útok, který však probíhal lehkovážně. Němci předpokládali, že nikdo nemohl dělostřeleckou přípravu přežít a pochodovali do francouzských pozic s puškami na ramenou. Ozvala se ovšem palba z kulometů a vojáci byli koseni po stovkách. Začal boj, který neměl konce. Němcům se sice podařilo dobýt některé francouzské pozice, ale za cenu obrovských ztrát. Obtížná byla i situace Francouzů, kterým docházelo střelivo i ostatní válečný materiál. 25. února začalo ustupovat celé francouzské pravé křídlo. Němci postupně dobyli některé pevnosti a pevnůstky. Jejich hlavní nápor však směřoval na pevnost Douaumont, která byla jednou z nejdůkladnějších pevností verdunského pevnostního systému. Odolávala všem střelám, které byly tehdy k dispozici a mohla poskytnout úkryt asi pěti stovkám mužů. Pět měsíců před německým útokem však byla odsud děla odvezena a posádka čítala několik desítek mužů. K pevnosti nepozorovaně pronikla 8. rota 24. braniborského pluku, a protože zde nebyl žádný odpor, podařilo se útočníkům proniknout dovnitř, kde zajali 67 vyděšených Francouzů. Pád Douaumontu vyvolal v Německu vlnu nadšení, zato Francie byla otřesena. Do vedení obrany verdunské oblasti byl jmenován generál Philippe Pétain, který se ihned ujal své funkce. Ten zjistil na místě stav obrany a přijal příslušná opatření.\n\nPro obě válčící strany se stalo dobytí Verdunu otázkou cti a prestiže, u Francouzů k tomu přibyla i národní hrdost. Philippe Pétain se sice snažil dobýt ztracené pozice zpět, ale boje se přeměnily v zákopovou válku, která byla stejná, jako v jiných případech. Desítky a stovky metrů prostoru byly vykoupeny mrtvými na obou stranách fronty, které nebylo možno pohřbít. Němci se snažili ovládnout i další pevnosti (Thiaumont, Vaux), ovšem jediným výsledkem byly obrovské ztráty. V noci ze 7. na 8. května došlo v pevnosti Douaumont, obsazené Němci, k výbuchu muničního skladu a zničená pevnost se stala hromadným hrobem pro téměř 700 německých vojáků. Těžké boje byly svedeny o pevnost \"Vaux\", které probíhaly od 2. do 7. června 1916. Vojáci bojovali i uvnitř pevnosti, přičemž Francouzům došla munice i potraviny, takže se byli nuceni po těžkých ztrátách vzdát. 23. června dobyli Němci i pevnost \"Thiaumont\" a zdálo se, že osud Verdunu visí na vlásku. 25. června stála německá vojska 3 km od Verdunu a město začalo být ostřelováno i kulomety. Francouzi byli na pokraji vyčerpání, ale situace v německé armádě nebyla o nic lepší. Situace se zásadním způsobem změnila 1. července 1916, kdy začala bitva na Sommě. Z prostoru Verdunu byly odvolávány postupně některé německé divize i dělostřelecké baterie. Začalo docházet k francouzským protiútokům, které byly následovány útoky německými. Pevnost Thiaumont „změnila majitele“ v době od 13. července do 4. srpna 34krát a vesnice Fleury 13krát. Ve dnech 23. října až 5. listopadu proběhl francouzský útok, při kterém byly znovu dobyty pevnosti Douaumont a Vaux. Poslední francouzská ofenzíva u Verdunu v roce 1916 se uskutečnila od 15. listopadu do 1. prosince, při níž byly získány pevnosti Louvemont a Bezonvaux.\n\nV bitvě u Verdunu padlo na obou stranách 300 000 vojáků. Krvavá bitva trvala od 21. února 1916 do 18. prosince 1916, což je přibližně 10 měsíců. Krajina u Verdunu byla totálně zničena a stopy války nese dodnes. Všude jsou i dnes vidět krátery po vybuchlých granátech zarostlé trávou, hlavně v okolí pevnosti Fort de Vaux. V blízkosti Verdunu se nachází několik obrovských hřbitovů. Na jednom z nich stojí vysoká socha ženy s tragickou tváří, která si klade prst na němá ústa. Na úpatí sochy je nápis: \"„Buďte zticha, hrdinové odpočívají“\".\n\n\nPro Ústřední velmoci, které neoplývaly tak velkým lidským potenciálem jako země Dohody, by znamenala útočná operace, při které by přišly o více vojáků než jejich nepřítel prohru. V bojích v okolí Verdunu Němci Francouzům způsobili o něco vyšší ztráty na živé síle, než sami utrpěli, ale nedosáhli poměru ztrát 2:1 než původně plánovali, a to i přesto, že na začátku početně několikanásobně převyšovali počty obránců Verdunu. Obrana města se pro Francouze stala symbolem jejich sebeobětování a odhodlání vojáků vydržet i ty nejtěžší podmínky. Francouzské ztráty byly skutečně zdrcující, Pétain proto navrhl aby jednotky v prvních liniích na frontě postupně rotovaly, čímž se částečně obnovovaly jejich síly. A jednotlivci tak měli možnost se lépe vyrovnat s hrůzami bojů. Rotace jednotek tak způsobila, že \"Verdunské ždímačky\" se postupně zúčastnilo až 70 % příslušníků francouzské armády. Naopak boje na německé straně zasáhly jen 25 % německých sil.\n\nÚspěch statických opevnění v bitvě vedl francouzských vojenských teoretiků k vytvoření Maginotovy linie, která v pozdějším období chránila francouzsko-německé hranice.\n\nBitva u Verdunu se stala v českých zemích synonymem pro velké střílení. Pokud se někde moc střílí, říká se, že \"„je tam ran jak u Verdénu“\" nebo že se \"„střílí, jak u Verdénu“\" (tento obrat používá zejména sportovní zpravodajství když padá např. mimořádný počet gólů). Nebo v případě, nějakého zvláštního výstřelu ve filmu, nebo špatné střely ve fotbale se říká: \"„To byl výstřel jak u Verdénu“\". \n\nV roce 2015 vydala česká písničkářka Radůza knihu povídek \"Marathon, příběh běžce\", kde každá z povídek je doplněna vlastní písní. Povídka \"Madeleine\" se odkazuje právě k bitvě u Verdunu. Bitva u Verdunu se také stala námětem písně švédské heavy metal skupiny Sabaton Fields of Verdun z alba The Great war, jehož vydání bylo ohlášeno na 19. července 2019.\n\n\n"}
{"id": "315445", "url": "https://cs.wikipedia.org/wiki?curid=315445", "title": "Balabán", "text": "Balabán\n\nČeské příjmení Balabán či Balabánová mělo v roce 2011 v Česku 438 osob, nejvíce v Brně (75), Praze (63) a Tišnově (41).\n\nZnámí nositelé tohoto příjmení:\n\n"}
{"id": "315448", "url": "https://cs.wikipedia.org/wiki?curid=315448", "title": "Pěnkava obecná", "text": "Pěnkava obecná\n\nPěnkava obecná (\"Fringilla coelebs\") je malý pěvec z čeledi pěnkavovitých. Je široce rozšířená, vyskytuje se na všech kontinentech východní polokoule a díky svému častému výskytu v těsné blízkosti lidských obydlí je i dobře známá. Samec je díky svému zbarvení naprosto nezaměnitelný. Naproti tomu samice je převážně nevýrazně hnědá se světle růžovým břichem.\n\nPěnkava obecná je převážně semenožravá, u mláďat však hraje významnou složku potravy i hmyz. Hnízdí v hustých keřích nebo na stromech, kde si staví úhledné hnízdo maskované mechem a lišejníkem.\n\nPěnkava je nejhojnější evropský pták, odhaduje se že V Evropě žije snad 100 až 200 miliónů pěnkav. Světově celkem více než půl miliardy jedinců a populace roste. Pěnkava obecná není vybíravá a náročná. Vyskytuje se v celé Evropě, na Azorských ostrovech, na Madeiře, na Kanárských ostrovech. Dále je známá z Asie a Severní Afriky. Obecně jí stačí jakýkoliv strom nebo skupina stromů, ale má nejraději hustší vegetaci. Její území zabírá většinou kolem 120 m².\n\nPěnkava obecná je velká asi jako vrabec domácí, dorůstá délky 14 – 16 cm, v rozpětí křídel měří 24,5 – 28,5 cm a váží 18 – 29 g. Má poměrně štíhlé tělo, dlouhý ocas a krátký silný zobák typický pro semenožravé ptáky.\n\nSamec je díky svému charakteristickému zbarvení naprosto nezaměnitelný. Ve svatebním šatě má jasně hnědočervený hřbet, růžovou spodinu těla, modrošedé temeno, šíji a zobák a olivově zelený kostřec. V letu i v klidu jsou u obou pohlaví patrné také dva výrazné bílé pruhy na křídle a ocase. V prostém šatě je samec o něco méně výrazný a má poněkud bledší opeření, stále je však velmi charakteristicky zbarven.\n\nSamice jsou po celý rok nepříliš výrazné, svrchu zelenošedé a spodinu těla mají šedou s růžovým nádechem. Mladí ptáci jsou samicím velmi podobní, na rozdíl od nich však nemají zelenavý ocas.\n\nPěnkava obecná létá ve vlnovkách, na zemi poskakuje nebo pobíhá.\n\nOzývá se často a charakteristicky, obvykle jasným \"pink\" (při vábení) nebo \"trif\" (známým jako \"volání deště\"), za letu také známým \"jip-jip\" a při znepokojení nebo vyrušení nevýrazným \"ce-ce-ce-ce\". Samec zpívá z vyvýšených míst, nejčastěji z koncových větví stromů a keřů od února do července, často je velmi snadno určitelný i díky vystavování své jasně oranžové hrudi.\n\nZpěv pěnkavy obecné je všeobecně známý a tvořený řadou zvučných jasných tónů (v základu \"rrr-čafčafčafrajčák\"). Trvá maximálně 5 sekund, za minutu ho tak samec může zopakovat až 10 ×. Má navíc i 2 nebo 3 odlišné verze a v různých částech světa je jeho podoba proměnlivá. Samci zprvu obvykle opakují zpěv po ostatních zástupců svého druhu, ale občas mohou odposlouchat i hlasy jiných druhů pěvců, např. kanárů.\n\nPěnkava obecná se mimo hnízdní období, kdy se sdružuje do párů, vyskytuje samotářsky, přes zimu i ve společnosti s jinými zrnožravými ptáky, nejčastěji s pěnkavou jikavcem. Zdržuje se přitom hlavně na stromech, ale pro potravu většinou slétá na zem.\n\nPatří mezi zrnožravé ptáky, tzn. že značnou část potravy u ní zabírají semena, u tohoto druhu konkrétně až tři čtvrtiny, převážně přitom semena plevelná a obilná, zbylou jednu čtvrtinu z celkové potravy tvoří bobule, pupeny a malí bezobratlí živočichové (hmyz, pavouci, housenky), kteří hrají významnou roli hlavně u mláďat. Přes zimu, kdy je potravy nedostatek, se stálí ptáci stahují více do parků a zahrad a proto bývají často k vidění i na krmítkách, kde preferují zejména slunečnicová semena.\n\nPěnkava obecná je kvůli své malé velikosti a velké hojnosti častou obětí nejrůznějších predátorů. Dospělí ptáci se stávají častou kořistí jestřábovitých dravců (krahujců, poštolek), sov a koček, na vejcích a holátkách se často přiživují zase ptáci z čeledi krkavcovitých (nejčastěji straky, sojky a vrány).\n\nSamec je v období rozmnožování silně územní a ze svého teritoria vyhání všechny možné samčí konkurenty. Při námluvách načechrává peří a pozornost samice se snaží upoutat vábením a vystavováním své jasně zbarvené hrudi.\nNa stavbě hnízda, která začíná již v březnu, se podílí pouze samice. Je obvykle umístěno ve výšce 2 – 10 metrů na bočních větvích stromů nebo keřů a základním materiálem pro jeho stavbu jsou rostliny a kořínky, které slepuje pavučinami, z vnitřní strany jej často vystýlá pery a ze strany vnější hnízdo maskuje lišejníky, mechem a občas i jiným měkkým materiálem.\n\nHnízdí jednou nebo dvakrát do roka, poprvé v rozmezí od dubna do května, popřípadě podruhé v rozmezí od června do července. V každé snůšce bývá 4 – 6 světlých, 19 × 14,5 mm velkých vajec s řídkým tmavým skvrněním, na jejichž sezení se podílí pouze samice. Mláďata se líhnou po 12 – 13 dnech a zprvu jsou oběma rodiči krmena malými bezobratlovci. Hnízdo opouštějí zhruba po 13 – 14 dnech.\n\nZatím nejstarší zaznamenaný jedinec se ve volné přírodě dožil celých 14 let.\n\nPěnkava obecná je jedním ze tří zástupců rodu \"Fringilla\", společně s pěnkavou jikavcem a pěnkavou kanárskou. V Evropě se společně s ní vyskytuje pouze jeden zástupce tohoto rodu, pěnkava jikavec, která je zde však zastoupena vzácněji. Její latinské druhové jméno, \"coelebs\", lze do češtiny přeložit jako \"vdovec\" a odkazuje na každoroční chování samic, která svá hnízdiště opouští o něco dříve než samci. Tento název druhu přiurčil švédský přírodovědec Carl Linné v roce 1758.\n\nVyskytuje se v několika poddruzích, jejich počet je však neustálený. Nejčastěji jich však bývá uváděno 7 – 8.\n\n"}
{"id": "315450", "url": "https://cs.wikipedia.org/wiki?curid=315450", "title": "Junácká louka", "text": "Junácká louka\n\nJunácká louka je přírodní památka, která se nachází v okrese Brno-město, katastrální území Kníničky v místní lokalitě Skautská louka. Správa AOPK Brno, kód 1460. Jedná se o louku o velikosti okolo pěti hektarů nad levým břehem Brněnské přehrady v komplexu přírodního parku Podkomorské lesy, geograficky náleží Hornosvratecké vrchovině. Na protější straně přehrady se nachází hrad Veveří a další přírodní památka Kůlny. Důvodem ochrany je bohatá květena a zejména častý výskyt hořce křížatého, který je v Česku velmi ohroženým druhem.\n\nPodloží Junácké louky je tvořeno horninami brněnského masívu, a to biotitickými až amfibol-biotitickými granodiority typu Veverská Bítýška, místy překrytými svahovými hlínami, popřípadě sprašovými hlínami.\n\nHořec křížnatý se vyskytuje při jižním okraji přírodní památky. Dále lze nalézt modřenec chocholatý, divizna jižní rakouská, kostřava walliská, pamětník rolní, písečnice douškolistá, smělek štíhlý, rožec nízký, z keřů dřín jarní, hloh obecný, hloh velkoplodý, ptačí zob obecný, stromové patro zastupuje dub zimní, slivoň trnitá, slivoň domácí či hrušeň obecná. Jižní část rezervace byla pravděpodobně ovocným sadem.\n\nV dřevinách hnízdí ťuhýk obecný, vzácně krutihlav obecný, vyskytuje se též ještěrka obecná.\n\nMackovčin P. (ed.). Chráněná území ČR, svazek IX, Brněnsko. Praha, Agentura ochrany přírody a krajiny ČR a EkoCentrum Brno, 2007, str. 244. ISBN 978-80-86064-66-6.\n\n"}
{"id": "315451", "url": "https://cs.wikipedia.org/wiki?curid=315451", "title": "Rostěnice", "text": "Rostěnice\n\nRostěnice (německy \"Rosternitz\") jsou vesnice, část obce Rostěnice-Zvonovice v okrese Vyškov. Leží 7 km jižně od Vyškova, v nadmořské výšce 260 m n. m.\n\nPrvní písemná zmínka o obci pochází z roku 1141. Do roku 1945 byly Rostěnice součástí německého jazykového ostrůvku na Vyškovsku.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nRostěnice jsou vesnickou památkovou zónou.\n\n"}
{"id": "315452", "url": "https://cs.wikipedia.org/wiki?curid=315452", "title": "Sémantický web", "text": "Sémantický web\n\nSémantický web se má stát novým evolučním stupněm stávajícího webu. Jedná se o web, kde jsou informace strukturovány a uloženy podle standardizovaných pravidel, což usnadňuje jejich vyhledání a zpracování. Staví zejména na Resource Description Framework (RDF) a Ontology Web Language (OWL). Na specifikacích pro sémantický web pracuje World Wide Web Consortium (W3C).\n\nMyšlenku sémantického, neboli významového webu poprvé vyslovil Tim Berners-Lee v roce 2001, kdy upozornil na skutečnost, že současný web je pouze změť webových stránek, která neustále roste a ve které je stále složitější nalézt relevantní informace. Sémantický web je podle něj rozšířením současného webu, v němž informace mají přidělen dobře definovaný význam lépe umožňující počítačům a lidem spolupracovat. Sémantický web představuje reprezentaci dat na WWW. Je založen na technologii Resource Description Framework (RDF), která integruje širokou škálu aplikací využívajících syntaktický zápis v XML a identifikátory URI pro pojmenovávání. Znamená to tedy, že data prezentovaná na Internetu by měla mít přesně definovaný význam a dovolovat do značné míry automatizované (strojové) zpracování, které by se mělo realizovat pomocí .\n\nZákladním krokem k vytvoření sémantického webu je konceptualizace dat dostupných na Internetu, jejíž klíčovým nástrojem jsou ontologie, aneb formalizované reprezentace znalostí určené k jejich sdílení a znovupoužití. Sémantický web je dále založen na standardizovaném popisu webových zdrojů (vše, dosažitelné pomocí WWW, tedy textové dokumenty, obrázky, videosekvence, zvukové soubory apod.). Každý zdroj by byl vybaven stejnými charakteristikami údaji (autor, typ zdroje, klíčová slova atd.), což by umožnilo uživatelům Internetu pracovat se sítí WWW jako s relační databází a dotazovat se na její obsah prostřednictvím jazyků podobných SQL. Důraz by se kladl na vysokou přesnost a relevanci odpovědi na vyhledávací dotaz.\n\nTechnologickým základem sémantického webu by se měl stát standard RDF (Resource Description Framework) - obecný rámec pro popis, výměnu a znovupoužití metadat. Poskytuje jednoduchý model pro popis zdrojů, který není závislý na konkrétní implementaci. Datový model RDF umožní specifikovat trojice (zdroj, vlastnost, hodnota vlastnosti). Tímto se jedná mimo jiné o přiřazení sémantiky webovým zdrojům, což je pro sémantický web klíčové.\n\nSémantický web propaguje Tim Berners-Lee již řadu let, přesto se dosud nedočkal výrazného rozmachu, pravděpodobně protože je oproti stávajícímu webu příliš komplikovaný. Proto vznikají jednodušší způsoby, jak do stávajícího webu snadno přidat sémantickou informaci: Mikroformáty a RDFa.\n\n\n\n\n"}
{"id": "315454", "url": "https://cs.wikipedia.org/wiki?curid=315454", "title": "Vnitřní krvácení", "text": "Vnitřní krvácení\n\nVnitřní krvácení je situace, kdy krev opouští porušené cévy, ale zůstává uvnitř těla. Obvykle se jedná o krvácení do tělesných dutin, např. do peritoneální dutiny, do pleurální dutiny nebo do lebky. Krvácení do plic, do trávicího traktu a do odvodního systému močového a pohlavního není obvykle považováno za vnitřní krvácení, protože krev poměrně rychle vytéká z tělních otvorů příslušejících danému tělesnému systému. Pro vnitřní krvácení není nutnou podmínkou neporušenost tělního povrchu, proto může být např. bodná rána také příčinou vnitřního krvácení.\n\nKe vnitřnímu krvácení obvykle dochází po úrazu, vzácněji může být způsobeno i porušením stěny cévy chorobným procesem. Úrazovým dějem vedoucím obvykle k vnitřnímu krvácení je buď přímé působení násilí vedoucí k přímému (=přímo vlivem vnějšího násilí) i nepřímému (=poranění např. odlomenou kostí) poranění hluboko uložených cév, nebo prudké zrychlení, např. při dopadu, vedoucí ke vzniku střižné síly na vstupu cév do některých orgánů. Příčiny se mohou kombinovat, např. při zlomenině pánevních kostí se kombinuje ztráta krve ze zlomeniny se ztrátou krve z úlomky kostí poškozených žilních pletení kolem rekta, močového měchýře a dalších pánevních orgánů.\n\n\nPříznaky jsou způsobeny samotným zraněním a reakcí organizmu na nedostatek krve a tím i pokles krevního tlaku. Organizmus centralizuje oběh, to znamená, že se krev přesouvá k životně důležitým orgánům (srdce a mozek).\n\n\nVnitřní krvácení může vést až k vykrvácení. Ztráta krve vede k aktivaci řady dějů snažících se zachovat dostatečný krevní oběh; ve svém důsledku však mohou vyústit v šok.\n\nPrvní pomoc spočívá především v aktivaci záchranného řetězce, tedy v co nejrychlejším zajištění odborné pomoci. Zraněného je vhodné uložit do polohy se zvýšenými dolními končetinami a neustále jej kontrolovat. Zraněnému není vhodné podávat nic ústy.\nLékařská první pomoc by měla být poskytnuta jakýmkoliv lékařem bez ohledu na odbornost. Spočívá především v zajištění žilní linky, tedy v napíchnutí minimálně dvou kanyl, a v infúzi vhodných tekutin (tzv. náhradních infúzních roztoků, např. Hartmannův nebo Ringerův roztok). \n\nV případě, že je pravděpodobnou příčinou vnitřního krvácení bodná rána a zraňující předmět se nachází stále v ráně, není vhodné jej odstranit. Cizí těleso totiž může stlačovat poraněné cévy a tak snižovat krevní ztráty.\n\nDefinitivní ošetření vnitřního krvácení patří do rukou zkušeného chirurga a je ve většině případů operační.\n\n\n"}
{"id": "315456", "url": "https://cs.wikipedia.org/wiki?curid=315456", "title": "Olivier de Funès", "text": "Olivier de Funès\n\nOlivier de Funès (\"Olivier Pierre de Funès de Galarza\", 11. srpen 1949, Paříž) je francouzský herec a letec, syn známého komika Louise de Funèse a jeho druhé manželky Jeanne Augustinou Barthelémy de Maupassant – de Funès. Se svou manželkou Dominique má tři děti.\n\nJako herec se objevil pouze v šesti filmech, ve všech se svým otcem. Napsal také scénář k životopisnému dokumentu Louis de Funes. Dříve pracoval také jako dopravní letec u Air France.\n\n\n"}
{"id": "315457", "url": "https://cs.wikipedia.org/wiki?curid=315457", "title": "Crowsoniellidae", "text": "Crowsoniellidae\n\nCrowsoniellidae je malá čeleď brouků, jedna z pěti čeledí obsažených v podřádu prvožraví (Archostemata). \nČeleď byla popsána na základě nálezu tří jedinců brouků v centrální Itálii.\n\nV čeledi je pouze jeden rod s jedním druhem.\n\n\n"}
{"id": "315467", "url": "https://cs.wikipedia.org/wiki?curid=315467", "title": "Michel Galabru", "text": "Michel Galabru\n\nMichel Louis Edmond Galabru (27. října 1922 Sáfí, Francouzské Maroko – 4. ledna 2016 Paříž, Francie) byl francouzský divadelní a filmový herec, držitel Césara.\n\nGalabru se narodil v Maroku, kde jeho otec (stavební inženýr) projektoval rozsáhlé\nstavby. Po deseti letech se rodina vrátila zpět do Francie, ale v Maroku prožil část svého dětství. Původně se chtěl stát fotbalistou, ale díky své tetě se začal zajímat o literaturu. Po maturitě se začal živit jako pojišťovací agent v Paříži, kde začal také studovat herectví na konzervatoři Conservatoire national supérieur d'art dramatique. Studium ukončil jako nejlepší absolvent oboru moderní a klasické komedie.\n\nV září 1950, ihned po ukončení studia začal hrát v Comédie-Française, zejména v klasických dramatech W. Shakespeara, G. Feydeaua nebo Molièra. Později se přesunul také do kabaretu a do filmů. Nejdříve hrál různé epizodní role, proslavil se až jako rotmistr Gerber v četnické sérii s Louisem de Funèsem. Tato komická role do značné míry ovlivnila i jeho budoucí role. V mnoha komediích hrál navenek autoritativní muže, kteří se snaží udržet morálku a zavedené tradice.\n\nZa roli ve filmu \"Soudce a vrah\" (1976), která byla jednou z mála jeho nekomických rolí, získal Césara a vážné role mu vynesly několik dalších nominací na toto ocenění. Celkem hrál přibližně v 200 filmech.\n\nV roce 2008 získal divadelní Molièrovu cenu a v roce 2013 se stal velkodůstojníkem Národního řádu za zásluhy.\n\nJeho děti, Jean Galabru a Emmanuelle Galabru, jsou rovněž herci.\n\n\n\n\n"}
{"id": "315470", "url": "https://cs.wikipedia.org/wiki?curid=315470", "title": "Údolnice", "text": "Údolnice\n\nÚdolnice je křivka spojující místa největšího vyhloubení příčného řezu údolím. Sklon údolnice určuje sklon údolí. V daném místě údolnice určuje směr s nejmenším spádem. Opakem je hřbetnice. Používá se v zeměměřičství a v některých mapách.\n\n\n"}
{"id": "315475", "url": "https://cs.wikipedia.org/wiki?curid=315475", "title": "Šrafy", "text": "Šrafy\n\nŠrafy jsou definovány jako krátké čáry, jimiž se v mapě zobrazují půdorysné průměty částí spádových křivek zemského povrchu. Jejich použití je v klasické kartografii jednou z možností zobrazení třetího rozměru do dvojrozměrné mapy.\n\nMají proměnnou délku, tloušťku a hustotu, výjimečně mají tvar trojúhelníkový.\n\nDají se rozdělit na pravé a nepravé šrafy. Nepravé šrafy – do této skupiny řadíme šrafy, které nejsou založeny na matematickém základu. Pravé (nebo také skutečné) šrafy již mají matematický základ.\n\nKreslířské šrafy jsou nejstarším použitím šraf. Nemají geometrickou hodnotu, jsou schematickým zachycením sklonových poměrů krajiny. Mají různou délku, mohou být zakřivené i přímé. Na mírných svazích jsou delší a řidší, naopak v místech prudšího spádu kratší a hustší. Tato šrafa se často lišila od dnešní i tím, že se její čáry křížily. Proto se kreslířským šrafám někdy říká křížové. Pomocí kreslířských šraf byl zobrazen výškopis prvního vojenského mapování.\n\nKrajinné šrafy se používají na mapách malých měřítek. Zobrazují pouze velmi generalizované terénní tvary, nepotlačují tak polohopis a popis mapy.\nSklonové (svahové) šrafy jsou prvními skutečnými šrafami. Sklon topografické plochy je udáván poměrem síly černé čáry k bílým mezerám mezi nimi. Sklonové šrafy vyjadřují strmost jak svojí tloušťkou, tak i délkou.\nMatematický základ sklonových šraf položil roku 1799 saský kartograf J. G. Lehmann. Vycházel z poznatku, že čím je plocha strmější, tím je méně osvětlena a tudíž temnější. Vychází se z předpokladu, že sluneční paprsky dopadají svisle na terén. Užívá se vzorec\n\nformula_1\n\npodle kterého vodorovné plochy v mapě zůstanou bílé, gradace zastínění potom postupuje úměrně sklonům svahu až do maximální hodnoty 45°. Sklony nad 45° jsou v přírodě celkem řídké, proto byla stupnice Lehmannem omezena na tuto hodnotu. V Lehmannově stupnici, která určuje poměr černé a bílé plochy dle sklonu, je již reliéf se sklonem nad 45°zcela černý. V této tónovací metodě se hřbetnice a jejich vodorovné okolí jeví díky svislému osvitu jako bílé plochy.U topografických map různých států je možno se setkat s řadou modifikací sklonových šraf. Sklonové šrafy podle upravené (rozšířené) Lehmannovy stupnice byly užity na mapách II. a III. Vojenského mapování. Počet šraf v délkové jednotce byl konstantní – 25 šraf/cm, jejich délka nejvýše 4 mm. Vyrytí šrafur pro jeden mapový list trvalo až čtyři roky.\n\nStínové šrafy jsou dalším typem pravých šraf. Představují kombinaci metody stínování se sklonovými šrafami. Poprvé byly použity roku 1836 G. H. Doufourem, který vystihl, že strmost svahu je již dána délkou šraf, a že ji není nutné zdůrazňovat ještě tloušťkou. Bylo tedy možno využít proměnlivé tloušťky šraf jako prostředku k vytvoření plastického dojmu podle principu šikmého severozápadního osvětlení. Na tento úhel dopadu paprsků a osvětlení předmětů je lidské oko tak zvyklé, že jen podle tohoto principu na mapě vypracované stínování v nás vzbuzuje dojem skutečné plasticity terénu. Světle šrafované osvětlené svahy a tlustě šrafované zastíněné svahy působí přehledněji než při použití sklonových šraf. Jejich výhodou je snadnější identifikace hřbetnic a údolnic.\n\nHorské šrafy patří mezi nepravé šrafy. Často jsou konstruovány pouze na základě orografického schématu. Jsou zakreslovány v řadách tak, aby alespoň zjednodušeně znázorňovaly lokální vyvýšeniny, horská pásma a zaříznutá údolí. Nejčastěji jsou používány v mapách malých měřítek, kde tvoří doplněk barevných vrstev a stínování.\n\nTechnické šrafy kreslíme pravidelným střídáním delších a krátkých čárek ve směru spádu, začínají na její horní vyznačené hraně. Hrany bývají doplněny absolutními či relativními kótami. Tyto šrafy slouží pro vyjádření úzkých a protáhlých terénních útvarů strmého spádu jako jsou hráze, příkopy atd.\n\nPodle se dělí na spojené a nespojené technické šrafy:\nTechnické šrafy jsou používány pouze v mapách velkých měřítek do 1:5000.\n\nTopografické šrafy jsou obdobné jako šrafy technické. Jsou specifické tvarem klínku, kdy základny leží na terénní hraně a vzájemně se dotýkají. Jsou používány ke znázorňování terénních stupňů a rýh. Přírodní útvary jsou zobrazeny hnědě, antropogenní černě. Jsou používány většinou jen v topografických mapách.\n\nSkalní šrafy jsou stínované čáry, které jsou používány ke znázorňování skal. Patří mezi další šrafy, které nemají geometrickou hodnotu pravých šraf a slouží převážně jako výplň jednotlivých dílčích ploch omezených terénními hranami. Skalní šrafy se odlišují od ostatních tím, že jsou tvořeny jak vertikálními (tj. ve směru spádnic), tak horizontálními čarami. Plastičnosti skalní šrafury lze dosáhnout šikmým osvitem. Obdobně je sesuvná oblast vymezena tečkování, kameny a kamenné řeky vyznačeny např. nepravidelnými orientovanými trojúhelníčky. Skalní šrafy jsou také někdy označovány jako fyziografické.\n\nVzhledem k tomu, že kreslířské, krajinné, sklonové a stínové šrafy graficky zatěžují mapovou kresbu a jejich vykreslení je mimořádně pracné a zdlouhavé, byly postupně zcela nahrazeny vrstevnicemi.\n\nHorské, technické, topografické a skalní šrafy jsou používány i nadále, mají ale pouze doplňkovou funkci. Jsou užívány pro znázornění drobných terénních útvarů, které nelze vhodně zachytit pomocí vrstevnic.\n"}
{"id": "315480", "url": "https://cs.wikipedia.org/wiki?curid=315480", "title": "Místodržitelský letohrádek", "text": "Místodržitelský letohrádek\n\nMístodržitelský letohrádek je původně gotická stavba z konce 15. století nacházející se v pražské Královské oboře – Stromovce v Praze–Bubenči v jihozápadní části obory na území bývalé osady Ovenec. V současné době budova slouží jako archiv a studovna oddělení časopisů Knihovny Národního muzea v Praze.\n\nNa konci 15. století zde byl postaven původní gotický lovecký hrádek. Budova pochází z doby panování krále Vladislava Jagellonského, až do dnešních dob se z této doby zachovala věž s kamenným schodištěm a plastikou lva. Jednalo se o královský lovecký zámeček, jenž fakticky spadal pod správu Pražského hradu.\nNa konci 16. století došlo k zásadní renesanční přestavbě na letohrádek dnešní obdélníkové dispozice. V polovině 17. století v roce 1648 přežil bez úhony i vpád švédských vojsk do Prahy během třicetileté války. V 17. století byl letohrádek spojen s Pražským hradem kaštanovou alejí, kterou ovšem vykácela francouzská vojska při okupaci Prahy v roce 1742, alej však byla později obnovena, nicméně letohrádek v té době chátral a pustl, a nebyl nijak využíván.\n\nV letech 1804–1805 v souvislosti s otevřením Královské obory pro veřejnost rozhodnutím nejvyššího purkrabího Jana Rudolfa Chotka došlo k rekonstrukci, přestavbě i dostavbě dalšího objektu, do romantizující podoby inspirované anglickou novogotikou. Došlo zejména k přestavbě vnější fasády objektu, nicméně základní renesanční ráz interiérů budovy zůstal i po další přestavbě budovy zachován. Letohrádek měl být sídlem nejvyššího purkrabího. Od roku 1849 byl letohrádek propůjčován královským místodržícím, jako jejich letní sídlo, odtud pak jeho dnešní název.\n\nLetohrádek stojí na okraji Stromovky, u ohradní zdi s novogotickou bránou. Od ní vede široká cesta v místech bývalé Křižíkovy elektrické dráhy. Na východní straně je malá vyhlídková terasa se slunečními hodinami v podobě kamenného globu z roku 1698. Na západě přiléhá prostor bývalého zahradnictví s torzem skleníku (oranžérie) z doby kolem roku 1814 a památným stromem jinanem dvoulaločným.\n\n\n\n"}
{"id": "315482", "url": "https://cs.wikipedia.org/wiki?curid=315482", "title": "FC Slavia Karlovy Vary", "text": "FC Slavia Karlovy Vary\n\nFC Slavia Karlovy Vary je český fotbalový klub z Karlových Varů, účastník ČFL. V současné podobě byl založen v roce 2001, jeho historie však sahá až do roku 1928.\n\nKlub FC Buldoci Karlovy Vary vznikl v roce 2007, když se funkcionáři \"SK VTJ Slavia\" a \"TJ Karlovy Vary-Dvory\" dohodli na převedení veškerých fotbalových práv na akciovou společnost \"SK BULDOCI Karlovy Vary-Dvory\". V červenci 2007 pak byla společnost přejmenována na \"FC BULDOCI Karlovy Vary\". V roce 2009 byl klub přejmenován na 1. FC Karlovy Vary, čímž došlo k naplnění dohody mezi \"SK VTJ Slavia\" a \"TJ Karlovy Vary-Dvory\".\n\nNejvýznamnějším karlovarským klubem byla \"SK Slavia\". Založena byla v roce 1928 od roku 1932 pak má klub i vlastní hřiště u horního nádraží. V roce 1938, v důsledku odsoupení Sudet fašistickému Německu, je nucen klub svoji činnost přerušit, a ta je obnovena až po válce v roce 1945. V souvislosti s tím, klub mění své působiště a přechází na hřiště v karlovarské čtvrti Rybáře. Klub působil po celou tuto dobu na úrovni Divize. V roce 1953 je klub donucen změnit své jméno na DSO Dynamo, později TJ Dynamo a poprvé je zařazen do nově vzniklé 2. československé ligy, kde působil s kratšími přestávkami až do roku 1968. V roce 1963 klub naposledy přesídlil do čtvrti Drahovice, kde působí klub dodnes (hrají zde mládežnické týmy). V roce 1965 se klub vrátil k tradičnímu jménu Slavia. Po sestupu v roce 1968 klub už nikdy takové úrovně nedosáhl a působil v divizi po založení 3. ligy pak krátce i v ní ale naposledy v roce 1976. Klesající výkonnost se prohlubovala a klub účinkoval pouze v krajském přeboru či divizi a to až do roku 1995, kdy klub vyhrál krajský přebor a postoupil do divize. Do ní už však nenastoupil, ale pod novým jmeném SK VTJ Slavia KV, protože došlo ke šloučení klubu s VTJ, se účastnil 3. ligy. Klub ale hned v dalším ročníku končí předposlední a sestupuje zpět do divize. I přes sloučení s VTJ však klub tíží finanční problémy. V souvislosti s tím byly dokonce zrušeny veškeré mládežnické kategorie. V roce 1998 je na klub vyhlášen konkurz a je vyloučen z divize a sestoupil tak do přeboru, kde působil až do roku 2001, kdy byl sloučen s TJ Karlovy Vary-Dvory.\n\n\nV souvislosti s politickými změnami po roce 1948 vznikaly armádní sportovní kluby a v roce 1951, byl takovýto klub založen i v Karlových Varech. Klub dostal jméno Krušnohor později pak tradiční jméno VTJ Dukla. V letech 1953 a 1954 klub vyhrává krajský přebor a neúspěšně bojuje v baráži s městským rivalem TJ Dynamo. V letech 1959 až 1964 klub není činným, a proto musí začínat znovu od nejnižší soutěže. V roce 1965 je ale sloučen s B-týmem TJ Rudá hvězda Ostrov a získal tím I. B třídu. V roce 1967 postupuje do krajského přeboru, v roce 1976 do divize a v roce 1986 dokonce do 3. ligy, kterou hrál až do sloučení v roce 1995. Klub v celé své historii sestoupil do nižší soutěže pouze jednou a to roce 1970, kdy sestoupil z krajského přeboru. V roce 1995 v souvislosti s rušením vojenských klubů po roce 1989 a následným nedostatkem finančních prostředků, byl klub sloučen se svým městským rivalem SK Slavia.\n\n\nNejméně známým a úspěšným klubem, ze kterého vzešel současný klub, byl TJ Karlovy Vary-Dvory. Byl založen jako SK Dvory za 1. republiky a působil vždy jen v nižších soutěžích a to až do roku 1996, kdy klub postoupil do krajského přeboru a hned následující rok do divize. V roce 1999 pak působil klub v ČFL (třetí nejvyšší soutěž), tu pak hrál až do roku 2001, kdy byla veškerá práva převedena na nový subjekt.\n\nKarlovy Vary se jako každý český tým účastní poháru FAČR v němž odehrálo několik zápasů s týmy Synot ligy.\n\nSezóna 2007/08 - Karlovy Vary prohrály v prvním kole s týmem Chomutova 1:1 10:11 na penalty.\n\nSezóna 2008/09 - Karlovy Vary postoupily z prvního kola přes FK Tachov, ve druhém kole prohrávají s týmem FK Baník Sokolov 1:1 6:7 na penalty.\n\nSezóna 2009/10 - V prvním kole postoupili díky výhře nad týmem TJ Jiskra Domažlice, ve druhém kole poráží tým FK Tachov 1:1 15:16 na penalty, ve třetím kole Karlovy Vary naráží na Slavii Praha, ve které v té době hráli hráči Vladimír Šmicer a Stanislav Vlček. Karlovy Vary prohrávají až po penaltách 1:1 4:5.\n\nSezóna 2010/11 - Karlovy Vary prohrály v prvním kole s Baníkem Most 1:3.\n\nSezóna 2011/12 - V prvním kole vítězí Karlovy Vary 1:2 na hřišti týmu FK Slavoj Žatec, ve druhé kole prohrávají s Viktorií Plzeň 1:4.\n\nSezóna 2012/13 - Karlovy Vary prohrávají v prvním kole s FK Viktoria Žižkov 0:0 1:3 na penalty.\n\nSezóna 2013/14 - V první kole Karlovy Vary vítězi na hřišti týmu FK Slavoj Žatec 1:3, ve druhém kole poráží FK Baník Sokolov 3:3 4:3 po penaltách, ve třetím kole prohrávají Karlovy Vary s FC Vysočina Jihlava 0:1 po gólu z penalty.\n\nSezóna 2014/15 - Karlovy Vary se musí kvůli sestupu do Divize A účastnit předkola, kde vítězí 2:3 nad týmem FK Slavoj Žatec, v prvním kole prohrávají vysoko 0:7 s týmem FK Baník Sokolov.\n\nSezóna 2014/15 - V prvním kole porazili tým TJ Dynamo ZČE Plzeň 2:4 v druhém kole překvapivě porazili celek Pavla Horvátha, Jiskru Domažlice, 3:1 a opět po roce postoupili do třetího kola, kde ovšem také opět po roce vysoko prohráli tentokrát 2:6 s FC MAS Táborsko.\n\n\n\n"}
{"id": "315483", "url": "https://cs.wikipedia.org/wiki?curid=315483", "title": "Detektor ionizujícího záření", "text": "Detektor ionizujícího záření\n\nDetektor ionizujícího záření je takové zařízení, které je schopno detekovat (měřit) ionizující záření. Měření okem neviditelné ionizující záření probíhá pomocí příslušných fyzikálních metod a vhodné přístrojové techniky. Detektory umožňují zkoumat vlastnosti tohoto záření a využívat jej v řadě vědecko-technických, průmyslových a medicínských aplikací. Dektory ionizujícího záření nám poskytují kvantitativní informace o intenzitě, energii, prostorové distribuci a příp. dalších vlastnostech záření.\n\nDetektory ionizujícího záření se rozdělují podle principu detekce na fotografické, elektronické a materiálové detektory. Podle časového průběhu detekce na detektorů kontinuální a kumulativní (integrální) detektory. Podle komplexnosti měřené informace na detektory záření, udávající pouze intenzitu záření, resp. počet kvant záření, bez informace o druhu záření a jeho energii. Mezi tyto nejjednodušší detektory patří filmové a termoluminiscenční dozimetry, ionizační komory a Geigerův-Müllerův počítač. A na spektrometry ionizujícího záření, které měří nejen intenzitu či počet kvant záření, ale i energii kvant záření a jeho další charakteristiky. Ve spektrometrickém režimu mohou pracovat především scintilační detektory, polovodičové detektory a magnetické spektrometry.\n\nZobrazovací detektory jsou kamery, které zobrazují (vizuálně nebo elektronicky) prostorové rozložení intenzity záření. Nejjednodušším zobrazovacím detektorem je fotografický film.\n\nDráhové detektory částic měří dráhy pohybu jednotlivých částic v prostoru, včetně jejich zakřivení v magnetickém poli. Dosahuje se toho buď na základě materiálových efektů - fotochemických reakcí, kondenzace kapiček z páry nebo vznik bublinek v přehřáté kapalině, nebo elektronicky složitými systémy velkého množství prostorově rozmístěných detektorů, polovodičových nebo ionizačních komor.\n\nDozimetry jsou zařízení k měření dávek ionizujícího záření. Tento typ detektoru je používán v lékařství a vojenství k měření hodnoty ozáření. Dozimetr funguje na principu změn látky v něm obsažené.\n\nPrstový dozimetr je založen na principu termoluminiscence, vyplývající z jevu, že některé anorganické krystaly mohou akumulovat energii ionizujícího záření tím, že záření v nich vybudí elektrony do vyššího energetického stavu. Po zahřátí krystalu emitují jeho atomy (návratem elektronů do základního stavu) akumulovanou energii ve formě viditelného světla. Světelné záblesky se převádějí na paměťové impulzy a měří. Prstový dozimetr ve formě prstýnku nosí lidé manipulující ručně s radioaktivními zářiči; lze tak zjistit dávku, kterou obdržely pracovníkovy ruce.\n\nScintilační detektor je zařízení pro detekci ionizujícího záření založené na principu excitace elektronu do vyššího energetického stavu zářením, přičemž návrat elektronu do základního stavu se projeví jako světelný záblesk.\n\nGeigerův-Müllerův počítač také Geigerův-Müllerův čítač či Geigerův-Müllerův detektor je detektor ionizačního záření (především gama, ale i beta a alfa). Měřící část počítače je tvořena trubicí a vláknem obklopeným plynem. Vodiče jsou pod vysokým napětím 100 – 1000 V. Částice prolétávající plynem naráží do jeho atomů a vytváří z nich ionty a elektrony. Elektrony dopadající na anodu jsou poté registrovány jako impulzy.\n\nMateriálové detektory mají poměrně malé využití v jaderné a radiační fyzice a technice.\n\n3D gelové dozimetry jsou založeny na lokálních materiálových změnách úměrných absorbované dávce. Jde buď o změny optických vlastností vyhodnocované prozářením laserovými paprsky a následnou detekcí CCD detektory. Optickou CT rekonstrikcí dostaneme obraz opacity, ze kterého určíme lokální radiační dávky. Nebo změny chemických vlastností, způsobující změny magnetických vlastností. Projevují se změnou relaxačních časů při nukleární magnetické rezonanci, její pomocí se poté vyhodnocují lokální radiační dávky.\n\n3D gelové detektory se uplatňují ve verifikačních systémech v radioterapii, pro pokročilé radioterapeutické techniky, stereotaktickou radioterapii, brachyterapii, hadronovou radioterapii, i pro nestandardní ozařovací techniky (bórova neutronová záchytová terapie, ozařování očních nádorů technikou stereotaktické radiochirurgie nebo stanovení dávky při ozařování experimentálních zvířat. Při těchto metodách se pracuje se složitě tvarovanými prostorovými distribucemi dávky, sloužícími k doručení dávky do nádoru a zároveň minimálnímu poškození zdravé tkáně.\n\nObjem, ve kterém chceme stanovit prostorovou distribuci dávky záření, naplníme gelem složeným z želatinového nosiče, ve kterém je rozptýlená látka citlivá na záření. Ozářením uvolníme v gelu radikály, indukující fyzikálně-chemické změny citlivé látky úměrné absorbované dávce záření.\n\nLátky citlivé na záření s rozdílným mechanizmem radiačního účinku jsou:\n\n\n"}
{"id": "315484", "url": "https://cs.wikipedia.org/wiki?curid=315484", "title": "Annie Girardotová", "text": "Annie Girardotová\n\nAnnie Suzanne Girardotová (nepřechýleně \"Girardot\", 25. října 1931 Paříž – 28. února 2011 Paříž) byla francouzská divadelní, filmová a televizní herečka a zpěvačka. Původně zdravotní sestra, vystudovala herectví a byla členkou prestižního divadla Comédie-Française. Po několika úspěšných vystoupeních před kamerou se stala vyhledávanou představitelkou emancipovaných žen a v sedmdesátých letech 20. století byla jedinou francouzskou herečkou, která hrála ve filmu výhradně hlavní role. Třikrát získala ocenění Césara, byla nositelkou Řádu umění a literatury udělovaného francouzským ministerstvem kultury a obdržela Řád čestné legie. \n\nNarodila se v desátém pařížském obvodu. Druhou světovou válku prožila s matkou a bratrem v Normandii, otec zemřel, když jí byly čtyři roky. Už jako dítě chtěla hrát, ale stejně jako matka se nejdříve stala zdravotní sestrou. Při práci nejdříve navštěvovala dramatické kurzy, později vystudovala herectví na pařížské konzervatoři Conservatoire national supérieur d'art dramatique.\n\nV letech 1954-1957 byla členkou prestižního divadla Comédie Française, kde účinkovala v díle francouzských klasiků. Mezitím se začala prosazovat ve filmu, vynikla ve Viscontiho dramatu \"Rocco a jeho bratři\" (1960), poté dělila svou práci mezi Francii a Itálii. V dekádě sedmdesátých let 20. století byla jedinou francouzskou herečkou, která ve filmech hrála výhradně hlavní role. Střídala dramatický a komediální žánr, její doménou se staly emancipované ženy, které různým způsobem bojují proti nástrahám života. Za kreaci lékařky postižené rakovinou (\"Nejcennější co mám\", 1976) získala cenu Césara. V dramatickém a kriminálním žánru hrála ve filmech Andrého Cayatta (\"Prožít si své peklo\", 1976), komediální polohu uplatnila v mimořádně úspěšné dvojici s Philippem Noiretem (\"Něžné kuře\", 1978; \"Ukradli torzo Jupitera\", 1980). Točila také s Louisem de Funèsem (\"Jeden hot a druhý čehý\", 1978). Poslední hlavní roli hrála v kriminálce \"Černá listina\" (1984), od té doby ztvárňovala jen vedlejší úlohy. Césara za vedlejší roli získala za své kreace ve filmech \"Bídníci 20. století\" (1995) a \"Pianistka\" (2001). \n\nKromě filmu pokračovala v práci na divadelních jevištích, za svou roli ve hře Marie Marguerite získala v roce 2002 prestižní Molièrovu cenu, která jí byla v témže roce udělena i za celoživotní práci pro divadlo. V té době sbírala ocenění za celoživotní práci pro film po celé Evropě, mimo jiné i v Česku nebo na Slovensku. Jako host se zúčastnila řady mezinárodních festivalů (Berlín) a v roce 2000 obdržela Řád čestné legie. Od francouzského ministerstva kultury získala již v roce 1975 Řád umění a literatury. \n\nV posledních letech života trpěla Alzheimerovou chorobou, od roku 2007 žila v pečovatelském domě a v roce 2009 zcela ztratila paměť.\nOd roku 1962 byla provdána za italského herce Renata Salvatoriho, se kterým měla dceru Giuliu; rozešli se v roce 1980, ale manželi zůstali až do jeho smrti roku 1988.\n\nV 80. letech prožila osobní krizi. Zkrachovalo divadlo, které měla pronajaté se svým partnerem Bobem Decoutem. Tisk navíc zpochybňoval její uměleckou poctivost a měla problémy s dcerou. Kvůli tomu všemu načas přestala hrát. Později se ale opět před filmovou kameru vrátila.\n\nJe autorkou autobiografické knihy \"Horká krev. Odchody a návraty\".\n\nZhruba posledních 5 let života trpěla Alzheimerovou chorobou. Zemřela v roce 2011 v Paříži a je pohřbená na Hřbitově Père-Lachaise.\n\n\n"}
{"id": "315492", "url": "https://cs.wikipedia.org/wiki?curid=315492", "title": "Posturografie", "text": "Posturografie\n\nPosturografie je obecný název, který zahrnuje techniky užívané ke kvantifikaci (hodnocení míry) a kvalitativnímu posouzení (určování charakteru) posturální rovnováhy, tj. rovnováhy stoje, a to za statických (statická posturografie) nebo dynamických podmínek na pohybující se plošině (dynamická posturografie). \n\nZa zakladatele posturografie je pokládán Giovanni Alfonso Borelli (1608-1679), který ve své knize popisuje výchylky lidského těla při klidovém postoji. První publikace o elektronickém záznamu výkyvů těžiště při Rombergových postojích se objevují v 60. letech 20. století. V tehdejším Československu sestrojil první přístroj na registraci vestibulospinálních úchylek v 60. letech a metodu nazval bezkontaktní vestibulospinografie. V české a slovenské literatuře prvně prezentoval stabilogram Hlavačka.\nKlinickou aplikaci dynamické počítačové posturografie jako první popsal v roce 1982 L.M. Nasher. První komerčně dostupný testovací systém byl vytvořen v roce 1986, kdy firma Neurocom International, Inc. spustila tzv. systém EquiTest. \nK roku 2005 je v České republice podle dostupných informací 15 pracovišť se statickým počítačovým posturografem již neexistující firmy COMES Trading. Dále jsou v tomto čase na trhu v ČR k prodeji systém S.P.S. (SCPG+DCPG, fa. Synapsis, Francie) a Lucerne (SCPG, fa. Otopront, SRN).\nStatická posturografie (statická počítačová posturografie - Static Computed Posturography, SCPG, stabilometrie), považovaná někdy za pouhou objektivizaci Rombergova testu , je založena na principu měření výkyvů souřadnic centra opěrných sil (centre of foot pressure, CFP; body´s center of force, COF) během stoje vyšetřovaného. Na rozdíl od subjektivního pozorování však se jedná však o objektivní metodu, tzn. nezatíženou subjektivní interpretací, jejíž výsledky je možno dokumentovat graficky a především numericky. To umožňuje přesnější hodnocení poruchy rovnováhy, porovnávání a archivaci výsledků. \nDynamická posturografie (dynamic computed posturography, DCPG) je složitější metodou objektivního měření posturální rovnováhy. Užívá ke kvantifikování adaptivních mechanismů CNS (přizpůsobení centrálního nervového systému), které se účastní regulace postoje a rovnováhy za přirozených i nefyziologických podmínek. Mezi tyto mechanismy patří mechanismus smyslových vstupů (zrak, somatosenzorika -zejm. hmat a propriocepce, vestibulární systém), centrální zpracování a motorická odpověď. Posturografie se též užívá při rehabilitaci rovnováhy.\nDCPG umožňuje rozlišení vestibulární, vizuální a somatosensorické léze u poruch rovnováhy a diferenciaci mezi abnormalitou v periferním sensorickým a centrálním nervovým systémem posturální kontroly. Je též možná diferenciace sensorické a motorické složky posturální instability u neurologických onemocnění. DCPG umožňuje detekci pacientů s poruchou vestibulárního systému při normálním nálezu ENG. Vyšetření tak poskytuje komplementární informaci k ostatním testům vestibulární funkce.\nVzhledem k celkové interakci smyslových, motorických (pohybových) a centrálních procesů, které se účastní držení postoje a rovnováhy, počítačová dynamická posturografie vyžaduje různé protokoly za účelem rozlišování mezi četnými defekty a poškozeními, které by mohly mít vliv na pacientův řídící systém držení těla. Užívá se přitom různých kombinací. \n\nDršata J.: Počítačová posturografie v diagnostice a rehabilitaci závrativých stavů. Hradec Králové, 2007, disertační práce.\nVestibulární systém\n"}
{"id": "315494", "url": "https://cs.wikipedia.org/wiki?curid=315494", "title": "Devatero", "text": "Devatero\n\nDevatero (v egyptštině \"pesedžet\", řecky Εννεάδα – Enneada) je staroegyptský mytologicko-teologický koncept vytvořený a rozvíjený ve významném dolnoegyptském náboženském středisku Iunu. Zachycuje jednu z variant představy Egypťanů o vzniku bohů, světa a jeho uspořádání a je základním prvkem královské ideologie po celé starověké období; z tohoto důvodu ji také lze ze všech kosmogonických koncepcí považovat za patrně nejvlivnější. Přestože textově je nauka o iunském Devateru vysledovatelná teprve v Textech pyramid z doby přelomu 5. a 6. dynastie, badatelé ve shodě předpokládají, že její podstatné části jsou mnohem starší.\n\nČíslo 9 zde má symbolický význam: počet tří vyjadřoval v egyptštině plurál, jeho znásobení sebou samým proto představuje plurál plurálů – nejúplnější počet, dokonalou úplnost. Pojem Devatero tak označuje nikoli součet určitých bohů, ale společenství bohů v jeho významové úplnosti, takže skutečný počet jeho členů mohl být rozšiřován na více než devět; v některých případech je užíván tak, jako by Devatero bylo samostatnou bohyní. V tomto smyslu byla podle vzoru z Iunu později vytvářena obdobná Devatera jako vyjádření dokonalé úplnosti i v jiných náboženských centrech: například v Mennoferu Ptahovo Devatero, ve Vesetu Amonovo o patnácti členech, v Abydu o sedmi nebo jedenácti členech. Pro odlišení od těchto druhotně vytvořených skupin bylo Devatero z Iunu někdy označováno jako Velké Devatero.\n\nVlastní struktura devatera (ačkoliv použití slova struktura může být sporné) je plně odvozena od Iunské kosmologie a mýtu o vzniku světa. Podle tohoto mýtu z pravodstva Nun povstal sluneční bůh Atum, který pak sám ze sebe stvořil bohyni Tefnut a boha Šu. Ti spolu zplodili potomky boha Geba a bohyni Nut. Tato pětice bohů tvoří samotný svět, neboť Šu a Tefnut jsou bohy suchého a vlhkého vzduchu (někdy uváděno jako bůh vzduchu a bohyně ranní rosy), Geb představuje zemi a Nut nebeskou klenbu. Atum je pak Sluncem, které vše osvětluje a přináší život.\n\nNut a Geb spolu taktéž zplodili potomky, do jejich narození již zasáhl bůh Thovt, který však součástí devatera není. Jejich potomky byli Usírev (řecky Osiris), Sutech (řecky Set), Eset (řecky Isis) a Nebthet (řecky Nefthys). Tato čtveřice je zase úzce spjata s Usírevovským mýtem, který se tímto stává součástí mytologie devatera. Souhrn těchto bohů tedy dává číslo devět.\n\nKrom těchto základních devíti božstev tvoří devatero ještě další bohové, konkrétně se jedná o Hora, který je synem Esety a Usíreva, dále Anup (řecky Anubis), který je synem Nebthet a Usíreva.\n\n\n\nAčkoliv původním hlavním bohem města Iunu a tedy i nejvyšším bohem devatera byl Atum, již ve staré říši se Iunu stalo zároveň centrem kultu jiného slunečního boha, Rea. V souvislosti s tímto a také i se vzestupem jeho kultu za slunečních králů 5. dynastie, kdy se stal součástí královské titulatury frází Syn Reův, došlo i k jeho spojení s Iunskou mytologií. Došlo ke splynutí Rea a Atuma v božsto Re-Atum a později se Atum stal dokonce jenom jedním z Reových jmen.\n\nNejpozději během nové říše, při značném vzestupu důležitosti Amonova kultu, došlo i ke splynutí Rea s Amonem. Vznikl Amon-Re (někdy též Amonra). Teto bůh, označovaný jako král bohů, byl zároveň Reem a tudíž i stvořitelem světa podle Iunské kosmologie, a prostřednictvím Amon-Rea se jím stal i Amon.\n\nV rámci Dolního království však byl stále jako nejvyšší představitel devatera Re a ve vlastním městě Iunu Atum ani neztratil svoji roli samostatného božstva.\n\n\n"}
{"id": "315497", "url": "https://cs.wikipedia.org/wiki?curid=315497", "title": "Šelf", "text": "Šelf\n\nTermín šelf (z anglického \"shelf\", police) může znamenat:\n\n"}
{"id": "315498", "url": "https://cs.wikipedia.org/wiki?curid=315498", "title": "Joanna Słowińska", "text": "Joanna Słowińska\n\nJoanna Słowińska (1. července 1971, Strzelce Krajeńskie, Polsko) je polská folková a popová zpěvačka a houslistka.\n\n"}
{"id": "315500", "url": "https://cs.wikipedia.org/wiki?curid=315500", "title": "Světová výstava 1958", "text": "Světová výstava 1958\n\nSvětová výstava EXPO 1958 (zkráceně také Expo 58) byla světová výstava, konaná od 17. dubna do 19. listopadu 1958 v Bruselu. Nejznámějším symbolem výstavy se stalo Atomium – 110 m vysoký model základní buňky krystalové mřížky železa. Je to jedna z nejslavnějších výstav, kterou navštívilo 42 milionů lidí. Byla to první velká světová výstava po druhé světové válce.\n\nPro Československo byla výstava velmi úspěšná. Získalo Zlatou hvězdu a dalších třináct ocenění. Expozice \"Jeden den v Československu\" byla navržena Jindřichem Santerem, který spolupracoval s Jiřím Trnkou, Antonínem Kybalem, Stanislavem Libenským a Janem Kotíkem. Mezi oceněnými byla kolekce zlatých šperků s českými granáty, kterou vytvořil Jan Nušl a jeho žáci, mj. Alena Nováková.\n\nZa nejlepší pavilon byl vyhlášen jednoduchý, ale moderní a elegantní československý pavilon Františka Cubra, Josefa Hrubého a Zdeňka Pokorného. Pozornost vzbudila moderně architektonicky řešená restaurace, Laterna magika a celková koncepce exhibice. Hlavní cenu v mezinárodní filmové přehlídce získal vědecko-fantastický film Karla Zemana \"Vynález zkázy\". Během přípravy československé expozice došlo k určitému kulturnímu uvolnění. Komunistické vedení státu dalo autorům poměrně značnou volnost a ti to často považovali za jedinečnou příležitost k svobodné tvorbě. Vládní výbor pro přípravu expozice řídil František Kahuda, který obhajoval uměleckou svobodu tvůrců výstavy a podporoval ambiciózní projekty jako byla slavná Laterna magika nebo Polyekran Josefa Svobody. Československý pavilon navštívilo 6 milionů lidí. Expo 58 zahájilo desetiletí postupné liberalizace v Československu, které skončilo až okupací Československa.\n\nPavilon byl spolu s přičleněnou budovou restaurace po výstavě převezen do Prahy a znovuvybudován v tehdejším PKOJF. V r. 1991 zde vyhořel a jeho ruina byla bez náhrady stržena. Restaurace byla v Praze nainstalována v Letenských sadech, později byla spolu s historickým jádrem Prahy zapsána na Listinu světového kulturního dědictví UNESCO. Její provoz byl v rámci uvedení do tzv. malé privatizace v r. 1990 ukončen. Poté bylo po několikeré změně soukromého majitele a téměř deseti letech chátrání zdevastované torzo památkově chráněné stavby přebudováno na kanceláře..\n\n\nNa ploše 200 ha, která byla rozdělena do 7 sekcí, se nacházelo více než 150 výstavních pavilonů z 52 zemí celého světa.\n\nExpozice byla rozdělena do sedmi různých sekcí:\n\n\n\n"}
{"id": "315508", "url": "https://cs.wikipedia.org/wiki?curid=315508", "title": "Marocká vlajka", "text": "Marocká vlajka\n\nVlajka Maroka je tvořena červeným listem na kterém je uprostřed umístěná zelená pěticípá hvězda (pentagram) z tzv. \"Šalamounovy pečetě\".\n\nObě barvy jsou tradičními arabskými barvami. V Maroku je interpretují tak, že červená symbolizuje svobodu národa, zelená (barva Islámu) představuje naději na vítězství.\n\nVlajka byla zavedená v roce 1915, když byla na čistě červenou vlajku (používanou od 17. století) přidaná hvězda pro odlišení od jiných červených vlajek. Červená barva je barvou vládnoucí dynastie.\n\n"}
{"id": "315510", "url": "https://cs.wikipedia.org/wiki?curid=315510", "title": "Dušení (medicína)", "text": "Dušení (medicína)\n\nDušení je omezení až zastavení přísunu kyslíku a/nebo odsunu kysličníku uhličitého v těle. \n\n\n\nDlaň umístíme doprostřed břicha, nad pupek. Druhou dlaň položíme přes ni a silně, prudce zatlačíme nahoru. Voláme záchrannou službu.\n\nPoložíme tělem zády na předloktí, hlavičku držíme v dlani, níže než tělo.\nNěkolik stlačení hrudní kosti.\n\nHeimlichův chvat (též. Heimlichův manévr) je postupem pro uvolnění překážky v dýchacích cestách. Spočíva v zvýšení podbráničního tlaku. \nHeimlichův manévr není doporučen u těhotných a dětí do 2 let věku pro možnost poranění jater či sleziny, (méně často žaludku, střeva.) U těhotných pro poranění dělohy.\n\nPostavíme se za postiženého. Svou pěst umístíme na solar plexus, pod hrudní kost. Pěst přidržíme svou druhou dlaní a prudce trhneme nahoru a k sobě.\nOpakujeme 5×, při neúspěchu voláme 155 a pak dokud je nemocný při vědomí opakujeme údery do zad a Heimlichův manévr.\n\n"}
{"id": "315512", "url": "https://cs.wikipedia.org/wiki?curid=315512", "title": "Paola Belgická", "text": "Paola Belgická\n\nKrálovna Paola Belgická, narozená jako princezna \"Paola Margherita Maria Antonia Consiglia Ruffo di Calabria\" (* 11. září 1937, Forte dei Marmi, Itálie), byla během vlády svého manžela, belgického krále Alberta II., královnou Belgičanů. Je sedmým a nejmladším potomkem prince Fulca Ruffa di Calabria, šestého vévody z Guardia Lombarda (1884–1946). Její matka byla hraběnka Luisa Gazelli di Rossana e di Sebastiano (1896–1989). Královna Paola má italsko-belgický původ a v mládí byla považována za jednu z nejpůvabnějších žen v Evropě.\n\nMládí prožila Paola v Římě a zde také zakončila studium klasického latinsko-řeckého gymnázia.\n\nRod Ruffo di Calabria je součástí kalábrijské aristokracie a je jedním z nejstarších italských rodů. Představitel Folco Ruffo zastával vysoký úřad na jihoitalském dvoře Štaufského císaře Fridricha II. (1194–1250). Prvním doloženým členem tohoto rodu je Giordano, jenž byl vrchním velitelem vojsk Siciliského království na počátku roku 1200. Rod Ruffo se na konci 14. století rozdělil do dvou linií: na větev princů Scaletty a větev Ruffo di Calabria, do níž královna Paola patří. Její bratr, princ Fabrizio Ruffo di Calabria, současný hlavní představitel rodu, je nositelem titulu princ Scilly, Palazzola, patricij neapolský, vévoda z Guardia Lombarda, hrabě sinopolský, markýz Licodie, hrabě nicoterský a baron Calannský a Crispanský. Mezi její matrilineární předky patří Gilbert du Motier, markýz de La Fayette, postava známá z boje za americkou nezávislost.\n\nZa manžela, v té době prince z Liège, se provdala 2. července 1959 v Bruselu. Pár se seznámil o rok dříve, v průběhu intronizace papeže Jana XXIII., na belgické ambasádě v Římě.\nZ jejich manželství se narodily tři děti:\n\nKrálovna mluví plynně francouzsky, anglicky, italsky a německy, ale někteří lidé ji kritizují kvůli tomu, že neumí vlámsky, mateřským jazykem 60 % Belgičanů.\n\nÚstava nepředpisovala královně žádné povinnosti, přesto se Paola účastnila veřejného života země, pomáhala manželovi s plněním reprezentativních funkcí. Provázela ho na oficiálních návštěvách, navštěvovala oficiální ceremonie, účastnila se kulturního života, organizujíc koncerty a výstavy.\n\nZvláštní pozornost věnuje Paola pomoci mládeži z chudých vrstev. Roku 1992 byl založen fond\n«Queen Paola Foundation», směrovaný na podporu organizací, pracujících s mládeží, jejichž hlavním cílem je pomoc s adaptací, s nalezením práce, získat vzdělání a boj s drogami. Královna Paola je čestnou presidentkou organizace «Child Focus», jež se zabývá hledáním ztracených dětí v celém světě.\n\nV soukromí se ráda zabývá zahradničením, jejím oblíbeným sportem bylo lyžování a jachting.\n\n\n"}
{"id": "315513", "url": "https://cs.wikipedia.org/wiki?curid=315513", "title": "Madagaskarská vlajka", "text": "Madagaskarská vlajka\n\nVlajka Madagaskaru je odvozená z vlajky kmene \"Hovo\". Má bílý svislý pruh u žerdi (zabírá třetinu délky vlajky) a dva vodorovné pruhy v červené a zelené barvě.\n\nBílá barva symbolizuje čistotu ideálů, červená nezávislost, zelená naději ve šťastnou budoucnost. Bílá a červená barva byly už v 19. století na vlajce madagaskarského království \"Hovů\", zelená reprezentuje obyvatele pobřeží. Bílá spojuje s knížecím rodem \"Volafotsů\", červená s rodem \"Volamenů\" ze 17. století.\n\nVlajka vznikla v roce 1958, o rok později byla schválená ústavně.\n\nV roce 1959 byla pro prvního madagaskarského prezidena Philibert Tsiranana (tehdy ještě autonomní republiky) schválena první vlajka. Po roce byla v již samostatné republice schválena pro stejného prezidenta nová personalizovaná vlajka. Vlajky madagaskarských prezidentů se s osobou prezidenta mění a liší se i lícove a rubové strany.\n\n"}
{"id": "315519", "url": "https://cs.wikipedia.org/wiki?curid=315519", "title": "Kontinentální šelf", "text": "Kontinentální šelf\n\nKontinentální (pevninský) šelf neboli pevninský práh (pevninská mělčina) je označení pro okrajovou část kontinentu, která volně pokračuje pod mořskou hladinu. Moře pokrývající tuto okrajovou část kontinentu se nazývají šelfová moře.\n\nDefinice šelfu ve světě není jednotná, okraje šelfu se nejčastěji uvažují jako místa, kde mírný sklon dna (0°07´) přechází ve sklon podstatně větší (kolem 5°). V minulosti se jako okraj uvažovala hloubnice 200 m, dnes se hloubka nebere v potaz, důležité jsou geologické a geomorfologické vlastnosti.\n\nŠířka šelfu je velmi rozdílná, od několika kilometrů až po 1300 km. Stejně tak rozdílná je i hloubka šelfových oblastí, která se pohybuje od 55 m (Patagonský šelf) po 500 m na pobřeží Kanady či Antarktidy. Průměrná hloubka šelfů je kolem 130 m.\n\nOkraj šelfu může být proti pevninskému svahu ohraničen tektonicky (kontinentální svahy např. u pacifického pobřeží Ameriky), korálovými útesy (v tropických a subtropických částech světového oceánu), solnými diapiry (Mexický záliv), může být formován glaciální erozí a akumulací (v polárních oblastech) či tvořen říčními náplavy (deltovými sedimenty).\n\nPodle mořského práva má nad zdroji v kontinentálním šelfu (maximálně ale do 350 námořních mil od pobřeží podle čl. 76 Úmluvy OSN o mořském právu) právo stát, který šelfu přiléhá. Celkově šelfy zabírají 8 % dna světového oceánu. Kdyby došlo k připočtení rozlohy šelfů k rozloze kontinentů, byl by poměr zastoupení zemského povrchu na 35 % (kontinenty tvoří 29,2 %).\n\nVyužití šelfu je v centru pozornosti oceánografie z důvodu, že se zde nachází zásoby mnoha nerostných surovin (hlavně ropa a zemní plyn, dále rýžoviska různých minerálů, ložiska fosforitů apod.).\n\nŠelfová moře jsou podstatně bohatší na živiny, než ostatní moře, protože do této hloubky probíhá fotosyntéza nejintenzivněji. Stala se tak místy tradičního rybolovu.\n\n"}
{"id": "315531", "url": "https://cs.wikipedia.org/wiki?curid=315531", "title": "Ahn Chang-Ho", "text": "Ahn Chang-Ho\n\nAn Čchang-ho (: 안창호), (angl. Ahn Chang-ho) 9. října 1878 – 10. března 1938, pseudonym To San (To San, 도산) byl aktivista v hnutí za nezávislost Koreje během japonské okupace a jeden z prvních vůdců korejské komunity v USA. Založil skupinu pro výchovu osobností (Hŭngsadan, 흥사단) a patřil mezi čelní osobnosti Prozatimní vlády Korejské republiky. Je možné, že je autorem jihokorejské hymny Ägukka. Stal se otcem hollywoodské hvězdy Philipa Ahn, který v roce 1984 získal svou hvězdu na Hollywoodském chodníku slávy. Jeho nejstarší dcera Susan Ahn Cuddy se stala první Asiatkou sloužící v námořnictvu USA a jako první Asiatka dosáhla hodnosti důstojníka dělostřelectva v ozbrojených silách USA. V roce 2003 obdržela cenu Woman of the Year a The American Courage Award získala roku 2006.\n\nAn Čchang-ho se narodil 9. října 1878 v městě Kangso, v provincii Pchjŏngan (dnes Jižní Pchjŏngan v Jižní Koreji. V roce 1896 se přestěhoval do Soulu, kde navštěvoval misionářskou školu Kuse haktang, kde konvertuje ke křesťanství.\n\nV roce 1902 se v Soulu oženil s I Hje-rjŏn (angl. Helen Lee) a odešel do USA, kde toužil získat západní vzdělání, které by po návratu mohl použít v Koreji.\n\n"}
{"id": "315534", "url": "https://cs.wikipedia.org/wiki?curid=315534", "title": "Turkov", "text": "Turkov\n\nTurkov je lužní les nacházející se na hranici ostravských městských obvodů Třebovice, Martinov a Poruba. V roce 1993 byl vyhlášen přírodní památkou .\n\nJedná se o izolovanou oblast ekosystému lužního lesa. V jihozápadní a východní části se nacházejí hráze bývalých rybníků osázené duby starými cca 200 let. Po povodni v roce 1997 území získalo charakter bezodtokové kotliny. Povodeň prakticky zlikvidovala původní mokřadní olšiny rostoucí na místě bývalých rybníků. V současné době mokřadní olšiny regenerují. I přesto zde však zůstaly některé zajímavé druhy, např. měsíčnice vytrvalá (\"Lunaria rediviva\"), žluťucha lesklá (\"Thalictrum lucidum\"), kosatec žlutý (\"Iris pseudacorus\"), jilm habrolistý (\"Ulmus minor\") či pižmovka mošusová (\"Adoxa moschatellina\").\n\nKromě stromů, keřů a rostlin zde rostou i vzácné druhy hub, jako je např. pstřeň dubový (\"Fistulina hepatica\"), čechratička (\"Ripartites helomorphus\"), suchohřib meruňkový (\"Xerocomus armeniacus\"), hlíva hnízdovitá (\"Phyllotopsis nidulans\"), lupenopórka červenožlutá (\"Phylloporus rhodoxanthus\"), hovník obnažený (\"Ascobolus denudatus\") či bolinka mnohovýtrusá (\"Camarops polysperma\").\nV červenci roku 2009 byla v Turkově znovuotevřena naučná stezka, kterou vytvořilo občanské sdružení Ekolyceum ve spolupráci s Nadací Via Vitae Fond Opora. Obrázky na panely nakreslil Ludvík Kunc.\n\nV současné době je existence přírodní památky ohrožena plánovaným přivaděčem k dálnici D1 (tzv. \"Severní spoj\"). Proti změně územního plánu a výstavbě Severního spoje přes Turkov protestují ekologové i zdejší občané. Samo vedení města se proto začíná přiklánět k variantě jiné trasy.\n\n"}
{"id": "315537", "url": "https://cs.wikipedia.org/wiki?curid=315537", "title": "Alžběta Bavorská (1227–1273)", "text": "Alžběta Bavorská (1227–1273)\n\nAlžběta Bavorská (1227 – 9. října 1273) byla římskoněmecká královna, královna sicilská a jeruzalémská, poté hraběnka gorická a tyrolská z dynastie Wittelsbachů.\n\nAlžběta byla prvorozená z pěti dětí bavorského vévody Oty II. a Anežky z Brunšvické. 1. září 1246 se ve Vohburgu provdala za německého a jeruzalémského krále Konráda, který byl téměř stejně starý jako nevěsta. Po otcově smrti Konrád roku 1250 získal sicilskou korunu. Roku 1252 se manželům narodil jediný syn Konradin a o dva roky později mladý král zemřel na vojenském tažení v Itáliii na malárii.\n\nVdova se 6. října 1258 či 1259 znovu provdala za gorického a tyrolského hraběte Menharda II z rodu Menhardovců. Z manželství se narodilo zřejmě šest dětí. Mezi nimi i budoucí český král Jindřich Korutanský či manželka zavražděného Habsburka Albrechta I. Alžběta.\n\nSyn Konradin se snažil získat otcovo dědictví a roku 1268 byl po prohrané bitvě popraven Karlem z Anjou. Alžběta následovala syna do hrobu o pět let později. Je pohřbena v cisterciáckém klášteře Stams.\n\n"}
{"id": "315539", "url": "https://cs.wikipedia.org/wiki?curid=315539", "title": "Kačer Donald", "text": "Kačer Donald\n\nKačer Donald (ang. \"Donald Duck\") – je hrdina animovaných příběhů a komiksů vytvořený v roce 1934 režisérem Waltem Disneyem.\nKačer Donald se poprvé objevil ve filmu \"The Wise Little Hen\" z cyklu \"Silly Symphonies\" 9. června 1934. Poté se začal objevovat v dalších animovaných příbězích, zejména po boku Myšáka Mickeyho, Goofyho a psa Pluta. Objevil se i v seriálu Kačeří příběhy.\n\nS hlasem Kačera Donalda je spojen herec Clarence Nash, který ho daboval až do roku 1985.\n\nV roce 2004 byla umístěna hvězda Kačera Donalda na chodníku slávy v Hollywoodu.\n\nPodle chronologie \"The Chronological Donald — Volume 1\" Leonarda Maltina postavu Donalda napadlo vytvořit Walta Disneye, když slyšel \"kachní\" hlas herce Clarence Nashe. V té době už byl myšák Mickey oblíbeným dětským hrdinou, a Disney chtěl vytvořit postavu s některými negativními charakterovými vlastnostmi, které ale nechtěl dát Mickeymu.\n\nDonald se poprvé objevil v krátkém kresleném filmu \"The Wise Little Hen\" 9. června 1934 (už v roce 1931 je o něm zmínka v knize o W. Disneyovi). Filmovou postavu Donalda vytvořil animátor Dick Lundy.\n\n"}
{"id": "315543", "url": "https://cs.wikipedia.org/wiki?curid=315543", "title": "Seznam obcí v departementu Calvados", "text": "Seznam obcí v departementu Calvados\n\nToto je seznam obcí v departementu Calvados ve Francii, jichž je celkem 706:\n"}
{"id": "315547", "url": "https://cs.wikipedia.org/wiki?curid=315547", "title": "Josef Páleníček", "text": "Josef Páleníček\n\nJosef Páleníček (19. července 1914 Travnik v Bosně a Hercegovině – 7. března 1991 Praha) byl český klavírní virtuos, hudební skladatel a hudební pedagog. Byl dlouholetým členem Českého tria a profesorem klavírní hry na pražské Akademii múzických umění. Jeho syn Jan Páleníček je českým violoncellistou. Jeho vnukem je básník a spisovatel Jean-Gaspard Páleníček.\n\nJosef Páleníček byl nadaný pianista. Obzvláště vynikající je jeho provedení děl Martinů. a Janáčka a během hudební dráhy interpetroval také Klavírní koncert č. 4 a Klavírní sonáty č. 23 a č. 32 Ludwiga van Beethovena, Klavírní sonáty č. 3 Johannese Brahmse či skladby francouzských impresionistů (Claude Debussy, Albert Roussel, Maurice Ravel, César Franck, Francis Poulenc).\n\nJeho klavírní hra vynikala rytmickou strukturou interpretačního projevu a to především v jeho nahrávkách, kde právě tento klad uplatnil v klavírním koncertu č. 3 a č. 4 Bohuslava Martinů nebo v klavírních skladbách Leoše Janáčka (např. klavírní sonáta, capriccio, nebo concertino).\n\nJosef Páleníček byl také skladatelem, pedagogem a kulturně politickým pracovníkem. Hru na klavír studoval již za svých gymnaziálních let na pražské konzervatoři (absolvoval 1933) a potom na její mistrovské škole u K. Hoffmeistera (1933–1938). Zároveň vystudoval právnickou fakultu Karlovy univerzity. V kompozici byl žákem O. Šína (1930–1933), na mistrovské škole V. Nováka (1933 – 1936). \n\nV létech 1936 až 1937 studoval klavír na \"École normal de musique\" v Paříži, v kompozici byl žákem A. Roussela (1936–1938). Koncertní činnosti se Páleníček soustavně věnoval od roku 1936, od roku 1949 byl sólistou České filharmonie (1957 též Moravské filharmonie v Olomouci. Kromě sólové dráhy hrál soustavně v komorních souborech (od r. 1934 byl členem Smetanova, později Českého tria). \n\nNástrojová hudba v Páleníčkově tvorbě zcela převládá; mezi žánry uměleckým významem dominantní postavení má nástrojový koncert (9 děl); do vzniku řady zdařilých a \"na tělo šitých\" instrumentálních skladeb se jako inspirativní podnět promítly přátelské vztahy k sólistům (např. klarinetistovi Milan Kostohryzovi, violoncellistům Miloši Sádlovi a Sašovi Večtomovovi, kontrabasistovi Františku Hertlovi, klavíristovi Rudolf Firkušnému aj.); pedagog Páleníček vyhradil ve svém díle celou skupinu prací instruktivním účelům. Z hlediska dobových proměn v utváření hudebního slohu 20. století se stala konstantou Páleníčkova skladatelského stylu nejprve neobarokní a neoklasicistní orientace, kterou si jako hlavní zkušenost přinesl z pařížského studijního pobytu. \n\nV konzultacích u Antoine Roussela a v koncertech Tritonu a Mladé Francie poznal řadu komorních novinek té doby (Maurice Ravela, Albert Roussela, Igora Stravinského, členové pařížské „Šestky“, Pierre Ferrouda, Sergej Prokofjeva, Bély Bartóka, André Joliveta a také Bohuslava Martinů. Páleníčkova cesta od Nováka k Rousselovi byla velmi obdobná cestě B. Martinů od Josefa Suka k Rousselovi. Pařížské zkušenosti ho orientovaly k prohloubenému vztahu k původním, nestylizovaným zdrojům lidové hudebnosti ruské, francouzské, mad'arské, české. To, co v tomto smyslu uslyšel v nových dílech o 24 let staršího Martinů, propojilo se s vlastními zážitky z dětství (v Lukovečku na Fryštácku), kde poznal písně hodovní i nábožné, koledy i ukolébavky, vážné chorály i zvonivé cimbálové kapely. \n\nZ těchto autentických zdrojů rostla pak Páleníčkova hudební řeč po celý jeho další tvůrčí vývoj. Romanticky pojaté neobarokní rysy ustoupily po válce méně patetickým a v afektech střízlivějším, v tematické práci a tektonice přehlednějším rysům neoklasicistním, avšak nikdy zcela nevyprchaly a později - jako např. v Jitřence z Poémy o člověku – nabyly opět významu a poslání. Páleníčkův neobarokní a neoklasicistní sklon propojený s moravskou lidovou intonací, měl v sobě navíc skrytou tendenci potřeby emocí. Proto v něm nikdy nepřevážil konstruktivisticky racionální záměr a raději porušil \"čistotu\" přijatého směrového či teoretického principu. Zvláště robustní se stala \"Klavírní sonáta\", za niž získal cenu Komorního spolku a jíž také roku 1938 u Karla Hoffmeistra absolvoval jako klavírista (když už předtím strhla v Paříži Alfreda Cortota).\n\n\n\n\n\n\n\n"}
{"id": "315548", "url": "https://cs.wikipedia.org/wiki?curid=315548", "title": "Dieppe", "text": "Dieppe\n\nDieppe může být:\n\n"}
{"id": "315551", "url": "https://cs.wikipedia.org/wiki?curid=315551", "title": "Acetochlor", "text": "Acetochlor\n\nAcetochlor, 2-chlor-\"N\"-(ethoxymethyl)-\"N\"-(2-ethyl-6-methylfenyl)acetamid, je herbicid vyvinutý agrochemickými firmami Monsanto a Zeneca. \n\nUžívá se zejména proti plevelům na polích s kukuřicí, někdy jako náhrada atrazinu. Acetochlor byl v roce 1994 klasifikován společností EPA jako pravděpodobný karcinogen. V Evropské unii byl zakázán roku 2012. \n\n"}
{"id": "315552", "url": "https://cs.wikipedia.org/wiki?curid=315552", "title": "Chorvatská hokejová reprezentace", "text": "Chorvatská hokejová reprezentace\n\nChorvatská hokejová reprezentace patří mezi národní reprezentační mužstva v ledním hokeji. V roce 2019 hraje ve II.A divizi mistrovství světa.\n\nBoris Renaud a Miroslav Gojanović jsou jedinými chorvatskými ledními hokejisty, kteří si zahráli na Zimních olympijských hrách. Oba tito hráči reprezentovali Jugoslávii.\n\n\n\n"}
{"id": "315558", "url": "https://cs.wikipedia.org/wiki?curid=315558", "title": "Telematika", "text": "Telematika\n\nTelematika (slovo vzniklo kombinací slov telekomunikace a informatika) je technologický obor zabývající se kombinací přenosu a zpracování dat se zobrazovacími a jinými sdělovacími systémy a prostředky. Využívá jej i moderní logistika.\n\nNejznámější aplikací je dopravní telematika, pod níž spadají navigační systémy, systémy řízení dopravy, systémy poskytování aktuálních informací uživatelům veřejné dopravy i dopravcům a účastníkům provozu atd. Pro zjištění polohy přístroje nebo vozidla se používají například technologie GPS.\n\nTelematické aplikace (inteligentní dopravní systémy) jsou moderní informační a komunikační technologie, které přímo na pozemní komunikaci sledují a vyhodnocují konkrétní charakteristiky provozu, informují o aktuální dopravní situaci nebo provoz na komunikaci podle stanovených pravidel bezprostředně řídí.\nTelematické systémy umožňují v daném úseku komunikace průběžně sledovat a vyhodnocovat charakteristiky dopravního proudu (hustotu provozu, intenzitu provozu, průměrnou rychlost proudu vozidel, odstupy vozidel apod.), meteorologické informace (teplotu vzduchu, teplotu povrchu vozovky, srážky, viditelnost, bod mrznutí, apod.) nebo například skladbu vozidel, jejich hmotnost, průjezd kradených automobilů atd. Informace a data jsou zpracovávány v Národním dopravním informačním centru (NDIC). Prostřednictvím dalších telematických technologií jsou informace publikovány (proměnné tabule, proměnné značky) pro řidiče nebo je provoz jimi přímo řízen (liniové řízení provozu).\n"}
{"id": "315560", "url": "https://cs.wikipedia.org/wiki?curid=315560", "title": "Ržev", "text": "Ržev\n\nRžev ( ) je první město na horním toku Volhy v centrálním Rusku. Leží na jihu Tverské oblasti, necelých 200 km západně od Moskvy. Na rozloze 56,17 km² zde žije 64 000 obyvatel (2006). Město je centrem Rževského rajónu.\n\nMěstem je Ržev od roku 1775, přestože první zmínky pocházejí již ze 13. století. Od konce 19. století je Ržev křižovatkou železnic Riga – Moskva a (Petrohrad –) Lichoslavl - Brjansk. V době Velké vlastenecké války zde probíhaly jedny z nejhorších bojů – bitva o Ržev a operace Mars. V den osvobození zbylo z desítek tisíc místních obyvatel pouze 150. Po válce bylo město obnoveno.\n\n"}
{"id": "315564", "url": "https://cs.wikipedia.org/wiki?curid=315564", "title": "Československá hokejová liga 1965/1966", "text": "Československá hokejová liga 1965/1966\n\n23. ročník československé hokejové ligy 1965/66 se hrál pod názvem I. liga.\n\n10 účastníků hrálo v jedné skupině čtyřkolově systémem každý s každým. Poslední mužstvo sestoupilo.\n\n\nJosef Dvořák (1/1,00/-),\nVladimír Nadrchal (30/2,40/90,8),\nJaromír Přecechtěl (7/2,71/85,0) –\nBřetislav Kocourek (21/4/5/-),\nFrantišek Mašlaň (33/4/5/-),\nJaromír Meixner (34/12/16/-),\nLadislav Olejník (33/5/6/-),\nRudolf Potsch (23/6/9/-) –\nJosef Barta (33/12/6/-),\nVlastimil Bubník (35/18/13/-),\nJosef Černý (34/34/13/-),\nBronislav Danda (14/2/1/-),\nRichard Farda (34/13/7/-),\nJaroslav Jiřík (35/26/13/-),\nZdeněk Kepák (36/20/10/-),\nRudolf Scheuer (18/8/4/-),\nKarel Skopal (28/8/5/-),\nFrantišek Ševčík (36/16/8/-),\nFrantišek Vaněk (11/5/3/-),\nIvo Winkler (25/9/5/-) –\ntrenér Vladimír Bouzek\n\nMiroslav Termer (24/4,07/89,2/0/0),\nZdeněk Vojta (17/6,95/81,2/0/2) –\nStanislav Bacílek (13/5/1/2),\nFrantišek Duba (10/0/1/8),\nAntonín Fryč (15/0/2/10),\nEmilián Náprstek (27/5/1/30),\nFrantišek Pospíšil (36/8/6/38),\nAdolf Stach (33/6/4/38),\nJaroslav Vinš (10/3/0/2) –\nJiří Bastl (18/4/3/10),\nLubomír Bauer (2/0/0/0),\nZdeněk Hrabě (36/13/4/30),\nJindřich Karas (36/11/15/39),\nJaroslav Kofent (32/6/4/12),\nJindřich Lidický (29/19/9/34),\nVladimír Markup (34/8/5/12),\nMilan Michalička (31/8/6/4),\nJiří Šaloun (30/3/3/4),\nFrantišek Šebek (3/0/0/4),\nLeoš Šubr (23/5/4/10),\nJosef Vimmer (36/27/9/20),\nJaroslav Volf (26/14/5/4) –\ntrenéři František Novotný (do 29. 10. 1965) a Stanislav Bacílek (od 30. 10. 1965)\n\nJaromír Přecechtěl (8/6,37/84,0/-),\nJiří Trup (15/4,91/86,15/-),\nFrantišek Vyoral (20/2,60/85,7/-) -\nJiří Hedbávný (25/2/1/2),\nJaroslav Heller (27/2/5/18),\nJozef Homolka (1/0/0/0),\nBohumil Kožela (30/1/6/4),\nZdeněk Landa (31/1/4/12),\nZdeněk Poláček (27/2/0/14) -\nJiří Baumruk (34/12/2/4),\nPetr Bavor (36/19/7/20),\nKarel Heim (35/11/9/8),\nPetr Kašťák (35/14/6/6),\nMiloš Klíma (32/7/6/12),\nJosef Kožela (22/4/5/6),\nLadislav Maršík (35/10/8/16),\nJiří Poláček (34/12/7/12),\nFrantišek Schwach (17/2/2/4),\nJaroslav Stuchlík (10/0/1/8),\nKarel Trtílek (33/12/3/6),\nPavel Všianský (6/1/0/0),\nMatouš Vykoukal (7/0/0/2)\n\nJosef Bruk (6/2,83/-/-),\nJosef Procházka (13/-/-/-),\nVladimír Šrámek (29/4,31/-/-) -\nFrantišek Dům (30/4/2/-),\nVladimír Kýhos (27/2/3/-),\nTibor Mekyňa (25/1/2/-),\nJaroslav Piskač (32/4/3/-),\nKamil Svojše (14/0/1/-), -\nJosef Beránek (26/8/3/-),\nVladimír Čechura (5/1/0/-),\nJan Hroch (25/5/5/-),\nJaromír Hudec (32/11/3/-),\nIvan Kalina (31/4/4/-),\nOldřich Kašťák (19/3/2/-),\nJaroslav Mareš (6/1/1/-),\nKarel Marx (3/0/-/-),\nPetr Mokrý (16/2/1/-),\nJaroslav Pokorný (30/7/-/-),\nMilan Rauer (7/3/1/-),\nPetr Staňkovský (3/1/0/-),\nLadislav Štěrba (32/10/6/-),\nRostislav Štrubl (34/5/9/-),\nJosef Ulrych (31/15/3/-),\nZdeněk Zíma (31/16/6/-)\n\n\n"}
{"id": "315567", "url": "https://cs.wikipedia.org/wiki?curid=315567", "title": "Elektrika", "text": "Elektrika\n\nSlovo elektrika může označovat:\n\n"}
{"id": "315568", "url": "https://cs.wikipedia.org/wiki?curid=315568", "title": "Československá hokejová liga 1964/1965", "text": "Československá hokejová liga 1964/1965\n\n22. ročník československé hokejové ligy 1964/65 se hrál pod názvem I. liga.\n\n12 účastníků hrálo v jedné skupině. Účastníci hráli nejprve dvoukolově systémem každý s každým, pak byli rozděleni podle umístění na 2 skupiny (o 1. - 6. místo a o 7. - 12. místo). V obou skupinách se hrálo dvoukolově každý s každým o titul, resp. o udržení. Výsledky z prvních dvou vzájemných zápasů se započítávaly.\n\nVzhledem ke snížení počtu účastníků na 10 sestoupila poslední dvě mužstva skupiny o udržení a mužstva na 9. a 10. místě hrála baráž. V ní si první dvě mužstva zajistila účast v příštím ročníku.\n\n\nVladimír Nadrchal (29/2,34),\nKarel Ševčík (8/1,88) –\nFrantišek Mašlaň (32/6/7/13/0),\nJaromír Meixner (32/12/10/16),\nLadislav Olejník (29/5/6/0),\nRudolf Potsch (31/11/14/0) –\nJosef Barta (33/11/6/15),\nVlastimil Bubník (31/23/13/0),\nJosef Černý (32/24/11/0),\nBronislav Danda (24/2/15/0),\nJaroslav Jiřík (30/23/13/0),\nZdeněk Kepák (30/15/17/0),\nRudolf Scheuer (31/11/10/0),\nKarel Skopal (23/9/9/0),\nFrantišek Ševčík (32/13/7/0),\nFrantišek Vaněk (29/13/17/0),\nIvo Winkler (8/1/2/0) –\ntrenér Vladimír Bouzek\n\nJosef Bruk (17/4,76),\nJiří Trup (15/3,27) -\nFrantišek Dům (25/3/-/-),\nVladimír Kýhos (23/0/-/-),\nTibor Mekyňa (24/2/-/-),\nJaroslav Piskač (31/3)/-/-),\nZdeněk Rippel (1/0)/-/-),\nKamil Svojše (29/3/-/-) -\nJosef Beránek (30/16/-/-),\nVladimír Čechura (25/6/-/-),\nVlastimil Galina (3/0/-/-),\nJan Hroch (15/1/-/-),\nJaromír Hudec (32/15/-/-),\nIvan Kalina (32/13/-/-),\nOldřich Kašťák (8/5/-/-),\nPetr Mokrý (25/6/-/-),\nFrantišek Novák (23/5/-/-),\nPetr Staňkovský (1/0/-/-),\nLadislav Štěrba (31/14/-/-),\nRostislav Štrubl (25/10/-/-),\nZdeněk Zíma (32/10/-/-)\n\n\n\n"}
{"id": "315569", "url": "https://cs.wikipedia.org/wiki?curid=315569", "title": "Interní základ", "text": "Interní základ\n\nInterní základ je základní část předatestační praxe v oborech vnitřního lékařství (mimo pediatrie) a v některých příbuzných oborech. Trvá minimálně 24 měsíců a při sníženém pracovním úvazku se může adekvátně prodlužovat.\n\n18 měsíců na standardním lůžkovém interním oddělení s neselektovaným příjmem nemocných, z toho:\n\n\n\n\nPo ukončení společného interního základu se ověřují získané znalosti formou testu. Jednou úspěšně absolvovaná společný interní základ může být uznán při získávání atestace v dalším oboru.\n\n\n\"pozn.: číslo v závorce znamená minimální trvání specializačního vzdělávání v daném oboru\"\n\n"}
{"id": "315571", "url": "https://cs.wikipedia.org/wiki?curid=315571", "title": "Jelen bělohubý", "text": "Jelen bělohubý\n\nJelen bělohubý (\"Cervus albirostris\") patří mezi velice vzácná zvířata, v Evropě jej chová méně než 10 zoologických zahrad. Domovem jelena bělohubého jsou horské louky a horské lesní oblasti asijských vysokých pohoří. Jelen bělohubý je monotypickou linií fylogeneticky rovnocennou linii zahrnující siku (se všemi poddruhy) a jelena wapiti (také se všemi poddruhy); oddělení od obou skupin nastalo zhruba před 2,5 miliony lety.\n\nSamice je březí 270 dní a rodí 1, zřídka 2 mláďata. Hmotnost dospělého jedince je 130–150 kg a délka života průměrně 16–18 let. Živí se trávou a bylinami.\n\nV Česku je jelen bělohubý chován od roku 2000, kdy se první jedinci dostali do Zoo Ústí nad Labem. Tato zoo dnes patří mezi nejúspěšnější chovatele v Evropě. Na jaře roku 2015 s chovem tohoto jelena začala také Zoo Praha. Na Slovensku je od roku 2011 chová i ZOO Bojnice. V celé Evropě jeleny bělohubé chová 10 zoo, celosvětově dle databáze ZIMS 11 institucí.\n\nChov začal v roce 2015. První mládě. které se podařilo úspěšně odchovat, se narodilo v květnu 2017. Byla to samička a o dva týdny později se narodil i samec. Na počátku roku 2018 byli chováni dva samci a čtyři samice. Stejný stav byl i na konci roku 2018. V červenci 2019 přišla na svět jedna samička. Další mládě se narodilo v září 2019.\n\n"}
{"id": "315576", "url": "https://cs.wikipedia.org/wiki?curid=315576", "title": "Scintilační detektor", "text": "Scintilační detektor\n\nScintilační detektor je zařízení pro detekci ionizujícího záření založené na principu excitace elektronu do vyššího energetického stavu zářením, přičemž návrat elektronu do základního stavu se projeví jako světelný záblesk.\n\nDetekce probíhá ve dvou krocích:\n\nScintilační detektor se skládá z luminiscenčního scintilačního krystalu (většinou thalliem aktivovaný jodid sodný NaI(Tl)), schopného zachytit ionizující záření ve formě γ nebo rentgenového paprsku. Pohlcením záření se excitují elektrony krystalu a při jejich následné deexcitaci emitují fotony viditelného světla. Tyto velice slabé záblesky světla jsou vhodnými světlovodiči převedeny do fotonásobiče.\n\nÚloha fotonásobiče je znásobit a transformovat paprsky viditelného světla na elektrický impuls, sestávající z velkého množství elektronů. Děje se tak při dopadu světelných záblesků z krystalu na fotokatodu. Z fotokatody se tak uvolní velmi malé množství elektronů, které interagují s dynodami (elektrodami), jejichž povrchová úprava umožňuje násobení impulsu. Uvolňuje se tak stále více elektronů (ke konci řádově 10–10), které jako salva dopadají na anodu fotonásobiče. Vytvoří tak měřitelný elektrický impuls, který se zpracovává v zesilovací soustavě.\n\nMezi fotokatodu a anodu je přivedeno vysoké napětí o velikosti asi 1000 V. Prostředí fotonásobiče je udržováno ve vakuu.\n\nZesilovací soustava se skládá z předzesilovače. V předzesilovači se amplituda elektrických impulzů upravuje přímo úměrně ve vztahu k počtu světelných fotonů dopadajících na fotokatodu. Zároveň je i počet světelných fotonů z krystalu úměrný energii fotonů na krystal dopadajících.\n\nV zesilovači se signál impulsu z předzesilovače zvyšuje a propouští se do analyzátoru impulsů. Analyzátor impulsy třídí v závislosti na amplitudě. Rozlišuje se analyzátor:\n\nImpulsy jsou propouštěny do koncové jednotky, kterou může být čítač, integrátor nebo paměťová jednotka.\n\nMateriály mohou být organické (naftalen, antracen...), i anorganické ( NaI, CsI, BaF, ...)\n\n\n"}
{"id": "315580", "url": "https://cs.wikipedia.org/wiki?curid=315580", "title": "Československá hokejová liga 1963/1964", "text": "Československá hokejová liga 1963/1964\n\n21. ročník československé hokejové ligy 1963/64 se hrál pod názvem I. liga.\n\n12 účastníků hrálo v jedné skupině. Účastníci hráli nejprve dvoukolově systémem každý s každým, pak byli rozděleni podle umístění na 2 skupiny (o 1. - 6. místo a o 7. - 12. místo). V obou skupinách se hrálo dvoukolově každý s každým o titul, resp. o udržení. Výsledky z prvních dvou vzájemných zápasů se započítávaly. Poslední dvě mužstva skupiny o udržení sestoupila.\n\n\nVladimír Nadrchal (28/2,25),\nKarel Ševčík (9/1,56) –\nFrantišek Mašlaň (29/5/10/-),\nJaromír Meixner (32/7/19/8),\nLadislav Olejník (32/9/11/-),\nRudolf Potsch (26/15/15/-) –\nJosef Barta (10/6/3/6),\nVlastimil Bubník (24/29/14/-),\nJosef Černý (32/44/12/-),\nBronislav Danda (28/11/14/-),\nJaroslav Jiřík (6/3/0/-),\nZdeněk Kepák (28/15/16/-),\nVáclav Pantůček (15/8/11/-),\nRudolf Scheuer (27/8/13),\nKarel Skopal (29/12/11/-),\nFrantišek Ševčík (32/22/12/-)),\nVladimír Šubrt (4/0/1/0-),\nFrantišek Vaněk (29/20/25/-),\nIvo Winkler (30/16/8/-) –\ntrenér Vladimír Bouzek\n\nJosef Bruk (32/3,91),\nBohuslav Křepelka (1/3,00),\nJosef Paník (1/-) -\nMiroslav Beránek (31/3/-/-),\nFrantišek Dům (29/4/-/-),\nVladimír Kýhos (32/2/-/-),\nJaroslav Piskač (4/1/-/-),\nKamil Svojše (32/4/-/-) -\nVladimír Čechura (32/8/-/-),\nVlastimil Galina (1/0/-/-),\nJan Hroch (29/7/-/-),\nJaromír Hudec (32/7/-/-),\nIvan Kalina (27/8/-/-),\nPetr Mokrý (32/9/-/-),\nStanislav Mužík (1/0/-/-),\nZdeněk Nádvorník (7/0/-/-),\nFrantišek Novák (10/3/-/-),\nMiroslav Novák (17/2/-/-),\nLadislav Štěrba (26/20/-/-),\nRostislav Štrubl (25/4/-/-),\nJaroslav Walter (32/23/-/-)\nZdeněk Zíma (24/3/-/-)\n\n\n"}
{"id": "315588", "url": "https://cs.wikipedia.org/wiki?curid=315588", "title": "Yolština", "text": "Yolština\n\nYolština je vymřelé anglické nářečí. Vyvíjel se mezi Angličany, kteří v roce 1169 následovali normanské barony Richarda Strongbowa a Roberta Fitzstephena do východního Irska. Yolštinou se mluvilo především v jižní části hrabství Wexfordu přibližně až do první poloviny 19. století, kdy byl jazyk postupně nahrazen moderním anglickým dialektem Hiberno-English. \n\nYolský dialekt, který byl znám ve staré Anglii pod názvem \"Yola\" (znamená starý) se vyvíjel odděleně od hlavního proudu angličtiny. Nehledě na mnoho převzatých irských slov se yolština v průběhu století změnila jen minimálně. Na začátku 19. století se již výrazně lišila od běžné angličtiny. V polovině 19. století se yolský dialekt využíval jen v odlehlých částech panství Forth. Dialekt podlehl stejným sociálním, politickým a ekonomickým vývojům, které potlačovaly také irštinu. Na konci 19. století již z tohoto jedinečného jazykového dědictví zbývalo velmi málo.\n\nYolština se používala převážně ve Wexfordu v panství Forth a Bargy na jihovýchodě Irska.\n\nDialekt střední angličtiny blízce příbuzný s dialekty Jihozápadní Anglie (Devon a Somerset) a také s nářečím v Jižním Pembrokeshiru.\n\nMěstská sídla Wexford a Dublin byla založena Vikingy. Přestože neexistují žádné důkazy podporující tuto domněnku, můžeme připustit, že vzkvétající angličtina byla tehdy do jisté míry ovlivněna severskými dialekty.\n\nStejně jako v nizozemštině a v jihozápadních variantách angličtiny se většina neznělých souhlásek přeměnila na znělé. Samohlásky střední angličtiny se zachovaly, není patrný vliv samohláskového posunu.\nJedním z charakteristických znaků yolštiny byl přízvuk na druhé slabice slov: \"morsaale anglicky \"morsel\" (sousto), \"hatcheat \"hatchet\" (sekyrka), \"dineare \"dinner\" (večeře), \"readeare \"reader\" (čtenář), \"weddeen\" \"wedding\" (svatba), atd. (O'Rahilly 1932).\n\nYolská zájmena jsou podobná zájmenům v současné angličtině s výjimkou první osoby jednotného čísla a třetí osoby množného čísla.\n\nYolská slovesa mají poměrně starobylé rysy. Druhá a třetí osoba mívá někdy koncovku -eth (jako v chaucerovské angličtině). Příčestí minulé si ponechalo předponu \"y\" ze střední angličtiny ve formě \"ee.\"\nDochovaný slovník sestavený sedlákem Jacobem Poolem nám poskytuje mnoho ze slovní zásoby yolštiny. Poole byl členem Společnosti přátel (jinak také Kvakeři). Působil v Growntownu v Taghmonské farnosti na hranici panství Bargy a panství Shelmaliers. Shromažďoval různá slova a slovní spojení od svých nájemců a pracovníků na statku v období let 1800 až do své smrti roku 1827.\n\nAčkoli většina slov je anglosaského původu, obsahuje yolština mnoho převzatých slov z irštiny a z francouzštiny.\n"}
