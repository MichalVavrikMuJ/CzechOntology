{"id": "349961", "url": "https://cs.wikipedia.org/wiki?curid=349961", "title": "Městská autobusová doprava ve Středočeském kraji", "text": "Městská autobusová doprava ve Středočeském kraji\n\nPřehled provozů městské autobusové dopravy na území Středočeského kraje.\n\nZnačná část kraje je pokryta integrovanými dopravními systémy Pražská integrovaná doprava a Středočeská integrovaná doprava. Do PID jsou zahrnuty městské linky v Říčanech a v Brandýse nad Labem-Staré Boleslavi.\n\nV roce 1991/1992 měla městská doprava Říčany v krajském jízdním řádu číslo 11171 a zahrnovala jedinou linku, s číslem 1, od ČSAD k Olivovně. Od 28. května 2000 byla městská linka ČSAD Praha-Vršovice zahrnuta do PID pod číslem 499 (licenční číslo 285499), bezprostřední okolí Říčan obsluhovalo ještě několik dalších linek s podobnými čísly (497 a 498). Od 14. června 2009 byly nahrazeny prodlouženými linkami PID 303, 385 a 428 ze vzdálenějších obcí. Dopravce Connex Praha, s. r. o.\n\nOd 3. září 2018 byly v Říčanech zavedeny mimo systém PID tři autobusové linky s bezplatným provozem, odlišené barvami: \n\nDále jsou od stejného data zavedeny tři školní linky, označované Š1 až Š3, rovněž s bezplatným provozem: \n\nDopravcem na všech šesti linkách je ČSAD Benešov a.s.\n\nMěstská linka je od 28. května 2000 linkou PID, nyní má číslo 478 (licenční číslo 288478), která má několik variant tras, hlavní varianta je polookružní. Dopravcem je ČSAD Střední Čechy, spol. s r. o.\n\nV roce 1991/1992 měla městská doprava souhrnné číslo linky 10440 a zahrnovala linky 10441 (Rudé armády, sídliště – Motorlet), 10442 (Vosí hnízdo – Vrábí) a 10443 (Rozc. k nemocnici – Autobusové stanoviště).\n\nMěsto Jesenice v červenci 2016 chystalo zavedení nových linek školního autobusu města Jesenice pro školní roky 2016/2017 a 2017/2018. Důvodem bylo jednak přetížení individuální automobilovou dopravou v okolí školy, za druhé výrazný růst počtů žáků a nutnost zřízení dalších dočasných míst pro zajištění školní výuky, za třetí značná nespolehlivost provozovatele školní linky PID 442 Arriva Praha – častá zpoždění, vynechání spoje a problémy s řidiči společnosti. Nové školní linky mají zajišťovat ranní svoz žáků do ZŠ v ul. K Rybníku, převoz žáků 5 tříd do odděleného pracoviště v SUNNY Canadian School, následně odpolední odvoz zpět k ZŠ a nakonec odpolední rozvoz dětí dle ukončení výuky jednotlivých ročníků. Městský úřad má pro tento účel dotaci cca 1,5 milionu. Současně došlo ke zrušení 4 školních spojů linky PID č. 442.\n\nNa portálu IDOS je jako MHD Mníšek pod Brdy uváděna linka PID č. 447, omezená na území města. Deset párů spojů jezdí pouze v pracovní dny na trase Náměstí - Železniční stanice, 3 z nich jedou až z/do zastávky OPS Magdaléna, 1 spoj zajíždí k základní škole. Na lince platí běžný tarif PID. Dopravcem je místní firma Martin Uher, která na linku nasazuje minibus.\n\nLinky městské dopravy č. 1 a 2 mají licenční čísla 205001 a 205002. Dopravcem je ČSAD Benešov a. s., člen skupiny ICOM transport. Do konce roku 2004 se používaly děrovací jízdenky z předprodeje, které v obvodu MHD platily i na regionálních linkách. Linka 1 sdružuje dvě různé trasy, Benešov, konečná stanice – Pomněnice a dnes již neprojížděnou trasu Benešov, aut. st. – Konopiště.\n\nAutobusová linka 200011 (E11, původně 200001) Benešov - Chotýšany - Vlašim byla od 1. září 2004 označována jako \"Integrovaná doprava ČSAD Benešov\". Jízdní doklad z této linky platil po dobu třiceti minut i na linkách MHD Benešov a Vlašim. Jízdenky z MHD však neplatily na této lince. 9. prosince 2007 bylo do SID začleněny další linky regionu. Linky MHD však dosud do SID oficiálně zařazeny nebyly.\n\nDvě linky MHD č. 1-2 byly zavedeny v roce 1970, roku přibyla 1977 třetí linka. V roce 1991/1992 byla městská doprava Benešov vedena pod číslem linky 12270 a zahrnovala linky 12271 (Černý les – Staviva), 12272 (Spořilov II, MŠ – Hydraulika) a 12273 (Spořilov II, MŠ – Černý les). Ve druhé polovině 90. let byly tři linky sloučeny do dvou.\n\nLinka MHD s číslem 206001, vymezena koncovými zastávkami Hrazená Lhota – Spořilov - Bolina). Jezdí pouze v pracovní dny. Dopravcem je ČSAD Benešov a. s., člen skupiny ICOM transport. V roce 1991/1992 měla linka městské dopravy Vlašim číslo 12561 a trasa byla obdobná dnešní. Do konce roku 2004 se používaly děrovací jízdenky z předprodeje, které v obvodu MHD platily i na regionálních linkách.\n\nAutobusová linka 200011 (E11, původně 200001) Benešov - Chotýšany - Vlašim byla od 1. září 2004 označována jako Integrovaná doprava ČSAD Benešov. Jízdní doklad z této linky platil po dobu třiceti minut i na linkách MHD Benešov a Vlašim. Jízdenky z MHD však neplatily na této lince. 9. prosince 2007 bylo do SID začleněny další linky regionu. Linka MHD však dosud do SID oficiálně zařazena nebyla.\n\nPrvní dvě linky MHD byly zavedeny 2. ledna 1958. V roce 1960 po připojení dalších obcí byla zavedena třetí linka, v roce 1972 měla MHD již 5 linek. V minulosti se sice uvažovalo i o zavedení trolejbusů, nikdy však k němu nedošlo. V roce 1991/1992 provozovala ČSAD Příbram pod číslem 19150 linky 1 až 17 (kromě čísla 13). V roce 1992/1993 ubyly linky 12 a 17.\n\nMěstskou dopravu v současné době (jaro 2016) představuje 30 autobusových linek s čísly 1A až 10C (licenční čísla 305001 až 305017). Páteřní trasou je linka 2A ze Zdaboře na Svatou Horu, která má přes den desetiminutový interval; sobotní a nedělní jízdní řád této linky má samostatné licenční číslo 305222. Linka 6,A,B je bezbariérová. MHD zajíždí i na území blízkých obcí, např. Dubno (linky 1, 5 a 3C), Drásov a DubeneC, Lhota u Příbramě (linka 4), Bohutín, Háje (linka 7), ROli v městské dopravě hrají i frekventované linky SID Praha–Příbram D97, D98 a D99, které nejsou součástí příbramské MHD.\n\nMěstskou dopravu zajišťuje dopravce Arriva Praha s.r.o., do nějž se včlenil dřívější dopravce Connex Příbram s. r. o., vzniklý transformací a odkoupením ČSAD Příbram. V MHD platí specifický nepřestupní tarif. Od 15. června 2008 byla příbramská MHD zapojena do SID, což spočívá v uznávání čipových karet (elektronických peněženek) SID na linkách MHD Příbram. Časový kupón SID pro zónu 64 na čipové kartě má stejnou platnost jako měsíční kupón pro MHD Příbram, tj. obojí platí jak na linkách MHD, tak na dalších linkách SID v zóně města.Od 14. června 2009 došlo k rozsáhlejším změnám v organizaci příbramské MHD podle projektu, který pro město Příbram zpracovala firma UDI Morava s. r. o. Počet vozů vyhrazených pro obsluhu města se snížil z 32 na 21 a linkové vedení a provoz byly optimalizovány. Z MHD byla vyčleněna doprava do okolních obcí, kterou začal financovat kraj, a v částech města dostatečně obsloužených příměstskou dopravou (Brod, Zavržice, Sázky) byla redukována městská doprava. Městských linek je tudíž deset s čísly 1–10 s dalšími podlinkami A,B,C. Součástí projektu je i linka D30 Bohutín – Trhové Dušníky napříč městem; tato linka a příměstské úseky městských linek 1, 4, 7 a 10 byly financovány mimo rámec MHD.\n\nV rámci MHD Příbram byla k 9. červnu 2013 zavedena nová sezonní linka 305111 pod označením „turistický vláček města Příbram“. Linka vyjíždí pětkrát denně od 10 do 16 hodin v dvouhodinovém intervalu, poté v 17 hodin) z areálu Svaté Hory na okružní trasu přes centrum města. Tarifně není začleněna do MHD, jednotné jízdné 20 Kč se platí hotově ve vozidle.\n\nDobříš vlastní MHD nemá. V devadesátých letech existovala školní linka provozovaná společností HOTLINER. Poté od 1. září 2008 byla tzv. školní linka, tedy městský ranní školní spoj (z náměstí na Větrník a zpět přes náměstí ke škole) zařazen do režimu veřejné linkové dopravy a připsán do jízdního řádu linky 303057 (dopravce Bosák bus s. r. o.). Pod názvem „školní linka“ se tento spoj dříve objevoval v rozpočtu města.\n\nNa území města je několik zastávek linky PID č. 317, která zde končí. Funkci hromadné dopravy nahrazují meziměstské linky, které zajišťují spojení průmyslové zóny a sídliště Větrník s centrem města. Velmi významná je také linka SID D98 a D99, které také zajišťují obsluhu zastávek Dobříš,Větrník; Dobříš,Žel. st.; Dobříš,Průmyslová zóna.\nV roce 1991/1992 existovala v Sedlčanech okružní linka 19440 za autobusového stanoviště po území města. Neměla status městské dopravy.\n\nMěstská doprava Beroun – Králův Dvůr provozovaná ČSAD bývala na přelomu 80. a 90. let vedena pod číslem 12820 a v roce 1991/1992 zahrnovala linky 1 až 10. Koncem období provozu ČSAD měly linky čísla 1–6, v 90. letech dopravce Zdeněk Fedorka-FEDOS zavedl označování linek písmeny, u toho setrval i dopravce PROBO TRANS BEROUN spol. s r. o., který převzal dopravu v roce 2001. Linky jsou značené písmeny A, B, C, H (licenční čísla 215001 až 215004, hypotetické označení v rámci SID je C1 až C4). Linka H (215004) je pokračováním linky 384 Pražské integrované dopravy a vozidla jsou označena jen číslem 384. MHD zasahuje linkou B i do obcí Hýskov a Nižbor, nově i Žloukovice. Od 1. ledna 2005 je celá síť MHD v rámci Integrované dopravy Berounska začleněna do SID.\n\nMěstská linka, zřízená v polovině 90. let, má číslo 210009, v SID označení C09 nebo C9 (do 9. 12. 2006 měla číslo 216123). Jezdí jen v pracovní dny a většina spojů jede od nádraží přes centrum k nemocnici. Od 3. března 2008 je linka plně dotována městem a cestující jsou přepravováni zdarma. Roční náklady jsou 750 000 Kč a zrušením desetikorunového jízdného byla roční dotace zvýšena o 170 000 Kč. Provozovatelem je Probo Trans Beroun s. r. o.\n\nV roce 1991/1992 byla městská doprava Hořovice vedena pod číslem 13300 a zahrnovala linky 1 až 7. Obsluhovala i blízké obce Podluhy, Praskolesy, Rpety a Tlustice, přičemž linka 6 vůbec přes Hořovice nejela. V následujících letech MHD zanikla a zčásti byla nahrazena regionálními linkami. Pozůstatky tehdejší MHD jsou například dnešní linky 210043 (C43) a 210044 (C44).\n\nV obci Karlštejn (historicky a dnes městys) jezdily v 70. letech 20. století speciální benzinové autobusy Robur v kabrioletové úpravě (nazývané karlštejnbus) od parkoviště u Berounky na hrad Karlštejn. Autobusy byly tři a byly očíslovány i barevně rozlišeny: červený (č. 3), modrý a zelený. K jízdám měl dopravce (ČSAD KNV Praha, provozovna Beroun-Králův Dvůr) zvláštní povolení. Koncem 70. let prodělaly vozy generální opravu, povolení však nebylo prodlouženo a doprava byla zrušena. Jeden z dochovaných autobusů (červený, č. 3) nyní vlastní soukromí majitelé z Nymburska.\n\nČtyři městské linky mají licenční čísla 310410, 310420, 310430, 310440 a od prosince 2005 zkrácená označení v rámci SID B1 až B4 (B01 až B04). Městská doprava obsluhuje i blízký městys Senomaty a obce Lubná, Lužná, Lišany a Olešná. Provozovatelem je ANEXIA s. r. o., podnik vzniklý transformací zdejšího závodu ČSAD. MHD nemá zvláštní tarif, ale běžný tarif v rámci příslušné zóny SID.\n\nV roce 1991/1992 existovala v Rakovníku městská doprava pod číslem 19630 a zahrnovala 4 linky s čísly 19631 až 19634. Před začleněním do SID měly linky status městské dopravy a licenční čísla 315631 až 315634 (zkrácená označení 1 až 4) a MHD měla samostatný tarif. Od 1. září 2005 byly linky přečíslovány, 10. prosince 2006 na nich byl zaveden tarif SID.\n\nPrvní soukromá autobusová linka v Kladně byla zřízena v roce 1924, městské linky byly zavedeny v roce 1949, od roku 1953 pod hlavičkou dopravního podniku, který byl v roce 1962 sloučen do ČSAD Praha. Současným dopravcem je ČSAD MHD Kladno, v provozu je 14 linek PID, na kterých platí jak tarif PID, tak tarif MHD Kladno.\n\nV roce 1991/1992 měla městská doprava Slaný v jízdním řádu ČSAD číslo 14370 a zahrnovala linky 1 až 3. V roce 1992/1993 již byly linky jen dvě. Ve Slaném jsou dvě linky slánské městské dopravy, 226001 a 226002, někdy i označované i zkráceně čísly 1 a 2. Linka 1 jezdí v pracovní dny zhruba v půlhodinovém až dvouhodinovém intervalu. Druhá z linek představuje pouze jeden školní spoj. Celou MHD obsluhuje jeden autobus, na některé spoje přejížděly ještě autobusy z regionálních linek.\n\nObě linky provozovala do konce roku 2013 ČSAD Slaný a. s., dnes součást skupiny ICOM transport. Od 1. ledna 2014 je provozovatelem ČSAD MHD Kladno a.s.\n\nMěstské dopravě se zde údajně po kladenském vzoru přezdívá „mandelinka“.\n\nDo Slaného zajíždějí dvě linky, které jsou považovány za součást kladenské MHD, s čísly 609 a 612.\n\nV minulosti městskou dopravu provozoval mělnický dopravní závod ČSAD KNV Praha (koncem 80. let linky 1 až 5 pod číslem 16430), později podnik ČSAD AB Mělník. Jednalo se o\n\nOd 1. ledna 1998 do podzimu 2006 provozoval MHD Mělník autobusový dopravce Bohumil Černý, který jinak linkovou dopravu neprovozoval. První jízdní řády dopravce Bohumila Černého vznikly převzetím jízdních řádů ČSAD-AB, přičemž linka na Chloumek byla na čas změněna na linku č. 1 a linka do Liběchova byla linkou č. 2. Toto však netrvalo dlouho a linky dostaly čísla původních linek ČSAD.\n\nNa základě výběrového řízení od 1. listopadu 2006 převzala provoz ČSAD Střední Čechy a. s.\n\nLinky 255001 a 255002 byly označeny MHD. Zkrácené označení linek se nepoužívalo. Linky nebyly zahrnuty do PID ani SID. Provozovatelem byla ČSAD Střední Čechy a. s. První linka zasahovala i město Liběchov a osadu Skuhrov obce Velký Borek.\n\nOd 7. dubna 2015 došlo k plnému zapojení celé oblasti do PID. Městské linky 1 a 2 byly přečíslovány na linky PID č. 474 a 475. Hlavní spojení v rámci Mělníka bylo zajištěno také páteřní linkou 369 včetně celotýdenní obsluhy Podolí, Mlazic a Liběchova. Všechny linky PID (349, 369, 470, 471, 472, 474, 475) zajíždějí na autobusové stanoviště.\n\n\nKoncem 80. let byly linky MHD ČSAD č. 1 a 2 vedeny pod celostátním číslem 16560.\n\nMěstské linky 256001 a 256002 provozoval od roku 1992 Ivan Marinov – NERABUS, později firma NERABUS s. r. o., kterou koupila skupina Veolia Transport Česká republika. Linka 256002 Korycany – Neratovice – Lobkovice byla skutečnou linkou městské dopravy, zatímco jízdní řád linky 256001 Libiš – Neratovice – Kojetice obsahoval především městské úseky spojů regionálních linek spojujících Prahu s Neratovicemi – tyto spoje tedy byly uvedeny v jízdních řádech dvou linek současně. Do tarifu MHD však byly začleněny i městské úseky ostatních spojů NERABUSu. MHD nebyla zařazena do SID ani do PID, ačkoliv linky PID do města zasahovaly. MHD obsluhovala i obec Libiš a zasahovala do obcí Kojetice a Veliká Ves.\n\nSpolečnost Nerabus měla provozovat od poloviny roku 2009 v městské hromadné dopravě v Neratovicích český prototyp hybridního vodíkového elektrobusu. Společnost Nerabus zanikla fúzí se společnosti Veolia Transport Praha, později přejmenované na Arriva Praha s. r. o.\n\nOd 7. dubna 2015 došlo k plnému zapojení celé oblasti do PID. Městská linka č. 2 byla nahrazena linkou 479 (256479), na níž dopravcem zůstala Arriva Praha s. r. o. Městská linka č. 1 byla nahrazena páteřní linkou 348 z Ládví přes Neratovice, Libiš a Obříství do Kozárovic. Obsluhu jednotlivých částí Neratovic zajišťují též linky PID č. 349 a 369, 471, 473, 476, 351, 418 a vlaková linka S23.\n\n\nV minulosti zdejší linky MHD provozoval kralupský dopravní závod 109 podniku ČSAD KNV Praha (koncem 80. let linky 1 až 4 pod číslem 16520), ČSAD-AB Mělník, JUDr. Jan Hofmann a po něm je převzal podnik ČSAD Střední Čechy s. r. o., od září 2007 a. s.\n\nLinky 257101 a 257102 byly označeny MD Kralupy nad Vltavou. Zkrácené označení se většinou nepoužívá. Městské linky nebyly zahrnuty do PID ani SID, přestože oba tyto systémy do města svými linkami zasahovaly. Provozovatelem je ČSAD Střední Čechy a. s. Linka 257102 jezdila i přes obec Nelahozeves a některé víkendové spoje i přes město Veltrusy.\n\nOd 1. ledna 2016 byly stávající linky MHD č. 1 a 2 zaintegrovány do PID a přečíslovány na linky č. 457 a 458.\n\n\nMěstskou hromadnou dopravu zavedl místní závod ČSAD 1. dubna 1959, v roce 1991/1992 provozoval pod celostátním číslem 17200 síť MHD s linkami 1 až 14. V 90. let se transformoval do společnosti Seco Trans. Koncem 80. let byla připravována výstavba trolejbusové sítě, k realizaci však nedošlo. Od 1. října 1997 převzal MHD nový, městský Dopravní podnik Mladá Boleslav, s. r. o. a zavedl nové linkové vedení s dvojcifernými čísly linek, kde první cifra označuje základní přepravní směr. Po různých proměnách linkového vedení byly v roce 2008 tři z linek přeměněny v páteřní s označením A, B a C. Městský dopravce zajišťuje i speciální městské linky (nákupní linka OC1, hokejová linka H). V různých obdobích boleslavská MHD obsluhovala či obsluhuje i další blízké obce či sousední město Kosmonosy, které v letech 1974–1991 bylo součástí Mladé Boleslavi. Krátce platil v MHD i zónový systém, a to pouze kvůli obci Luštěnice. Licenční čísla linek MHD začínají trojčíslím 265.\n\nMístní dopravu v bývalém městysi Kněžmostě provozoval v minulosti podnik ČSAD a zůstala i podniku SECO Trans, vzniklému transformací kosmonoského dopravního závodu ČSAD. Vzhledem ke vzrůstajícím finančním požadavkům dopravce si obec založila v únoru 1998 vlastní Dopravní podnik Kněžmost, s. r. o., a převzala místní dopravu. Linky 260621 – 260628 byly zpočátku v jízdních řádech označeny zkráceným označením (1 až 8), nyní (2008) již je linek jen 7. Výhradně po vesnicích, které jsou součástí obce Kněžmost, jezdí pouze polookružní linky 1 a 4, ostatní linky jsou regionální meziměstské (linka 6 je jako \"hnědá linka\" cyklobusu součástí projektu turistických autobusů Českého ráje).\n\nDopravu zajišťují dvě vozidla, Ford Champion a IVECO, v případě poruchy některého z nich si dopravce půjčuje mikrobus nebo dodávkový automobil od firmy IVECO. Začátkem června 2007 obec zakoupila nový autobus SOR C9.5.\n\nBenátky nemají vlastní MHD. V roce 1991/1992 existovala linka ČSAD Mladá Boleslav č. 16923 z náměstí 17. listopadu na Husovo náměstí. Za místní dopravu se i dnes někdy označuje několik spojů na lince 260010 Mladá Boleslav – Benátky nad Jizerou, které jedou jen v trase mezi autobusovým stanovištěm a Husovým náměstím v Benátkách. Dopravcem je TRANSCENTRUM bus s. r. o. Souběžně jezdí mnoho dalších linek.\n\nV roce 1991/1992 existovala linka ČSAD Mladá Boleslav č. 17531 od ČSAD k náměstí. Téměř výhradně po území města je dnes vedena linka 260530 dopravce TRANSCENTRUM bus s. r. o., jedinou zastávkou mimo město je Ralsko, Kuřívody.\n\nV roce 1991/1992 měla MHD ČSAD Nymburk číslo 18020 a zahrnovala linku č. 1 s koncovými zastávkami Fruta, sklad – Lokomotivní depo. Městskou autobusovou linku provozoval dopravce ČSAP s. r. o. (dříve PROhealth s. r. o., předtím ČSAD Nymburk), od 6. května 2007 ji převzal dopravce Okresní autobusová doprava Kolín s. r. o. (obě společnosti od roku 2002 vlastní Ing. Alois Koutek). V rámci šesticiferného číslování získala městská číslo 270985, k 9. prosinci 2012 byla i formálně změněna na městskou linku a přečíslována na 275001. Byla v provozu jen v pracovní dny do 16 hodin. Nebyla zahrnuta do SID ani do PID. Platí na ní speciální tarif MHD, předplatní jízdenky neexistují.\n\n26. 3. 2017 je linka MHD zrušena a nahrazena prodlouženou linkou PID 433 (Pečky – Nymburk) a novou linkou PID 434 (Benátky nad Jizerou – Nymburk). \n\n\nOd 60. let jezdila v Poděbradech městská autobusová linka. Ještě v roce 1991/1992 provozovalo ČSAD Nymburk pod číslem 18270 v Poděbradech linku č. 1 městské dopravy s koncovými zastávkami Sídliště – Přední Lhota, hřiště. V roce 1992/1993 již v krajském jízdním řádu nebyla uvedena.\n\nOd 1. září 2002 zahájila městskou dopravu na třech linkách firma SDS Poděbrady s. r. o. Město odmítlo se na ní finančně podílet a jízdné pokrývalo jen asi třetinu nákladů, proto 30. června 2003 měl být provoz ukončen, avšak nakonec zůstalo ještě nějakou dobu zachováno na všech linkách několik školních spojů.\n\nOd roku 2003 provozuje SDS Poděbrady s. r. o. po městě vyhlídkový silniční vláček s kapacitou 36 osob, a to na turistické lince Park u zdymadla – Čábelna – U kempu – U golfového hřiště – Soutok Labe s Cidlinou. Jezdí v letní sezoně každé odpoledne za pěkného počasí s hodinovým intervalem. Doprava vláčkem není uvedena v systému IDOS a pravděpodobně není licencována jako silniční linková doprava.\n\nMHD v pravém smyslu Milovice nemají. Od 1. září 2005 byla zavedena linka 270831 od nádraží v Lysé nad Labem k nádraží do Milovic, která v Milovicích MHD nahrazovala, byla označována jako „místní doprava Milovice“ a město se na ní přímo finančně podílelo. Dopravcem byla původně společnost ČSAP Nymburk. Od 6. listopadu 2005 bylo na lince 270831 zavedeno pro všechny spoje ze zast. Milovice, žel.st. povinné vyčkávání na vlak do deseti minut.\n\nOd 6. května 2007 byly dosavadní zdejší linky ČSAP Nymburk nahrazeny linkami SID a přečíslovány ze stávajícího čísla 270831 na nové číslo 270054 (H54) a z čísla 270830 na nové číslo 270051 (H51), současně je od zanikajícího dopravce ČSAP Nymburk převzala společnost Okresní autobusová doprava Kolín s. r. o. Linka H51 byla výrazně posílena od 15. června 2008, posilové spoje navazující na vlak byly přidány od 13. prosince 2009. Víkendová polookružní linka SID H48 (270048) byla zavedena od 15. června 2008. V období od 1. února 2011 do 3. dubna 2011 byl víkendový provoz linky H48 razantně omezen. Linka H51 jezdí v první polovině roku 2012 od nádraží v Lysé do Milovic v ranní špičce v intervalu 15 minut, přes den 30 minut (mezi špičkami jezdí část spojů ve zkrácené trase od nádraží v Milovicích k Telecomu, vybrané spoje převedené z linky H52 pokračují až do Strak). Linka H48 jezdí ve dvouhodinovém intervalu o sobotách a nedělích. Dopravcem na obou linkách je Okresní autobusová doprava Kolín s. r. o.\n\nOd 15. prosince 2002 byla železniční Trať 231 z Prahy do Lysé nad Labem a Trať 232 z Lysé nad Labem do Milovic plně začleněna do PID. V únoru 2006 zveřejnily České dráhy návrh budoucího linkového vedení, v němž zamýšlená linka ze stanice Milovice letiště přes Prahu do Strančic měla číslo S21. V prosinci 2008 byla zřízena železniční linka Esko Praha S22 z Lysé nad Labem do Milovic. Od 13. prosince 2009 byly zavedeny přímé vlakové spoje linky Esko Praha S20 z Prahy do Milovic v rámci PID a od 12. prosince 2010 byla linka S22 sloučena s linkou S20.\n\n9. prosince 2009 byla na Amatérských stránkách města Milovic zveřejněna petice požadující mimo jiné začlenit místní autobusové linky 270051 (H51) a 270048 (H48) do systému PID. Petice byla poskytována k podpisu ve dvou restauracích v Milovicích a v prodejně Pragomodel v Praze.\n\nOd 10. června 2012 je zavedena linka Pražské integrované dopravy č. 432 v trase od nádraží v Milovících do zastávky Milovice, Topolová. Linka jezdí v pracovních dnech cca od 5 do 20 hodin. Dopravcem je rovněž Okresní autobusová doprava Kolín s. r. o. Současně s jejím zavedením byly zrušeny krátké (městské) spoje na lince SID H51.\n\nPřed 14. zářím 2005 bylo v MHD pouze 6 linek s čísly 1–6, poté 9 autobusových linek s čísly 1-8 a 10, licenční čísla byla z řady 235001 až 235010. Od 1. září 2006 je MHD Kolín začleněna do SID. 1. září 2009 byla MHD v Kolíně reorganizována. Městskou hromadnou dopravu od té doby tvořilo 15 autobusových linek s čísly 1-12, 22, 30, 33, na hlavních linkách byla zavedena taktová doprava. Pro licenční čísla byl zvolen ojedinělý systém, kdy jeden směr linek má čísla z řady 235001 až 235033 a opačný směr linek odpovídající čísla z řady 235501 až 235533. Z hlediska licencí bylo tedy ve městě 30 městských autobusových linek.\nOd března 2011 jsou z důvodu ekonomického opatření zrušeny málo vytížené linky 7 a 8, směřující do automobilky TPCA. Nahradí je upravení linek číslo 6, 9 a 10. V roce 2012 je zrušena linka 33 a omezeny spoje všech linek do automobilky TPCA.\nOd té doby je v Kolíně 12 městských autobusových linek: 1, 2, 3, 4, 5, 6, 9, 10, 12, 13, 22, 30. V roce 2018 je zrušena linka 12, zastávka Zibohlavy je začleněna do linky 1.\n\nLinkové vedení v Kolíně tvoří:\nMěstská hromadná doprava existovala v Kolíně už za První republiky, od počátku 50. let ji provozoval zdejší závod ČSAD. V roce 1991/1992 měla v krajském jízdním řádu číslo 14550 a zahrnovala linky 1 až 5. V první polovině 90. let (pravděpodobně od 1. dubna 1993 do konce září 1995) provozovala MHD soukromá firma AJKA, jíž však město v roce 1995 smlouvu vypovědělo, z důvodu nespolehlivosti a špatného stavu autobusů (nezřídka byli vypravovány určené pro zájezdovou dopravu, např. 30 let starý autobus Karosa ŠD 11), a založilo vlastní dopravní podnik. Městský dopravní podnik Městská autobusová doprava Kolín, s. r. o. (MAD Kolín s. r. o.) začal MHD provozovat od 1. října 1995. Od 12. září 2005 se jeho novým dominantním vlastníkem stala CONNEX Východní Čechy a. s., která 95 % podílu koupila od města Kolína, zbylých 5 % město prodalo Connexu 23. února 2007. Od 1. července 2008 společnost zanikla fúzí se svým vlastníkem, který se přejmenoval na Veolia Transport Východní Čechy a. s. V roce 2013 podobný způsobem společnost změnila název na současný Arriva Východní Čechy.\n\nCena jízdného je globální. Platí na právě jeden spoj. Jízdenku lze koupit u řidiče. Plnocenná stojí 14 Kč, poloviční (dětská / studentská) 7 Kč. Novinkou od roku 2016 je možnost zakoupení přestupní jízdenky, která platí pro všechny linky MHD po dobu 45 min. \n\nMěstská doprava má 6 linek, s čísly 1–6 (v rámci SID F01 až F06). Linka 6 je takzvaný Touristbus od nádraží k chrámu svaté Barbory, který jezdí jen v letní sezóně a neplatí na ní běžný tarif MHD, jízdné v roce 2005 bylo 15 Kč, v roce 2008 již 30 Kč. Licenční čísla linek jsou z řady 245001 až 245006. Provozovatelem je Veolia Transport Východní Čechy a. s. (dříve Connex Východní Čechy a. s., předtím Autobusy CZ Chrudim a. s., předtím ČSAD Kutná Hora). Obsluhu běžných linek MHD zajišťují tři vozidla, čtvrtý autobus je vyhrazen pro linku 6. Od 17. července 2005 byla MHD Kutná Hora začleněna do nově vzniklé SID na Kutnohorsku.\n\nV roce 1991/1992 byla městská doprava Kutná Hora v krajském jízdním řádu vedena pod číslem 15500 a zahrnovala linky 15501 až 15505.\n\nNová, obousměrná okružní linka MHD byla zavedena 1. září 2005. Provozovatelem je Veolia Transport Východní Čechy a. s. (dříve Connex Východní Čechy a. s.). Vozidla jsou označena nápisem MHD ČÁSLAV a popisem trasy. Licenční označení linky bylo 245040 a v rámci SID byla označena F40. Od 10. prosince 2006 byly směry původní linky rozděleny na navzájem protisměrné samostatné okružní linky 245031 (F31) a 245032 (F32). Spoje jsou provozovány v taktovém intervalu a jednotné trase. MHD je financována v rámci SID, město na provoz speciálně nepřispívá a jeho paušální příspěvek na regionální dopravu se zavedením městské linky nezvýšil.\n\nV roce 1989/1990 a 1991/1992 měla linka městské dopravy ČSAD číslo 16140, později údajně licenční číslo začínalo trojčíslím 246 a ještě v první polovině 90. let byla MHD zrušena. Například kolem roku 2003 až do roku 2005 jezdil v režii městského úřadu pouze od jara do podzimu každou druhou sobotu jeden odpolední pár spojů přibližně v trase původní linky MHD, od nemocnice ke hřbitovu. Na informačních letácích byla nazvána „městská autobusová doprava na hřbitov“.\n\n\n"}
{"id": "349963", "url": "https://cs.wikipedia.org/wiki?curid=349963", "title": "Městská autobusová doprava v Jihočeském kraji", "text": "Městská autobusová doprava v Jihočeském kraji\n\nPřehled provozů městské autobusové dopravy na území Jihočeského kraje.\n\nVe městě jezdí 23 denních linek MHD (z řady 1–16, 18-23, 45 číslování linek autobusů je promíšené s čísly linek trolejbusů) a 2 noční trolejbusové linky č. 53 a 59. (licenční čísla 325001 až 325059). Od roku 1991 část linek přebírá postupně obnovovaná a rozšiřovaná trolejbusová doprava. Provozovatelem je Dopravní podnik města České Budějovice.\n\nDalší obce v blízkosti Budějovic (město Rudolfov a obce Boršov nad Vltavou, Dobrá Voda, Homole, Hrdějovice, Roudné, Srubec, Staré Hodějovice, Litvínovice-Šindlovy Dvory, Včelná, Vidov, Vráto, Hlincová Hora, Haklovy Dvory, Zavadilka jsou obsluhovány běžnými městskými linkami.\n\nIntegrovaný dopravní systém na Českobudějovicku byl fakticky zahájen v polovině 90. let zkušební víkendovou autobusovou linkou č. 51 z Budějovic do Hluboké nad Vltavou. 9. dubna 2001 byla ve směru do Hluboké do IDS zahrnuta přímá linka 320060 dopravce ČSAD Jihotrans, na níž platily předplatní i jednotlivé jízdenky MHD, nepřímá linka DP přes Hosín, a železniční spoje Českých drah na tratích 190 a 220, kde platily předplatní jízdenky MHD. Předplatní jízdenky z MHD platily i na některých běžných regionálních linkách do Hluboké. Od té doby se zdejší IDS více nerozvinul. Dne 13.12.2009 byl IDS v okolí Českých Budějovic kompletně zrušen a IDS linka 104 byla přečíslována na linku 4. Od 1.1.2018 je linka číslo 4 zrušena. Přepravu ve stejné trase zajišťuje ČSAD Jihotrans.\n\nViz též tramvajová doprava v Českých Budějovicích a trolejbusová doprava v Českých Budějovicích.\n\nV Českých Budějovicích od 1.11.2018 jezdí linky:\n\nOficiální systém MHD s pěti linkami (č. 1 – 5) a označovacími jízdenkami z předprodeje zde existoval do roku 1991. V krajském jízdním řádu ČSAD byla MHD Český Krumlov a Větřní uvedena pod číslem 22500. Následkem dotační politiky města však zanikla, takže poté městskou dopravu hradil kraj.\n\nCharakter městské hromadné dopravy měly linky 330150, 330151, 330152 a 330153 dopravce ČSAD Autobusy České Budějovice a. s., od roku 2004 vlastněného rakouským Postbusem. Kromě Českého Krumlova zahrnovaly linky též Větřní. Oficiálně neměly status městské dopravy, na lince 330150 však ještě v roce 2005 platil speciální tarif MHD. Dvě linky k obsluze města, 330560 a 330561, s malou frekvencí spojů, provozoval též místní dopravce RAMVEJ BUS s. r. o. V trase mezi Krumlovem a Větřním jezdily i další regionální linky obou těchto dopravců.\n\nK 1. červenci 2016 byly zrušeny linky 330150, 330152 a 330153 a zavedeny standardní linky MHD:\nLinka 330151 z Větřní zůstala zachována, vozy z ní přímo přejíždějí na městské linky. V jízdních řádech MHD jsou vyznačeny též přímé přejezdy z linek MHD na další regionální linky, například 330020 do Českých Budějovic, 330052 do Chvalšin, Nové Vsi či Květušína, 330058 do Křemže či z Brlohu, 330059 do Černé v Pošumaví či Horní Plané, 330060 do Záluží či ze Zlaté Koruny, 330063 na Velešín, 330066 na Frymburk. Ke změnám linek došlo z toho důvodu, že Jihočeský kraj přestal městskou dopravu financovat.\n\nNa nových městských linkách byl zaveden nový tarif, hotovostní jízdné je nepřestupní, bezhotovostní je přestupní. Základní jízdné je 10 Kč, dětské a seniorské 5 Kč, žákovské 3 Kč a studentské 7 Kč, dovozné za psa nebo zavazadlo je 5 Kč, vystavení Dopravní karty je za 50 Kč, pro seniory nad 65 let zdarma.\n\n\n1. září 2004 byla zavedena linka 330009 označovaná „městský okruh“. Byly však problémy prosadit u dopravní policie umístění některých zastávek. Ve schématu linky byly zpočátku vyznačeny červeně dva úseky, do kterých linka nezajížděla. První dva týdny provozu byla přeprava bezplatná. Provozovatelem je dopravce ČSAD Autobusy České Budějovice a. s. Linka oficiálně nemá status městské dopravy. V roce 2008 zahrnuje 4 páry spojů jezdících jen v pracovních dnech.\n\n\nV 80. letech se zvažovalo zavedení trolejbusů, avšak z plánu sešlo.\n\nV roce 1989/1990 byla MHD Jindřichův Hradec uvedena v krajském jízdním řádu ČSAD pod číslem 23000 a zahrnovala 4 linky s čísly 1–4.\n\nMHD tvořilo do roku 2015 pět autobusových linek s čísly 1–5 (licenční čísla 345001 až 345005), mnoho jednotlivých spojů je však opatřeno poznámkami o odlišné trase. Linky jsou rozlišeny i barevně, a to 1 modrá, 2 červená, 3 zelená, 4 oranžová a 5 černá. Městskou hromadnou dopravu provozuje ČSAD Jindřichův Hradec a. s., člen skupiny ICOM transport.\n\nOd 1. ledna 2014 byl zahájen provoz integrovaného dopravního systému Jindřichův Hradec (IDS JH). Ten spočívá v tom, že na území města Jindřichova Hradce včetně jeho místních částí (Buk, Děbolín, Dolní Radouň, Dolní Skrýchov, Horní Žďár, Matná, Políkno, Radouňka) lze využít na příměstských linkách ČSAD Jindřichův Hradec a.s. tarify MHD Jindřichův Hradec včetně časových kupónů (platebních karet). Do systému MHD tak bylo k 5 linkám MHD zahrnuto ještě 20 příměstských linek.\n\nod 1. července 2015 byla zavedena jednodenní krajská skupinová jízdenka JIKORD plus, která platí u smluvních dopravců, mimo jiné ve všech MHD v kraji.\n\nV lednu 2013 idnes.cz napsal, že v lednu 2013 má být vyhlášeno výběrové řízení na provozovatele MHD, které má být spojeno se změnami linkového vedení. Výsledek výběrového řízení má být znám do podzimu a od roku 2014 pak má být na Jindřichohradecku spuštěn pilotní projekt integrovaného dopravního systému Jihočeského kraje. Zakázku na období 2016–2025 ve výběrovém řízení získal dosavadní dopravce, ČSAD Jindřichův Hradec a. s. Autobusy mají mít jednotné žlutomodré provedení a mají být vybaveny informačními panely. Dopravce avizoval nové nízkopodlažní třídveřové autobusy Mercedes-Benz EURO 6 s vnějším i vnitřním informačním systémem.\n\nOd začátku roku 2016 se výrazně zvýší četnost spojů a je zavedeno nové linkové vedení. Nově jsou obsluhovány i místní části Políkno, Buk a Dolní Skrýchov. Nově tvoří MHD 9 linek:\n\n\nLinka 340300 oficiálně nemá status městské dopravy, ale je někdy označována jako místní doprava Třeboň. Dopravcem je místní provozovna ČSAD Jindřichův Hradec a. s. Od února 2002 byla Třeboň v médiích představována jako jediné české město, v němž je MHD plně dotována a pro cestující bezplatná. Dopravce však přesně evidoval frekvenci cestujících. Údajně opatření prosadil tehdejší starosta Jiří Houdek (KDU-ČSL) podle vzoru školních autobusů v USA, vytíženost MHD do roka stoupla o 100 %. Dotace činila přibližně 0,12 % rozpočtu města, na rok 2005 byla kalkulována z ceny 3 Kč za jednoho přepraveného cestujícího. V září 2007, v důsledku změny ve vedení města, bylo na lince opět zavedeno placení jízdného.\n\nV roce 1989/1990 měla linka ČSAD „Třeboň, aut. nádr. - Třeboň, ČSD“ číslo 23410 a oficiálně neměla status MHD.\n\n\nV roce 2012 byla zavedena okružní vyhlídková doprava (tzv.Třeboňský vláček) mezi lázněmi Třeboň – Aurora a stanicemi Masarykovo náměstí s odjezdy od lázní v 8, 10, 12:30, 15, 17:30 a 20 hod. přes Schwarzenberskou hrobku, Bertiny lázně a Knížecí pivovar Regent. Celý okruh trvá necelé 2 hodiny a cena jízdného je 50,- Kč.\n\nNa Masarykově náměstí jsou dvě stanice \"Třeboňského vláčku\", \"Dolní\" (před starou radnicí čp.1) při jízdě k Bertě a \"Horní\" (u zámku) při cestě od bertiných lázní.\n\nMHD Písek je tvořena 11 linkami (1–6, 11, 22, 23, 55, 66), z nichž linky 1, 2, 5, 11 a 22 jezdí pouze v pracovních dnech, linky 3 a 23 v pracovních dnech a v neděli, linka 4 jezdí jen jedním spojem v každém směru pouze ve středu, linka 55 jezdí v pracovních dnech, v sobotu a neděli a konečně linky 6 a 66 jezdí v sobotu, neděli a ve státních svátcích. Dvojciferná čísla linek jsou odvozena ze základních tras označených jednocifernými čísly. Licenční čísla linek jsou 365301 až 365366. Na linkách obíhá pět autobusů, které mají jednotný žlutý nátěr. Autobusy Irisbus Citelis jezdí na stlačený zemní plyn ( CNG ) a jejich vnější nátěr je doplněn modrou siluetou města a nápisem Písek, autobusy Mercedes-Benz Conecto jsou naftové a jejich nátěr je doplněn celoplošnou reklamou ROP Jihozápad. MHD Písek je oficiálně jedinou sítí MHD, kterou provozuje podnik ČSAD Autobusy České Budějovice a. s., vlastněný od roku 2004 rakouským Postbusem. Od 1. ledna 2010 dopravce zavedl Píseckou kartu, která umožňuje odbavování časovým i jednotlivým jízdným a nahradila papírové jízdenky a průkazky. Jednotlivé jízdné zakoupené z čipové karty je přestupní a platí 45 minut, jízdenka zakoupená u řidiče je nepřestupná.\n\nLinkové vedení MHD Písek v roce 2013 :\n\n1 – Nádraží ČD – Kollárova – Václavské nám. – Kollárova – Žižkova – Budovcova – Nádraží ČD * 2 – Hradiště – Autobusové nádr. – Budovcova – Žižkova – Logry * 3 – Dobešice – Nádraží ČD – Logry – Dvořákova – Dobešice * 4 – Nádraží ČD – Hradiště – Budovcova – Lesní hřbitov * 5 – Flekačky – Semice – Budovcova – Nádražní – Teplárna – Smrkovice * 6 – Nádraží ČD – Žižkova – Dvořákova – Strakonická – Nádraží ČD * 11 - Strakonická – Dvořákova – Smetanovo nám. – Žižkova – Hradišťská – Nádraží ČD * 22 - Hradiště – Budovcova – Nemocnice – Žižkova – Na Houpačkách * 23 - Hradiště – Strakonická – Dobešice * 55 - Smrkovice – Semice – Žižkova – Autobusové nádr. – Pražská – Dobešice * 66 \"- Nádraží ČD – Hradiště – Budovcova – Žižkova\"\n\nV roce 1989/1990 měla MHD Písek v krajském jízdním řádu ČSAD číslo 25000 a měla 8 linek s čísly 1–8. Linka 25210 z autobusového nádraží do zastávky „Písek, Flekačky, rozc.“ byla do MHD zapojena jen zčásti.\n\n\nLinka 366001 (Autobusové nádraží – Montáže – Nádraží ČD) je nově vzniklá linka MHD Milevsko, která je v provozu od 1.1.2016. Tato linka částečně nahradila linku 360050 (Milevsko – Milevsko,žel.st. – Sepekov), která má v současnosti omezení všech spojů. Dopravu zajišťuje ČSAD Autobusy České Budějovice a. s. Na městskou linku je přidělen malokapacitní autobus Iveco First.\n\nV roce 1989/1990 byly na území města omezeny linky ČSAD 25500 (Milevsko, nádr. – Milevsko, aut. nádr. – Milevsko, bažantnice) a 25700 (Milevsko aut. nádr. – Milevsko, ZVVZ), tehdy ale neměly status MHD.\n\n\nV roce 1989/1990 byly na území města omezeny dvě linky ČSAD: 26680 (Prachatice, VŘSR – aut. nádr. – lom OSS) a 26690 (Prachatice, nem. – aut. nádr. (– Lázně – VŘSR)), které však neměly status MHD. Ještě v roce 2002/2003 měly linky označení 370680 a 370690, později byly sloučeny do linky 370680 (Prachatice – Ktiš,Březovík).\n\nV prosince 2019 byly vnitroměstské spoje vyčleněny do nové linky MHD 376001 (Škola Národní – Autobusové nádraží – Nemocnice – Kandlův mlýn rozcestí), kterou provozuje ČSAD Autobusy České Budějovice a. s.\n\nNemocnice s poliklinikou v Prachaticích kolem roku 2003 inzerovala na speciálních „zastávkových sloupcích“ jízdní řád kyvadlovou dopravou čtyřmi páry spojů v pracovní den dopoledne z města k nemocnici a zpět. Dopravu zajišťovala upraveným sanitním vozem Škoda 1203. Spoje prokazatelně fungovaly i v roce 2014.\n\n\nV roce 1989/1990 byla na území města omezena linka ČSAD 26170 (Vimperk, nem. – Vimperk, aut. nádr. – Vimperk, Bořanovice), přičemž úsek od nemocnice na autobusové nádraží a úsek z autobusového nádraží do Bořanovic byly provozně oddělené. Linka neměla status MHD. Později byla až do roku 2014 zahrnuta do delší linky 370170, přičemž většina spojů neopouštěla území Vimperka.\n\nOd prosince 2014 je potom MHD vyčleněna do linky 375001 (Autobusové nádraží – Sídliště – Nemocnice – Autobusové nádraží). Od léta 2019 je MHD ve Vimperku bezplatná. Dopravcem je ČSAD Autobusy České Budějovice a. s.\n\nMalý dopravní podnik s většinovým podílem města zajišťuje příměstskou dopravu na 6 linkách (370850, 370855, 370860, 370865, 370870, 370880) dvěma minibusy. Žádná z linek však nemá výhradně vnitroměstský charakter.\n\nMěsto Vlachovo Březí zřídilo Dopravní podnik města Vlachovo Březí, s. r. o. (DPMVB), který zahájil provoz 1. září 1997 a zajišťuje převážně školní linky a dopravu osob z okolních obcí mikrobusem. Většinovým vlastníkem (83 %) je město. Šestinovým podílníkem, jednatelem a původně i řidičem je Ladislav Zdichynec. Příměstskou dopravu zajišťoval mikrobus Renault Master pro 17 osob. První renault byl odprodán hasičům a nahrazen novým stejného typu, druhým vozidlem byl pak Mercedes Sprinter. Iniciátorem, jednatelem a později druhým řidičem byl také starosta Petr Kubašta. Roli hlavního řidiče po p. Zdichyncovi převzal Vladimír Důra. Firemním heslem je „Chceš-li jezdit dobře s vkusem, jezdi vlachobřezským busem“. V roce 2007 provedl v podniku krajský úřad audit, na základě jehož výsledků byly prodlouženy licence do roku 2012.\n\nPodobné malé podniky byly založeny i ve Volarech, Nové Peci a Přední Výtoni, ale dlouhodobě neuspěly.\n\n\nMěstská doprava je provozována na pěti autobusových linkách s čísly 1–5, licenční čísla 385001 až 385005. Městskou dopravu stejně jako regionální zajišťuje ČSAD STTRANS a. s., v němž poloviční podíl má ČSAD Jihotrans a. s. a poloviční podíl sdružení měst a obcí okresu Strakonice. Pro městskou dopravu má podnik vyčleněných pět autobusů. Ještě v roce 2014 se zde používaly jízdenky z předprodeje určené k označení v mechanických děrovacích strojcích.\n\nV roce 1989/1990 byla MHD Strakonice v krajském jízdním řádu ČSAD uvedena pod číslem 27000 a zahrnovala 7 linek s čísly 1–7. MHD ve Strakonicích ve velké míře zajišťovaly kloubové autobusy zn. Ikarus\n\nV roce 2017 bylo ve vnitřním, prvním pásmu zavedeno bezplatné jízdné pro děti a seniory, od roku 2018 pro všechny cestující. Cílem podle vyjádření města bylo zvýšit komfort pro obyvatele města i turisty, aby si nemuseli kupovat jízdenky, dále omezit pohyb automobilů v centru, přimět místní k většímu využívání autobusů a snížit tak dopady dopravy na životní prostředí. Za rok 2017 byla městská dotace 6,9 milionu korun, v roce 2018 má být 8,2 milionu. Podle opozičního zastupitele, bývalého starosty Pavla Vondryse jde o ryzí populismus – podle něj nemohou být ekologie ani snaha o omezení automobilové dopravy ve městě, jako jsou Strakonice, argumentem, pokud městská doprava nejezdí třeba každou čtvrthodinu. Podle Vondryse nepředcházela změně tarifu žádná dlouhodobá příprava nebo například průzkum vytíženosti jednotlivých spojů, takže do budoucna bude velmi těžké odhadnout, zda měla novinka nějaký efekt, například jestli MHD využívá více lidí. Rovněž mluvčí města potvrdila, že neexistují žádné informace o tom, kolik lidí dosud jezdilo městskou dopravou.\n\n\nMěstská doprava má 15 linek v číselném rozmezí 10–50 v 5 páteřních směrech, přičemž první číslice označuje základní trasu a druhá číslice čísla linky variantu trasy. V jízdních řádech jsou uvedeny i jednotlivé spoje jedoucí mimo trasu linky. Licenční čísla linek jsou z řady 395xxx. První tři linky vznikly těsně po druhé světové válce, status MHD získaly v roce 1959 současně se zavedením dalších dvou linek. Provozovatelem je Comett Plus spol. s r. o., dominantní okresní dopravce vzniklý privatizací bývalého závodu ČSAD.\n\nV roce 1989/1990 byla MHD Tábor uvedena v krajském jízdním řádu ČSAD pod číslem 28000 a uvedeno bylo 7 linek s čísly 10, 11, 12, 13, 2, 3, 4.\n\nNěkolikrát se uvažovalo o zavedení trolejbusů, ale nikdy nebyly tyto úvahy realizovány.\n\n\n"}
{"id": "349964", "url": "https://cs.wikipedia.org/wiki?curid=349964", "title": "Městská autobusová doprava v Plzeňském kraji", "text": "Městská autobusová doprava v Plzeňském kraji\n\nPřehled provozů městské autobusové dopravy na území Plzeňského kraje.\n\nV okolí Plzně existuje od roku 2002 Integrovaná doprava Plzeňska, integrace spočívá v akceptaci předplatného na Plzeňské kartě, jiných forem jízdného se netýká. Do systému jsou zapojeny Plzeňské městské dopravní podniky a. s. (PMDP), ČSAD autobusy Plzeň a. s., České dráhy a. s., Arriva Střední Čechy s r. o. a Autobusová doprava – Miroslav Hrouda s. r. o.\n\nMěstskou dopravu provozují Plzeňské městské dopravní podniky (PMDP). Její součástí je asi 30 autobusových linek. Běžné denní linky mají čísla v rozsahu 20–56, linky s bezbariérově přístupným vozidlem 71 a 72 (dříve ZI a ZII), noční linky N1–N3, S k Intersparu, dříve též linka C. Městská autobusová doprava byla zavedena v roce 1929.\n\nViz též tramvajová doprava v Plzni a trolejbusová doprava v Plzni.\n\nŽádné město s městskou autobusovou dopravou.\n\nPoprvé jezdila městská autobusová linka zkušebně v taktovém intervalu v úterý 18. září 2007 v rámci Evropského týdne mobility.\n\nAutobusová linka MHD (s číslem 455001) byla zavedena 2. ledna 2008. Jezdí pouze v pracovních dnech, a to původně 5 spojů denně, od května 4 spoje denně. Trasa je hvězdicovitá s opakovaným průjezdem přes hlavní náměstí. V pondělí a ve středu je trasa delší, dva spoje zajíždějí do místních částí Skočice a Žerovice. Dopravcem je ČSAD autobusy Plzeň a. s. a dopravu zajišťuje jeden nízkopodlažní autobus SOR BN 9,5 s vyklápěcí plošinou pro vozíčkáře. \n\nLinka 405001 má označení MAD Domažlice. Dopravcem je ČSAD autobusy Plzeň a. s. Podle tarifu MAD se odbavuje i místní frekvence na regionálních linkách. Tarif je přestupní.\n\nMístní doprava měla v roce 1963/1964 číslo linky 03001. Do poloviny 90. let jezdily ve městě tři městské linky, z toho dvě poměrně frekventované, třetí jen ve špičkách pracovních dnů. V roce 1988/1989 uváděl krajský knižní jízdní řád ČSAD pod číslem 30010 tři linky (1 Bezděkovské předm. - nádr. ČSD: 2 Palackého – Šumavan, ZAD; 3 Palackého – Bezděkovské předm. – Baarova – nám. – nádr. – ZAD, ACHP). V polovině 90. let byly všechny trasy sloučeny do jedné linky s mnoha variantami tras, a provoz výrazně zredukován. Před rokem 1990 byly do MHD zaintegrovány i městské úseky příměstských linek. V současné době lze na jízdenku z linky 405001 přestupovat do 30 minut od jejího vydání. \n\nMěstské linky s čísly 1, 2 a 4 mají licenční čísla 436001 až 436004. Dopravcem je ČSAD autobusy Plzeň a. s. Tarif je nepřestupní.\n\nMHD zahájila provoz pravděpodobně koncem 50. let 20. století. Do začátku 90. let zde jezdilo 5 linek (1–4, přičemž linka 1 byla rozdělena na varianty 1A a 1B). V roce 1988/1989 ji uváděl krajský knižní jízdní řád ČSAD pod číslem 34010. Linka 3 do oblasti průmyslové zóny 1. 4. 2002 zanikla. Linka 4 je posilou nejfrekventovanějších úseků linek 1 a 2. \nMěstská linka 433580 nemá status městské autobusové dopravy, avšak na webu města i dopravce je jako městská linka prezentována. Dopravcem je ČSAD autobusy Plzeň a. s.\n\nV roce 1988/1989 byla uvedena v krajském knižním jízdním řádu ČSAD jako linka č. 34580 Sušice žel. st. – nábřeží – žel. st.\n\nSezonně začala být na počátku 70. let zajišťována autobusová doprava ČSAD k Černému jezeru. K ní byl o víkendech využíván například autobus z městské hromadné dopravy v Klatovech, později autobus Škoda 706 RTO městského úřadu v Železné Rudě. Provozování linky bylo ukončeno kolem roku 1989 v souvislosti se zvýšením režimu ochrany zdejší přírody.\n\nOd 7. do 28. srpna 2010 městskou autobusovou linku pod číslem 439040 od parkoviště ve Špičáckém sedle se čtyřmi páry spojů denně prováděnými plynovým autobusem SOR CN 12 EKOBUS obnovila ČSAD autobusy Plzeň a. s. na objednávku města Železná Ruda, platí na ní tarif a přepravní podmínky vyhlášené městem Železná Ruda. Provoz linky umožnila výjimka a podmínky stanovené Správou CHKO Šumava, platná po čtyři roky na období od června do září. Město jednalo s CHKO o zavedení dopravy již od roku 2008, zprvu jednalo s jiným dopravcem o zavedení turistického vláčku, tento záměr však zatím odsunulo na následující rok.\n\nOd 28. května 1995 je provozovatelem jediné linky MHD (licenční číslo 475010) Miroslav Hrouda, od 28. května 2006 Autobusová doprava – Miroslav Hrouda s. r. o. ze Zbirohu. Linka není začleněna do Plzeňské integrované dopravy.\n\nJeden pár městských spojů jede také na lince 470163 dopravce ČSAD autobusy Plzeň a. s., která nemá status městské dopravy a trasu má velmi podobnou oficiální městské lince. Je pozůstatkem bývalé druhé linky MHD Rokycany.\n\nV roce 1963/1964 měla městská linka jako místní doprava číslo 03816. Koncem 80. let již neměla status městské dopravy.\n\nProvoz MHD v Rokycanech byl oficiálně obnoven 29. května 1988 na třech linkách s čísly 1–3; v krajském knižním jízdním řádu ČSAD měla zdejší MHD číslo 38160. Provozovatelem byl dopravní závod 307 podniku ČSAD Plzeň. \n\nVe městě je jedna linka městské dopravy, s označením MHD Tachov (licenční číslo 495001). Dopravcem je ČSAD autobusy Plzeň a. s.\n\nPřed první světovou válkou v Tachově připravovali výstavbu tramvaje, nakonec z ní sešlo. Koncem 70. let se uvažovalo o výstavbě meziměstské trolejbusové tratě z Mariánských Lázní.\n\nPo druhé světové válce byla zavedena městská autobusová linka, která zanikla začátkem 70. let. V roce 1963/1964 měla jako místní doprava číslo 03979.\n\n29. května 1988 byla městská hromadná doprava obnovena, a to hned na 4 linkách (1, 1A, 2 a 3; v knižním jízdním řádu 1988/1989 měla číslo 39790 a uvedeny byly pouze 3 linky). Platily zde krajské jízdenky MHD ČSAD Plzeň. Městské jízdenky platily rovněž na městských úsecích příměstských linek. V srpnu 1992 došlo k náhlému zastavení celé MHD Tachov. Po protestech obyvatel byly od září 1992 obnoveny dva páry spojů na lince 1. Na podzim byla obnovena MHD v téměř původním rozsahu, avšak již bez linky 3, a oficiálně byly sloučeny spoje do jedné linky, ač trasy a označení zastávek a vozidel zůstaly zčásti zachovány dosud. \n\nLinka 496380 je označena MHD Stříbro. Dopravcem je ČSAD autobusy Plzeň a. s.\n\nV minulosti bylo hlavním důvodem zavedení MHD, že nádraží Stříbro je vzdáleno několik kilometrů od vlastního města. Autobusová linka spojující nádraží s hlavním náměstím byla zavedena počátkem 50. let 20. století. Později sloužila MHD i k obsluze nových panelových sídlišť, linka byla prodloužena na dnešní Západní Předměstí. V roce 1963/1964 měla linka místní dopravy číslo 03938. V roce 1965 byl zahájen provoz druhé linky, od nádraží přes náměstí na východní předměstí do Brožíkovy ulice. V roce 1976/1977 byly linka č. 1 i 2 vedeny jako městská doprava pod společným celostátním číslem linky 39380. Od konce 70. let do roku 1991 linka oficiálně neměla status MHD. V roce 1988/1989 byla v krajském knižním jízdním řádu uvedena linka 39380 žel. st. – Leninovo předměstí a linka žel. st. – Brožíkova ul., obě bez statusu MHD. Začátkem 90. let byla tato linka jediným případem, kdy v celostátním železničním jízdním řádu byly uvedeny autobusové přípoje. Začátkem 90. let uvažovalo vedení města o změně provozovatele nebo převzetí MHD do vlastní režie, ale údajně tomu zabránilo stanovisko dopravní policie. Dnešní linka MHD s hvězdicovitou trasou vznikla někdy kolem roku 1994 sloučením dosavadních dvou linek MHD a celou MHD tak zajišťuje od té doby jediné vozidlo.\n\nOd konce 60. let do roku 1991 patřila k městské dopravě i sezonní rekreační linka (39410) od nádraží do Butova k hracholuské přehradě. \n\n\n"}
{"id": "349965", "url": "https://cs.wikipedia.org/wiki?curid=349965", "title": "Městská autobusová doprava v Karlovarském kraji", "text": "Městská autobusová doprava v Karlovarském kraji\n\nPřehled provozů městské autobusové dopravy na území Karlovarského kraje. \n\n1. července 2004 byla první etapou zavedena Integrovaná doprava Karlovarského kraje (IDOK). Integrace spočívá v zavedení tarifního zónového systému, který platí souběžně s původními tarify dopravců, a jednotném systému čipových karet. Do systému je zařazena MHD v Sokolově, regionální autobusové linky dopravců Autobusy Karlovy Vary, a. s., LIGNETA autobusy s. r. o. a Jindřich Cvinger a osobní a spěšné vlaky dopravců České dráhy a. s. a Viamont a. s. V části kraje platí též celodenní síťové jízdenky Egronet.\n\nMěstskou dopravu zajišťuje asi 19 linek (s čísly v rozmezí 1–52, licenční čísla 425xxx). Provozovatelem je Dopravní podnik Karlovy Vary a. s. Zhruba do roku 2000 se psalo o integrovaném dopravním systému IDKV, který spočíval v tarifní integrací příměstských linek městského dopravce. \n\nV roce 1988/1989 byla v krajském knižním jízdním řádu ČSAD uvedena MHD Karlovy Vary pod číslem 32300 s 19 linkami číslovanými 1–19. Stejné jízdenky ČSAD platily i na lanovce. \n\nViz též články Lanové dráhy v Karlových Varech a nikdy nerealizovaná trolejbusová doprava v Karlových Varech.\n\nMěstskou dopravu zajišťují autobusové linky s označením MHD 1 Ostrov a MHD 2 Ostrov (426001 a 426002), které jezdí pouze v pracovní dny. Fakticky jde o dva směry téže linky, linka 1 od nemocnice k nádraží a linka 2 zpět, s množstvím variant trasy. Dopravcem je LIGNETA autobusy s. r. o., na jízdenkách a vozidlech je dopravce označován názvem AD Ligneta regionalbus s. r. o., vlastníkem obou společností je Petr Schmid. Dopravu zajišťuje jeden vůz značky Karosa. \n\nV roce 1988/1989 existovaly v Ostrově dvě linky městského typu, 33050 a 33051, které však neměly oficiálně status městské dopravy. Podobný charakter měly i linky 33060 a 33070 do Jáchymova. \n\nV minulosti byl dopravcem v MHD Ostrov podnik ČSAD autobusy Plzeň, filiálka Ostrov, později firma LIGNETA, po ní Bedřich Zavřel z Ostrova, od září 2006 LIGNETA jako subdodavatel Zavřela a od roku 2007 LIGNETA na vlastní licenci. \n\nZ Ostrova do Jáchymova vedla v letech 1963 až 2006 i zkušební trolejbusová trať ze závodu Škoda Ostrov, která však nikdy nesloužila k veřejné dopravě. \n\nOd 3. července 2017 provoz přebírá Dopravní podnik Karlovy Vary.\n\nMěstskou dopravu zajišťuje od 3. května 2005 linka s označením MHD 1 s licenčním číslem 426003 (která má několik variant trasy, základní varianta od radnice do otočky Fibichova), provozovatelem je Jaroslav Doležal. Jezdí asi 6 párů spojů v pracovní den, o víkendech pouze jeden večerní pár spojů. Většinu cestujících tvoří školní děti, celkem přepraví MHD kolem 2000 cestujících za měsíc. Jízdenky jsou vydávány ze strojku Setright, od února 2007 z důvodu odcizení strojku byly dočasně nahrazeny ručně vypisovanými paragony. Řidič autobusu zajišťuje i prodej občerstvení (limonády a sušenek). Na lince jezdí od podzimu 2006 malý autobus typu Mercedes-Benz O 309, předtím bulharský autobus Chavdar C-51. \n\nPůvodně se uvažovalo o zavedení dalších linek, po změně vedení města však začaly být problémy i s dotováním této první linky a před červencem 2007 hrozilo i její zastavení. \n\nRoli místní dopravy mají i regionální linky dopravce Dopravní podnik Karlovy Vary a. s., zejména směrem do Ostrova a Karlových Varů. Do Jáchymova vedla v letech 1963 až 2006 i zkušební trolejbusová trať ze závodu Škoda Ostrov, která však nikdy nesloužila k veřejné dopravě (zachovány zůstaly sloupy trakčního vedení). \n\n\nV roce 1988/1989 jezdily dvě linky ČSAD omezené na území města: 32480 (Nejdek – Nejdek, Lesík) a 32490 (Nejdek – Nejdek, Rudné). Neměly status MHD. \n\nOd 9. prosince 2007 městskou dopravu v Chebu zajišťuje autobusových 7 linek v číselném rozmezí 1–7, licenční čísla 416001 až 416007. Provozovatelem je podnik Autobusy Karlovy Vary, a. s. Před touto reformou zde bylo 12–13 městských linek. Doprava v regionu je integrovaná možností použít celodenní jízdenky Egronet. \n\nV letech 1897, 1899 a 1904 byla různým žadatelům vydána povolení k zahájení stavebních a montážních prací na tramvajové dráze z Chebu do Františkových Lázní, ta však nikdy postavena nebyla. Po druhé světové válce v této trase jezdil silniční vláček. Charakter městské dopravy má odedávna autobusová linka z Chebu do Františkových Lázní, nyní s číslem 411120. Jiná městská hromadná doprava ve Františkových Lázních není. \n\nPo druhé světové válce byly v Chebu zavedeny tři městské autobusové linky, které až do začátku 70. let byly označeny A, B a C, provozovatelem byl chebský závod ČSAD (později označený číslem 302). Později došlo k rozmachu MHD a byla do ní zaintegrována většina příměstských linek. Na hlavní lince 1 jezdívaly kloubové autobusy. Několikrát se objevily úvahy o zavedení trolejbusů, ale nikdy nedošly realizace. V roce 1988/1989 byla v krajském knižním jízdním řádu ČSAD uvedena MHD Cheb pod číslem 30930 s 9 linkami číslovanými 1–9. \n\nCentrálním uzlem chebské městské i meziměstské autobusové dopravy je autobusové nádraží na náměstí Dr. Milady Horákové, které je ze strategických důvodů umístěno před budovou hlavního železničního nádraží \"Cheb\". Na rok 2011 je plánována stavba moderního autobusového terminálu. Informace o autobusových linkách lze také zjistit v infocentru v nádražní budově. \n\n\nV Aši jezdí autobusové linky s čísly 1 až 3, licenční čísla 415001 až 415003. Provozovatelem je podnik Autobusy Karlovy Vary, a. s. Linky jezdí pouze v pracovní dny, převážně ve špičkách. Městské i regionální linky jsou integrovány do IDOK.\n\nPřed odtržením obce Krásná byla oficiálně součástí městské dopravy s číslem 2 i dnešní linka 411280, jejíž význam pro městskou dopravu je i dnes nemalý a obsluhovaná oblast podobná dnešní lince 2. \n\nPro městskou dopravu má význam i linka 411110. Uvažovalo se i o její přeměně v městskou linku 4. Linkou obsluhovaná obec Podhradí dříve též patřila k Aši. Část spojů linky pokračuje až do Chebu.\n\nV roce 1988/1989 byla v krajském knižním jízdním řádu ČSAD uvedena MHD Aš pod číslem 30940 se 2 linkami číslovanými 1–2. \n\nV Aši se nenachází žádné autobusové nádraží. Autobusové zastávky jsou strategicky rozmístěny po obou stranách hlavního průtahu města (ulice \"Chebská\"-\"Hlavní\"-\"Saská\"). V Aši se používají autobusy značky SOR, konkrétně SOR C 9,5.\n\n\nV systému městské hromadné dopravy jsou 4 autobusové linky v číselném rozmezí 10 až 16 (licenční čísla 417xxx). Jedinou frekventovanější linkou je linka 13. Trasa linky 16 je totožná s trolejbusovou linkou č. 6; do podzimu 2006 se však autobusy na trolejbusových linkách kvůli nedostatků trolejbusů a jejich řidičů objevovaly běžně. \nOd 16.1.2009 došlo k významné změně tras i počtu spojů, novinkou jsou ranní a večerní spoje do okolních vesnic a měst (Drmoul, Lázně Kynžvart). V roce 2019 má podnik k dispozici pro městské autobusové linky 7 autobusů (ev. č. 34, 36 až 41), kvůli nedostatku trolejbusů se občas objevují i na trolejbusových linkách.\n\nDopravu provozuje Městská doprava Mariánské Lázně s. r. o., jehož vlastníkem je ze 60 % město a ze 40 % soukromá firma Dopravní podnik Mariánské Lázně a. s. V minulosti zajišťoval dopravu přímo Dopravní podnik Mariánské Lázně a. s., v letech 2004–2006 Městská hromadná doprava Mariánské Lázně, a. s. stoprocentně vlastněná Dopravním podnikem Mariánské Lázně a. s. \n\nPrvní městská autobusová linka (dopravce Heinrich Bär) jezdila v letech 1913–1914 od nádraží k lunaparku. Tentýž dopravce obnovil autobusovou dopravu v roce 1922. Po městě zajišťovaly dopravu i příměstské linky jiných dopravců. Během druhé světové války byl provoz MHD přerušen. Obnovily ji až roku 1948 Elektrické a autobusové dráhy města Mariánské Lázně, později přejmenovaná na Dopravní podnik města Mariánské Lázně a Městská doprava Mariánské Lázně. Po většinu historie autobusy jen doplňovaly základní trolejbusovou síť. V 70. letech jezdilo 8 autobusových linek s čísly 10 až 18.\n\nViz též trolejbusová doprava v Mariánských Lázních, (zrušená) tramvajová doprava v Mariánských Lázních. \n\n\nV roce 1988/1989 jezdily asi 4 linky ČSAD (33820, 33850, 33860, 33880) omezené na území města, které však neměly status MHD a nebyly příliš frekventované. Lince 33820 se podobá dnešní linka 421446 firmy Ligneta. \n\nV roce 1988/1989 byla v krajském knižním jízdním řádu ČSAD uvedena MHD Sokolov pod číslem 38510 se 13 linkami číslovanými 1, 2, 3, 3A, 4, 5, 6, 6A, 7, 8, 9, 10, 11. \n\nV Sokolově jezdí autobusové linky 1, 2, 3, 4, 5, 6, 7 a 33, licenční čísla 485001, 485002, 485003, 4805004, 4805005, 4805006, 4805007 a 485033. \nMHD Sokolov zahrnuje i město Březová, městys Svatava a obce Dolní Rychnov, Lomnice, Citice a Těšovice a platí v ní tarif IDOK. \n\nProvozovatelem byl podnik Autobusy Karlovy Vary, a. s. \n\nOd 1. ledna 2019 je provozovatelem MHD společnost Ligneta autobusy s.r.o. Dopravce si pro tuto činnost pořídil 11 nových dieselových nízkopodlažních autobusů MAN, vybavených vnějšími a vnitřními elektronickými panely zobrazujícími informace o trase linky a akustickým systémem hlášení zastávek od společnosti BUSE a odbavovacím systémem od Mikroelektroniky.\n\n\nPřevážně spoje mezi sídlištěm a nádražím s asi hodinovým až dvouhodinovým intervalem obsahovala v roce 1988/1989 linka ČSAD 38790, která však neměla status MHD. Dnešní linka 480790 (Autobusy Karlovy Vary a. s.) obsahuje již jen jediný školní spoj. \n\nV roce 1988/1989 po území města jezdily okružní linky ČSAD 39050, 39060, 39070 (z nichž část projížděla i přes obce Stříbrná a Bublava) a linka 39080 do Lubů, které neměly status MHD. Podobné linky dnes pod čísly 480250 a 480260 provozuje Autobusy Karlovy Vary a. s. \n\nLinka 480670 dopravce Autobusy Karlovy Vary a. s. zajišťuje městskou dopravu v Horním Slavkově a několik spojů zajíždí i do Krásna. Linka nemá status městské autobusové dopravy a je zahrnuta v IDOK. \n\n\n"}
{"id": "349966", "url": "https://cs.wikipedia.org/wiki?curid=349966", "title": "Městská autobusová doprava v Ústeckém kraji", "text": "Městská autobusová doprava v Ústeckém kraji\n\nPřehled provozů městské autobusové dopravy na území Ústeckého kraje.\n\nAutobusové linky MHD mají čísla z rozsahu 1–27 (neobsazena čísla 1, 4, 6, 8, 12, 14, 22, 24, 25 a 26: linka 10 je sezonní skibus, linka 20 A 21 je sezonní cyklobus (celkem 18 denních linek), noční linky 41 a 42, licenční čísla 595003 až 595103. Trolejbusové linky mají vyhrazenou číselnou řadou od 51 do 62. (číslo 61 je neobsazeno). Městské autobusové linky obsluhují i město Trmice a obce Chlumec, Přestanov, Dolní Zálezly Některé z těchto měst a obcí se v 90. letech od Ústí odtrhly.\n\nNa území města Ústí nad Labem zasahuje i trasa linky číslo 137 MHD Teplice, provozované společností Veolia Transport Teplice s. r. o.\n\nTramvaj byla v Ústí zavedena již roku 1899 (zrušena 1970). Městská autobusová doprava byla Elektrickými podniky zahájena krátce v roce 1926, trvale pak od 19. listopadu 1929, a zajížděla i mimo tehdejší hranice města. Postupně byly zaváděny linky č. 10, 9, 11, 12, 14 a další. Od roku 1953 se městské autobusy usídlily v tramvajové vozovně v Předlicích, kterou pak po zrušení tramvajového provozu obsadily zcela. 1. června 1970 byly zrušeny tramvaje. 9. května 1974 vznikl přestupní uzel Obchodní dům Labe. Od 26. října 1987 se hlavní uzel přemístil na Mírové náměstí. 1. července 1988 byla zavedena trolejbusová doprava. V současnosti je hlavním přestupním uzlem zastávka Divadlo.\n\nViz též tramvajová doprava v Ústí nad Labem a trolejbusová doprava v Ústí nad Labem.\n\nObcí dotovaná 9 kilometrů dlouhá linka byla zavedena před komunálními volbami, 4. září 2006 Chlumec s místními částmi Stradov a Žandov (ze Strádova na otočku v Chlumci, poté okruhem kolem Zdravotního střediska a DPS objíží sídliště Zalužanská a přes otočku v Chlumci pokračuje do středu Žandova). V roce 2009 obec linku dotovala 1,5 milionu Kč ročně (měsíčně necelými 130 000 Kč), pro cestující byl provoz bezplatný. Dopravcem je živnostenský podnik Pavel Chaloupka – Nordbus, který v Chlumci sídlí. Na lince jezdí 10 párů spojů v pracovní dny od 6 do 16:30 hodin, dopravu zajišťuje minibus. Linka jezdí na základě řádné licence, číslo linky však nebylo zveřejněno a linka není obsažena v Celostátním informačním systému o jízdních řádech ani v systému IDOS. Koncem roku 2009 se obec kvůli zadlužení a exekučnímu řízení dostala do problémů s platbami a uvažovala o zrušení linky nebo omezení provozu.\n\nDo obce Chlumec zasahují též linky městských dopravců měst Ústí nad Labem (linky 11, 12 a 102), Teplic (123, 128, 137 a 138) i Děčína (linka Děčín – Chlumec). V říjnu 2009 byla změněna barva označníků zastávek obecní linky pro rozlišení od zastávek linek dotovaných krajem.\n\nMěstskou hromadnou dopravu tvoří 17 autobusových linek s čísly z rozmezí 201–237 (201, 202, 204, 207, 208, 209, 210, 212, 214, 217, 229, 232, 233 a 237, licenční čísla 515201 až 515237). Některé linky mají více variant trasy. Linky 232 a 233 jsou noční. V roce 2008 zastávka NEMOCNICE AREÁL byla přejmenována na POD NEMOCNICÍ a zajíždí do ní linka 207. Provozovatelem MHD je Dopravní podnik města Děčína a. s. Městská autobusová doprava v současné době nepřekračuje hranice města Děčína.\n\nKolem přelomu 19. a 20. století existoval plán na zavedení tramvajové dopravy, ale byl zavržen. První pokus o zavedení místní autobusové dopravy v Děčíně a Podmoklech, kterou se chystal od roku 1902 na dvou linkách provozovat Heinrich Hollerstein, nebyl uskutečněn, ač již byly vydány koncese. Koncese postoupením získal Friedrich Leinweber, který přibližně v srpnu 1906 zahájil dopravu na jedné z původně plánovaných dvou linek, a to mezi Děčínem a Podmokly, čímž se Děčín s Podmokly staly pravděpodobně prvními městy s autobusovou MHD na území dnešní České republiky. Z finančních důvodů byl provozu ukončen roku 1907. V roce 1912 Leinweber společně s Heinrichem Müllerem provoz obnovil, ale zastavilo jej vypuknutí 1. světové války v roce 1914. V únoru 1923 Leinweber linku na dva týdny zkušebně obnovil. Protože neměl dostatečný kapitál, inicioval založený společenstva s ručením omezeným \"Labskoměstský dopravní podnik\" (EVU) s účastí drobných podílníků. Na novou společnost byla převedena původní koncese a doprava na lince obnovena 15. května 1923. Do roku 1930 se síť příměstských linek EVU rozrostla na 7 linek s čísly 1 až 7, na původní lince klesl interval na 5 minut. Za hospodářské krize ve 30. letech se růst zpomalil, ale i v tomto období se síť rozrostla na nová místa. Garáže a zázemí EVU byly od roku 1926 u Obloukové ulice. Nejvýznamnějším konkurentem EVU byl podmokelský podnikatel Rehatschek, který jezdil do Libouchce a později do Prostředního Žlebu. V oblasti působilo i několik dalších dopravců.\n\nV roce 1950, současně se zavedením trolejbusů (který byly zrušeny v roce 1973), vznikl Dopravní podnik města Děčína. Ve městě byly 4 linky, přičemž linka A byla smíšená (autobusová i trolejbusová) a linky B, C, D čistě autobusové, v roce 1951 vznikla ještě linka Ca, brzy přeznačená na E. V roce 1953 byly linky přeznačeny na čísla 1 až 5, v roce 1958 přibyla linka 6, linku 3 mezitím převzaly trolejbusy. V 60. letech linku 5 do Malšovic převzalo ČSAD, ostatní autobusové linky byly přeorganizovány a přečíslovány do číselné řady 10 až 14. Začátkem 70. let byla trolejbusová doprava opět nahrazena autobusy. Roku 1986 byly zavedeny linky č. 8 a 9 do Boletic, Nebočadů a Velké Veleně, síť MHD se rozrůstala do příměstských oblastí. Tento trend pokračoval v 90. letech i v prvním desetiletí 21. století. Od června 2004 se DPMD začal angažovat i na regionálních linkách nespadajících do MHD a na dálkové lince do Prahy. V roce 2007 získal smlouvu s krajem na provozování regionální dopravy v oblastech Děčínsko-východ a Děčínsko-západ do roku 2014.\n\nViz též trolejbusová doprava v Děčíně a výtah na Pastýřskou stěnu.\n\nLinky MHD Děčín:\n201 - páteřní linka, vybrané spoje zajíždí do zastávky Pivovar, dříve neobsluhovala sídliště Želenice ani zastávku Nemocnice (Chrochvice - Želenice - Pivovar - Autobusové nádraží - Hlavní nádraží - Masarykovo náměstí - Myslbekova - Nemocnice)\n202 - páteřní linka, vybrané spoje obsluhují zastávku Horní Oldřichov, dále vybrané spoje neobsluhují zastávku Březová a zajíždí do zastávky Kaufland (Bynov - Horní Oldřichov - Prokopa Holého - Hlavní nádraží -Masarykovo náměstí - Myslbekova - Kaufland - Staré Město)\n204 - částečně páteřní linka, vybrané spoje obsluhují zastávku 28. 10. a vybrané spoje jsou ukončeny v zastávce Autobusové nádraží (Letná - Autobusové nádraží - Hlavní nádraží -Masarykovo náměstí - 28.10. - Myslbekova - Východní nádraží - Březiny)\n207 - jezdí ve svazku s linkou 201, vybrané spoje jsou ukončena již v zastávce Nemocnice a vybrané spoje obsluhují zastávku Pivovar (Želenice - Pivovar - Autobusové nádraží - Hlavní nádraží - Masarykovo náměstí - Myslbekova - Nemocnice - Pod Nemocnicí)\n208 - vybrané spoje obsluhují zastávky Kaufland a Březová a vybrané spoje obsluhují také dolní část sídliště Boletice a místní část Nebočady (Autobusové nádraží - Hlavní nádraží - Masarykovo náměstí - Myslbekova - Kaufland - Boletice - Nebočady - Velká Veleň)\n209 - páteřní linka, vybrané spoje obsluhují zastávky Kaufland a Březová (Autobusové nádraží - Hlavní nádraží - Masarykovo náměstí - Myslbekova - Kaufland - Boletice - Nebočady)\n210 - každý druhý spoj končí v zastávce Jalůvčí, vybrané spoje končí v zastávkách Autobusové nádraží nebo Hlavní nádraží (Krásný Studenec - Autobusové nádraží - Hlavní nádraží - Přípeř - Jalůvčí - Maxičky)\n212 - vybrané spoje obsluhují zastávku Čechy, o víkendu i zastávky Vojanova, Pod Lesem a Škrabky, vybrané spoje končí a začínají v zastávce Autobusové nádraží (Bělá - Čechy - Škrabky - Prokopa Holého - Hlavní nádraží - Masarykovo náměstí - Myslbekova - Folknáře)\n214 - vybrané spoje končí v zastávce Loubí I nebo začínají a končí v zastávce Autobusové nádraží (Škrabky - Prokopa Holého - Hlavní nádraží - Autobusové nádraží - Masarykovo náměstí - 28.10. - Loubí I - Podskalí)\n217 - historická linka, kterou obsluhuje londýnský patrový autobus Double Decker, je v provozu pouze vybrané dny v letní sezoně (Autobusové nádraží - Masarykovo náměstí - Zámek)\n229 - páteřní linka, v provozu pouze o víkendech a státních svátcích, vznikla spojením linek 202 a 209 do jedné, vybrané spoje obsluhují zastávky Horní Oldřichov, vybrané spoje zajíždí do zastávek Kaufland, Březová a Oblouková, vybrané spoje končí v zastávkách Autobusové nádraží a Staré Město (Bynov - Horní Oldřichov - Prokopa Holého - Autobusové nádraží - Hlavní nádraží - Masarykovo náměstí - Myslbekova - Kaufland - Staré Město - Boletice -Nebočady)\n232 - noční linka, vybrané spoje zajíždí do zastávek Březiny, Kaufland a Březová (Želenice - Autobusové nádraží - Hlavní nádraží - Masarykovo náměstí - 28. 10. - Myslbekova - Březiny - Kaufland - Staré Město - Boletice - Nebočady) \n233 - noční linka, vybrané spoje zajíždí do zastávek 28. 10., vybrané spoje končí v zastávkách Kamenická nebo Hlavní nádraží (Chrochvice - Autobusové nádraží - Hlavní nádraží - Masarykovo náměstí - Myslbekova - Kamenická - Myslbekova - 28. 10. - Masarykovo náměstí - Hlavní nádraží - Prokopa Holého - Bynov)\n237 - většina spojů končí v zastávce Autobusové nádraží, vybrané spoje také končí v zastávce Dopravní podnik (Chrochvice - Želenice - Dopravní Podnik - Ferox - Autobusové nádraží - Hlavní nádraží - Masarykovo náměstí - Myslbekova - Nemocnice)\nA. Údaje v závorkách jsou významnější zastávky které daná linka projíždí. V současné době mimo nočního provozu nejsou v Děčíně žádné zastávky na znamení. \nOdbavení a kontrola jízdenek je prováděna řidičem a revizorem jenž je vybaven průkazem. Průkaz má horní části logo dopravce .Pod logem je nápis KONTROLOR MAD a ve spodní části je vybaven služebním číslem revizora.\n\nMěstská autobusová doprava je tvořena jednou okružní trasou z autobusového nádraží. Dopravce ČSAD BUS Ústí nad Labem a. s. (později Dopravní podnik Ústeckého kraje a. s.) ji provozoval pod regionálním číslem 510460.\n\nOd 8. ledna 2007 začal linku provozovat podnik ČSAD Semily a. s. už jako městskou linku s číslem 515001. Ráno a dopoledne byly v jízdním řádu uvedeny celkem dva spoje jedním směrem a odpoledne dva spoje opačným směrem.\n\nRada města 24. dubna 2008 schválila návrh dopravce Quick Bus a. s. na provoz linky MHD, zatímco návrh dopravce ČSAD Semily a. s. dne 12. června 2008 pouze „vzala na vědomí“. Od začátku července 2007 začal dopravu na městské lince pod číslem 515002 provozovat Quick Bus a. s., přičemž zpráva dopravce zveřejněná na webu města hovoří o „převzetí“ provozu MHD. Quick Bus provozuje ráno a dopoledne tři spoje v intervalu 1 hodina a 2 hodiny jedním směrem a odpoledne tři spoje v pravidelném hodinovém intervalu opačným směrem. Jízdní řád Quick busu platný od 1. 7. 2008 je sestavený tak, že čtyři z šesti spojů jedou 5–10 minut před spojem ČSAD Semily a. s. podle jízdního řádu platného od 1. 2. 2008. ČSAD Semily a. s. však i nadále (ještě v září 2008) na svém webu zveřejňuje jízdní řád své původní linky 515001.\n\nKoalice v městském zastupitelstvu si v roce 2007 dala do programu jednání o tzv. „Sousedské lince MHD“ Großschönau – Varnsdorf – Seifhennersdorf – Rumburk, koncem roku 2007 skutečně jednání probíhala.\n\nMěstskou autobusovou dopravu tvoří 15 linek s čísly v rozmezí 1–17 (15 linek) a licenčními čísly z řady 525xxx (trolejbusové linky původně přebíraly čísla po nahrazovaných autobusových linkách, nyní mají čísla z rozmezí 20 až 34). Do Jirkova zajíždí z Chomutova 6 autobusových linek (1, 2, 10, 11, 13, 16), žádná linka MHD není omezena pouze na území města Jirkova, ale linka 13 zasahuje do Chomutova pouze jednou zastávkou jménem \"Písečná\". Její hlavní funkcí je totiž spojení města Jirkova s rychlíkovou železniční zastávkou ležící na trati 130 Ústí nad Labem - Chomutov, která se nachází na jižním okraji Jirkova relativně daleko od samotného města. Síť MHD zahrnuje i obce Droužkovice, Spořice a Černovice v okolí Chomutova. Linka 17 obsluhuje i obce Údlice a Přečaply jihovýchodně od Chomutova. Většina linek je denní, linka 11 je noční. Linka 5 vedla mezi zastávkami Vodní a Globus a byla zrušena v roce 2009 z důvodu úspor na nový odbavovací systém. Provoz linky 15 mezi autobusovým a železničním nádražím v Chomutově byl zrušen s koncem června 2007. Linka 16 vznikla pondělím 23. dubna 2007 z regionální linky 520140. Linka 17 vznikla k začátku roku 2008 vyčleněním příměstských spojů z linky 7.\n\nAutobusovou dopravu v Chomutově na lince od nádraží do města zavedl roku 1927 soukromý dopravce Erwin Leidl. V letech 1938–1940 provozovala tři městské linky Říšská poštovní správa, v letech 1940–1945 Německé říšské dráhy. V letech 1945–1949 zajišťovaly MHD Československé státní dráhy, pak mostecký dopravní závod ČSAD (502). V roce 1953 vznikl chomutovský dopravní závod ČSAD se sídlem v Prunéřově. od roku 1995 je doplněna i o trolejbusovou. Městskou autobusovou dopravu provozoval pak podnik Česká automobilová doprava a dopravní podnik, státní podnik (zkratka ČAD DP Chomutov, IČ 005 26 673), který podle obchodního rejstříku vznikl 1. října 1990 transformací z chomutovského dopravního závodu 404 krajského státního podniku ČSAD Ústí nad Labem (vymazán byl v roce 1999). Zřizovatelem státního podniku byl Městský národní výbor v Chomutově.\nDopravní podnik měst Chomutova a Jirkova byl údajně založen v roce 1987 jako investorská organizace pro výstavbu zamýšlené tramvajové rychlodráhy z Chomutova do Jirkova (v elektronické databázi obchodního rejstříku informace o této organizaci není uvedena). K 1. říjnu 1991 byly podle informací na webu dnešního DP samostatné společnosti Česká automobilová doprava Chomutov a DP města Chomutova sloučeny do nové s názvem ČAD - DP (obchodní rejstřík tuto informaci nepotvrzuje). Dne 1. dubna 1996 vznikl nový dopravce s názvem Dopravní podnik měst Chomutova a Jirkova a. s. (IČ 640 53 466). Majitelem podniku jsou nyní údajně města Chomutov a Jirkov (podle obchodního rejstříku jsou akcie v listinné podobě na jméno).\n\nViz též trolejbusová doprava v Chomutově a v Jirkově.\n\nMěstská autobusová doprava v Kadani byla zavedena v polovině 90. let 20. století. Dvě linky MHD, které vznikly z původní jedné linky, zajišťují Technické služby Kadaň, spol. s r. o. Na každé z linek jezdí jeden autobus. Linky jsou rozlišeny číslem i barevně, 526001 (č. 1, červená) a 526002 (č. 2, modrá).\n\nDva z původních kadaňských vozů (dnes již odprodané) byly v roce 1995 úplně prvními autobusy značky SOR, mají výrobní čísla 0001 a 0002, jeden z nich později používal dopravce Pavel Škramlík v MHD Klášterec.\n\nMěstskou dopravu zajišťuje místní dopravce Pavel Škramlík na dvou linkách s čísly 527001 a 527002 (označované 1 a 2). Po provoz MHD má dopravce používá standardní i malé autobusy. Linka č. 1 jezdí celotýdenně a zajišťuje obsluhu kláštereckých sídlišť, spojení obou nádraží s náměstím a lázněmi. Několik vybraných spojů zajíždí k místní porcelánce. Linka č. 2 slouží k obsluze Industriálního parku Verne a jezdí na ní jen několik spojů v době začátků a konců směn.\n\nK provozu na linkách městské dopravy jsou vyčleněny celkem čtyři autobusy. Dopolední provoz na lince 1 zajišťují autobusy SOR (C9,5 a BN10,5). Zhruba kolem druhé hodiny odpolední dochází k výměně autobusů a řidičů a na jedničku je vypraven minibus Mercedes-Benz Sprinter. Provoz linky č. 2 zajišťuje autobus Karosa B732 původně sloužívší na linkách MHD Louny.\n\nProvoz městské dopravy je dotován městem na základě vykázaných provozních nákladů a zisků z jízdného. V roce 2007 město financovalo městskou hromadnou dopravu částkou dvou a půl milionu korun ročně.\n\nV roce 1991/1992 jezdily dvě městské linky: 47540 (aut. nádr. – nemocnice – Pokratice – část spojů k Uhelným skladům – aut. nádr.) a 47550 (aut. nádr. – Plešivecká – Luna – aut. nádr.), neměly však status MHD.\n\nObdobné dvě linky později jezdily pod označením písmeny B (licenční číslo 557550) a D (licenční číslo 557540). Od 1. září 2005 do 18. května 2008 jezdila též linka A (licenční číslo 557560). Dopravcem byl Dopravní podnik Ústeckého kraje a. s., později přejmenovaný na DÚK a.s.\n\nLinky B a D byly jednosměrné polookružní s výchozí zastávkou na hlavním autobusovém stanovišti, přičemž každá z nich je vedena opačným směrem, na lince D bylo několik spojů ve špičkách zajíždí do zastávky Timo. V pracovní dny jezdily obě linky v taktovém intervalu ve špičkách 30 minut, přes den zpravidla 60 minut. O sobotách a nedělích jelo pouze několik spojů za den. Od 1. září 2005 do 18. května 2008 jezdila též linka A, jezdilo na ní asi 4 až 5 párů spojů denně, většina spojů jezdí od horního nádraží k litoměřickému Intersparu, v sobotu dva spoje a v neděli jeden spoj pokračovaly přes Terezín do Bohušovic nad Ohří a zpět. V počátcích byla na lince A bezplatná přeprava a provoz hradil Interspar, v roce 2008 byla již uvedena v běžném tarifu MHD Litoměřice a téhož roku zrušena. Provoz na linkách MHD zajišťovaly především autobusy SOR, z nichž část byla v provedení na pohon zemním plynem, na plnění CNG dojížděly po regionálních linkách do Roudnice.\n\nPoté co DPÚK a.s. městu ke konci roku 2011 vypověděl smlouvu, uzavřelo město s platností od 1. ledna 2012 v režimu mimořádné situace smlouvu s dopravcem BusLine a.s.\n\nPřed vypršením smlouvy město konalo postupně dvě zadávací řízení na nového dopravce pro další desetileté období. Poprvé bylo neúspěšné z důvodu námitkového řízení Úřadu na ochranu hospodářské soutěže, které inicioval jeden z uchazečů, a podruhé z důvodu nezájmu dopravců. Po vypršení smlouvy zajišťuje MHD v režimu mimořádné situace dosavadní dopravce BusLine a.s. (po přejmenování TD BUS a.s.).\n\nZačátkem ledna 2018 Litoměřice připravovaly zcela zásadní změny v MHD a výběrové řízení na nového provozovatele, jehož úkolem má být zřízení nových autobusových linek, tzv. „seniorské“ a „nákupní“ vedle dosavadních dvou linek a zároveň zajištění kratších intervalů. V případě bezproblémového průběhu výběrového řízení by nový dopravce na 4 nové linky MHD vyjel začátkem roku 2019.\n\nOd května 2018 je městská autobusová doprava v Litoměřicích bezplatná. Zastupitelstvo návrh, inspirovaný nedalekými Lovosicemi, schválilo 2. března 2018. Roční výdaje města by tím měly vzrůst asi o 700 tisíc korun. \n\nStávající dopravce TD BUS a.s. oznámil ukončení provozu ke konci ledna 2019. Od února 2019 má MHD provozovat dopravce Autobusy Karlovy Vary, který na následující období od léta 2019 má uzavřenou smlouvu na 10 let. Současně od července 2019 k dosavadním dvěma linkám MHD přibudou další dvě. Jedna z nových linek povede z autobusového nádraží přes Mírové náměstí, druhá bude takzvaná obchodní – bude obsluhovat lokality Kaufland a Na Soutoku v Želeticích.\n\nMěsto uvádělo na svém webu také odkaz na (silniční) výletní vláček. Na odkazované stránce je však od září pouze všeobecný propagační text a telefonní kontakt a chybí údaje o provozovateli i konkrétním jízdním řádu. Od 22. července do 29. srpna 2008 podle jízdního řádu vystřídal vláček během každého pracovní dne dvakrát čtyři okruhy po městě s výchozím místem u radnice na Mírovém náměstí, přičemž v úterý a ve čtvrtek místo dopoledního III. a IV. okruhu a ve stejnou dobu i v sobotu jel do Píšťan, kde na něj navazovala turistická loď Porta Bohemica.\n\nMěstskou hromadnou dopravu tvoří autobusová linka 556001. V roce 2008 jezdilo kolem 12 spojů každým směrem, převážně od garáží ČSAD přes centrum k podniku Glazura, přičemž jeden odpolední pár spojů zajížděl do obce Vědomice a celkem tři páry spojů ráno a dopoledne do roudnické vesnice Podlusky. Dopravcem byl Dopravní podnik Ústeckého kraje a. s., dopravu zajišťovaly autobusy SOR na zemní plyn.\n\nOd 1. ledna 2011 na dobu pěti let získala zakázku na provozování MHD v rozsahu 42 tisíc kilometrů ročně na základě výběrového řízení společnost Veolia Transport Praha s. r. o. Linka bude v provozu pouze v pracovní dny, a to částečně nízkopodlažním autobusem SOR BN 8,5 splňujícím emisní normu EURO 5. Zástupce městského úřadu informoval o záměru města rozšiřovat MHD do okolních obcí.\n\nK 1. lednu 2019 je městská autobusová doprava v Roudnici, provozovaná společností Arriva City, zařazena do integrovaného dopravního systému Doprava Ústeckého kraje jako linka 368. Oproti dosavadní lince MHD má novou, přehlednější trasu a více spojů. Na linku MHD se rovněž vztahuje platnost papírových jízdenek Pražské integrované dopravy za stejných podmínek jako na dosavadních linkách DÚK v Roudnici. \n\n\nMěstskou linku 555001 provozuje Břetislav Kafka ze Chcebuzi. V pracovní dny jezdí pět párů spojů a o víkendu dva páry, hlavní trasa je z Újezda k Sepapu. Prakticky v téže trasy vedou i další dvě linky, které nemají městské číslo linky. Na lince DPÚK 550630 po vytlačení tohoto dopravce z dopravy dotované krajem v roce 2006 zbyl pouze symbolický jeden spoj ročně v části trasy pro udržení licence. Linku téměř v téže trase pod číslem 552648 provozuje rovněž ČSAD Slaný a. s. Jezdí na ní 6 párů spojů v pracovní den. Linku Břetislava Kafky i linku ČSAD Slaný uvádí Ústecký kraj obě souběžně jako linky dopravní obslužnosti objednávané krajem a městem.\n\nProvoz MHD Lovosice byl zkušebně na půl roku zahájen 28. ledna 2008 na polookružní lince 558001 od Lovochemie do Holoubkova. V únoru MHD přepravila 1561 cestujících, v březnu 2112, v dubnu 2721 a během měsíce května 2406. Město jednalo o dotacích s komerčními subjekty jako Glanzstoff Bohemia, Lovochemie, Aoyama a Lidl. Od 1. září 2008 byl vyhlášen nový jízdní řád s platnosti do 31. prosince 2008. Linka jezdí pouze v pracovní dny s taktovým hodinovým až dvouhodinovým intervalem. Provozovatelem je ČSAD Semily a. s. Dopravu zajišťuje autobusem SOR C 9.5. V současné době zajišťuje MHD v Lovosicích společnost ČSAD Česká Lípa, nasazuje autobus SOR BN 10,5, neboli EKOBUS CITY. Město prodloužilo smlouvu se společností do 31. března 2011 a v blízké době vypíše výběrové řízení a představí nový koncept dopravy, který bude lépe navazovat na ostatní prostředky veřejné dopravy.\n\nO zrušení jízdného MHD v Lovosicích od neděle 28. ledna 2018, tedy ode dne 10. výročí zavedení MHD, rozhodlo městské zastupitelstvo na svém prvním zasedání toho roku. Cestující se nemusí prokazovat žádnou kartou a zdarma mohou převážet i zavazadla, kočárky a psy. Cílem je navrátit cestující do autobusů MHD, snížit nárůst automobilové dopravy ve městě a uspořit drobnou část výdajů především starším, sociálně slabším občanům a žákům základních škol, jimž má MHD sloužit. Zatímco v roce 2016 autobusy přepravily 55 279 cestujících, v roce 2017 už jen 35 556, náklady na provoz (přes 35 tisíc kilometrů ročně) přitom vzrostly o více než sto tisíc korun. Lovosice MHD dotovaly MHD částkou přes 1,3 milionu ročně a tržby z jízdného činily v roce 2017 jen 148 742 korun. Provozovatelem linky byla i nadáleBusLine a.s.\n\nStávající dopravce TD BUS a.s. (přejmenovaná společnost BusLine a.s.) oznámil ukončení provozu ke konci ledna 2019. Od února 2019 má MHD od února 2019 dočasně provozovat Destinační agentura České středohoří, která má volné řidiče ze sezónních cyklobusů. Město za to agentuře zaplatí podle smlouvy měsíčně víc než sto tisíc korun.\n\n\nMěstskou autobusovou dopravu tvoří linky 565001, 565002 a 565003 (označované zjednodušeně čísly 1, 2 a 3). Dopravcem jsou Autobusy Karlovy Vary, a. s. Všechny linky vedou západovýchodním směrem podél toku Ohře a mají shodné základní konečné zastávky (na západě Otočka u kotelny, na východě nádraží), avšak zatímco linka 1 vede přímou trasou (se zajížďkou vybraných spojů na sever k masokombinátu, linka 2 obsluhuje jižní část města včetně autobusového nádraží, mimo jižní průmyslovou zónu. Linka 3 je shodná s linkou 2, ale zajíždí navíc do jižní průmyslové zóny města. Na východě obsluhují vybrané spoje MHD i obce Černčice, Vršovice a Obora. Od 1. srpna 2005 obsluhují vybrané spoje i obce Dobroměřice a Lenešice západně od města. Podle územní plánu z roku 1990 (aktualizovaného v letech 1996 a 2001) má být jako nosný systém MHD i nadále držena autobusová doprava.\n\nRozsah provozu je v městském úseku na všech linkách denně od časného rána téměř do půlnoci, interval na každé lince hodinový, ve špičce jezdí tři až čtyři spoje každé linky za hodinu.\n\nVozový park byl v roce 2018 kompletně obměněn novým autobusy SOR, toto bylo velmi kritizováno, jelikož nové autobusy jezdí na naftu, zatímco předešlé jezdily na zení plyn CNG.\n\n\nMěstskou autobusovou dopravu tvoří linky 566001 a 566002 (zkrácené označení 1 a 2). Dopravcem je Dopravní podnik Ústeckého kraje, a. s. Na lince 1 jezdí v pracovní den jeden až dva spoje za hodinu každým směrem, linka má několik variant trasy, většina spojů jede až do místní části Bezděkov. Od 10. června 2012 některé spoje obsluhují zastávku Žatec, koupaliště. Na lince 2 jede od nádraží 6 polokružních spojů v pracovní den po jednotné trase jedním směrem. Na linkách jezdí výhradně autobusy značky SOR.\n\nZa rok 2013 město dotovalo MHD částkou téměř 4 miliony Kč.\n\nDosavadní dopravce, DPÚK a.s., který má smlouvu s roční výpovědní lhůtou, dostal od města na konci roku 2012 výpověd účinnou ke konci roku 2013. Návrh zadávacích podmínek schválila rada v listopadu 2012, znovu se jím měla zabývat v lednu 2013. V dubnu 2013 vyhlásilo město výběrové řízení na dopravce na deset let (od ledna 2014 do konce prosince 2023), přičemž nabídky bylo možno podávat do 20. května. Hodnota zakázky byla vyčíslena na 40 milionů Kč a jediným hodnotícím kritériem měla být nejnižší cena za km. Následně však město soutěž zrušilo s odůvodněním, že „došlé nabídky ve výběrovém řízení nepředstavovaly pro město výraznou pozitivní změnu oproti současnému stavu“, tedy například lepší autobusy nebo nižší cenu, a protože se „ukázalo, že nabídnuté podmínky nejsou pro město nijak výhodnější než ty současné“. Město zrušením soutěže reagovalo na námitku teplické společnosti, která ukázala, že podmínky řízení jsou nastaveny tak, že mohly mít za následek znemožnění výběru nejvhodnější nabídky.\n\nV srpnu 2013 vzalo město výpověď zpět a MHD tak dále provozuje DPÚK.\n\n\nMěstská autobusová doprava v Mostě byla zavedena roku 1930 pěti autobusy Praga na třech linkách s čísly 1 až 3, postupně přibyly ještě linky 4, 5 a 6. Síť měla od počátku i příměstský charakter (linka 5 vedla do Horního Litvínova a linka 6 až do saského Olbernhau. Za války došlo k redukci a vnitroměstské spoje přestaly jezdit. Po válce přešla síť pod ČSAD a autobusy postupně nahrazovaly rušené úzkorozchodné tramvaje. Postupně se autobusové linky specializovaly na napaječe nové tramvajové rychlodráhy, která převzala zejména páteřní spojení obou měst. Od 30. prosince 1958 jezdily autobusy i do nového Mostu. V roce 1962 byla vedení autobusových linek reorganizováno. V roce 1968 přesídlily autobusy do nové vozovny Most, společné s tramvajemi. V roce 1989 byly zprovozněny garáže a dílny v Litvínově, opět společné s tramvajemi. Provozovatelem je Dopravní podnik měst Mostu a Litvínova, a. s.\n\nČíslování tramvajových linek není odděleno od autobusových, třebaže tramvajím patří nižší čísla (1, 2, 3, 4). Přestože Most a Litvínov mají společnou síť, ve schématech linkového vedení jsou barevně odlišeny mostecké autobusové linky od litvínovských. Licenční čísla nejsou v jízdních řádech uváděna, ale údajně mostecké linky začínají trojčíslím 575 a litvínovské 576.\n\nMosteckých linek je 12 (5, 9, 10, 12, 16, 17, 20, 22, 24, 25, 30, 31) a tři školní spoje mají samostatná čísla linek (50, 51 a 53). K mostecké síti patří i obce Havraň, Korozluky, Obrnice. Po optimalizaci MHD bylo několik linek sloučeno - linky č. 11 a 12 do prodloužené linky č. 12, linky č. 10 a 19 do prodloužené linky č. 10, která nově obsluhuje i obec Skršín. Linka č. 18 byla zrušena bez náhrady. Linka č. 24 byla v roce 2013 obnovena a jezdí po jiné trase. O víkendech je městská část Vtelno obsluhována prodlouženou linkou č. 5, která sem zajíždí i ve večerních hodinách pracovních dnů.\n\nLitvínovských linek je 8 (8, 13, 14, 15, 21, 23, 27, 28) a školní spoj má číslo linky 60, do Litvínova zajíždí též mostecká linka č. 12. K litvínovské síti patří i města Horní Jiřetín, Meziboří a Lom (linky 13 a 21) a město Osek v teplickém okrese (linka 13). Po optimalizaci MHD se i zde sloučilo nebo zrušilo několik linek. Linky č. 6 a 29 byly nahrazeny prodlouženou linkou č. 13 a linka č. 26 byla nahrazena prodlouženou mosteckou linkou č. 12. V Oseku se litvínovská MHD setkává s linkami teplické MHD (124, 127, 136, 139).\n\nVozový park byl v průběhu let 1991 až 1999 kompletně plynofikován.\n\nV roce 2005 se DPmML přihlásil do výběrového řízení Ústeckého kraje na provozování regionální dopravy. Výběrové řízení bylo tehdy anulováno, ale podnik se k provozování příměstské dopravy dostal v roce 2006 v rámci řešení krize krajské dopravy.\n\nViz též trolejbusová doprava v Mostě a v Litvínově (1946–1959) a tramvajová doprava v Mostě a v Litvínově, a to kromě okolí Mostu a Litvínova i v oblastech Bílinsko a Lounsko.\n\nMěstskou dopravu zajišťuje Arriva City, s. r. o., vzniklá postupnou koupí a transformací zdejšího Dopravního podniku Teplice. Městská autobusová doprava byla zavedena v roce 1925. V současné době má asi 21 pravidelných autobusových linek čísla z řady 6, 8, 9 (městské), 12 (přeprava zdarma do OC Olympia), 481 - 495 (meziměstské DÚK) . Licenční čísla linek začínají trojčíslím 585. Po krizi autobusové dopravy v létě 2006 se od 1. listopadu 2006 teplická síť MHD rozšířila do dalších měst a obcí v regionu, zahrnuje téměř celý okres a postupně nahradila například MHD v městě Krupka. Několik linek zasahuje do ústeckého okresu a jedna vede až do Ústí nad Labem.\n\nViz též tramvajová doprava v Teplicích a trolejbusová doprava v Teplicích.\n\nLinku městské dopravy Krupka s číslem 588001 zajišťoval do konce roku 2007 dopravce Dopravní podnik Ústeckého kraje a. s. Linka vedla z Vrchoslavi přes vlastní Krupku, Unčín a Bohosudov do Teplic, většina spojů jen v úseku Vrchoslav – Bohosudov nebo Krupka – Bohosudov. Jeden pár spojů zajížděl do Přestanova. Linka jezdila pouze v pracovní dny, převážně v přepravních špičkách. Jezdily na ní dva žluté 14místné vozy Ford Transit, na vybrané vytížené spoje byl nasazován autobus. Od listopadu 2006 se ve městě prolínaly krupská a teplická MHD, MHD Krupka začátkem roku 2007 přerušila provoz, avšak po protestech obyvatel byla obnovena se zdraženým jízdným. Vydržela však jen do konce roku 2007 (jízdní řád platí do 13. 12. 2008, avšak všechny spoje mají poznámku, že jedou jen do 13. 12. 2007).\n\nV dřívější minulosti provozoval ČSAD BUS Ústí nad Labem a. s. (předchůdce DP Ústeckého kraje) více linek MHD. Do 14. prosince 2002 jezdily dvě městské linky (588002 v trase Unčín, kino – Bohosudov, nádraží – Krupka, škola – Vrchoslav, rozcestí a 588003 v trase Bohosudov, nádraží – Soběchleby – Unčín, kino – Krupka, škola – Vrchoslav, rozcestí), které byly od 15. prosince 2002 nahrazeny linkou 588001.\n\nAž do krize dopravy v Ústeckém kraji v létě 2006 zajišťoval regionální dopravu Dopravní podnik Ústeckého kraje a. s. Od 9. září 2006 byla linková doprava provozována formálně jako příležitostná doprava. Od 1. listopadu 2006 byly v trasách původních regionálních linek zavedeny linky DP Teplice (dnes Arriva Teplice s.r.o), které jsou číslovány jako linky teplické MHD. Do Krupky zajíždí asi 10 linek z číselného rozmezí 123 až 148, Krupka je v 1. tarifním pásmu MHD Teplice. Polookružní linka 148 MHD Teplice nahradila původní linku MHD Krupka.\n\nLinka MHD v Duchcově od nádraží k poliklinice má číslo 585011 (v minulosti údajně byla pro MHD Duchcov vyhrazena číselná řada 586xxx). Provozovatelem MHD jsou Technické služby Duchcova. Linka jezdí v pracovní dny i o sobotách a nedělích, ale nejezdí ve státem uznané svátky. Interval je vcelku pravidelný, ve špičkách hodinový, v sedlech dvouhodinový nebo tříhodinový. K Penny Marketu zajíždějí pouze vybrané spoje ve čtvrtek. Dopravu zajišťuje autobus, někdy zaskakuje Ford Transit.\n\nV roce 1991/1992 jezdila linka ČSAD 40660 Duchcov, nám. Legií – Duchcov, žel. st., neměla však status MHD.\n\nOd prosince 2015 provozují duchcovskou MHD Technické služby Duchcov.\n\nV Bílině jezdily dvě linky městské dopravy, pod čísly 587001 a 587002. Provozovatelem byl Dopravní podnik Ústeckého kraje a. s. (v minulosti ČSAD BUS Ústí nad Labem a. s.). Linky nepřekračují hranice města. Zkrácené označení linek se nepoužívá. Ve zveřejněném plánku MHD Bílina byla zakreslena pouze první z linek, která měla jednotnou polookružní trasu a relativně pravidelné hodinové intervaly (včetně víkendu), ve špičce půlhodinové. Linka 587002 shrnovala jednotlivé spoje v různých trasách určené převážně k dopravě zaměstnanců velkých průmyslových podniků. Provoz zajišťovaly autobusy.\n\nPůvodního dopravce od 1. listopadu 2011 nahradil Dopravní podnik měst Chomutova a Jirkova. Ten byl vybrán na základě výběrového řízení vyhlášeného městem, nabídl cenu 28,95 Kč/km. Pro tento provoz zakoupil mimo rámec investičního plánu jeden minibus Iveco s kapacitou 37 cestujících, což podle DPCHJ odpovídalo podmínkám výběrového řízení, které požadovalo vůz pro nejméně 37 cestujících. Na fotografii přiložené k nabídce a na slavnostní prezentaci však dopravce předvedl větší autobusy (SOR B 9,5), takže nasazení těchto midibusů s nedostatkem místa pro kočárky a invalidní vozíky vyvolalo spory města s dopravcem i stížnost konkurenčního dopravce u ÚOHS. Město nechalo policii ověřit počet sedaček podle technického průkazu a krom toho, že policie nalezla řidiče DPCHJ pod vlivem alkoholu, zjistila, že vozidlo má sice 37 míst (25 k sezení a 12 ke stání), ale včetně místa pro řidiče, takže podmínky soutěže splněny nebyly. Dopravce se hájil tím, že jak tento midibus, tak velký autobus SOR jsou nasazeny jen dočasně a že zcela nový autobus s 37 místy pro cestující dostane od výrobce 27. února. Odvolával se na to, že zakázka s parametry podle podmínek soutěže ještě nebyla podepsaná a že zatím provozují dopravu jen podle měsíčních objednávek, které nemají s veřejnou soutěží absolutně nic společného. Město poté smlouvu s DPCHJ a.s. na období dané výběrovým řízením už neuzavřelo. DPCHJ a.s. ve své výroční zprávě za rok 2012 píše, že realizace zakázky v roce 2012 mu nebyla umožněna a společnost se domáhá nápravy u ÚOHS a soudů.\n\nPo měsících sporů mezi městem a dopravcem DPCHJ jej od 1. března 2012 nahradila Veolia Transport Teplice (dnes Arriva Teplice s.r.o), která v soutěži skončila druhá. Od 1. října 2012 je provoz MHD organizován na 3 linkách s čísly 1, 2, 3. Od 1. 7. 2016 je bílinská MHD zapojena do integrovaného systému DÚKIntegrovaného systému DÚK\n\n\n"}
{"id": "349967", "url": "https://cs.wikipedia.org/wiki?curid=349967", "title": "Městská autobusová doprava v Libereckém kraji", "text": "Městská autobusová doprava v Libereckém kraji\n\nPřehled provozů městské autobusové dopravy na území Libereckého kraje.\n\nMěstskou autobusovou síť tvoří asi 35 linek, z toho 10 školních. Běžné linky jsou číslovány v rozmezí 12 až 37 (jednociferná čísla patří tramvajím, číslo 11 meziměstské tramvajové lince), školní linky (spoje) mají čísla v rozmezí 50 až 60, výlukové linky v řadě od 40. Licenční čísla linek jsou z řady 545012 až 545060, pod obdobnými, „pseudolicenčními“ čísly jsou někdy uváděny i tramvajové linky, zejména meziměstská linka 11. Bezplatná linka z Fügnerovy ke Globusu má číslo 600 (545600). Provozovatelem je Dopravní podnik měst Liberce a Jablonce nad Nisou a. s. (do října 2010 pod názvem Dopravní podnik města Liberce a. s.). Do roku 2008 se asi z 20 % na provozu jako subdodavatel podílela divize MHD společnosti ČSAD Liberec a. s. První městská autobusová linka byla zavedena v roce 1927.\n\nMěstské linky jezdí i do obcí Kryštofovo Údolí, Stráž nad Nisou a Šimonovice, linka 15 na severovýchod do jablonecké části Lukášov, kde se prolíná s jabloneckou linkou 4.\n\nViz též Tramvajová doprava v Liberci.\n\nViz též Tramvajová doprava v Jablonci nad Nisou.\n\nMěstská doprava byla zahájena 15. dubna 1930, provozovatel procházel různými proměnami, od roku 1992 jím byl ČSAD Jablonec nad Nisou a. s., od roku 2010 Dopravní podnik města Liberce a. s., ten se později přejmenoval na Dopravní podnik měst Liberce a Jablonce nad Nisou a. s.\n\nV Jablonci nad Nisou jezdí asi 17 linek v číselném rozmezí 1 až 19, skibus s číslem 21, školní spoje na linkách 31 až 33 a noční linka N1. Licenční čísla jsou v rozmezí 535001 až 535034, linka N1 má číslo 535090. Linky obsluhují i sousední města Rychnov u Jablonce nad Nisou, Lučany nad Nisou, Pulečný, Janov nad Nisou a Bedřichov. Do jablonecké části Lukášov jezdí z Liberce linka liberecké MHD č. 15 Dopravního podniku měst Liberce a Jablonce nad Nisou. Do obvodu jablonecké MHD zajíždí liberecká tramvajová linka č. 11. Pro MHD je vyčleněno asi 40 autobusů.\n\nMěstská jednosměrně polookružní linka 530070 byla zavedena na začátku léta 2007. Jeden časný ranní spoj zajíždí do města Desná. V pracovní dny má linka nepravidelný přibližně hodinový interval, v sobotu nejezdí, v neděli jedou čtyři odpolední spoje. Oficiálně nemá linka status městské dopravy. Provozovatelem je ČSAD Jablonec nad Nisou a. s. a zajišťuje ji z tanvaldské provozovny. Na lince jezdí standardní autobus Karosa.\n\nOkružní linka ČSAD 45070 po Tanvaldě byla obsažena již například v jízdním řádu 1991/1992; ani tehdy neměla status MHD. \n\nSemily jako zdaleka nejmenší okresní město v republice nemají vlastní městskou hromadnou dopravu. Nejblíže k charakteru městské dopravy má linka 670042 dopravce ČSAD Semily a. s., která se pohybuje jen po území města Semily a obce Benešov u Semil. Jede na ní jen několik spojů denně.\n\nV roce 1991/1992 zajišťovalo dopravu v obvodu města také několik linek, které neměly status MHD (56420 Semily III., Kolora - žel. st. - aut. st. - nemocnice, 56421 Semily III., Kolora - žel. st. - nám. - krematorium, 56440 Semily aut. st. - Semily, Spálov).\n\nLinky 675001 (linka č. 1), 675002 (linka č. 2) mají status městské dopravy, provozuje je bus line a. s. Linka č. 1 je obousměrná okružní z autobusového nádraží přes turnovské části Pelešany a Mašov, celkem na ní jede 5 spojů v pracovní den. Linka č. 2 je jednosměrná polookružní z obce Ohrazenice k obchodnímu centru Plus a pak okruhem přes zastávku Nemocnice. Jezdí s hodinovým intervalem v pracovní dny celodenně, v sobotu dopoledne a v neděli odpoledne.\n\nK obsluze města dále slouží linky 670100 (poměrně frekventovaná linka Turnov – Ohrazenice a okolní obce), 670104 (zrušena), 670107 (Turnov – Přepeře, pouze dva ranní spoje) a 670111 (přes obec Ohrazenice a turnovské místní části Daliměřice, Hrubý Rohozec, Malý Rohozec, Vesecko, Dolánky a Bukovina) dopravce ČSAD Semily a. s. Tarif MHD však na těchto ani dalších linkách neplatí.\n\nMěstská autobusová doprava je doložena už od 30. let 20. století. Linku od nádraží na náměstí (s možností zastavení kdekoliv po cestě na znamení) provozovala Tomsova autobusová doprava v Turnově, v roce 1930/1931 ve frekvenci 13 spojů denně každým směrem s návazností na vlaky.\n\nV roce 1991/1992 zdejší linky k obsluze města (57000 žel. st. - nemocnice, 57040 Turnov, nemocnice - Ohrazenice - Turnov, nemocnice, \n57070 aut. nádr. - Alej legií - nám. - aut. nádr., několik spojů) neměly status MHD. \n\nMěstská doprava na lince mezi nádražím a městem je sezonní. Letní varianta linky jezdí od června do září (o prázdninách s více spoji než v červnu a v září) pod číslem 670080 od Sport hotelu k nádraží s šesti mezilehlými zastávkami. Některé spoje pokračují až k nádraží Kořenov. Zimní varianta linky s číslem 670079 je označena jako skibus, její trasa je o zastávku delší (začíná i FIT-FUNu) a jezdí v zimní sezoně (zhruba od prosince do března). Na lince jezdí převážně midibus Mercedes Vario s držákem na kola nebo boxem na přepravu lyží. Zastávky jsou označeny zkratkou MD s textem „městská doprava Harrachov“.\n\nLinka byla zavedena někdy kolem poloviny 90. let (na počátku léta 2001 místní noviny psaly, že bude linka v provozu „tak jako v minulých letních dobách“). Případnou ztrátu z provozu hradilo město.\n\nV roce 1991/1992 existovala linka 56900 Harrachov, aut. nádr. - Harrachov, státní hranice, na níž byly vedeny dva páry spojů.\n\nV rámci projektu Regiotram Nisa se uvažovalo o tom, že vlakotramvajová linka by přijela po železniční trati do Harrachova a pokračovala městem jako tramvaj. Stát odmítl projekt finančně podpořit. \n\nSkibusová linka 670078 dopravce ČSAD Semily a. s. jezdí výhradně po území Rokytnice, od Horních Domků na náměstí, v odpoledním provozu každý druhý spoj až k hostinci. Linka jezdí jen v zimě, celodenně s půlhodinovým intervalem s výjimkou polední přestávky. Na lince je bezplatná přeprava a linka je určena výhradně pro lyžaře.\n\nJinak dopravu zajišťuje několik regionálních linek ČSAD Semily a. s. Na lince 670083 z Rokytnice do Jablonec je naopak přeprava cestujících v lyžařských botech vyloučena. Na území Rokytnice a Jablonce n. J. je omezena ještě například linka 670082, zahrnující jen několik málo spojů.\n\nMěstskou hromadnou dopravu zajišťují výhradně autobusy. V roce 2004 město schválilo optimalizaci MHD, kterou z nejasných důvodů neumožnilo dopravci uskutečnit. K optimalizaci na základě další studie došlo až v průběhu roku 2008, přičemž přelomovým datem byla reforma linkového vedení a číslování linek od 1. března 2008; zaveden byl taktový provoz a proklady na páteřních trasách. Počet linek se z 8 v roce 2004 ustálil na 15 v září 2008. Od března 2008 jsou linky označeny čísly v rozmezí 201 až 235 (licenční čísla 505201 až 505235), což byla příprava na začlenění MHD do Integrované dopravy Libereckého kraje (IDOL) provedená od 1. července 2009.\n\nDo roku 1993 zajišťoval MHD ústecký krajský podnik ČSAD, v letech 1993–2008 soukromá firma VETT (s měsíční přestávkou v roce 2007). Od únoru 2008 převzal dopravu ČSAD Semily a. s., přičemž až od začátku dubna 2008 byly její linky legalizovány řádnými licencemi. Spor města s firmou VETT a. s. byl provázen několika soudními žalobami a trestními oznámeními.\n\nTakzvaná městská autobusová doprava byla zavedena v roce 1998 a provozovaly ji Technické služby Mimoň s. r. o. Tuto firmu v roce 2006 vlastnilo z 82 % město Mimoň, ze 17 % obec Ralsko a 0,38 % fyzické osoby. Od 27. prosince 2006 firmu vlastní společnost Salamanca s. r. o. se sídlem v Praze, vlastněná dvěma společnostmi z Lucemburska. 24. září 2008 Technické služby Mimoň s. r. o. zanikly fúzí se společností COMPAG SEVER s. r. o. (původně Technické služby Nový Bor s. r. o.), jejíž vlastníkem v té době je COMPAG Rohstoffaufbereitung GmbH z Rakouska. COMPAG SEVER s. r. o. je uváděn jako dopravce na lince.\n\nLinka městské dopravy má číslo 500430. Obsluhuje i sousední město Ralsko. Ačkoliv je označena jako MHD, formálně městskou dopravou není (její jízdní řád schvaluje krajský úřad). Jezdí jen v pracovní dny. Každý spoj jede v jiné variantě trasy.\n\nJe provozována minibusem Renault Master R80K 2.5 D s kapacitou 15 cestujících, která bývá pravidelně překračována. V případě poruchy zaskakuje autobus Iveco Cacciamali pro 29 osob, jehož vlastníkem je mimoňský dopravce Petr Holec.\n\nKolem roku 2008 přispíval Liberecký kraj na provoz linky částkou 400 000 Kč ročně. Mimoňské zastupitelstvo v březnu 2008 odložilo návrh, aby na provoz přispělo částkou 130 000 Kč.\n\nMístní autobusové linky 1 a 2 (500250 a 500260) provozuje ČSAD Česká Lípa a. s. Linky sice nejsou nikde výslovně označeny jako místní nebo městská doprava a šestimístná čísla odpovídají běžným linkám, ale používá se zjednodušené označení linek čísly 1 a 2. Jednotlivé spoje linek jezdí v různých variantách trasy. Linka číslo 1 je obousměrná polookružní s výchozí a konečnou zastávkou v obci Okrouhlá. Projíždí též přes sousední obce Radvanec, Sloup v Čechách a Chotovice. Linka 2 jezdí ze stanice Kpt. Jaroše do obce Polevsko. MHD je v provozu pouze v pracovní dny.\n\nPůvodně tyto linky provozovala novoborská dopravní provozovna českolipského závodu 402 krajského státního podniku ČSAD Ústí nad Labem jako linky č. 42250 a 42260 (už tehdy byly v nadpise označovány i jako linky č. 1 a 2), později ČSAD BUS Ústí nad Labem a. s. V souvislosti s novým krajským členěním se českolipský závod v roce 2004 odštěpil jako ČSAD Česká Lípa a. s. \n\n\n"}
{"id": "349968", "url": "https://cs.wikipedia.org/wiki?curid=349968", "title": "Městská autobusová doprava v Královéhradeckém kraji", "text": "Městská autobusová doprava v Královéhradeckém kraji\n\nPřehled provozů městské autobusové dopravy na území Královéhradeckého kraje.\n\nV městské dopravě je 18 denních autobusových linek v číselném rozmezí 5, 8-20, 23-26, přičemž linka 12 je o víkendu ve zkrácené trase provozována jako linka 22. O víkendu je také provozována okružní linka 33. Linky 5, 10, 12, 16, 23 a 25 mají i svou školní variantu - označené jsou svým číslem a doplněným písmenem Š za ním. Některé linky mají také variantu rychlíkovou - jmenovitě 11, 17, 18 a trolejbusová 27. Noční dopravu zajišťují 2 páry navzájem protisměrných nočních autobusových linek (51/52 a 53/54). K tomu ve městě jezdí 8 trolejbusových linek 1-4, 6, 7, 21 a částečně trolejbusy obsluhovaná linka 27, která se i tak bere jako trolejbusová. Trolejbusové linky 21, 27 a některé spoje linek 1 a 7 jsou obsluhovány trolejbusy s dieselagregátem nebo trakčními bateriemi z důvodu nezatrolejovaných koncových úseků. Licenční čísla začínají trojčíslím 615. Provozovatelem je Dopravní podnik města Hradce Králové a. s. Od roku 2002 je hradecká MHD součástí integrovaného dopravního systému VYDIS.\n\nMěstská autobusová doprava byla zahájena v roce 1928 namísto neúspěšně připravované tramvajové. Zpočátku se rozvíjela jako systém příměstské a regionální dopravy, po druhé světové válce byla vlastní městská doprava oddělena od ostatní; v současné době zasahuje MHD jen asi do 5 nejbližších, sousedních obcí.\n\nViz též Trolejbusová doprava v Hradci Králové.\n\nMHD tvořily dvě linky s čísly 635001 a 635007, provozovatelem byl ČSAD Semily a. s. Doprava nebyla frekventovaná, na lince 635001 jezdilo v pracovní den asi 8 okružních spojů od Tesca (o víkendu výrazně méně), na lince 635007 jedou jen 4 ranní spoje v pracovní den.\n\nV roce 1991/1992 existovalo několik linek ČSAD omezených na území města: 52940 Jičín nádr. – Jičín, Robousy, 52941 Jičín, Nové Město – aut. st. – Nové Město, 52990 žel. st. – ZPA. Tyto linky neměly status MHD.\n\nZkušební provoz MHD začal v polovině října 2001 na lince 630007. Nejprve na ní jezdil mikrobus Mercedes Vario, pak minibus Sor C7.5 a od 25. října 2004 plynový autobus Sor B10.5 CNG. V roce 2004 jezdilo na trase mezi železniční stanicí a nemocnicí 30 spojů. Od 12. června 2005 byl provoz opět silně zredukován. V červnu 2005 byla zavedena druhá linka MHD, 635001, s pouhými třemi spoji, od 15. října 2005 byl provoz rozšířen na 10 okružních spojů od Tesca a od 10. prosince 2006 na ní byl zaveden pravidelný hodinový interval. Do roku 2005 dotoval dopravu na lince 630007 kraj. Od začátku roku 2006 přešlo financování na město a linka byla přečíslována na 635007, provoz byl postupně opět omezován.\n\nV současné době tvoří MHD jen linka 635007, kterou provozuje Busline (dříve ČSAD Semily a. s.)\n\n\nLinku místní dopravy s číslem 635052 provozuje ČSAD Semily a. s.; číslo linky odpovídá statusu městské autobusové dopravy. Linka vede z nádraží přes autobusové nádraží k náměstí, část spojů pokračuje až k hostinci Doubravka. Na lince jezdí minibus Sor C 7.5.\n\nV roce 1991/1992 jezdila městská linka ČSAD 53520 v trase Karlova ul. – náměstí – nádraží. Oficiálně neměla status MHD.\n\nV roce 2002–2005 přispíval na provoz linky MHD kraj přes půl milionu Kč ročně. Na konci roku 2005 přestal přispívat, ale příspěvek přislíbila firma LIDL. V srpnu 2008 došlo k prodloužení jednotlivých spojů do dvou nových zastávek.\n\nV pracovní dny od 8 do 15 hodin jezdí minibusová linka v kratičké půlkilometrové trase Budova hlavních lázní – náměstí s jednominutovou jízdní dobou a symbolickým jízdným 5 Kč/3 Kč. Tentýž minibus Volkswagen Transporter zajišťuje i dovoz jídla do dětské léčebny. Provoz zajišťují Anenské slatinné lázně a. s. Tato doprava není licencovanou linkou.\n\nJako MHD jsou označeny linky IREDO:\n\nV roce 2005 dopravu po městě dotoval kraj, od 1. 1. 2006 město.\n\nV roce 1991/1992 byly v krajském jízdním řádu ČSAD uvedeny linky 53632 (okružní z aut. st.), 53630 Pavlíšov – aut. st. (okružní) a 53631 (okruh z aut. st. přes Bražec a Běloves).\n\nJaroměř sice nemá vlastní MHD, ale městské úseky regionálních linek jsou v integrovaném dopravním systému VYDIS vyčleněny jako samostatná zóna 30 a označují se někdy jako MHD Jaroměř.\n\nMěstská linka 640039 dopravce Orlobus a. s. nemá status městské autobusové dopravy. Většina spojů jede od aut. st. kolem nemocnice a nádraží až na náměstí místní části Josefov. Část spojů na straně u aut. st. pokračuje ke hřbitovu. V Josefově pokračují některé spoje k sadům, několik spojů opouští území Jaroměře do obce Rasošky, dva páry spojů až do obce Vlkov. Dopravu dotuje kraj. V roce 1991/1992 byla v krajském jízdním řádu ČSAD uvedena linka 54390 Jaroměř, hřbitov – žel. st. – Jaroměř II., Sady.\n\nNejvýznamnější trasou ve městě je trasa od aut. st. k žel. st. na které platí tarif IREDO. Úsek je zahrnut do linky 2 (Hronov – Červený Kostelec) a linky 21 (Náchod - Č. Kostelec - Úpice - Trutnov). Většina spojů je zajištěna meziměstskými spoji CDS Náchod s. r. o. a ČSAD Ústí nad Orlicí a. s. a OSNADO spol. s. r.o. V roce 1991/1992 byla v krajském jízdním řádu ČSAD uvedena linka 53710 od autobusového stanoviště k nádraží s mezizastávkou Červený Kostelec.\n\nV současné době žádná městská linka neexistuje. V roce 1991/1992 byla v krajském jízdním řádu ČSAD uvedena linka 54130 Broumov, sídl. Spořilov – aut. st. – Olivětín.\n\nMHD vzdáleně připomíná obousměrná okružní linka 640109 (CDS s. r. o. Náchod), jejíž okrajová část spojuje autobusové stanoviště s železniční stanicí Police nad Metují v Bezděkově a okružní část vede přes místní část Hlavňov (vybrané spoje přes chatu Hvězda) a přes Suchý Důl.\n\nV roce 1991/1992 byly v krajském jízdním řádu ČSAD uvedeny linky 54050 aut. st. – žel. st. a 54100 aut. st. – Hvězda.\n\nDo roku 2005 městskou linku dotoval kraj. V roce 2006 byla MHD fakticky zrušena; město jedná o zpracování souhrnného jízdního řádu regionálních linek, který by nahrazoval jízdní řád MHD.\n\nRychnovská MHD je dnes je tvořena linkami č. 1 až 5 (licenční čísla 665001 až 665005). Provozovatelem je firma AUDIS BUS s. r. o. Jízdní řády jsou označeny plným licenčním číslem, ve schématech sítě se používá zkráceného označení (1 až 5) a barev (1 = červená, 2 a 4 = žlutá, 3 = modrá, 5 = zelená). Jako městská doprava jsou (v roce 2008) v jízdních řádech nadepsány pouze linky 665002, 665003 a 665004. MHD zahrnuje i další blízké obce, například město Vamberk (665001), Lukavice a Kvasiny (665002), Jahodov (665005). Na linkách platí tarif IREDO. Na lince 1 jezdí autobusy Karosa, na lince 2 autobus SOR, na lince 3 jezdí nízkopodlažní minibus Citroën Jumper KHMC City.\n\nZačátkem 90. let byl pro trasu od nádraží přes autobusové stanoviště k poliklinice pod číslem 55601 a pro trasu do Solnice pod číslem 55590 souhrnný jízdní řád spojů regionálních linek ČSAD. Výhradně po městě jezdila linka 55600 z autobusového stanoviště k hotelu Panorama. Dnešní linka 1 do Vamberka měla předchůdce v lince 55471.\n\nMHD byla oficiálně poprvé zavedena v roce 1995, kdy dopravu zajišťoval jeden ojetý autobus Ikarus dopravce Audis HC s. r. o. (z níž se v roce 2001 oddělila firma Audis bus s. r. o.) na jedné okružní lince. Po půl roce byl provoz rozšířen a dopravce nasadil nový autobus SOR 7,5. V následujících letech se linky protáhly i do blízkých obcí. Kolem roku 2000 byly ve městě 4 autobusové linky se vzájemně značně propletenými trasami a množstvím variantních tras jednotlivých spojů. Přes den jezdily v MHD tři autobusy, další dva o špičkách přejížděly z příměstských linek a jeden byl v záloze. Od 14. 12. 2003 bylo linkové vedení reorganizováno a zaveden hodinový taktový interval (v kombinaci pevně stanovených spojů s radiobusovými) s koordinovanými rozjezdy tří městských linek na autobusovém nádraží. V roce 2006 došlo k další změně.\n\nNa linkách 665001, 665002, 665003 a 665005 jezdí pevně stanovené spoje pouze v pracovní dny. Na sezonní lince 665004, jejíž trasa je podobná lince 2, jezdí o letních prázdninách jeden spoj denně ráno na koupaliště a jeden večer zpět, o sobotách a nedělích navíc ještě polední spoj ke koupališti, ostatní spoje jezdí jako radiobus.\n\nOd 14. prosince 2003 byla pravidelná MHD doplněna službou Radiobus. Ta spočívá v tom, že v jízdním řádu jsou na linkách 1, 2 a 5 uvedeny navíc některé spoje, které jedou pouze tehdy, pokud si je někdo telefonicky objedná, a vynechávají neobjednaný úsek. Formou radiobusu jezdí všechny víkendové spoje (s výjimkou letní koupalištní linky) a v pracovní dny většina dopoledních a podvečerních spojů. Kapacitu vozidla volí dopravce podle objednávek, zpravidla je nasazován mikrobus. V dubnu 2008 zavedla firma pro objednávky tzv. zelenou linku, na kterou cestující mohou volat bezplatně.\n\nOd 1. června 2007 je zavedena dopolední nelicencovaná nákupní linka s názvem Marketbus, na které jezdí každý pracovní den jeden pár spojů a přepravuje seniory za pololetní předplatné 50 Kč. Od jara do podzimu jezdí také nelicencovaná linka do zahrádkářské kolonie, přičemž část spojů funguje formou radiobusu. Předplatné na jednu sezonu činí 100 Kč.\n\nK linkovému radiobusu přibyla služby Radiobus Partner a Radiobus Asistent:\n\nOd roku 2008 dopravce provozuje i službu Radiobus Turista, zaměřenou zejména na dopravu turistů bez automobilu v regionu. Zajišťuje i přepravu jízdních kol a osob na invalidním vozíku. Kromě jízd na telefonickou objednávku zahrnuje služba i některé pravidelné jízdy.\n\nMHD byla zavedena 1. října 2004 a provozuje ji firma AUDIS BUS s. r. o. Původně byla tvořena linkou č. 665011, jejíž dva hlavní směry byly později rozděleny na dvě linky, 665011 a 665013. Je v provozu pouze v pracovní dny. Původně jezdila výhradně po území města Týniště (včetně připojených vesnic). Fakticky zahrnuje dva hlavní směry, z nichž do každého jede 5 až 6 párů spojů denně. První směr je z centra do Petrovic, druhý směr z centra ke koupališti s dvěma páry spojů až k Posádkové správě. Tři další spoje, do Petrovic, mají s druhou trasou velkou část společnou. Od 1. září 2009 byl v rámci linky 665011 zaveden spoj do obce Lípa nad Orlicí. Od roku 2005 je MHD zahrnuta do systému IREDO.\n\nOpočno nemá vlastní MHD. Roli místní dopravy mají některé linky ve směru Opočno – Dobruška, například 660564 (ČSAD Ústí nad Orlicí a. s.), 660067 a 660070 (Orlobus a. s.) a další. V roce 1991/1992 bylo na lince ČSAD 56040 Dobruška – Opočno značné množství spojů vedeno jen v trase mezi nádražím a náměstím.\n\nMěstskou dopravu tvoří od konce roku 2012 už jen 6 linek. Do té doby to byly linky 1 až 9 avšak některé linky už později nebyly obsluhovány (např. 7) nebo byly jen občasné. Licenční čísla linek jsou údajně 695211 až 695218 (na jízdních řádech nejsou uváděna), provozovatelem je OSNADO s. r. o., který vznikl transformací z trutnovského závodu ČSAD a od roku 2007 patří skupině Arriva. Nejfrekventovanější provoz je na dvou páteřních linkách 1 a 4, procházející téměř celým městem. Ostatní linky dříve mívaly značně nejednotné trasy a nepravidelný provoz, což velice stěžovalo orientaci v jízdním řádě. Proto došlo v listopadu 2012 k reorganizaci a systém linek byl úplně přepracován. Většina linek jezdí celotýdenně. Pro MHD je vyhrazeno asi 9 autobusů. V roce 2007 byl do provozu zařazen první plynový autobus Citelis 12 CNG, nyní jezdí na zemní plyn po městě skoro všechny autobusy.\n\nZačátkem 80. let byly linky MHD pouze 4, se značně nejednotnými trasami. Linky měly spoustu odboček a zajížděk a pohyblivé konečné. V 80. letech byly zavedeny další linky 5 a 6, které však jen rozdělily trasu linky 1 v centru na dvě části, aby nemusela \"jednička\" jezdit vždy z jednoho konce města na druhý. Dále byla zprovozněna letní rekreační linka do Dolců, která vedla skoro po celé trase linky č.2 a některé její spoje přebírala. Linka 8 do Libče vznikla ze \"školního autobusu\", který do té doby zastavoval jen u škol a bral pouze školáky. K těmto linkám přibyla i speciální linka 9, která však neměla jízdní řád ani pravidelnou trasu. Vždy jen doplňovala linku 1, 5 a 6 tak, že v případě potřeby autobus jel jen část jejich trasy a stavěl jen na některých zastávkách. V roce 1991/1992 byly linky MHD č. 1–8 uvedeny v krajském jízdním řádu ČSAD pod číslem 58210. Časové jízdenky MHD ČSAD platily i na městských úsecích regionálních linek; dnes na nich městský tarif neplatí, ale časové jízdenky trutnovské MHD mohou být nadále využívány i pro přepravu po celém území města včetně vesnic připojených k Trutnovu.\n\nV souvislosti s otevřením nové obchodní zóny na okraji města se plánovalo zavést další linku i sem. Ale protože by naprostá většina cestujících byla nucena přestupovat a všechny spoje by musely na sebe navazovat, rozhodlo se o celkové reorganizaci trutnovské MHD. U všech linek byla upravena trasa a jízdní řád. Výsledkem bylo nejen zpřehlednění tras linek, ale i vznik nového typu vývěsních jízdních řádů na zastávkách, které byly doposud velice složité. Od listopadu 2012 jezdí linky v Trutnově v trasách:\n\nV 80. letech se uvažovalo o zavedení trolejbusů v trase linky č. 1 a v trase Trutnov – Svoboda nad Úpou – Pec pod Sněžkou.\n\nDo března 2006 zde fungoval odbavovací systém s předprodejem mimo vozidlo a označovacími lístky, od 1. dubna 2006 byla zavedena čipová Dopravní karta a cestující bez ní platí v hotovosti řidiči. Časová čipová karta (např. měsíční) platí i v regionálních linkách všech přepravců systému IREDO po celém území města Trutnova. Zvláštností Trutnova je, že vozidla MHD garážují až ve vzdálené Svobodě nad Úpou (v sídle Osnada) a prázdné zbytečně přejíždějí mnoho kilometrů denně.\n\nMHD tvoří čtyři autobusové linky s licenčními čísly 695411 až 695414 (zkrácené označení 1 až 4 bylo zavedeno od prosince 2006; licenční čísla byla do té doby o 1 nižší, tedy 695410 až 695413). Provozovatelem je OSNADO s. r. o., který vznikl transformací z trutnovského závodu ČSAD a od roku 2007 patří skupině Arriva. Linka 1 spojuje autobusové nádraží s vlakovým, část spojů pokračuje z autobusového nádraží na druhou stranu k ZOO. Linka 2 jezdí za autobusového nádraží okruhem kolem hřbitova a nemocnice. Na lince 3 jede jen jeden a půl páru spojů do Záhaje. Na lince 4 jede několik spojů na Žíreč.\n\nPro dopravu jsou vyčleněny dva autobusy, Karosa standardní délky a midibus Mercedes-Benz 413 CDI Sprinter City.\n\nV roce 1991/1992 byly linky MHD č. 1–3 uvedeny v krajském jízdním řádu ČSAD pod číslem 58410.\n\nKromě klasických linek MAD též skibus.\n\nLinku 696001 Špindlerův Mlýn – Špindlerova bouda jezdí celoročně, denně, v hodinovém až dvouhodinovém intervalu. Linka 696002 mimo zimní sezónu v trase Lomnice – Bedřichov – Horal – Svatý Petr jezdí u autobusového nádraží postupně do dvou směrů: ranní spoje jedou z Bedřišky přes autobusové nádraží do Svatého Petra a zpět na autobusové nádraží, po zbytek dne jezdí spoje z autobusového nádraží do Svatého Petra a pak přes autobusové nádraží a Bedřišku zpět na autobusové nádraží; v zimním provozu je trasa linky rozšířena o parkoviště a skiareál. Obě linky provozují Služby města Špindlerův Mlýn s. r. o. Ačkoliv licenci mají obě linky jako MHD, fakticky se jako MHD označuje především linka 696002 (někdy se označuje i zjednodušeně číslem 2 nebo 1). V zimním období jezdí navíc po městě skibus (Hromovka – Medvědín) téhož dopravce, v němž se na rozdíl od uvedených dvou linek neplatí jízdné. Jako linka 696003 nebo též „městská doprava – zimní provoz“ či jako linka 2 bývala označována linka na Medvědín a k Horalu. Systém linek a spojů je nepřehledný. V systému IDOS linky zahrnuty nejsou.\n\nKromě licencované MHD jezdí ve městě ještě hotelbus Labská, Hotel Arnika – Lomnice a zpět, zajišťovaný autobusem Avia-Čavdar. Na Špindlerovku jezdí v zimě pravidelně autobusy a mikrobusy sáňkařské dráhy.\n\nV 70. letech jezdila jedna celoroční linka ČSAD z autobusového nádraží do Svatého Petra a druhá, v letní sezóně (a v některých letech i v zimní), na Špindlerovu boudu. V roce 1991/1992 byla v krajském jízdním řádu ČSAD uvedena linka 58730 Labská – aut. st. – Špindlerovka a letní linka 58731 aut. st. – Svatý Petr a zpět.\n\nPočátkem 90. let byla zrušena linka do Svatého Petra a v polovině 90. let byl její provoz opět obnoven, tentokrát Technickými službami města Špindlerův Mlýn, a zároveň byla druhým koncem linky poprvé zavedena MHD do úzkých ulic Bedřichova, což bylo umožněno nasazením malého autobusu SOR C 7,5 lili. Brzy poté převzaly TS i dosavadní linku ČSAD na Špindlerovku; na tuto linku byly nasazovány standardní autobusy Karosa. Bezplatná zimní skibusová linka 696003 od hotelu Horal k dolní stanici lanovky na Medvědín vznikla asi v roce 1998 a jezdil na ní vůz Renault Master; od téhož roku byla na lince 696002 zavedena v zimní sezoně bezplatná přeprava. V roce 2002 přibyly dva autobusy Avia-Čavdar, které byly v roce 2004 nahrazeny autobusem SOR B 9.5 a Karosa.\n\nDo roku 2006 se jízdenky ve vozech vydávaly ze strojků Setright, od té doby z elektronických terminálů. V zimní sezóně je na některých z linek bezplatná přeprava (s výjimkou linky 696001).\n\nMěstskou linku 690800 do roku 2005 dotoval kraj. Od 1. ledna 2006 byla změněna na regulérní městskou linku a přečíslována na 695800. Jezdí celotýdenně, v trase Herlíkovice – Podhůří přes centrum města. Provozovatelem je místní dopravce KAD s. r. o.\n\nSkibus mezi těmito dvěma městy v půlhodinovém intervalu zajišťuje OSNADO s. r. o., nelicencovaná a oficiálně neveřejná linka.\n\nSkibus firmy Ski Pec a. s. jezdí v trasách Veronika – Skiareál a Lesovna – Skiareál.\n\nNa území obce jezdí 2 linky skibusu, nelicencované a oficiálně neveřejné:\n\nSkibus Centrum jezdí v zimní sezoně denně v intervalu 10–15 minut, zřejmě není licencován jako linka. Systém tvoří 4 linky skibusů rozlišené názvy a barvami, Skibus Centrum má modrou barvu. Intervalová doprava s asi půlhodinovým intervalem je ještě na skibusu do Čisté, na zbylých dvou linkách je jen několik spojů.\n\n\n"}
{"id": "349969", "url": "https://cs.wikipedia.org/wiki?curid=349969", "title": "Městská autobusová doprava v Pardubickém kraji", "text": "Městská autobusová doprava v Pardubickém kraji\n\nPřehled provozů městské autobusové dopravy na území Pardubického kraje.\n\nMěstskou hromadnou dopravu v Pardubicích (autobusovou i trolejbusovou) provozuje Dopravní podnik města Pardubic a. s. Číslování autobusových a trolejbusových linek není odděleno. Asi 16 autobusových linek má čísla z rozmezí 6–28, linka 8 má navíc variantu s číslem 88. V číslování jsou dále dvě nostalgické linky (trolejbusová 51 a autobusová 52) a dvě noční autobusové linky (98 a 99). Specialitou jsou tzv. výpomocné linky či výpomocné nebo účelové spoje s čísly v rozsahu 901 až 918, jejichž čísla jsou odvozena z čísel základních linek s podobnou trasou (např. linka 912 ve variantní trase posiluje linku 12). Licenční čísla pardubických autobusových linek začínají trojčíslím 655.\n\nProvoz linky městské autobusové dopravy byl zahájen 1. prosince 2009.\n\nDo listopadu 2009 se městské dopravě nejvíce podobala linka 650250 dopravce Veolia Transport Východní Čechy a. s., na níž většina spojů jezdila jen po území města, jeden odpolední pár spojů zajížděl mimo město do Kozašic. Linka neměla status městské autobusové dopravy, avšak jezdily na ní i autobusy městského provedení.\n\nNávrh na zavedení MHD se objevil v březnu 2008. V červnu 2008 rozhodlo zastupitelstvo města, že na jaře 2009 měla být zavedena plnohodnotná MHD. Následně město objednalo u společnosti OREDO studii a návrh jízdního řádu. V únoru 2009 město předložilo navržené jízdní řády k diskusi veřejnosti do 15. března 2009 a avizovalo zahájení provozu na 1. září 2009. V únoru 2009 město v návrhu předpokládalo, že v úsecích s malým využitím bude autobus jezdit jen na SMS objednání jako radiobus, přičemž v těchto spojích by jízdné bylo vyšší o například pětikorunový příplatek a o víkendech měl mít veškerý provoz charakter radiobusu. Rovněž návrh počítal s tím, že jízdné do místních částí (vesnic) by bylo vyšší, tedy 10 Kč (základní jízdné po městě bylo navrženo na 5 Kč). Uvažovalo se rovněž o integraci do systémů VYDIS a IDS PK.\n\nPo projednání návrhu jízdního řádu městem a veřejností bylo v roce 2009 vyhlášeno výběrové řízení na provozovatele dopravy.\n\nV červnu 2008 se počítalo se zastávkami vlakové nádraží, autobusové nádraží, poliklinika, na sídlišti pak Žižkova, Pražská, Bratrouchovská. 24. září 2009 rada města stanovila názvy a umístění nově zřizovaných zastávek: „Přelouč, Kladenská, MŠ“, „Přelouč, Pardubická CENTRUM“, „Přelouč, Čáslavská“, „Přelouč, Lipiny točna“, „Přelouč, Jihlavská“, „Přelouč, Kladenská, ZŠ“ (bod 73/16). 24. září 2009 rada města Přelouč rozhodla, že ve zkušebním provozu od 1. prosince 2009 do 31. ledna 2010 bude při použití MHD v Přelouči nulové jízdné (bod 73/29) (poté bude základní jízdné 5 Kč). Od návrhu provozovat některé spoje formou radiobusu město ustoupilo, protože by bylo komplikované vyúčtování takové služby.\n\n24. srpna 2009 rada města na základě nejnižší nabídkové ceny na smluvní období (15 164 000,- Kč) vybrala společnost Veolia Transport Východní Čechy a. s. Protože se jeden z nejmenovaných účastníků výběrového řízení na dopravce odvolal, bylo zahájení provozu odloženo ze září 2009 na prosinec. 19. října 2009 rada města Přelouč schválila smlouvu o závazku veřejné služby v městské autobusové dopravě s VTVČ (bod 75/16), dodatek ke smlouvě o dílo ze dne 17. srpna 2009, kterým se mění cena díla „zastávky MHD“ na 3 130 490,39 Kč (bod 75/27), smlouvu o dílo se společností OREDO, s. r. o. na vytvoření grafického návrhu propagačního letáku k MHD v Přelouči (bod 75/30) a omezení provozu MHD v období Vánoc a přelomu roku (bod 75/29). Smlouvu na zajištění MHD od 1. prosince 2009 do 31. prosince 2015 s ročním výkonem 84 000 km uzavřelo město s vítězem výběrového řízení, společností Veolia Transport Východní Čechy.\n\nLinka MHD Přelouč (licenční číslo 655101) zahájila provoz od 1. prosince 2009. Popisu stavu MHD v prvním roce provozu se věnují následující čtyři odstavce.<BR> \nLinka má jednu hlavní trasu, od níž se v jízdním řádu stanovené spoje odchylují (variaci tras tvoří čtyři odbočky a dvě zkratky). V pracovní dny je doprava po vlastním městě zajištěna v přibližně hodinovém taktu, s přizpůsobením návaznostem na vlaky (zastávky: žel. st., aut. nádr., Račanská (poliklinika), Nám 17. listopadu (sídliště), Kladenská, Centrum (naproti hotelu Bujnoch), Pražská, Čáslavská, Lipiny točna) a mezitím autobus postupně zajíždí do 7 vesnic patřících do území města. O víkendech je interval dvouhodinový, do vesnic spadajících pod Přelouč jsou o víkendech zavedeny 3–4 páry spojů.\n\nNa lince jezdí částečně nízkopodlažní naftový midibus Iveco Daily Stratos LE 37 splňující emisní normu EURO 4. Vozidlo je vybaveno zařízením GPS, které zaznamenává data o provozu.\n\nRoční náklady se v červnu 2008 odhadovaly asi na 2 miliony Kč, z toho asi 0,4 milionu měly pokrýt tržby. V říjnu 2009 město oznámilo, že vyhradilo na MHD 2,5 milionu Kč, z čehož by asi 0,3 milionu měly pokrýt tržby z jízdného, tedy roční dotace se očekávala přes 2 miliony Kč. Při zahájení provozu byla na dva měsíce, tedy do konce ledna 2010, vyhlášena bezplatná přeprava, poté mělo být zavedeno základní jízdné 5 Kč. Kvůli sjednocení s celostátním termínem změn jízdních řádů byla poté bezplatná přeprava prodloužena až do 6. března 2010.\n\nOd prosince 2009 do března 2010 přepravila linka MHD asi 44 000 cestujících. Od června 2010 byl minibus o kapacitě 26 osob nahrazen větším o kapacitě 57 cestujícících.\n\nPo prvním roce došlo k vyhodnocení provozu a rada města Přelouče schválila od 12.12. 2010 úpravu jízdního řádu. Ta se týkala omezení některých málo využívaných zajížděk a rozšíření provozu po hlavní trase linky přes město na hodinový takt po sedm dní v týdnu. Hodinový takt v pracovních dnech se osvědčil a byl požadován i o víkendu. Mezi omezené zajížďky patří především málo využívané zajíždění na autobusové nádraží nebo některé zájezdy do místních částí (především) o víkendech.\n\nOd 11. prosince 2011 došlo k zapojení MHD Přelouč do integrované regionální dopravy IREDO. MHD Přelouč se tak stala první plně zapojenou MHD v Pardubickém kraji. Toto zapojení umožní cestujícím MHD Přelouč nejen užívat na spojích městské dopravy jinde zakoupené jízdní doklady, ale dále toto zapojení také umožní zakoupit si přímo v městském autobusu jízdenku jinam (třeba do Pardubic) a pokračovat s ní do cíle cesty meziměstskými autobusy nebo vlaky. Příkladem, který se může hodit, je možnost zakoupit si přímo na zastávce MHD u svého domu jízdenku třeba do školy do Pardubic, na výlet do Pece pod Sněžkou nebo kamkoli jinam v Pardubickém a Královéhradeckém kraji.\n\nDále od stejného data je do Přelouče přes zastávky Opočínek odbočka, Valy, Přelouč Jaselská, Přelouč železniční stanice do zastávky Přelouč, autobusové nádraží prodloužena linka 15 pardubické městské dopravy, provozovaná Dopravním podnikem města Pardubic.\n\nMěstskou hromadnou dopravu tvoří 7 autobusových linek s čísly 1–4, které provozuje Arriva východní Čechy a.s.\n\nMHD vznikla pravděpodobně koncem 50. let v souvislosti s vybudováním nemocnice na kraji města. Dvě polookružní linky byly označovány jako okruhy A a B, jedna vycházela od nemocnice a jedna od pivovaru. Večerní spoje zajížděly ke kinu Svět. V letní sezoně o víkendech jezdila rekreační linka k výletní restauraci Monaco u Slatiňan. MHD zajišťovaly dva vozy RTO se stanovištěm průvodčí v zadní části vozu. Koncem 60. let byl zřízen okruh C přes nové sídliště Na Rozhledně. Začátkem 70. let bylo značení linek změněno na čísla 1 až 3. V roce 1987 bylo linkové vedení reorganizováno a vznikly nové linky 1 až 4. V roce 1991/1992 obsahoval krajský jízdní řád ČSAD MHD Chrudim pod číslem 52000 s linkami 1–5. Dále obsahoval linky z Chrudimi k Transportě s čísly 51911 a 51912, které neměly status MHD. Od 1. října 2008 byla zavedena nová linka 9 do průmyslové zóny, se 2 páry spojů v pracovní den.\n\n11. listopadu 2010 rada města schválila (krátce před ustavující schůzí nového zastupitelstva) prodloužení smlouvy s dopravcem Veolia Transport Východní Čechy až do 31. prosince 2016. Původně bylo navrženo prodloužení o 10 let (t. j. do roku 2020). Důvodem prodloužení smlouvy bylo, že dopravce žádá o zhruba desetimilionovou dotaci z evropských fondů na nákup pěti plně nízkopodlažních a jednoho částečně nízkopodlažního autobusu, přičemž podmínkou udělení je minimálně pětiletá smlouva s objednatelem dopravních služeb. Město dotuje MHD cca 5,5 miliony Kč ročně. 29. srpna 2011 bylo 5 nových autobusů SOR NB 12 a jeden SOR BN 8,5 v celkové hodnotě téměř 28 milionů Kč slavnostně uvedeno do provozu. \n\nHlinsko nemá MHD. V roce 1991/1992 obsahoval krajský jízdní řád ČSAD okružní linku 52392 Hlinsko nádr. – Elektro-Praga a souhrnné jízdní řády 52341 Hlinsko nádr. – Hlinsko, Srní až 52391 Hlinsko nádr. – Hlinsko, Elektro-Praga.\n\nSkuteč nemá MHD. V roce 1991/1992 obsahoval krajský jízdní řád ČSAD souhrnný jízdní řád 52150 Skuteč nám. – žst. Žďárec.\n\nLinky MHD č. 1–3 (685001 až 685003) provozuje dopravce Zlatovánek s. r. o.\n\nV roce 1991/1992 obsahoval krajský jízdní řád ČSAD linku 57621 Polička aut. st. – Polička, masokombinát, která však neměla status MHD. \n\nLinku MHD 685010 provozuje Zlatovánek, spol. s r. o. Linka jezdí jen v pracovní dny. Spoje na ní tvoří tři okruhy s východištěm na autobusovém stanovišti, které jsou označovány písmeny A, B a C. Většina spojů projíždí jen hlavní okruh B kolem nádraží a přes západní část města, část spojů přejíždí přímo i na jednosměrný okruh A (Lidická, domov důchodců) a na okruh C (Průmyslová). Pro MHD je vyčleněn autobus SOR BN 9.5. Řidič vydává bločkové jízdenky.\n\nRoční zkušební provoz linky MHD byl zahájen 2. října 2005. Na podzim 2008 je linka stále v provozu.\n\nV roce 1991/1992 obsahoval krajský jízdní řád ČSAD linku 57520 Litomyšl aut. st. - Litomyšl, Vertex, která však neměla status MHD. \n\nSvitavy nemají MHD. V roce 1991/1992 obsahoval krajský jízdní řád ČSAD linku 57370 Svitavy, aut. nádr. – Svitavy, DINAS\na souhrnný jízdní řád 57371 Svitavy aut. nádr. – žel. st., které však neměly status MHD.\n\nV roce 1991/1992 obsahoval krajský jízdní řád ČSAD linku 57930 Mor. Třebová aut. nádr. – Mor. Třebová, Boršov, která však neměla status MHD. Nyní (2008) je tento směr jednou z větví linky ČSAD Ústí nad Orlicí a. s. 680786 a je zde veden také jeden pár spojů linky 680986 dopravce Pavla Prchala.\n\nOd 15. června 2008 byly na stávajících regionálních linkách ČSAD Ústí nad Orlicí a. s. k obsluze města zřízeny tři nové zastávky na Svitavské a Lanškrounské ulici a u obchodního domu Lidl. Toto opatření se osvědčilo a zůstalo v platnosti. Město na tyto linky nepřiplácí.\n\nOd 1. září 2009 zavedlo město na zkušební dobu do 12. prosince 2009 tři městské spoje (tzv. dělnický, školní a nákupní) z autobusového nádraží k nemocnici, k základní škole, k hlavnímu nádraží a k obchodnímu domu Lidl. Provoz spojů si město původně objednalo u ČSAD Ústí nad Orlicí a. s. na necelé tři měsíce, celkem za 44 tisíc Kč. Podle licenčního čísla linky však formálně nešlo o městskou autobusovou dopravu; trasa městských spojů byla přilepena k příměstské lince 680783 do Krasíkova. Celkové tržby z jízdného činily 700 až 800 Kč měsíčně. Posledním dnem provozu byl 6. březen 2010, pro malý zájem cestujících a prodělečnost byly spoje zrušeny. Zachován byl pouze školní spoj.\n\nV roce 1991/1992 obsahoval krajský jízdní řád ČSAD linku 57970 Jevíčko, nádr. – Jevíčko, stát. plicní léčebna, která však neměla status MHD. Nyní (2008) má linka ČSAD Ústí nad Orlicí a. s. z náměstí k léčebně OLÚ číslo 680797.\n\nV Ústí nad Orlicí jsou dvě linky ČSAD Ústí nad Orlicí a. s. vedené převážně nebo zcela po území města. Linka 700937 obsahuje úsek od autobusového nádraží kolem nemocnice do Ústí nad Orlicí II sídliště; na téže lince je okruh z autobusového nádraží přes Ústí nad Orlicí III. Na lince 700951 je několik spojů mezi sídlištěm Dukla a autobusovým nádražím, o něco méně spojů mezi autobusovým a vlakovým nádražím a jeden pár spojů do Dlouhé Třebové. Linky nemají status městské autobusové dopravy.\n\nV roce 1991/1992 obsahoval krajský jízdní řád ČSAD linky 59370 Ústí nad Orlicí II – aut. nádr. – Ústí nad Orlicí III a 59510 Ústí nad Orlicí, Dukla – aut. nádr. – nádraží, které však neměly status MHD.\n\nNa lince ČSAD Ústí nad Orlicí a. s. 700956 jede značná část spojů v trase mezi autobusovým a vlakovým nádražím. Dva spoje denně pokračují od nádraží ještě malým okruhem přes Dlouhoňovice. Dále jsou na lince dva okružní spoje z autobusového nádraží přes Mosilanu a Albertovo a Masarykovo náměstí. Linka nemá status městské autobusové dopravy.\n\nV roce 1991/1992 obsahoval krajský jízdní řád ČSAD linky 59560 Žamberk, Masarykovo nám. – nádraží (– ORMILK) (– Dlouhoňovice) a 59561 Žamberk aut. st. – MOSILANA, které však neměly status MHD.\n\nNejblíže charakteru MHD má linka ČSAD Ústí nad Orlicí a. s. 700946 sídl. Lhotka – žel. st. – rozc. Rybník (vybrané spoje k točně u lokomotivního depa) – Rybník. Část spojů z obou stran začíná nebo končí u nádraží.\n\nV roce 1991/1992 obsahoval krajský jízdní řád ČSAD linky 59460 Česká Třebová, Parník – nádr. (– Strojtex)\na 59470 Česká Třebová, nádr. – sklad ČSD, které však neměly status MHD.\n\nV prosinci 2009 oznámil Orlický deník, že firma AUDIS BUS zřejmě již od roku 2010 zavede v České Třebové radiobusovou dopravu. Tato služba nemá konkurovat linkám ČSAD Ústí nad Orlicí, ale má pokrýt časy, v nichž nyní doprava není zajištěna. Dopravu mají zajišťovat dvě vozidla značky Mercedes s kapacitou po 22 cestujících. Bývalý starosta České Třebové Jaroslav Zedník uvažoval i o tom, že by vozidla sloužila i jako školní autobusy, pro přepravu seniorů, přepravu imobilních občasnů do stacionáře, přepravu zaměstnanců firem atd. s možností expanze do širšího regionu, zájem projevily Svitavy a Lanškroun. Podle zprávy MF Dnes z prosince 2009 chystá město Česká Třebová společně s Audis Bus od počátku roku 2011 (otevření nového dopravního terminálu) zkušebně na rok poptávkovou dopravu v příměstských trasách dvěma minibusy Mercedes s kapacitou pro 22 cestujících a jednalo se o rozšíření systému do měst Lanškroun, Litomyšl a Svitavy. Podle zprávy z března 2010 má být MHD spuštěna od října 2010. Návrh předložený veřejnosti k připomínkám obsahoval 5 linek, které však nemají být spuštěny všechny najednou; jako první má být zavedena hlavní linka z terminálu ke sjezdovce, krytému bazénu, na sídliště Lhotka a přes nákupní centrum zpět. Část spojů MHD má být provozována formou radiobusu. Na provoz mají kromě města přispět i kraj a ministerstvo práce a sociálních věcí.\n\nWeb dopravce AUDIS BUS s. r. o., bez zmínky o datu realizace, zveřejňuje projekt 5 linek rozlišených barvou a názvem:\n\nStávající autobusová linka 700946 Česká Třebová, sídliště Lhotka - Česká Třebová, žel.st. - Rybník, která dosud plní v podstatě roli městské dopravy, má zůstat zachována a trasa modré linky MHD se od ní liší tak, aby bylo obslouženo co nejvíc částí města.\n\nMultifunkční dopravní terminál Bezručovo náměstí byl slavnostně uveden do provozu 15. září 2010, avšak o zahájení provozu MHD se dosud informace neobjevila.\n\nLanškroun nemá MHD. V roce 1991/1992 obsahoval krajský jízdní řád ČSAD linku 59861 Lanškroun aut. n. – Lanškroun, Sázava – aut. nádr., která však neměla status MHD.\n\n\n"}
{"id": "349970", "url": "https://cs.wikipedia.org/wiki?curid=349970", "title": "Městská autobusová doprava v Kraji Vysočina", "text": "Městská autobusová doprava v Kraji Vysočina\n\nPřehled provozů městské autobusové dopravy na území Kraje Vysočina. \n\nAutobusové linky doplňují páteřní trolejbusovou síť, provozovatelem MHD je Dopravní podnik města Jihlavy a. s. Autobusových linek je 8; z dřívějších 10 linek v souvislé číselné řadě 1 až 10 vymizely v 90. letech linky 1, 2, 3 a 6 a byly nahrazeny sloučenými linkami 12 a 36. Licenční čísla jsou z rozsahu 765001 až 765036. \n\nViz též články o trolejbusové dopravě v Jihlavě a zaniklé tramvajové dopravě. \n\nMHD v Havlíčkově Brodě tvoří 9 autobusových linek s čísly 1–9 (licenční čísla 605001 až 605009). Provozovatelem jsou Technické služby Havlíčkův Brod. Linky 1–8 jezdí pouze v pracovní dny (několik spojů linek 1, 5 a 6 i o volných dnech), linka 9 pouze o volných dnech. Specifické trasy mají linky 3 (nádraží – Termesivy), 4 (nádraží – Čechova / letiště) a 5 (nádraží – průmyslová zóna), zbylé linky mají trasy zčásti podobné a mohly by být považovány za varianty trasy jedné linky. Vozový park MHD tvoří asi 8 autobusů. Do října 2006 bylo možné zakupovat přestupní jízdenky v předprodejích, od listopadu 2006 se platí jen u řidiče. \n\nVe východočeském knižním jízdním řádu ČSAD 1991/1992 byla MHD Havlíčkův Brod uvedena pod číslem 50920 a zahrnovala 7 linek s čísly 1–7. Po liberalizaci autobusové dopravy (zákon č. 111/1994 Sb.) MHD nakrátko (do 31. prosince 1995) převzala soukromá firma Turdus s. r. o., od 1. ledna 1996 pak městská organizace Technické služby Havlíčkův Brod. \n\n\nFormanská doprava na 1,5 km dlouhé trase mezi nádražím a náměstím je doložena již v roce 1880. V 80. letech 20. století byl pro linku obsluhující město vyhrazen jeden autobus městského provedení. V roce 1991/1992 existovala linka ČSAD 51440 Chotěboř, rest. U zámku - Chotěboř, žel. st., oficiálně však status MHD neměla. V současné době je několik párů městských spojů v pracovní dny uvedeno na regionální lince 600310 dopravce Veolia Transport Východní Čechy a. s. \n\nObnovení linky MHD je v roce 2009 jednou z priorit radnice. Má k němu dojít po dokončení výstavby nového autobusového terminálu u vlakového nádraží, které je plánováno na červen 2011. Minibus s kapacitou kolem 20 cestujících má mít 6 km dlouhou okružní trasu s 33 zastávkami a za den ji má absolvovat 28krát.\n\n\nMHD tvoří čtyři autobusové linky s čísly 1–4 (licenční čísla 355001 až 355004), provozovatelem je jihlavská společnost ICOM transport a. s., která má v Pelhřimově divizi. Vozový park tvoří převážně autobusy Mercedes-Benz, ale i starší vozy Karosa. \n\nV roce 1989/1990 byla MHD Pelhřimov uvedena v jihočeském krajském jízdním řádu ČSAD pod číslem 24000 a měla 4 linky s čísly 1–4. Do roku 1997 byl zdejším dopravcem ČSAD Pelhřimov, který byl poté sloučen s ICOM transport. \n\n\nV roce 1986/1987 i 1989/1990 jezdila v trase železniční stanice – autobusové nádraží – sídliště linka pod číslem 24790, kterou provozovala ČSAD České Budějovice n. p., později ČSAD Pelhřimov. Po roce 1994 jezdila pod číslem 350790, nikdy však neměla status MHD. Kolem let 2002–2004 byla tato linka zrušena a několik městských spojů v podobné trase bylo zařazeno do meziměstské linky 350050 dopravce ICOM transport a. s. do Jihlavy, ačkoliv žádný spoj nepřejíždí z meziměstského úseku na městský ani naopak. \n\n\nMHD tvoří 10 autobusových linek s čísly 1,4,5,10,11,12,13,14,21 a 31 , provozovatelem je TRADO-MAD s. r. o. jako pokračovatel někdejšího místního závodu ČSAD – dnes je dceřinou společností ICOM transport. \n\nViz též článek o nerealizované trolejbusové dopravě v Třebíči. \n\nMHD tvoří 9 autobusových linek označených čísly 1-9. Každé číslo má svoji barvu. Páteřními linkami jsou linky 2, 4, 5, 8; linky 4 a 8 jsou okružní linky které mají stejnou trasu, ale každá jede v opačném směru. Okružní linkou je také linka 5, u které není zavedena linka v opačném směru. Páteřní linky jezdí většinou každou hodinu a většina spojů jezdí i o výkendech. Provozovatelem MHD je ZDAR a. s. jako pokračovatel místního závodu ČSAD.\n\nhttp://www.mhdzdar.cz\n\nMHD ve Velkém Meziříčí tvoří tři linky 1, 2, 3. MHD byla založena 1. září 2001. Od jízdního řádu 2004/2005 byly zrušeny večerní spoje. Jejím provozovatelem je společnost ZDAR, a. s.\n\nLinka 1 - zajišťuje dopravu do firem Motorpal a Výtahy\n\nLinka 2 - hlavní linka MHD, jeden spoj zajíždí do sousední obce Oslavice\n\nLinka 3 - tvořena jediným spojem, který zajíždí do sousední obce Dolní Radslavice.\n\nMHD tvoří jediná autobusová linka 846001 (linka č. 370), jejímž provozovatelem je Zlatovánek s. r. o. z Poličky. Do roku 2005 provozoval tuto linku Vladimír Beran ze Stříteže (dnes působí v neveřejné dopravě pod značkou Pernštejn Tour). Linka jezdí pouze v pracovní dny asi do 17 hodin; většina spojů jede od nádraží přes město do části Domanínek, část spojů až do Domanína. Od 1. ledna 2015 byla začleněna do Integrovaného dopravního systému Jihomoravského kraje a získala současné číslo 370.\n\n\nNové Město na Moravě zahájilo provoz městské autobusové dopravy slavnostní předváděcí jízdou 6. ledna 2014. MHD je provozována na dvou jednosměrně okružních linkách se závleky a provozuje ji vozem pro 25 sedících cestujících dopravce ZDAR a.s. Během ročního zkušebního provozu chce dopravce doladit jízdní řády podle připomínek a vyzkoušet různé typy autobusů a podle potřeby je připraven nasadit větší autobus. Obě linky začínají a končí na dopravním terminálu. Linka 1 (845001), červená, je kratší, jede od Maršovic přes terminál kolem kulturního domu k nemocnici, navazuje zejména na vlaky. Linka 2 (845002), modrá, vede od Maršovic pod Brožkův Kopec, přes Dukelskou ulici, nemocnici, Palackého náměstí k Bille a Masarykovou ulicí na dopravní terminál, je více zaměřena na místní školáky. Jízdy na linkách se střídají v sudou a lichou hodinu, jezdí celotýdenně od 5 hodin ráno do 8 večer, některé ranní a polední spoje jezdí ale jen v pracovních dnech. Do přípravy zastávek a roční objednávky dopravních výkonů investovalo město asi milion korun. Pro další roky počítá s ročními dotacemi v řádu statisíců. Plné jízdné za jednu jízdu je 10 Kč a platí se při nástupu u řidiče, pro děti od 6 do 15 let je poloviční, zároveň byla zavedena od počátku roku 2014 Novoměstská karta (základní cena 900 Kč, pro děti a studenty 720 Kč a pro seniory nad 70 let 480 Kč), v jejíž ceně je automaticky zahrnuto roční předplatné na MHD a za svoz odpadu a slevy v městských zařízeních. \n\n\n\n"}
{"id": "349971", "url": "https://cs.wikipedia.org/wiki?curid=349971", "title": "Městská autobusová doprava v Moravskoslezském kraji", "text": "Městská autobusová doprava v Moravskoslezském kraji\n\nPřehled provozů městské autobusové dopravy na území Moravskoslezského kraje. V celém kraji je zaveden Ostravský dopravní integrovaný systém (ODIS).\n\nAutobusové linky mají čísla 20–99 (první trojčíslí licenčního čísla je 915), celkem je ve městě kolem 60 městských linek. Provozovatelem je Dopravní podnik Ostrava a. s.\n\nVe městě je též tramvajová a trolejbusová doprava, celá MHD je součástí ODIS.\n\n\nLinky 211–230, licenční čísla 905211 až 905230. Dopravcem je Městský dopravní podnik Opava, a. s. MHD Opava je začleněna do ODIS. Nepravidelností v číslování je linka 221, na níž byly autobusy vytlačeny trolejbusy s pomocným naftovým agregátem. Linky 228 a 229 jsou noční, linka 230 zahrnuje dvě okružní varianty dopravy k OD Tesco. Dopravu zajišťuje 34 městských autobusů z toho 24 nízkopodlažních. Koncem 90. let se na linkách objevovaly i dva mikrobusy Mercedes Benz, které dopravce vlastnil.\n\nMěstská autobusová doprava byla v Opavě zavedena roku 1941.\n\nViz též články Tramvajová doprava v Opavě (zrušená) a Trolejbusová doprava v Opavě.\n\n\nLinky 851–852, licenční čísla 855851 a 855852. Obě linky jsou vedeny polookružně. Linky provozuje dopravce Transdev Morava. \n\n\nMěstské linky 801 až 807 (do 12. června 2004 označované jako 1 až 7), licenční čísla 856801 až 856807, provozuje Arriva Morava. Od června 2004 je krnovská MHD začleněna do ODIS.\n\n\nLinky 301– 319 (19 linek), licenční čísla 865301–865319. Systém MHD zahrnuje kromě města Frýdek-Místek i města Brušperk a Paskov, obce Baška, Dobrá, Fryčovice, Hukvaldy, Janovice, Kozlovice, Krásná, Metylovice, Nošovice, Palkovice, Pržno, Raškovice, Řepiště, Staré Město, Staříč, Sviadnov a Žabeň a ostravskou městskou část Nová Bělá. \n\nMHD je od ledna 2020 kompletně integrována v ODIS. Od prosince 2018 jsou nahrazeny čipové karty ČSAD Frýdek-Místek kartou ODISka, která slouží také jako nosič jízdného zdarma. Od 27. března 2011 je ve Frýdku-Místku zavedena MHD zdarma pro občany města, kteří jsou vůči městu bezdlužní, jde o dosud největší systém bezplatné veřejné dopravy v Česku. \n\nDopravcem je ČSAD Frýdek-Místek a. s. V lednu 2017 byl založen městský dopravní podnik Dopravní podnik Frýdek-Místek s.r.o., který má za úkol do poloviny roku 2017 zpracovat návrh nových jízdních řádů, investic nutných pro zahájení provozu a kalkulaci ceny dopravy, a pokud by byla nižší než u dosavadního dopravce, od druhé poloviny roku by rovnou převzal provozování dopravy. Jinak podklady zpracované městským dopravním podnikem poslouží pro stanovení parametrů pro výběrové řízení na nového dopravce.Ten byl v roce 2019 zrušen a provoz nadále provozuje ČSAD Frýdek-Místek.\n\nLinky 701-716, licenční čísla 866701 až 866716. Dopravcem je Arriva Morava a. s.\n\n\nLinky 511–520 (10 linek), licenční čísla 877511 až 877520 (před rokem 2009 linky 1–10 s licenčními čísly 877501 až 877510). Dopravcem je ČSAD Karviná a. s.. Linky jsou od 11.12.2016 součástí ODIS. \n\nV první polovině 20. století do města vedlo několik meziměstských úzkorozchodných tramvajových tratí.\nV roce 1912 byla postavena tramvajová trať z hlavního nádraží na Masarykovo náměstí a v roce 1951 pak byla prodloužena do Nového Města, kde na točně u okresního úřadu měla svou konečnou. Trať se dá považovat za základní pilíř karvinské městské dopravy, žel byla již zrušena ačkoli je pro Karvinou životně důležité provozovat ekologickou dopravu, která ve městě zoufale chybí. Ještě na přelomu 50. a 60. let 20. století vedla napříč Karvinou železniční trať Místní dráhy KFNB postavená roku 1898. Vedla z hlavního nádraží do stanice Petrovice u Karviné. Na území města měla zastávky v lázních Darkov, v Ráji a v Novém Městě. Budovy všech tří zastávek stále stojí, stanice v Novém Městě dokonce stále slouží železniční dopravě.\n\nhttp://autobusy-karvina.webgarden.cz/ neoficiální web o Karvinské dopravě\n\nV Českém Těšíně jezdí městské autobusové Linky 721-725, s licenčními čísly 875721 až 875725 (v minulosti 8752xx a 8750xx). Dopravcem je Arriva Morava.\n\nViz též článek Tramvajová doprava v Těšíně.\n\n\nMHD Havířov má 23 autobusových linek, s čísly (v souladu s číslováním ODIS) 401–421, dříve 1-22, licenční čísla 876401 až 876421. Na některých z linek jezdí minibusy. Bezplatná linka k OD Tesco měla v minulosti číslo 876400, nyní je označená 876431.V provozu jsou také linky k HM Globus 433 a 434, jízdné je 5 Kč. Ve městech Šenov a Petřvald se linky havířovské MHD prolínají s linkami DP Ostrava, dále havířovská MHD zahrnuje i obce Horní Bludovice, Albrechtice, Těrlicko a Horní Suchá (která v minulosti byla součástí Havířova) a okrajově i Stonavu. Pro dlouhodobé jízdenky je síť rozdělena na dvě pásma, do prvního pásma patří zastávky na území města Havířova a do druhého pásma patří sousední obce a města. Nyní jde si už koupit také dlouhodobou časovou jízdenku ODIS (zóna 40), která platí taktéž v příměstských spojích. Karty dopravce již byly nahrazeny kartami ODIS. Dopravcem je ČSAD Havířov a. s. Cestující od 6 do 18 let a nad 65 let mají od 1.července 2018 jízdné zdarma, které si lze zdarma nahrát na odisku jako roční kupón.\n\nV roce 1959 zajišťovaly MHD v Havířově tři autobusy, v roce 1961 již 8 autobusů. V roce 1963 byla zavedena již třetí linka. V roce 1964 byli zrušeni průvodčí a zavedeny označovací jízdenky z předprodeje. V roce 1967 měla síť čtyři linky, v roce 1992 již 15 linek. v listopadu 1992 byl zaveden nástup jen předními dveřmi. 1. července 1999 byly zrušeny označovače jízdenek a zavedeny čipové karty.\n\nV roce 1994 měla havířovská MHD největší podíl autobusů poháněných zemním plynem ze všech měst republiky, téměř polovinu. V současnosti (12/2020) je to již 100 %.\n\nVícekrát se plánovalo zavedení trolejbusů nebo tramvají, naposledy se o trolejbusech uvažovalo v roce 1996.\n\nOd 8. března 2009 jsou všechny linky MHD Havířov na území města Havířova (tarifní zóna 40) zapojeny do integrovaného systému ODIS. Mimoměstské úseky linek (na území měst a obcí Horní Suchá, Albrechtice, Stonava, Těrlicko, Horní Bludovice, Šenov, Petřvald) jsou již také integrovány. Integrace spočívá pouze v uznávání dlouhodobých časových jízdenek ODIS v podobě bezkontaktní čipové karty ODISka. \n\n\nLinky 501–505 (5 linek), licenční čísla 878501 až 878505. Dopravcem je ČSAD Karviná a. s. MHD zahrnuje obce Dětmarovice, Dolní Lutyně a okrajově i Rychvald a Petřvald. Linky 503 a 505 obsluhují minibusy Mercedes-Benz Sprinter.\n\nV první polovině 20. století Orlovou procházela úzkorozchodná trať Ostrava – Karviná. Po jejich zrušení začátkem 60. let byly zavedeny 4 autobusové linky MHD, které spojovaly nové sídliště se starým městem a s blízkými doly. Plán na zavedení trolejbusů z 80. let nedošel realizace. V letech 1995–1998 proběhl pokus o integraci některých meziměstských linek do MHD. Ostravský kraj v rámci studie regionální dopravy REDOSO plánuje zavést do centra Orlové tramvlak.\nV roce 2009 došlo k přečíslování linek v souladu s integrovaným systémem ODIS. Před tímto rokem bylo v Orlové v provozu 7 linek označených čísly 1-5,7-8. S tím že linkové vedení bylo značně rozdílné.\n\n\nLinky 601-604 (886601-886604) provozuje dopravce Arriva Morava. Všechny linky jsou vedeny okružní trasou.\n\nBezplatnou linku č. 7 (v minulosti značená č. 0) z autobusového nádraží k hypermarketu Hypernova provozovala Veolia Transport Morava a. s.\n\nKolem roku 1986 měla linka č. 1 zároveň i celostátní číslo linky ČSAD 70616. V roce 2005/2006 měly dnešní linky č. 1 a 2 společné číslo 885916 a byly formálně jedinou linkou MHD. Další linky měly číslování i tarif běžných regionálních linek. Dnešní linka č. 603 měla číslo 880629 a dnešní linka č. 604 číslo 880604. Provozovatelem všech těchto linek byl Connex Morava a. s.\n\n\nLinka ODIS č. 611 (887611) jezdí od vagónky k STS v Butovicích, některé víkendové spoje pokračují od vagonky na opačnou stranu kolem nádraží do Nové Horky. Linka MHD je součástí ODIS, dopravcem je Transdev Morava.\n\nOd dubna do října 2008 byla kvůli opravě mostu v provozu i náhradní linka 885612 s bezplatným provozem, tato linka však nemá zkrácené označení 612 (to patří lince ODIS 880612 z Nového Jičína přes Studénku do Bílovce).\n\n\nV Kopřivnici MHD není, v některých směrech lze k dopravě použít příměstské autobusy ČSAD Vsetín a Transdev Morava.\n\nPo polovině 90. let 20. století byla zpracována studie zavedení MHD, která však nebyla realizována. V roce 2008 obsahuje návrh strategického plánu požadavek na zpracování komplexní studie dopravní obslužnosti města, v jejímž rámci by mělo být opět posouzeno i zavedení MHD. Roční náklady na provozování se odhadují na 5 miliónů Kč.\n\nV současnosti (2014) některé příměstské linky (či spoje některých linek) mají charakter MHD, jsou však registrovány jako linky příměstské dopravy. Jedná se o linku 880638 do městské části Lubina a o spoje linky 880644 do města Štramberk, která má několik spojů jedoucích pouze na zastávkách města Kopřivnice.\n\nKopřivnice je dnes největším městem ČR dle počtu města obyvatel, které nemají vlastní MHD. Ve městě však MHD nechybí, nebot´ příměstskými linkami jsou obsluhovány dostatečně všechny zastávky ve městě.\n\nVe Frenštátě je převážně na území města omezena trasa linky 883661 dopravce ČSAD Vsetín, na níž jedou asi 4 okružní spoje v pracovní den.\n\n\n"}
{"id": "349972", "url": "https://cs.wikipedia.org/wiki?curid=349972", "title": "Městská autobusová doprava v Olomouckém kraji", "text": "Městská autobusová doprava v Olomouckém kraji\n\nPřehled provozů městské autobusové dopravy na území Olomouckého kraje. Na území kraje se též rozvíjí Integrovaný dopravní systém Olomouckého kraje, do nějž jsou jednotlivé systémy MHD začleněny.\n\nMěstskou dopravu provozuje Dopravní podnik města Olomouce. Autobusové linky mají čísla 10–60, linka 111 je rychlíkovou posilou linky 11 k ZOO, celkem má MHD 26 autobusových linek, licenční čísla 895xxx.\n\n\nObsluhu města zajišťuje linka 890922, která nemá status městské autobusové dopravy. Jeden pár spojů linky pokračuje až do Rýmařova. Dopravcem je VOJTILA TRANS s.r.o.\n\nŠternberk \n\nObsluhu města zajišťují linky 890711 332, 890795 302, 890795 336, 890795 338, 890711 14, 890795 306, 890795 342, 890795 348, 890711 18, 890795 322 , 890795 328, 890795 352, 890795 334, 890795 350, které nemají status městské autobusové dopravy. Dopravcem je Arriva Morava a.s. \n\nCharakter městské dopravy má linka 950112 z autobusového nádraží do zastávky Jeseník, Lázně, Priessnitz. Dopravcem je Arriva Morava a. s., linka je začleněna do IDSOK.\n\nLinky 101–107,111, 112, 114 a 115, licenční čísla 925101 - 925107,925111, 925112, 925114 a 925115. Provozuje ji společnost ARRIVA MORAVA a. s., provozovat ji bude až do roku 2027.\n\nOd ledna 2010 ji provozovala Slovenská autobusová doprava Trnava (z toho od 1. prosince 2011 prostřednictvím dceřiné společnosti Dopravní a logistická společnost Přerov), krerá ji provozovala do února 2016, jelikož společnost zkrachovala. Od 10.2.2016 ji dočasně provozovala společnost ARRIVA MORAVA a.s.. do roku 2009 ji provozovala Veolia Transport Morava a. s., předtím ČSAD Ostrava a ČSAD BUS Ostrava a. s. Linky jsou od roku 2003 začleněny do IDSOK, do roku 2002 se zde používaly děrovací jízdenky z předprodeje.\n\nPro městskou dopravu je určeno 22 autobusů a 3 záložní. Město hradí dopravci ročně asi 12 miliónů Kč prokazatelné ztráty. Od roku 2010 má mít dopravce nárok na uhrazené prokazatelné ztráty i nadále ve výši 20 milionů Kč ročně a dopravu zajišťuje něco přes dvacet autobusů.\n\nNa konci roku 2009 končí smlouva města s dopravcem Veolia Transport Morava a. s. Město v červnu 2009 oznámilo, že vyhlásí výběrové řízení na provozování dopravy od roku 2010, přičemž dopravce musí do 5 let nahradit všechny autobusy vozidly na stlačený zemní plyn nebo elektřinu. Do výběrového řízení se přihlásily dvě společnosti, kromě dosavadního dopravce ještě Slovenská autobusová doprava Trnava. Vybrána byla SAD Trnava a byla s ní uzavřena smlouva na dobu od začátku roku 2010 do konce roku 2019. \nTarify, časové jízdenky, linkové vedení i způsob odbavování se při změně dopravce nemění, v budoucnu má být zavedena možnost placení jízdného přes čipové karty. SAD Trnava přijala pro MHD v Přerově ve výběrovém řízení 30 řidičů, z toho asi dvě třetiny pracovaly již u předchozího dopravce a zbylá třetina přišla odjinud. Dopravci město zároveň od 18. prosince 2009 pronajme nově zrekonstruované autobusové nádraží, pro jehož dispečink a informační kancelář SAD Trnava přijala 6 pracovníků; SAD Trnava má městu za pronájem platit 1,9 milionu Kč ročně.\nV květnu roku 2010 byla otevřena nová stanice CNG (stlačený plyn) pro provoz autobusů MHD. Jedná se o druhou stanici v Olomouckém kraji po městě Prostějov.\n\nV květnu 2011 SAD Trnava své závazky vůči městu nečekaně ukončila. Podle zástupců města bylo důvodem, že společnost měla nepřiměřené nároky na uhrazení finančních ztrát a nedošlo k dohodě, podle SAD Trnava bylo hlavním důvodem vypovězení služeb stanovisko ministerstva dopravy, podle něž nemůže linky v Česku provozovat zahraniční firma. Podnět k ministerstvu a později i trestní oznámení podal přerovský občan Vítězslav Mádr. Na podzim 2011 bylo s SAD Trnava zahájeno správní řízení s hrozbou pokuty několika set tisíc korun, protože dopravce rok a půl MHD provozoval, aniž by měl povolení k podnikání v České republice. Město se poté s dopravcem dohodlo na ukončení činnosti ke 30. listopadu 2011.\n\nNa zajištění dopravy od 1. prosince 2011 hodlalo město získat dopravce, který měl dopravu provozovat dočasně, nejvýše dva roky. Mezitím chtělo město vyhlásit řádné výběrové řízení na dlouhodobé provozování MHD. Po dva roky pak MHD provizorně provozovala Dopravní a logistická společnost Přerov, která je dceřinou společností SAD Trnava. \n\nV březnu 2013 město ohlásilo výběrové řízení na provozování MHD od prosince 2013 na dobu 10 let. Požadavkem byly ekologické nízkopodlažní autobusy a zachování dosavadní dopravní sítě. V březnu 2014 město oznámilo, že ve výběrovém řízení uspěl dosavadní dopravce Dopravní a logistická společnost Přerov a bude s ním uzavřena smlouva na období od 1. dubna 2014 do 31. března 2024. Neúspěšným uchazečem byla ČSAD Havířov, nejmenované firmy z Prahy, ze Vsetína či Frýdku Místku podaly námitky proti zadávacím podmínkám. Ačkoliv objem zakázky byl odhadován na 250 milionů korun, vítěz uspěl s částkou 136,8 milionů, ČSAD Havířov nabízela cenu 189 milionů.\n\nDopravce v březnu 2015 město žaloval kvůli sporu o výši plateb za provozování MHD a rozdílnému výkladu smlouvy, ale soud dal zapravdu městu. \n\nDopravní a logistická společnost Přerov se dostala do insolvence a neplatila za pronajaté autobusy a 4. února 2016 jim pronajimatelé 5 autobusů zabavili, kvůli čemuž některé spoje ten den nejezdily. Při odpolední kontrole nejela asi šestina spojů. Město svolalo krizový štáb a přestože dopravce kvůli změnám ve vedení neměl v té době odpovědné osoby, navázalo s firmou kontakt. Radnice zvažuje, že vstoupí do režimu mimořádného provozu a zadá zakázku předem určenému provozovateli a poté vyhlásit nové výběrové řízení. Dva oslovení dopravci sdělil, že jsou schopni provoz v plném rozsahu zajistit.\n\n\nDo roku 1997 provozoval MHD Hranice podnik ČSAD Ostrava a. s., v letech 1997–1999 LG TRAX s.r.o., v letech 1999–2008 dopravce Optimalizace veřejné dopravy s. r. o. V důsledku vypršení smlouvy s OVD koncem roku 2007 vypsalo v průběhu roku 2007 město dvakrát výběrové řízení na provozování dopravy po dalších 8 let. Protože do obou výběrových řízení se přihlásil vždy jen jeden zájemce, bylo v obou případech výběrové řízení zrušeno. Smlouva s OVD byla o jeden rok prodloužena. Do října 2008 provozoval 9 městských linek (č. 1–8 a 12) dopravce Optimalizace veřejné dopravy s. r. o. (OVD). Podle licencí měly linky čísla 926001 až 926012. Jednotlivé spoje na linkách měly velmi variantní trasy. Tyto městské linky byly (stejně jako regionální linky Arriva Morava a. s.) začleněny do IDSOK. Od 14. prosince 2008 nový dopravce ČSAD Frýdek-Místek a. s. zredukoval počet linek z 10 na 6 (1–5 a 12).\n\nOd října 2008 provozuje MHD dopravce ČSAD Frýdek-Místek a. s., který původně měl zahájit provoz 1. ledna 2009, ale kvůli výpadku předchozího dopravce byla změna dopravce uspíšena.\n\nV současné době jsou provozovány linky č, 1-6 a linky č. 12 a 13. Linku č. 6 provozuje dopravce Arriva Morava a. s.\n\nMěsto Hranice uzavřelo v roce 2017 s dopravcem ČSAD Frýdek-Místek a. s. novou, desetiletou smlouvu do konce roku 2027. Od října 2017 má dopravce nasadit na MHD 6 autobusů SOR EBN, čímž se MHD v Hranicích stane první plně elektrifikovanou MHD v republice. Elektrobusy budou v zeleno-bílých barvách s grafickým polepem.\n\n\nMěstská doprava v Lipníku nad Bečvou prakticky zanikla splynutím s IDSOK.\n\nNejblíže charakteru MHD má dnes okružní linka 920060 dopravce Arriva Morava a. s. Linka vede i přes Jezernici, Bohuslávky a Dolní Újezd.\n\nMěstskou autobusovou dopravu provozuje zde sídlící dopravce FTL - First Transport Lines a. s. Všechny autobusy jezdí na CNG. Je zde asi 19 linek, označených čísly 1–41, licenční čísla mají formát 785xxx. Některá víceciferná čísla linek označují odvozené varianty tras, například linka 11 je modifikovanou trasou linky 1, linka 41 modifikací linky 4. Před zahrnutím do IDSOK zde byl místní třípásmový tarifní systém. \n\nLinky 1–5 (5 linek), licenční čísla 935231 až 935235, linky jsou zařazeny do IDSOK. Provozuje ARRIVA Morava a. s. \n\nLinky 1–2, licenční čísla 936361 až 936362. Provozuje ARRIVA Morava a. s. Linky jsou začleněny do IDSOK. \n\nMěstská linka 933242 (ARRIVA Morava a. s.) jezdící na 5 km dlouhé trase od aut. st. k žel. st. nemá status městské autobusové dopravy.\n\n\n"}
{"id": "349973", "url": "https://cs.wikipedia.org/wiki?curid=349973", "title": "Městská autobusová doprava v Jihomoravském kraji", "text": "Městská autobusová doprava v Jihomoravském kraji\n\nPřehled provozů městské autobusové dopravy na území Jihomoravského kraje. Systémy všech měst s vlastní MHD (Adamov, Blansko, Brno, Břeclav, Hodonín, Kyjov a Vyškov) jsou zahrnuty do Integrovaného dopravního systému Jihomoravského kraje. Součástí IDS JMK byla do svého zrušení v roce 2013 i linka MHD v Mikulově. Linky v dalších městech (Boskovice, Ivančice, Letovice a Moravský Krumlov), původně provozované jako linky MHD, jsou od začlenění do IDS JMK provozovány jako linky regionální a jejich objednatelem je Jihomoravský kraj.\n\nAutobusové linky 40–84, noční 89–99 (celkem 48 linek; od 1. ledna 2004 v rámci Integrovaného dopravního systému Jihomoravského kraje). Dále školní autobusové linky š85–š88. Dopravcem je Dopravní podnik města Brna a.s., menší výkony (spoje některých příměstských linek) zajišťují také dopravci BORS Břeclav, a. s., Tourbus, a. s., ČSAD Tišnov, a. s., ČSAD Kyjov a.s. a SEBUS, s. r. o.\n\nŽádné město s vlastní městskou autobusovou dopravou.\n\nLinky 221–223 a 226 (v rámci IDS JMK), licenční čísla 716221–716223 a 716226. Dopravcem je ČAD Blansko a. s.\n\nLinka 215 (od 1. července 2005 v rámci IDS JMK), licenční číslo 715721. Dopravcem je ČAD Blansko a. s.\n\nPůvodní místní autobusová linka, spojující tři adamovská sídliště, byla zřízena v roce 1968.\n\nLinky 561–569 (od 14. prosince 2008 v rámci IDS JMK), licenční čísla 745561 až 745569. Dopravcem je BORS Břeclav, a. s. Autobusy mají sytě žlutý nátěr s modrou dolní částí vozu.\n\nPolookružní linka provozovaná od roku 1996 BORS Břeclav a. s., licenční číslo 746301, od 14. prosince 2008 v rámci IDS JMK jako linka 581. Provoz byl zajišťován jedním žlutomodrým minibusem Irisbus Midway s velkým nápisem Město Mikulov. Linka byla provozu pouze v pracovní dny do 14. prosince 2013, kdy byla nahrazena regionální linkou č. 585.\n\n\nLinky 901–904 (od 14. prosince 2008 v rámci IDS JMK), licenční čísla 755901 až 755904. Dopravcem je ČSAD Hodonín a. s.\n\nLinky 671–673 (od 14. prosince 2008 v rámci IDS JMK), licenční čísla 756671 až 756673. Dopravcem je ČSAD Kyjov a. s.\n\nLinky 741–744 (od 11. prosince 2005 v rámci IDS JMK), licenční čísla 815741–815744. Dopravcem je VYDOS BUS a. s.\n\nPět denních linek č. 801–805 a dvě noční linky č. 808 a 809 (od 1. července 2010 v rámci IDS JMK), dopravci Znojemská dopravní společnost - PSOTA a BDS-BUS.\n\nLinka č. 440 (od 1. července 2006 v rámci IDS JMK) má licenční číslo 729440, Od začlenění do IDS JMK není linka provozována jako městská hromadná doprava, dopravcem je Znojemská dopravní společnost - PSOTA, s. r. o., která uspěla ve výběrovém řízení. Předtím byla dopravcem na lince firma ČAS-service a. s., která vznikla transformací ze znojemského dopravního závodu 613 podniku ČSAD Brno. O licenci na linku se neúspěšně ucházel i dopravce TREDOS, spol. s r.o.\n\nV letní sezóně 2008 jezdil turistický silniční vláček dopravce ČAS-service a. s. jako pravidelná linka č. 835010 od pláže k náměstí a zámku.\n\n\n"}
{"id": "349974", "url": "https://cs.wikipedia.org/wiki?curid=349974", "title": "Městská autobusová doprava ve Zlínském kraji", "text": "Městská autobusová doprava ve Zlínském kraji\n\nPřehled provozů městské autobusové dopravy na území Zlínského kraje.\n\nAutobusové linky mají čísla 31–38, 51-53, 55, 70 a 90 (14 linek). Nižší čísla mají linky trolejbusů. Licenční čísla 825xxx a 826xxx. Provozovatelem je Dopravní společnost Zlín-Otrokovice s. r. o. Pro předplatní jízdenky je síť Zlínské integrované dopravy rozdělena do pěti tarifních zón (A, B, C, D a E).\n\nZa první republiky zajišťovali městskou autobusovou dopravu převážně soukromí dopravci. Od roku 1944 byly ve hlavních směrech nahrazeny městskými trolejbusy. Po druhé světové válce celou MHD převzal Dopravní podnik města Gottwaldova. Do roku 1982 byly autobusové i trolejbusové linky označeny písmeny, od začátku roku 1983 dnešním číselným systémem, v němž autobusy mají dvojciferná čísla od 31 výše. Některé z linek mají více variant tras, které jsou rozlišeny doplňujícím písmenem. Vozidla mají sytě žlutý nátěr karoserie s modrou spodní částí. Autobusy mají s trolejbusy společnou vozovnu v Podvesné ulici. V některých úsecích (průmyslová zóna Příluky a Lůžkovice, linka 11; Louky - do centra vesnice, linka 3 a Želechovice linka 12) jezdí hybridní trolejbusy bez trolejí na naftový agregát. Noční doprava je zajištěna jednotlivými spoji na několika z denních linek.\n\n\nJako MHD bývá označována linka ČSAD Vsetín a. s. z Luhačovic do městyse Pozlovice a vybranými spoji až do Podhradí (820485), která však oficiálně nemá status městské dopravy.\n\nVýhradně území města Slavičína obsluhuje linka ČSAD Vsetín a. s. 820354 Lukšín – Hrádek – žel. st. s vybranými spoji zajíždějícími do Divnice, oficiálně nemá status městské autobusové dopravy.\n\nŽádná linka nemá status městské autobusové dopravy. Je-li někde zmiňována městská linka, nejvíce se jí podobá linka ČSAD Vsetín a. s. 820595 Valašské Klobouky – Brumov-Bylnice – Brumov-Bylnice, Sidonie.\n\nMěstskou autobusovou dopravu provozují Kroměřížské technické služby, s. r. o. Zajišťuje ji 9 vozidel na 8 linkách s čísly 1–8. Licenční čísla linek mají formát 775xxx.\n\nPoprvé byla krátkodobě zavedena pravidelná MHD v rámci oslav výročí přemístění říšského sněmu, a to od června do srpna 1948. Trvalá MHD byla zavedena v roce 1955 závodem ČSAD č. 1205 na dvou linkách, které zhruba odpovídají dnešním linkám 1 a 2. V 70. letech přibyly další linky. 1. června 1995 dopravu převzaly Kroměřížské technické služby, s. r. o. K rozšíření sítě do ulice Kazimíra Rudého a Lutopecké a do obce Kotojedy došlo od prosince 2005, zároveň byl rozšířen rozsah provozu a zpravidelněny některé jízdní řády.\n\nOd 1. 10. 2014 jezdila devátá linka soukromého dopravce Magic Bus s. r. o. Šlo o prvního soukromého MHD dopravce ve Zlínském kraji. Provoz linek MHD společnosti Magic Bus s.r.o. byl ukončen dne 10.8.2016.\n\nLinky mají čísla 1–8 (805xxx), linka 1 nesla dříve licenční číslo 806001. Většina z nich (kromě linek 1 a 4) je polookružních (2, 6, 7, 8) nebo okružních (3, 5) se začátkem i koncem na autobusovém nádraží v Uherském Hradišti. Dopravcem je od roku 1993 ČSAD Bus Uherské Hradiště a. s. jako nástupce dřívějšího dopravní závodu 611 národního a státního podniku ČSAD KNV Brno, který ji zajišťoval dříve. V minulosti jezdila ještě bezplatná linka z autobusového nádraží k Intersparu, která je však od ledna 2008 zrušena. Od 15. prosince 2013 byla k nákupnímu centru ve Starém Městě opět zavedena MHD, a to protažením linky 4. V Současné době zajišťuje provoz městské dopravy celkem 14 autobusů městského typu, z nichž je 8 nízkopodlažních a 2 vybavené zvedací plošinou pro invalidní vozík. Jako záložní vozy pro MHD slouží 2 vozy typu B952.\n\n\nObsluhu města zajišťují linky 800290, 800291, 800292 a 800293 dopravce ČSAD BUS Uherské Hradiště a. s. Oficiálně nemají status městské autobusové dopravy, ale je zde užíván \"městský tarif\". Vybrané spoje zajíždějí mimo území města do zastávky Nivnice, Linea.\n\nV červenci 2008 město uvažovalo o tom, že by od roku 2009 byla zavedena skutečná městská linka, jejíž provoz by byl zajišťován jedním vozidlem.\n\nLinky 1–6 a 10–15 (11 linek), licenční čísla 945201 až 945215. Některé z linek vsetínské MHD jezdí v deseti až dvacetiminutových intervalech. Dopravcem je ČSAD Vsetín a. s. Až do roku 1995 platil ve městě bezhotovostní způsob odbavování cestujících, kteří si jízdenku museli zakoupit v předprodeji v trafikách či obchodech.\n\n\nLinky 1,3,5,6,7,8,10 (7 linek), licenční čísla 946001 až 946010. Dopravcem je ČSAD Vsetín a. s. (v minulosti MHD zajišťoval vsetínský dopravní závod 713 národního a později státního podniku ČSAD KNV Ostrava).\n\nV reakci na pokles počtu cestujících MHD byl od 14. června do 14. července 2009 v celé síti MHD zkušebně vyhlášen bezplatný tarif a vedení města uvažuje, že by tuto formu podpory MHD zavedlo dlouhodobě. Běžná roční dotace na MHD je asi 9 milionů Kč, vícenáklady na měsíční bezplatný provoz jsou asi 0,3 milionu Kč, ročně je přepraveno asi 900 tisíc cestujících (t. j. dotace činí zhruba 10 Kč na jednoho). Bezplatnou MHD v předchozích letech zavedly například Třeboň nebo Hořovice. Oproti stejnému období předchozího roku užívalo ve druhé polovině června během experimentu MHD o 18 % cestujících více. Starosta plánuje zopakování experimentu na podzim.\n\nV roce 2014 návrh rady města na zavedení bezplatné MHD v zastupitelstvu těsně neprošel. V dubnu 2017 zastupitelstvo města rozhodlo, že bude bezplatnost MHD od září 2017 zavedena znovu; Vzhledem k tomu, že jízdné pokrývá jen 17,5 % nákladů, roční platba bude navýšena z dosavadních 9 milionů jen o 1,9 milionu od města Valašské Meziříčí a 0,6 milionu od obcí Krhová a Poličná. Využity mají být příjmy za překračování povolené rychlosti na základě stacionárních radarů, které byly instalovány ve městě na podzim 2016 a za půl roku bylo díky nim vybráno téměř 7 milionů korun.\n\nOd 1. května 2012 byl zaveden tříměsíční zkušební provoz formou radiobusu na málo využívaných spojích u čtyř stávajících linek MHD (946501, 946503, 946505, 946507). Jízdné je shodné jako v běžných spojích. Jízdu je nutno objednat telefonicky nejpozději 30 minut předem.\n\nV dubnu 2017 zastupitelstvo města výraznou většinou rozhodlo o tom, že od září 2017 bude zavedena bezplatná přeprava v MHD. Impulzem k rozhodnutí měly být podle starosty Roberta Stržínka opakované smogové situace i katastrofální dopravní situace ve městě a cílem má být zvrácení dosavadního trendu úbytku cestujících v MHD. Jízdné dosud pokrývalo 17,5 % nákladů na provoz MHD. Dosud město platilo provozovateli, ČSAD Vsetín, 9 milionů Kč ročně, po zavedení bezplatného jízdného to má být o 1,9 milionu korun více, dalších 0,6 milionu na pokrytí výpadků příjmů z jízdného poskytnou obce Krhová a Poličná. Výpadek příjmů z jízdného mají pokrýt peníze z pokut od řidičů. Od podzimu 2017 v Meziříčí začaly fungovat stacionární radary a do ledna řidiči zaplatili za překročení povolené rychlosti téměř 7 milionů korun.\n\nZáklad MHD tvoří 3 vozy SOR BN 12, 2 vozy Irisbus Citelis Line 12M, vůz Setra S 315 NF a 3 vozy Irisbus Crossway LE 12.8M. \n\n\nLinky 940070 a 940071 nemají status městské autobusové dopravy. Dopravcem je ČSAD Vsetín a. s.\n\n\n"}
{"id": "349975", "url": "https://cs.wikipedia.org/wiki?curid=349975", "title": "Miroslav Sígl", "text": "Miroslav Sígl\n\nMiroslav Sígl (25. září 1926 Obříství, okres Mělník – 5. prosince 2012 Praha) byl český publicista a spisovatel.\n\nVystudoval měšťanskou školu T. G. Masaryka v Neratovicích a Jubilejní měšťanskou školu Svatopluka Čecha v Obříství, dále Obchodní akademii Praha-Karlín a Vysokou školu politickou v Praze.\n\nStal se redaktorem \"Mladé fronty\" (květen 1945 až 1951, propuštěn z politických důvodů), \"Hospodářských novin\" (1957 až 1965), \"Televizních novin\" Československé televize, \"Mediažurnálu\", \"Inovačního podnikání\", \"Času\" (časopis Masarykova demokratického hnutí , v letech 2005–2006 byl předsedou redakčního kruhu) a dalších periodik. Přispíval do mnoha dalších periodik. Jeho tématy byly hlavně ekonomika, žurnalistika a regionální historie.\n\nJako pracovník redakce \"Televizních novin\" se v srpnu 1968 podílel na vzniku a provozu rozhlasového Svobodného vysílače, proto byl následně z ČST propuštěn. V době normalizace (od roku 1971) nemohl publikovat. Do roku 1988 pracoval jako rešeršér ve Strojírenském informačním ústavu, odkud musel odejít kvůli šíření samizdatových \"Lidových novin\".\n\nPo sametové revoluci byl zakládajícím členem Syndikátu novinářů České republiky a spoluzakladatelem Klubu novinářů Pražského jara 68.\n\nByl dlouholetým kronikářem rodného Obříství. Spolupracoval s kronikáři několika obcí na Mělnicku a Prahy 10. Město Mělník ocenilo jeho dlouholetý přínos pro Mělník a celý region, starosta města mu při příležitosti jeho 85. narozenin předal Denár kněžny Emmy.\n\nByl ženatý, měl tři děti, šest vnoučat, čtyři pravnučky.\n\nNapsal mnoho knih, například\n\n\n\n"}
{"id": "349981", "url": "https://cs.wikipedia.org/wiki?curid=349981", "title": "Walther PP", "text": "Walther PP\n\nWalther PP patří k nejpoužívanějším kapesním pistolím a svým konstrukčním řešením ovlivnila další vývoj ručních palných zbraní. Původně byla navržena v německé zbrojovce Walther v letech před druhou světovou válkou jako \"Polizei Pistole\" – PP pro účely vyzbrojení uniformované policie. Nejprve byla používána ráže 7,65 mm Browning, později se vyráběly modifikace v dalších rážích 9 mm Browning krátký a .22 Long Rifle.\n\nV roce 1931 byla vyrobena menší verze PPK (\"Polizei Pistole Kriminalmodell\", někdy též \"P. P. Kurz\", ale původ tohoto značení je nejasný), která byla určena pro kriminální policii jako zbraň pro skryté nošení. Tato pistole se od modelu PP lišila kromě menších rozměrů také konstrukcí těla zbraně, na jehož rukojeti byla nasazena jednodílná pažbička. Model PP měl klasické dvoudílné střenky rukojeti.\n\nNejrozšířenější provedení pistole PPK bylo v ráži 7,65 mm Browning. Roku 1933 se objevily varianty ráže .22 Long Rifle, 6,35 Browning a 9 mm Browning krátký, které nedosáhly velkého rozšíření.\n\nVelkou výhodou pistole PPK byly její malé rozměry a především konstrukční řešení dvoučinného spoušťového mechanismu, které umožňovalo bezpečné nošení zbraně s nábojem v nábojové komoře. Oproti modelu PP měla však tato zbraň silnější zpětný ráz.\n\nLicenční výroba pistolí PP a PPK probíhala rovněž ve Francii u firmy Manurhin a nelegální kopie byly vyráběny i v Číně.\n\nZbraň je rovněž spojována se slavnou sérii filmů o britském agentovi 007 Jamesi Bondovi.\n\nTraduje se, že touto zbraní spáchal sebevraždu Adolf Hitler.\n\nUvedena na trh v roce 1972 jako plně ocelová varianta PP a komorovaná pro náboj 9 × 18 mm Ultra. Byla navržena jako pistole pro policejní službu. Poté co byl 9 × 19 mm Parabellum vybrán jako standardní policejní náboj pro Německou Spolkovou Policii, experimentální 9 × 18 mm Ultra náboj přestal být používán. Německé policii bylo prodáno pouze okolo 2 000 pistolí PP Super v 70. letech a poté pro nedostatečné prodeje ji zbrojovka Walther stáhla v roce 1979 z nabídky.\n\nPistole Walther PP a Walther PPK jsou pistole s neuzamčeným závěrem a dvojčinnou spouští. Většina součástí zbraně byla vyráběna technologiemi třískového obrábění. Střenky rukojeti byly odlévány z plastu. Pojistka je umístěna na levé straně závěru a umožňuje bezpečné vypuštění bicího kohoutu. Pistole PPK nejpoužívanější ráže 7,65 mm má schránkový zásobník na 7 nábojů.\n\n\n"}
{"id": "349985", "url": "https://cs.wikipedia.org/wiki?curid=349985", "title": "Okres Voitsberg", "text": "Okres Voitsberg\n\nVoitsberg je okres v rakouské spolkové zemi Štýrsko. Má rozlohu 678,60 km² a žije tam 51 788 obyvatel (2013). Sídlem okresu je město Voitsberg, největší počet obyvatel má město Köflach. Sousedí s okresy Murtal, Graz-Umgebung, Deutschlandsberg a spolkovou zemí Korutany. Okres se dále člení na 25 obcí.\n\n"}
{"id": "349986", "url": "https://cs.wikipedia.org/wiki?curid=349986", "title": "Roman Joch", "text": "Roman Joch\n\nRoman Joch (* 27. října 1971 Banská Bystrica) je český politik, publicista, politický komentátor a překladatel. Je obvykle považován za konzervativce, sám se označuje za liberálního konzervativce.\n\nV letech 1994–1996 byl zahraničním tajemníkem Občanské demokratické aliance, v letech 2001–2003 místopředsedou Konzervativní strany a od roku 2003 je ředitelem Občanského institutu, s nímž spolupracuje již od roku 1991.\n\nAbsolvoval také stáže v amerických konzervativních think-tancích, a to nejprve v roce 2001 v Acton institute a v roce 2007 v Claremont Institute. Od roku 2007 působí na Národohospodářské fakultě Vysoké školy ekonomické a přednáší zde předmět Politické ideologie. Od stejného roku vyučuje i na vysoké škole CEVRO institut. V roce 2005 také vyučoval předmět Americké konzervativní myšlení na Fakultě sociálních studií Masarykovy univerzity.\n\nOd srpna 2010 do října 2012 vykonával funkci poradce premiéra Petra Nečase v oblasti zahraničí a lidských práv a od roku 2012 do roku 2014 působil jako poradce pražského primátora Tomáše Hudečka.\n\nV komunálních volbách v roce 2014 neúspěšně kandidoval jako nestraník za KDU-ČSL v městské části Praha-Klánovice.\n\nV srpnu 2010 si Jocha vybral premiér Petr Nečas za svého poradce v oblasti zahraničí a lidských práv.\nSpolupráci s ním ukončil v říjnu 2012 po článku kritizujícím prezidenta Václava Klause, který Joch uveřejnil na svém blogu.\n\nNa Jochovo jmenování poradcem premiéra reagovalo několik občanských sdružení uspořádáním demonstrací před úřadem vlády 18. srpna 2010. Transparenty protestujících kritizovaly některé z Jochových výroků, například že \"„kontrolované mučení by mělo být povoleno jen za účelem získávání informací, jež zachrání nevinné životy“\" nebo že chilský diktátor Augusto Pinochet patří mezi lidi, kteří \"„nejsou bez poskvrny; ale nejsou ani beze cti.“\" Protestující dále citovali Jochovy výroky, např. že pravice má právo \"„nastolit pravicový autoritativní režim“\", pokud by \"„západní civilizaci hrozil zánik v důsledku politické a intelektuální impotence levice“\" nebo \"„v důsledku její vnitřní dezintegrace, totiž opuštěním civilizačních hodnot a ctností ve prospěch volného průchodu choutkám a vášním“\".\n\nPodle politoložky Vladimíry Dvořákové Joch \"„v podstatě odmítá i většinový diskurs o lidských právech, a lze očekávat, že se jej bude pokoušet marginalizovat“\". Součástí myšlenkové výbavy Romana Jocha je podle ní i radikální antikomunismus, jenž vyrůstá z extrémního konzervativního myšlení a fundamentalistického katolicismu. Ultrakonzervativní diskurs, který Joch reprezentuje, se podle Dvořákové pohybuje na pomezí xenofobie, rasismu a homofobie a v Česku je marginální. Jiří Pehe uvedl, že Joch pojímá lidská práva především z perspektivy lidské svobody a „neuznává kolektivní a sociální lidská práva“. Podle něj bylo možno jen těžko očekávat, že by si k sobě konzervativní premiér pozval liberála, či dokonce socialistu.\n\nJoch byl též terčem kritiky ze strany odpůrců vojenské intervence NATO vůči Jugoslávii a americké intervenční zahraniční politiky obecně. Byl také kritizován pro své výroky vyjadřující nekompromisní nárok na absolutní pravdu pro katolickou církev: \"„Celá Pravda nesmíchaná s omyly je jen v Církvi katolické. Proto to nejlepší, co člověk může udělat, je stát se katolíkem.“\"\n\nDne 2. října 2012 označil Joch ve svém blogu prezidenta Václava Klause nepřímo za „ufňukanou kremlofilní bábu“. Reagoval tak na to, že Klaus incident v Chrastavě 28. září 2012, při němž ho šestadvacetiletý Pavel Vondrouš zasáhl pistolí střílející plastové kuličky, popsal jako „atentát na prezidenta republiky“. \"„Na levici nenávidím a – upřímně – nesnáším tu její ufňukanost, mentalitu plačtivého ‚cry-baby‘, neustálého sebe-stylizování do role věčné oběti... A nesnáším to taky na presidentovi,“\" pokračoval Joch.\nPremiér Petr Nečas se od jeho slov jednoznačně distancoval a ještě týž den rozhodl o ukončení všech smluvních vztahů mezi Jochem a Úřadem vlády. Slovenský deník SME ve svém komentáři vyslovil domněnku, že Joch byl Nečasem obětován, aby si premiér ještě více nepokazil vztahy s prezidentem.\n\nRoman Joch je katolík. K víře konvertoval díky osobnosti amerického politického filosofa, politika a publicisty slovenského původu Michaela Novaka, se kterým se seznámil poprvé při jeho návštěvě Slovenska na počátku devadesátých let. Rozhodující pro něj byla četba jeho méně známé knihy nazvané Proč jsem katolíkem, na jejímž základě se pak rozhodl křesťanem stát.\n\nManželkou Romana Jocha je Jana Jochová, rozená Trlicová, předsedkyně Aliance pro rodinu (dříve \"Výbor na obranu rodičovských práv\").\n\nRoman Joch je autorem řady monografií, odborných studií a článků, jakož i běžných publicistických článků v denících Mladá fronta dnes, Lidové noviny, serveru Česká pozice a dalších médiích.\n\n\n\n"}
{"id": "349987", "url": "https://cs.wikipedia.org/wiki?curid=349987", "title": "Stažitelná vakuola", "text": "Stažitelná vakuola\n\nStažitelná vakuola (či také kontraktilní nebo pulsující vakuola) je váček resp. vakuola uvnitř buněk některých prvoků, sloužící k vyměšování přebytečné vody, čímž reguluje tlak (=> osmoregulační organela). Obvykle je umístěná na periferii buňky a je napojena na okolní cytoplazmatické struktury a mikrofilamenta.\n\nV některých případech vzniká stažitelná vakuola jen dočasně a může na jakémkoliv místě splynout s buněčnou membránou, čímž se voda uvolní ven (tzv. exocytóza). To je případ např. většiny měňavek. U některých prvoků (např. nálevníci) jsou však vytvořeny trvalé vývody, jakési kanálky napojené na stažitelné vakuoly. Důvodem je skutečnost, že tito prvoci mají na svém povrchu kortex, který by bránil přímému splývání kontraktilní vakuoly s cytoplazmatickou membránou.\n"}
{"id": "349992", "url": "https://cs.wikipedia.org/wiki?curid=349992", "title": "Dřevěné chrámy slovenských Karpat", "text": "Dřevěné chrámy slovenských Karpat\n\nNa východním Slovensku v oblasti Karpat se nachází okolo padesáti dřevěných sakrálních staveb zahrnující římskokatolické kostely, evangelické artikulární chrámy a řeckokatolické chrámy. Jejichž počátky sahají do doby 16.–18. století a jsou jedinečným dokladem pronikání východní a západní kultury spolu s lidovým a profesionálním stavitelstvím. Podle historických záznamů bylo těchto staveb původně tři sta.\n\nOsm z těchto staveb bylo v roce 2008 zařazeno na Seznam světového dědictví UNESCO. Výběr jednotlivých staveb zpracoval Památkový úřad Slovenské republiky na základě několika kritérií, které jednotlivé památky musejí splňovat, aby mohly být mezi Světové dědictví přijaty. Následující tabulka zobrazuje jednotlivé památky:\n\nDalší dřevěné kostely, které mají status národní kulturní památky\n\nVýchodoslovenské dřevěné kostely / kostelíky / chrámy / Cerkva jsou dřevěné stavby sakrálního charakteru tvořící zvláštní skupinu v památkovém fondu Slovenska. Do tohoto souboru oficiálně spadá pod uvedeným názvem 27 objektů, které jsou zapsány mezi národní kulturní památky.\n\nSoubor kostelů byl prohlášen za národní kulturní památku usnesením předsednictva SNR číslo 234 v roce 1968. Oznámení o tomto usnesení bylo zveřejněno ve Sbírce zákonů v částce 45/1968 na straně 425.\n\nJejich ojedinělost spočívá zejména v jejich architektuře a technologii výstavby. Stavěli je na území, které vždy oplývalo dostatkem dřeva z bohatých lesů karpatského oblouku. Druhým specifikem východní oblasti Slovenska je kulturní a konfesijní spjatost s byzantským prostředím, která určila zvláštní rysy mnoha kulturních projevů zdejšího lidu a podepsala se i na tvorbě dřevěné sakrální architektury (po náboženské stránce), formované pod vlivem východního náboženského ritu. Dřevěné chrámy, které byly zařazeny do seznamu národních kulturních památek jsou objekty řeckokatolické, kromě chrámu v Ruském Potoku, který je pravoslavný a kostela v Hervartově, který je římskokatolický. Velká většina z těchto chrámů je tedy východního ritu a používá se pro ně označení cerkev. Převážně jsou to tříprostorové stavby se čtvercovým nebo polygonálním presbytářem, s podélnou lodí krytou přesahující kupolí a tzv. babincem. Věž vyrůstá z konstrukce babince, se kterým má nad přízemím společnou střechu. Pozemek, na kterém různé chrámy ležely býval ohrazený srubovou nebo zděnou ohradou a jeho organickou součástí byl často i místní hřbitov.\n\nZákladní konstrukce všech těchto objektů je srubová. Krytinou staveb je dřevěný šindel. Nejpoužívanějším stavebním materiálem býval modřín, který řemeslníci opracovávali sekerou (pilou až v 19. století). Stavitelé pravidelně spojovali dřevěné hranoly dubovými klíny. Stavba spočívala na jednoduché kamenné podezdívce bez maltového pojiva.\n\nVětšina východoslovenských dřevěných chrámů pochází z 18. století (nejstarší a současně nejhodnotnější je kostel v Hervartove pocházející z období kolem roku 1500) a vykazuje konstrukční, dispoziční a uměleckou příbuznost. Mnohé interiéry byly původně vyzdobeny nástěnnými a stropními malbami, založenými na byzantských vzorech. Tvořily protiváhu ikonostasu, který byl výtvarným i funkčním jádrem celé stavby. Prostory bývaly často dotvářeny řezbářskými pracemi.\n\nSoubor východoslovenských dřevěných chrámů představuje jednu z nejvýraznějších památkových skupin na Slovensku. Originalitou, krásou a malebností i svým spojením s prostředím, ve kterém vznikly jsou projevem tvůrčího génia prostého lidu, jeho kulturní a duchovní vyspělosti a řemeslné zručnosti tesařů.\n\nSoubor tvoří 27 sakrálních objektů, které jako celek byly vyhlášeny národními kulturními památkami. Současně soubor aspiruje na zápis do fondu světového kulturního dědictví UNESCO. Kromě dvou - chrámy v Inovce a Ruské Bystré nacházející se v okrese Sobrance v Košickém kraji - všechny ostatní se nalézají na území Prešovského kraje v okresech Svidník (deset objektů), Bardejov (7), Snina (5), Prešov, Stará Ľubovňa a Stropkov (po jednom objektu).\n\n"}
{"id": "350000", "url": "https://cs.wikipedia.org/wiki?curid=350000", "title": "Collodictyonidae", "text": "Collodictyonidae\n\nCollodictyonidae (též Diphylleidae či Diphyllatia) je skupina eukaryotních jednobuněčných organismů s dosud nevyjasněným fylogenetickým postavením a proto často řazená do incertae sedis eukaryot. Podle posledních studií (z r. 2012) může být příbuzná malawimonádám, nebo zaujímat ještě bazálnější postavení ve stromu eukaryot blízko rozhraní mezi Unikonta a Bikonta.. Původně uvažované řazení mezi Apusozoa je již víceméně vyloučeno.\n\nJsou to volně plovoucí prvoci s dvěma či čtyřmi koncovými bičíky. Živí se fagocytózou jiných eukaryotických buněk, a to pomocí velkého nápadného cytostomu.\n\nDo této skupiny se řadí jen několik rodů:\n\n"}
{"id": "350008", "url": "https://cs.wikipedia.org/wiki?curid=350008", "title": "Savage Circus", "text": "Savage Circus\n\nSavage Circus je německo-švédská power metalová skupina původně vytvořená jako vedlejší projekt někdejšího bubeníka Blind Guardian Thomase Staucha.\n\nHistorie kapely se začala psát poté, co Thomasovi jeho přítel Piet Sielck nabídl spolupráci na novém projektu a pustil mu pár ukázek zpěvu Jense Carlssona ze švédských Persuader, jehož hlas je velmi podobný Hansi Kürschovi. Jejich první album, Dreamland Manor, bylo vydáno v roce 2005. V srpnu 2007 Thomas přestal účinkovat v kapele kvůli zdravotním problémům a nahradil ho Mike Terrana.\n\n\n\n\n\n"}
{"id": "350010", "url": "https://cs.wikipedia.org/wiki?curid=350010", "title": "Fáma", "text": "Fáma\n\nFáma (také domněnka či zvěst, anglicky \"rumour\" či \"rumor\") je téměř vždy smyšlená, polopravdivá či nepravdivá informace o člověku, jevu či události ze všech sfér soudobého či současného života.\n\nFáma je uvěřitelná informace nejistého původu, která se spontánně šíří mezi lidmi, a která se zpravidla vztahuje k nějaké aktuální události, diskusi či otázce.\nRůzní se definice etnologů, sociologů či psychologů. Někteří tvrdí, že ji jednoznačně definovat nelze.\n\n\n\n\nFáma je podle Jeana-Noëla Kapferera nejstarším sdělovacím prostředkem. Fáma jako narativní žánr byl znám již ve starověkém Řecku. Pod jménem Pheme se zde vyskytuje postava bohyně nejistého původu, která dodává naději.\nV antickém Římě najdeme zmínky o této bytosti zejména u Vergilia a Ovidia, v satirické formě také u Petronia. Římané jí již připisují také negativní vlastnosti.\n\nPublius Vergilius Maro popsal fámu v díle Aeneis takto:\n<poem>\n\"Pověst, jíž žádná z příšer se rychlostí nemůže rovnat,\"\n\"poněvadž rychlostí roste a chůzí nabývá síly,\"\n\"nesmělá zprvu a malá, však záhy se do výše zvedne,\"\n\"nohama po zemi kráčí a v mracích ukrývá hlavu.\"\n\"Neboť prý rodička Zem, jsouc na bohy zjitřena hněvem,\"\n\"po Koiu, po Enkeladu ji zrodila, poslední sestru,\"\n\"nohou nadmíru rychlých a křídel hbitosti velké,\"\n\"netvor to velký, hrozný – a kolik má po těle peří,\"\n\"tolik – divocí div – má nad nimi slídivých očí,\"\n\"jazyků v mluvících ústech a tolikéž vztyčených uší.\"\n\"Uprostřed nebe a země se temnem za noci vznáší,\"\n\"šustí a k sladkému spánku svá víčka nesklání nikdy.\"\n\"Za světla sedí a slídí buď na střechách vysokých domů\"\n\"anebo na vrchu věží a děsí veliká města,\"\n\"výmysly mluví i lež, však také zvěstuje pravdu.\"\n</poem>\n\nPublius Ovidius Naso ji ve svém díle \"Proměny\" popisuje jako příbytek, kde je vše vidět a slyšet. Bytosti, které tento příbytek obývají, vždy vše, co uslyší, pozmění a pošlou dále.\n\nOd starověku byla fáma – podobně jako pomluva – personifikována jako negativní činitel, nejčastěji zlou starou ošklivou ženou s klubkem hadů ve vlasech či jedovatým hadem v ústech. Jindy má dlouhé uši, aby vše slyšela. Jindy mívá křídla, aby se mohla rychle rozlétnout, a vytrubuje své zvěsti na trubku. Nejoblíbenější bývala její vyobrazení v době renesance a baroka, například v Kuksu je socha od Matyáše Bernarda Brauna.\n\nFáma ovšem může mít také pozitivní smysl. Pak bývala - opět často v době barokní, ale i v 19.století - vyobrazena jako okřídlená vznášející se mladá žena s trubkou u úst, ztotožněná někdy s Nesmrtelností. V tom případě jejím protějškem bývala \"Sláva\" s věncem v rukou věnčící triumfujícího (a nejčastěji zemřelého) hrdinu. Tak například anonymní veršovaná kniha z roku 1641, oslavující mučedníka Jana Nepomuckého, nese titul \"Fama posthuma - Posmrtná pověst\".\n\nSystematický výzkum fámy začal v období druhé světové války v USA, kdy se především zkoumala nepřátelská propaganda. V roce 1944 vyšla kniha Roberta Knappa Psychologie fámy. Knapp v ní rozdělil fámy, které se v USA vyskytovaly v průběhu druhé světové války, na tři základní skupiny:\nJako první také zdůraznil, že fáma je schopna ventilovat a uspokojovat emoční potřeby obyvatelstva.\n\nV roce 1988 byla založena Mezinárodní společnost pro výzkum současné pověsti (International Society for Contemporary Legend Research – ISCLR), která se studiem fám zabývá vedle jejích příbuzných žánrů, především pak tedy současné pověsti.\n\nPrvními vědci, kteří se studiem fámy zabývali, byli psychologové. Následovali sociologové, od 80. let pak etnologové, kteří navázali na své dřívější výzkumy městských legend.\n\nV současnosti fáma převládá jako forma folkloru. Je to šíření neověřené informace o aktuálních problémech ze všech společenských vrstev a ze všech sfér našeho života. Od městské pověsti (z anglického \"urban legend\") se liší stručností (nemá děj), naléhavostí a rychlostí. Účelem fámy je varovat (často falešně) nebo diskreditovat. Oproti tomu současná pověst většinou vypráví příběh, který má za úkol pobavit či šokovat. Obě pocházejí z neověřených zdrojů (někdy z oficiálních médií, bulvárního vysílání, tisku apod.) Fáma se šíří jednak orálně, významným médiem je také internet, nejčastěji sociální sítě.\n\n\n\n\n"}
{"id": "350013", "url": "https://cs.wikipedia.org/wiki?curid=350013", "title": "Exploze lokomotivy Jason", "text": "Exploze lokomotivy Jason\n\nExploze lokomotivy Jason, k níž došlo 27. července 1848, byla do té doby největším železničním neštěstím v Českých zemích a první velkou nehodou na Severní dráze císaře Ferdinanda a na dlouhou dobu ovlivnila pokyny pro údržbu a používání parních kotlů lokomotiv. \n\nLokomotivě Jason (typ Adonis), která vezla pravidelný nákladní vlak č. XI. z Bohumína do Vídně, tehdy mezi stanicemi Hulín a Napajedla náhle explodoval kotel. Na místě zahynuli strojvedoucí Nischlag a topiči Černý a Frank. Čistič Prischka, který sloužil jako tendrová stráž, utrpěl řadu těžkých zranění, na která dvě hodiny po výbuchu zemřel. Dále byli lehce raněni dva nakladači, oba se však vyléčili, byť stav nakladače Mandla (který byl zraněn až po nehodě při záchranných pracích, když ho zavalil náklad) byl původně shledán natolik rizikovým, že jej přivolaný kněz zaopatřil společně s Prischkou. Ze čtyřiceti vozů bylo rozbito či poškozeno sedmnáct, trosky lokomotivy byly nacházeny až 600 metrů od místa výbuchu.\n\nPříčina exploze nebyla nikdy spolehlivě objasněna, nejčastěji se udávaly důvody jako závada na kotli, chyba strojvedoucího, odpadnutí velkého kusu kotelního kamene či nepředpokládaný vývoj a exploze tzv. třaskavého plynu. \n\nZa nejpravděpodobnější příčinu vyšetřovatelé považovali, že v kotli došlo buď z technické příčiny (porucha čerpadel) nebo chyby strojvůdce (chybné nastavení vodoznaku) k nedostatku vody v kotli, za jakého stavu strojvedoucí zprovoznil čerpadla. Napuštění studené vody do rozžhaveného prázdného či téměř prázdného kotle vedlo k prudkému vývoji obrovského množství páry, která způsobila enormní přetlak, který kotel nemohl vydržet. Tato teorie dobře vysvětluje řadu důkazů a svědectví sesbíraných po nehodě, má však i své slabé místo, neboť kotel měl pro tyto případy zabudovanou pojistku v podobě zvláštního olovem vyplněného šroubu - olovo se mělo při poklesu hladiny vody a rozžhavení kotle rozpustit, což by vedlo k zatopení topeniště vodou a prevenci katastrofy. To se evidentně nestalo (šroub byl nalezen zcela neporušený), což vyšetřovatelé nebyli schopni vysvětlit.\n\n"}
{"id": "350021", "url": "https://cs.wikipedia.org/wiki?curid=350021", "title": "The Ting Tings", "text": "The Ting Tings\n\nThe Ting Tings je anglická popová skupina, která vznikla v roce 2006 v Salfordu. Je tvořena pouze dvěma členy: Katie White (zpěv, kytara, bicí) a Julesem De Martinem (zpěv, bicí). Pozornost na sebe strhli koncem roku 2007, a to díky dvojici singlů „Great DJ“ a „That's Not My Name“. Debutové album \"We Started Nothing\" vydané 19. května 2008 na Columbia Records se dostalo na první místo britské hitparády stejně jako singl „That's Not My Name\".\n\nPřed založením The Ting Tings působila Katie White v dívčí skupině TKO, Jules De Martino začínal v kapele Babakoto. Jejich popularita rychle stoupala vystupováním na malých parties v Salfordu, a tak koncem roku 2007 podepsali smlouvu s Columbia Records, aby vzápětí vydali singly „That's Not My Name/Great DJ\" a „Fruit Machine\". V červnu 2008 si zahráli na Glastonbury, koncem srpna byl klip „Shut Up and Let Me Go“ nominován na nejlepší video v rámci MTV Video Music Awards.\n\nHit „That's Not My Name“ byl použit v české reklamě mobilního operátora T-Mobile. Později byl použit i hit Be The One.\n\nKapela má na svém kontě zatím jedno studiové album s názvem \"We Started Nothing\" vydané v květnu 2008. Druhé studiové album s názvem \"Sounds From Nowheresville\" po dlouhých odkladech vychází v Británii 27. února 2012, v USA poté v březnu.\n\nDvojice započala práce na třetím studiovém albu v listopadu 2012.\n\n\n\n"}
{"id": "350022", "url": "https://cs.wikipedia.org/wiki?curid=350022", "title": "Megaupload", "text": "Megaupload\n\nMegaupload Limited byla internetová společnost sídlící v Hongkongu a zabývající se poskytováním on-line služeb v oblasti ukládání souborů a jejich zobrazování. Společnost založil v roce 2005 Kim Dotcom.\n\nKvůli obviněním z nelegálního hostování a šíření souborů chráněných autorským právem byl 19. ledna 2012 zablokován americkou vládou. To vedlo aktivisty ze skupiny Anonymous k rozsáhlému internetovému útoku na některé vládní servery. Megaupload se však brání a tvrdí, že plně spolupracoval a nahlášené nelegální soubory mazal.\n\nJeho nástupcem je server MEGA.\n\n"}
{"id": "350025", "url": "https://cs.wikipedia.org/wiki?curid=350025", "title": "Freeez", "text": "Freeez\n\nFreeez byla britská hudební skupina proslulá především jako jedna prvních a předních jazz-funkových skupin, která začínala už na počátku osmdesátých let 20. století.\n\nZakladatelem této skupiny je John Rocca. Složení skupiny se s lety měnilo, ale členy byli vždy zakladatel Johnem Rocca a klíčoví členové, jako jsou Andy Stennet (klávesy), Peter Maas (basa), Paul Morgan a Everton Mcalla (bicí).\n\nNa první nahrávce kapely Freeez, \"Keep in Touch\" (1980) účinkoval i kytarista Jean-Paul \"Bluey\" Maunick z britské funkové kapely Incognito, dále u druhé zpívala vokály zpěvačka Ingrid Mansfield Allman. Andy Stennet a John Rocca rovněž nahrávali pod různými pseudonymy jako Pictures či Pink Rhythm (v roce 1985). Kapela pak podepsala smlouvu s nahrávací společností Banquet Beggars Records ve Velké Británii.\n\nKapela Freeez se snad nejlépe zapamatovává podle jejich mladičkého Britfunk stylu a to zejména ve Spojeném království díky účinkování písně \"Southern Freeez\" v britských a evropských hitparádách. Většina jejich raných prací, včetně písně \"Southern Freeez\" se stala jistou částí v rámci jazz-funkové scény ve Velké Británii, v raném roku 1980 .\n\nPíseň \"I.O.U\" napsaná, produkovaná a upravená americkým producentem Arthurem Bakerem, (v té době známý pro jeho kolaboraci s hip-hopovými akty jako Planet Patrol, Afrika Bambaataa a také s britskou post-punkovou kapelou, New Order) byla použita do breakdance (taneční subkultura k hip-hop muzice) filmu \"Beat Street\" (1984). Song se také dostal do různých hitparád, význačně do US Billboard Dance (1. příčka), UK Singles (2. příčka) a US Billboard R&B (13. příčka) hitparád přes léto 1983 a tak \"IOU\" byl velmi blízko písniček od Madonny, Michaela Jacksona či Davida Bowieho. Následně Freeez vydali další singly z alba jako \"Pop Goes My Love\"/\"Scratch Goes My Dub\" (taktéž produkované Arthurem Bakerem), který se dostal do britské hitparády a americké Billboard club/dance hitparády a byl to prakticky poslední větší hit kapely Freeez. V roce 1987 vznikl nový remix songu \"IOU\" a ukázal sílu této písničky, neboť se opět dostala do hitparád, rovnou do národní UK Singles hitparády (23. příčka) a US Billboard Dance hitparády (18. příčka).\n\nV roce 1983 se kapela Freeez přeorganizovala a Louis Smith, klávesák, pisatel a programátor (s Billy Chrichton; dříve na VOXPOP) se stal kytaristou a skladatelem. Freeez následně odešli nahrát (své zřejmě poslední) album \"Idle Vice\" (1984) v ateliéru číslo 2 ve Abbey Road studiu, kde nahrávali i The Beatles. \"That Beats My Patience\" je první singl z alba. Louis Smith pak odešel dělat příležitostného klávesového hráče a jel na turné například s britskou rockovou kapelou The Escape Club, kteří měli v USA hit číslo 1, \"Wild Wild West\" a několik dalších hitů, které se dostaly do hitparád především ve Spojených státech.\n\n"}
{"id": "350030", "url": "https://cs.wikipedia.org/wiki?curid=350030", "title": "Panhardova tyč", "text": "Panhardova tyč\n\nPanhardova tyč (též tyč Panhard) je součást nápravy automobilu, která zajišťuje příčné vymezení nápravy vůči vozidlu. Původně byla vyvinuta v automobilce Panhard ve Francii na začátku 20. století, od té doby se široce používala.\n\nProtože účelem zadní nápravy automobilu je, aby umožnila svislý pohyb kol vzhledem k vozidlu, je nepřípustné, aby se kola pohybovala vpřed a vzad nebo ze strany na stranu. Panhardova tyč vznikla pro zamezení druhému z uvedených případů. Je to jednoduché zařízení, sestávající z tuhé tyče probíhající napříč vozidlem společně s osou zadní nápravy. Na svých koncích je tyč ukotvena otočně, a to tak, že umožňuje pohyb nápravy vůči vozidlu pouze ve svislé rovině. Neumožňuje účinně zajistit nápravu vůči pohybu ve směru podélné osy vozidla, proto se často používá společně s vlečenými rameny, která nápravu vymezí v podélném směru. Toto uspořádání se obvykle používá pouze u zadních náprav odpružených vinutými pružinami, protože listové pružiny samy o sobě zajišťují dostatečnou příčnou tuhost.\nVýhodou Panhardovy tyče je její jednoduchost. Hlavní nevýhodou je, že náprava se nutně musí pohybovat ve výseči relativně k vozidlu, s poloměrem rovným délce tyče. Pokud je tyč příliš krátká, bude se náprava v místě na konci dráhy pružiny nadměrně pohybovat vůči vozidlu. Proto je Panhardova tyč méně vhodná pro menší vozidla než pro větší. Konstrukce, která je podobná, ale která dramaticky zmenšuje příčnou složku pohybu nápravy, se nazývá Wattův přímovod.\n\nNěkterá vozidla, například Land Rover, mají, pokud nebyl zvolen Wattův přímovod, na poháněné přední nápravě Panhardovu tyč.\n\n"}
{"id": "350031", "url": "https://cs.wikipedia.org/wiki?curid=350031", "title": "Results May Vary", "text": "Results May Vary\n\nResults May Vary je album skupiny Limp Bizkit.\n\nPřed natáčením Results May Vary kapelu opustil Wes Borland, který se v té době věnoval svým projektům, např. Big Dumb Face. Borlanda nakonec nahradil Mike Smith (SNOT), jinak sestava zůstala stejná – Fred Durst za mikrofonem, John Otto za bicíma, Sam Rivers na baskytaru, DJ Lethal za mixážním pultem.\n\nNa \"Results May Vary\" pozměnili Limp Bizkit styl, což mnoho fandů nezkouslo. Podobně jako hudební kritici. Album vyšlo také s bonusy, ve Velké Británii se songem \"Let It Go\", v japonské verzi s písní \"The Armpit\". Album se taktéž dalo zakoupit s bonusovým DVD.\n\n\n"}
{"id": "350032", "url": "https://cs.wikipedia.org/wiki?curid=350032", "title": "Dark Passion Play", "text": "Dark Passion Play\n\nDark Passion Play je šesté studiové album finské metalové skupiny Nightwish. Poprvé v něm vystoupila nová zpěvačka Anette Olzon a je to také nejdražší album Nightwish.\n\nAutorem většiny textů a zakladatelem skupiny Tuomas Holopainenem je považováno za dosud nejtvrdší, značná část fanoušků si však myslí opak, kvůli jemnému hlasu Anette Olzon, která nemá operní hlas jako bývalá zpěvačka Tarja Turunen.\n\nS albem je spjato i světové turné, které trvalo necelé tři roky. Bylo přerušeno tříměsíční přestávkou, aby si skupina mohla odpočinout. Samotné turné vyvrcholilo 19. září 2009 v Hartwall aréně ve Finsku.\nObsahuje stejné skladby jako Dark Passion Play, ale v instrumentální verzi.\n"}
{"id": "350034", "url": "https://cs.wikipedia.org/wiki?curid=350034", "title": "Stefan Holm", "text": "Stefan Holm\n\nStefan Holm (* 25. května 1976, Forshaga) je bývalý švédský sportovec, atlet, olympijský vítěz (2004), čtyřnásobný halový mistr světa (2001, 2003, 2004, a 2008) a dvojnásobný halový mistr Evropy (2005, 2007) ve skoku do výšky.\n\nAtletickou kariéru ukončil v roce 2008, kdy vybojoval ve Valencii čtvrtý titul halového mistra světa a na letních olympijských hrách v Pekingu skončil těsně pod stupni vítězů, na 4. místě.\n\nJeho výška je „pouhých“ 181 cm.\n\nNa Letních olympijských hrách 2004 skončil na prvním místě výkonem 236 cm. Druhý byl Matt Hemingway (234 cm) a třetí Čech Jaroslav Bába (také 234 cm). Byla to jeho první medaile z letních olympijských her. Poprvé reprezentoval na olympiádě v roce 2000 v australském Sydney, kde skončil na čtvrtém místě, když o medaili přišel jen díky horšímu technickému zápisu na výšce 229 cm, kterou překonal třetím pokusem.\n\nNa Mistrovství světa v atletice 2003 získal svoji první a doposud i poslední medaili z mistrovství světa, stříbrnou.\n\nNa Mistrovství světa v atletice 2005 obsadil až sedmé místo. Skočil 229 cm na druhý pokus.\n\nNa Mistrovství světa v atletice 2007 skončil na čtvrtém místě, přestože všechny výšky do 233 cm skočil na první pokus, ale 235 cm už neskočil, zatím co Donald Thomas z Baham, Rus Jaroslav Rybakov a Kypřan Kyriakos Ioannou ano.\n\nPatří mezi šest výškařů celé historie, kteří v hale překonali 240 cm. Totéž dokázali také Ivan Uchov, Hollis Conway, Patrik Sjöberg, Carlo Thränhardt a Javier Sotomayor.\n\n"}
{"id": "350036", "url": "https://cs.wikipedia.org/wiki?curid=350036", "title": "Zkušenostní body", "text": "Zkušenostní body\n\nZkušenostní body (body zkušenosti, často dle anglického \"experience points\" zkracováno jako XP) jsou veličinou, která vyjadřuje zkušenost dané postavy. Používají se v rámci stolních i počítačových her na hrdiny. Zkušenostní body jsou udělovány zejména za překonávání překážek, ať už jde o plnění úkolů, boj s nepřáteli či dosažení určité lokace. Zvláště v rámci stolních her pak mohou být rozdělovány body navíc např. za vpravení se do role či vynalézavá řešení problémů.\n\nAby se ale postavy nestávaly příliš mocné a balancování obtížnosti složité, používají některé hry tzv. \"zkušenostní limit\". Tato hranice značí sumu celkových zkušenostních bodů, kterou postava nemůže nikdy překročit. Používá-li hra pro postavy systém úrovní (levelů), je maximální dosažitelná úroveň dosažitelná v rámci daného zkušenostního limitu označována jako \"level cap\".\n"}
{"id": "350038", "url": "https://cs.wikipedia.org/wiki?curid=350038", "title": "Andreas Thorkildsen", "text": "Andreas Thorkildsen\n\nAndreas Thorkildsen (* 1. dubna 1982, Kristiansand) je norský atlet, dvojnásobný olympijský vítěz, mistr světa a dvojnásobný mistr Evropy v hodu oštěpem.\nPrvní úspěch zaznamenal v roce 2000 na juniorském mistrovství světa v Santiago de Chile, kde získal stříbrnou medaili. O rok později bral stříbro také na juniorském mistrovství Evropy v italském Grossetu. V roce 2008 se stal vítězem ankety Atlet Evropy. Jeho osobní rekord činí 91,59 metru. Tento výkon hodil 2. června 2006 na mítinku Zlaté ligy v Oslu.\n\n"}
{"id": "350039", "url": "https://cs.wikipedia.org/wiki?curid=350039", "title": "Paparazzi", "text": "Paparazzi\n\nPaparazzi (množné číslo; jednotné číslo mužského rodu je paparazzo) jsou bulvární fotografové, kteří se většinou zabývají fotografováním privátních situací známých osobností, herců, politiků apod.\n\nVýraz paparazzi je novotvar použitý ve filmu Federica Felliniho \"La dolce vita (Sladký život)\" z roku 1960, v němž bulvární novinář příjmením Paparazzo (ztělesněný Walterem Santessem), přijde několikrát za protagonistou filmu (Marcello Mastroianni). Fellini postavu vytvořil podle Tazia Secchiaroliho, slavného fotografa celebrit v Římě šedesátých let. Při výběru jména se režisér inspiroval postavou z románu George Gissing: Coriolano Paparazzo bylo jméno majitele ubytovny, který poskytl přístřeší anglickému spisovateli během jeho cesty po Itálii.\n\nZa první fotografii tohoto typu je považován snímek mrtvého vévody a bývalého kancléře Otto von Bismarcka na smrtelné posteli z roku 1898 od Wilhelma Wilckeho a Maxe Christiana Priestera.\n\nVzhledem k obtěžování paparazzi je v některých (zejména evropských) zemích jejich činnost omezena právními předpisy a stanovením míst, kde mohou fotografovat. V České republice, Německu a Francii potřebují fotografové od portrétovaného povolení se zveřejněním jeho portrétu (viz model release). Výjimkou, pro kterou svolení není třeba, mohou být jednak úřední jednání na základě zákona, jednak přiměřené užití pro vědecké či umělecké účely a zpravodajství, pokud však toto užití není v rozporu s oprávněnými zájmy této osoby.\n\nZnámý je příklad smrti princezny Diany, která se snažila ujet v automobilu před pronásledováním fotografů - paparazziů. Paparazzi byli soudem označeni za spoluviníky na smrti princezny Diany, přestože však jich několik bylo vzato do vazby, žádný z nich nebyl odsouzen.\n\n\nMezi nejznámější české \"paparazzi\" fotografy se řadí Martin Hykl a David Kundrát z deníku Blesk či Vadim Kramer a Pavel Dvořák, dříve z dnes již zaniklého týdeníku Spy.\n\nVýraz „paparazzi“ se objevuje v písni Beatles Sun King z alba Abbey Road 1969 a píseň s názvem Paparazzi zpívá zpěvačka Lady GaGa.\n\n\n\n"}
{"id": "350040", "url": "https://cs.wikipedia.org/wiki?curid=350040", "title": "Nick Straker Band", "text": "Nick Straker Band\n\nNick Straker Band byla popová hudební skupina z Londýna (Anglie), kterou vedl hudebník a zpěvák Nick Straker (pravým jménem Nick Bailey). Kapela měla několik hitů v americké \"Billboard Hot Dance Club\" hitparádě. Tato skupina mimo jiné sdružovala několik členů kapely \"New Musik\". Jejich nejúspěšnější píseň v USA, \"\"A Little Bit of Jazz\"\", strávila jeden týden v Hot Dance hitparádě na #1 příčce. Další jejich úspěšná píseň, \"\"A Walk in the Park\"\", skórovala příčkou #20 ve Velké Británii (UK Singles Chart) v roce 1980, o rok dříve tedy v roce 1979 \"A Walk in the Park\" byl hit v kontinentální Evropě.\n\nDo této skupiny patří následující hudebníci Tony Mansfield, Pete Hammond, Phil Towner, John McShearer a Nick Bailey.\n\n"}
{"id": "350041", "url": "https://cs.wikipedia.org/wiki?curid=350041", "title": "David Goodier", "text": "David Goodier\n\nDavid Goodier je baskytarista britské skupiny Jethro Tull. \n\nGoodier účinkoval od roku 1979 jako baskytarista v několika jazzových a rockových skupinách, vystupoval též v divadle \"Bristol Old Vic\" a kromě jiného, vystupoval v muzikálech Annie, Jesus Christ Superstar a Evita.\nDavid začal spolupracovat s Ianem Andersonem v roce 2002, kdy hrál v jeho doprovodné skupině \"Rubbing Elbows Band\" a se skupinou Jethro Tull pak v roce 2006.\n\nV roce 2007 vydal album se skupinou Carmina. Je docentem na univerzitách \"Exeter University\", \"Dartington College of Arts\" a \"Dartington International Summer School\".\n\n"}
{"id": "350045", "url": "https://cs.wikipedia.org/wiki?curid=350045", "title": "Drabčík sršní", "text": "Drabčík sršní\n\nDrabčík sršní (\"Velleius dilatatus\") je druh brouka z čeledi drabčíkovití, který dorůstá velikosti 15–24 mm. Obývá oblasti, kde sídlí sršni – žije buď jako komenzál přímo uvnitř hnízd, ale nalézán bývá i na stromech v jejich okolí.\n\nHmyz s proměnou dokonalou, tedy vajíčko, larva nebo housenka (několikrát se svléká), kukla a dospělec.\nDrabčík sršní má hlavu a štít hnědočerné barvy, zatímco krovky a zadeček jsou černé. Většina těla je lysá, ale na krovkách jsou pozorovatelné chlupy.\n\nTento druh není škůdce.\n\nTento druh není v České republice chráněný.\n\n\n"}
{"id": "350046", "url": "https://cs.wikipedia.org/wiki?curid=350046", "title": "Hubal", "text": "Hubal\n\nHubal byl bůh, který byl uctíván v Arábii v době před příchodem islámu. Místem jeho uctívání byla Ka'ba a mezi 360 bohy, jež zde byli uctíváni, byl nejvíce ceněn právě Hubal. Měl původně podobu kamenného idolu. Vedle Hubala byli ve svatyni v Ka'bě uctívány především bohyně al-Lát, al-Uzzá a Manát. Tyto bohyně bývají někdy Araby označovány jako „Alláhy dcery“, které zavrhoval sám prorok Muhammad. Jelikož však prorok příliš nekritizoval Hubala, Julius Wellhausen z toho odvodil, že Hubal je totožný s Alláhem, bohem Mekkánců. To je však předmětem dohadů, např. novodobější rozsáhlá studie Saifulláha a ʿAbdulláh Davida dospěla ke zcela opačnému závěru, totiž že „Hubal není Alláh“.\n\n"}
{"id": "350048", "url": "https://cs.wikipedia.org/wiki?curid=350048", "title": "John O'Hara", "text": "John O'Hara\n\nJohn O'Hara (Liverpool, 1962) je britský dirigent, který od roku 2003 hraje na klávesy a akordeon ve skupině Iana Andersona \"Rubbing Elbow Band\", od roku 2006 pak ve skupině Jethro Tull.\n\nO'Hara je docentem \"Bath University\" a \"Bristol University\" a hostujícím docentem \"Royal Welsh College of Music and Drama\".\n\n John O'Hara na oficiálních stránkách Jethro Tull\n"}
{"id": "350049", "url": "https://cs.wikipedia.org/wiki?curid=350049", "title": "Festival Southside", "text": "Festival Southside\n\nFestival Southside je hudební festival, který se koná každý rok v jižním Německu poblíž Tuttlingenu. Vystupují na něm alternativní i mainstreamové rockové kapely, podstatnou část programu tvoří též domácí kapely. Živý přenos jednotlivých koncertů má na starosti hudební kanál VIVA, německá odnož MTV. Za jeho mateřský festival bývá označován Hurricane, jenž se koná ve stejném termínu v severním Německu od roku 1973. Program je v posledních letech totožný se Southside, rozdílné jsou pouze časy vystoupení.\n\nPrvní ročník proběhl v roce 1999 na bývalém vojenském letišti u Neubibergu poblíž Mnichova. Počínaje rokem 2000 se festival přesunul do Neuhausenu, kde se koná dodnes. Poprvé bylo vyprodáno v roce 2003, kdy návštěvnost čítala okolo 38 000 lidí, o dva roky později se počet návštěvníků poprvé přehoupl přes hranici čtyřiceti tisíc (45 000). V roce 2007 se den před začátkem festivalu přehnala bouře, při které zahynul jeden člověk a další byl vážně zraněn. Obě hlavní scény byly vážně poničeny, naštěstí však byly včas opraveny.\n\nBlur, Die Fantastischen Vier, Guano Apes, Massive Attack, Muse, Oomph!, The Chemical Brothers,…\n\nCounting Crows, HIM, Moby, Nine Inch Nails, Skunk Anansie, The Cranberries, Therapy?,…\n\nFaithless, Die Happy, The Offspring, Placebo, Queens of the Stone Age, Stereo MC's, Die Toten Hosen,…\n\nDie Ärzte, Beatsteaks, Nelly Furtado, New Order, No Doubt, Red Hot Chili Peppers, Simple Plan, Soulfly, Garbage,…\n\nApocalyptica, Coldplay, Counting Crows, Guano Apes, GusGus, Radiohead, Röyksopp, Sigur Rós, The Sounds,…\n\nAir, Anti-Flag, Beatsteaks, Billy Talent, Cypress Hill, Die Fantastischen Vier, Die Happy, Franz Ferdinand, Pixies, PJ Harvey, Placebo, Snow Patrol, The Cure, The Hives,…\n\nAudioslave, Beatsteaks, Beck, Die Ärzte, Dresden Dolls, New Order, Nine Inch Nails, Oasis, Queens of the Stone Age, Rammstein, SKA-P, System Of a Down ad.\n\nApocalyptica, Arctic Monkeys, Death Cab for Cutie, Fettes Brot, Gogol Bordello, Hard-Fi, Maxïmo Park, Muse, Sigur Rós, The Cardigans, The Hives, The Kooks, The Raconteurs, The Sounds, The Strokes,…\n\nArcade Fire, Beastie Boys, Bloc Party, Editors, Interpol, Kings of Leon, Manic Street Preachers, Marilyn Manson, Modest Mouse, Pearl Jam, Placebo, Queens of the Stone Age, Snow Patrol, Sonic Youth,…\n\nBeatsteaks, Billy Talent, Digitalism, Enter Shikari, Foo Fighters, Kaiser Chiefs, Maxïmo Park, NoFX, Panic at the Disco, Radiohead, Razorlight, The Chemical Brothers, The Subways, The Wombats,…\n\nDie Ärzte, Kings of Leon, Faith No More, Anti-Flag, Datarock, Duffy, Editors, Fettes Brot, Fleet Foxes, Katy Perry, Keane, Kraftwerk, Lily Allenová, Moby, The Sounds,…\n\n"}
{"id": "350054", "url": "https://cs.wikipedia.org/wiki?curid=350054", "title": "Dorůžka", "text": "Dorůžka\n\nČeské příjmení Dorůžka nese více různých osobností\n\n"}
{"id": "350055", "url": "https://cs.wikipedia.org/wiki?curid=350055", "title": "Festival Hurricane", "text": "Festival Hurricane\n\nFestival Hurricane je hudební festival, který se koná každý rok v německém Scheeßelu (poblíž Brém). Vystupují na něm alternativní i mainstreamové rockové kapely, podstatnou část programu tvoří též domácí kapely. Živý přenos jednotlivých koncertů má na starosti hudební kanál VIVA, německá odnož MTV.\n\nPoprvé se konal v roce 1973 a přišlo na něj 52 000 lidí, v průběhu let návštěvnost rostla až na dnešních 75 000 lidí (2008). Z tohoto důvodu se v roce 1999 poprvé konal Festival Southside a to ve stejném termínu a se stejným programem jako Hurricane. Ten proto bývá označován jako jeho mateřský festival.\n\n"}
{"id": "350056", "url": "https://cs.wikipedia.org/wiki?curid=350056", "title": "Rostislav Kubišta", "text": "Rostislav Kubišta\n\nMajor v. v. Rostislav Kubišta, (3. května 1923, Novostavce okr. Rovno, Polsko – 9. prosince 2014 Mladá Boleslav ) byl český voják a lesník, veterán druhé světové války.\n\nDětství prožil v ukrajinské obci Žitín, poblíž okresního města Rovno. To bylo centrem české Volyňské oblasti. Doma mluvili výhradně česky.\n\nZákladní školu navštěvoval v obci Žitín a gymnázium v Rovně. Výuka probíhala v ukrajinštině a polštině. Po okupaci východního Polska Sovětskou armádou se stal občanem SSSR a výuka pokračovala dle sovětského vzoru. Po útoku německé armády na Sovětský svaz a následné okupaci bylo gymnázium uzavřeno. \n\nV roce 1941 byl v zajateckém táboře v rovenských kasárnách, kde v nelidských podmínkách vykonával nejrůznější práce. Jako silnější jedinec měl na starosti pod vedením starého německého vojáka odklízení popravených zajatců sovětské armády.\n\nPo roce a půl v zajetí utekl z tábora a následně vstoupil do partyzánské skupiny plk. Medveděva.\nPo několika měsících vstoupil jako občan SSSR do Rudé armády, kde vykonával funkci tankového odstřelovače. Dne 15. 3. 1944 se stal vojínem Československé zahraniční armády. Poté byl převezen do Besarábie k rumunským hranicím, kde začal denní 12hodinový výcvik. Po základním výcviku absolvoval školu pro spojaře v Kamenci Podolském. Po návratu obdržel hodnost svobodníka, velitele spojovacího družstva.\n\nBrzy byl převelen do letecké školy v Tělaví na Kavkaze, kterou nedokončil z důvodu prodělané malárie.\nPřevelen zpět k pozemním jednotkám jako spojař 5. dělostřeleckého pluku již v Krosnu. Stal se zástupcem velitele spojařské čety.\n\nRaněn do nohou a hlavy na dukelském bojišti. Po dobytí Dukelského průsmyku, čs. hranic obdržel ve Svidníku čs. válečný kříž 1939. Po tajném přesunu děl. pluku na Jaslo byl vyznamenán medailí Za chrabrost, Pamětní medailí se štítkem SSSR a medailí Za zásluhy II. stupně.\nVálečnou cestu zakončil v Žatci, kde byl dne 4. 1. 1946 propuštěn v hodnosti rotného na trvalou dovolenou.\n\nV Československu zůstal natrvalo, vystudoval Vyšší lesnickou školu v Písku, oženil se a měl 3 děti. Celý život pracoval v lesnictví. Nikdy nebyl členem KSČ a pro svoje politické názory se musel několikrát stěhovat a dětem nebylo umožněno studovat. Dnes žije ve městě Mladá Boleslav, kde je čestným občanem a čestným členem Jednoty Mladá Boleslav ČsOL. Ministr obrany ČR Jaroslav Tvrdík mu udělil povolení nosit stejnokroj příslušníka Armády ČR, aby reprezentoval její válečné veterány. V roce 2003 obdržel od ministra obrany Kostelky dostal za spolupráci s resortem obrany Záslužný kříž ministra III. stupně.\n\n"}
{"id": "350057", "url": "https://cs.wikipedia.org/wiki?curid=350057", "title": "Soho (rozcestník)", "text": "Soho (rozcestník)\n\nSoho může znamenat:\n\n\n"}
{"id": "350058", "url": "https://cs.wikipedia.org/wiki?curid=350058", "title": "A Little Bit of Jazz", "text": "A Little Bit of Jazz\n\nA Little Bit of Jazz je píseň z roku 1980 pocházející z alb \"The Nick Straker Band\" (1980) a z Walk in the Park (1980), interpretovaná britskou dance-popovou kapelou Nick Straker Band. Jejím producentem a autorem je Nick Bailey, který je zároveň i frontmanem kapely.\n\n\"A Little Bit of Jazz\" se umístil na #1 příčce americké hitparády \"Billboard Dance\" a na #35 příčce v \"Billboard R&B\".\n\n"}
{"id": "350066", "url": "https://cs.wikipedia.org/wiki?curid=350066", "title": "Angelo Taylor", "text": "Angelo Taylor\n\nAngelo Taylor (* 29. prosince 1979 Albany, Georgie) je americký sportovec, atlet, věnující se běhu na 400 metrů a čtvrtce s překážkami. Jedná se o trojnásobného olympijského vítěze a trojnásobného mistra světa v těchto disciplínách.\n\nTaylor je olympijským vítězem z Letních olympijských her 2000 v Sydney v běhu na 400 m překážek. Získal zlatou medaili i ve štafetě na 4×400 metrů, ale pro pozitivní dopingový test Antonia Pettigrewa, člena štafety, musel tuto zlatou olympijskou medaili vrátit, neboť tato štafeta byla dodatečně diskvalifikována.\n\nPodobný výkon zopakoval navíc i o osm let později na Letních olympijských 2008 hrách v Pekingu, kdy zvítězil v běhu na 400 metrů překážek i ve štafetě na 4×400 metrů.\n\nNa Mistrovství světa v lehké atletice 1999 získal zlatou medaili ve štafetě na 4×400 metrů.\n\nNa Mistrovství světa v lehké atletice 2001 získal zlatou medaili ve štafetě na 4×400 metrů.\n\nNa Mistrovství světa v lehké atletice 2007 získal dvě medaile - zlatou v štafetě na 4×400 metrů spolu s LaShawnom Merrittem, Daroldem Williamsonem a Jeremym Warinerem.\n\nV běhu na 400 m časem 44,32 s získal bronzovou medaili, když za druhým LaShawnom Merrittem zaostal o 36 setin sekundy.\n\n"}
{"id": "350074", "url": "https://cs.wikipedia.org/wiki?curid=350074", "title": "Ostreococcus", "text": "Ostreococcus\n\nOstreococcus je rod jednobuněčných kulovitých zelených řas, náležejících do třídy Prasinophyceae. Je součástí mořského planktonu. Byl objeven v roce 1994 v laguně Thau ve Francii, ale nalezen byl na mnoha jiných místech v světovém oceánu. Jeho význam spočívá v tom, že je nejmenším známým volně žijícím eukaryotickým organismem, protože jeho buňka dosahuje velikosti pouhých 0,8 µm.\n\nJeho (poměrně též malý) jaderný genom má 12,56 milionů párů bází a byl osekvenován v roce 2006. \"Ostreococcus tauri\" má 14 chromozomů, jeden chloroplast a několik mitochondrií.\n\n"}
{"id": "350078", "url": "https://cs.wikipedia.org/wiki?curid=350078", "title": "Alfa Romeo 156", "text": "Alfa Romeo 156\n\nAlfa Romeo 156 je osobní automobil, který byl představen italskou automobilkou Alfa Romeo v roce 1997. Překvapil originálním designem a především technikou, která neměla s koncernovými vozy vůbec nic společného (na rozdíl od předchozího modelu 155, který byl postaven na platformě Fiatu Tipo). Vzápětí získal titul Automobil roku 1998. V témže roce se pod kapotou vozu objevil i první dieselové motory se vstřikováním common rail. Vyráběla se taktéž sportovní verze 156 GTA. Vozy Alfa Romeo 156 se zúčastňují různých závodů cestovních vozů. Například šampionát WTCC nebo dříve DTM.V roce 1999 přišla modernizace v podobě sériových bočních airbagů a nový čtyřválcový Twin Spark o objemu 2.0 a šestiválec s automatickou převodovkou. O rok později byla uvedena verze Sportwagon, která je i dnes velmi atraktivní avšak má zavazadelník s objemem 360 litrů, čímž je menší než u sedanu.\n\nV roce 2001 byly uvedeny výkonově zvýšené vznětové motory 1.9 (85kw) a 2.4 (103kw) JTD\n\nAlfa Romeo 156 vznikala pod vedením Waltera de'Silvy. Její originální křivky zaujmou i dnes. Vysoké zakřivené boky, přední retro klika, která je opravdu kovová i zadní skrytá klika, přední klasická \"Alfa maska\", kvůli které musela SPZ ustoupit bokem. To jsou hlavní rysy automobilu. V interiéru jsou dominancí dva budíky se zeleným podsvícením (v ostré verzi červené). Celý středový panel, ve kterém najdeme tři malé budíky informující o palivu, čase a teplotě motoru, poté rádio a ovládání klimatizace, je natočen mírně k řidiči a působí sportovním dojmem. To samé platí i o sedadlech, ve kterých se sedí nízko a pohodlně, což přispívá k onomu sportovnímu nádechu. Nevýhodou je odkládací prostor a prostornost celkově.\n"}
{"id": "350094", "url": "https://cs.wikipedia.org/wiki?curid=350094", "title": "Green", "text": "Green\n\nGreen (anglicky \"zelený\") může znamenat: \n\n\n\n"}
{"id": "350105", "url": "https://cs.wikipedia.org/wiki?curid=350105", "title": "Bělokvět", "text": "Bělokvět\n\nBělokvět (\"Haemanthus\") je rod jednoděložných rostlin z čeledi amarylkovité. Jsou to dužnaté, vytrvalé cibuloviny s malým počtem dvouřadě uspořádaných listů. Některé druhy v suchém období zatahují, jiné jsou stálezelené. Květy jsou bílé, růžové nebo červené, uspořádané v hustých okolících. Plodem je bobule. Rod zahrnuje 22 druhů a je rozšířen výhradně v jižní Africe. Největší počet druhů roste v Kapsku. Rod byl v roce 1976 rozdělen na 2 rody, celkem 9 druhů podrodu \"Nerissa\" bylo přeřazeno do nového rodu \"Scadoxus\". Původní české jméno krvokvět bylo přeneseno na tento nový rod, zahrnující výhradně červeně kvetoucí zástupce, a pro rod \"Haemanthus\" bylo navrženo nové jméno bělokvět.\n\nNejznámějším a nejčastěji pěstovaným druhem je bělokvět bělokvětý, známý pod lidovým názvem sloní ucho. Bělokvěty obsahují účinné alkaloidy a jsou jedovaté. V minulosti byly využívány v tradiční jihoafrické medicíně.\n\nBělokvěty jsou sezónně zatahující nebo v případě druhů \"Haemanthus albiflos\", \"H. deformis\" a \"H. pauculifolius\" stálezelené, vytrvalé byliny. Cibule jsou poměrně velké, s dužnatými a často dvouřadě rozloženými suknicemi. U druhů pocházejících ze suchých oblastí bývají cibule uložené hluboko v zemi. Listy jsou dužnaté, vzpřímené nebo rozestálé, řemenovité až eliptické, často tmavozeleně nebo červeně žíhané, u některých druhů chlupaté. Nejčastěji jsou dva, řidčeji jen jeden nebo naopak až 6. Za květu mohou být zelené nebo suché.\nKvěty jsou bílé, růžové nebo červené, úzce až široce nálevkovité, pravidelné, s krátkou okvětní trubkou a úzce podlouhlými až kopinatými okvětními cípy. Jsou uspořádané ve staženém okolíku, spočívajícím na dužnatém, poněkud smáčklém stvolu. Květenství je podepřeno 4 nebo více listeny, které jsou často dužnaté. Tyčinky bývají delší než okvětí a jsou přirostlé v ústí okvětní trubky. Semeník je spodní, trojpouzdrý, v každém plodolistu je 1 nebo 2 vajíčka. Plodem jsou většinou dužnaté, bílé, oranžové nebo růžové, vejcovité nebo kulovité bobule. Semena jsou dužnatá a mají krátkou klíčivost.\n\nRod bělokvět zahrnuje podle současné taxonomie 22 druhů\na je svým výskytem omezen výhradně na jižní Afriku.\nNejvětší počet druhů roste v Kapsku, zejména v oblasti Namaqualand. Některé druhy se mimo Jihoafrické republiky vyskytují i v Namibii (\"Haemanthus coccineus\", \"H. namaquensis\", \"H. pubescens\"), jiné přesahují do Botswany (\"H. humilis\", \"H. montanus\"). Druh \"H. avasmontanus\" je endemit Namibie. Nejběžnějším a nejrozšířenějším druhem v jihozápadním Kapsku je bělokvět šarlatový. Některé druhy jsou svým výskytem omezeny na relativně malé oblasti a navíc jsou ohrožené lidskou činností a invazními druhy. Náleží mezi ně zejména druhy \"H. canaliculatus\", \"H. pumilio\" a \"H. nortieri\".\n\nVětšina druhů (celkem 15) roste v oblastech se zimními dešti a horkým suchým létem, 6 druhů roste v oblastech s letními dešti. Pouze jediný druh, bělokvět bělokvětý, se vyskytuje v obou těchto oblastech.\n\nBělokvět šarlatový byl dovezen do Evropy již na samém začátku 17. století a je tak jednou z prvních rostlin dovezených z Kapska. Poprvé vykvetl v Belgii v roce 1603.\n\nKvěty bělokvětů jsou poměrně drobné, avšak nahloučené v bohatých a hustých květenstvích. Obsahují hojný nektar a pyl. Navštěvují je zejména včely, červenokvěté druhy vyhledávají strdimilové, častým návštěvníkem je také pohledný babočkovitý motýl \"Aeropetes tulbaghia\".\nPlody většiny druhů jsou dosti nápadné a atraktivní, dosud však nebyl pozorován žádný druh zvířete, který by je konzumoval. Druh \"Haemanthus tristis\" má kožovité, za zralosti hnědé plody, které jsou po opadu k nerozeznání podobné bobkům jihoafrických antilop. Životní cyklus kapských druhů rostoucích v oblastech fynbos je spojen s periodickými požáry vegetace a rostliny vykvétají již do 2 týdnů po požáru společně se zástupci rodu cyrtantus (\"Cyrthanthus\". Popel těmto rostlinám rostoucím na velmi chudých křemičitých půdách rovněž dodává živiny.\n\nBělokvěty obsahují ve všech částech účinné fenantridinové alkaloidy, mezi jinými montanin, lykorin, albomakulin, lykorenin, kokcidin, hippeastrin a hemanthidin. Nejjedovatější částí je zřejmě cibule. Otrava se projevuje zejména silným sliněním, bolestmi břicha, průjmem, ztíženým dýcháním, při silnější otravě nastupují křeče, poruchy koordinace (ataxie), deprese a pokles krevního tlaku. Pokud je zapotřebí léčba, zaměřuje se zejména na průjem a s ním spojenou dehydrataci.\n\nRod \"Haemanthus\" je je v rámci čeledi \"Amaryllidaceae\" řazen do podčeledi \"Amaryllidoideae\" a tribu \"Haemantheae\". V minulosti byl rozčleňován do 2 podrodů, subgen. \"Haemanthus\" a subgen. \"Nerissa\", v roce 1976 byl podrod \"Nerissa\" přeřazen do samostatného rodu \"Scadoxus\". Oba tyto rody jsou po morfologické i fytogeografické stránce dobře vymezené. Pro zástupce rodu \"Haemanthus\" (v novém pojetí) jsou charakteristické dužnaté, dvouřadě uspořádané listy bez zřetelné střední žilky a klasické cibule, často s dvouřadě uspořádanými suknicemi. Zahrnuje bělokvěté i červenokvěté zástupce a je svým rozšířením omezen na sezónně suché oblasti jižní Afriky. Naproti tomu zástupci rodu \"Scadoxus\" mají listy nedužnaté a se zřetelnou střední žilkou, listů bývá větší počet a nejsou dvouřadě rozložené. Mají buď oddenky nebo cibule s připojeným zkráceným oddenkem. Rod je rozšířen v celé subsaharské Africe a vesměs se vyskytuje na méně suchých stanovištích, některé druhy dokonce i v tropických deštných lesích.\n\nPrvním popsaným druhem v rámci obou rodů byl \"Haemanthus coccineus\". Rodové jméno je odvozeno z řeckých slov αίμα (krev) a ανθος (květ) a souvisí s jasně červenou barvou květů typového druhu. Paradoxně tento druh patří do skupiny s velkým podílem bělokvětých zástupců, podle pravidel botanické nomenklatury se však jedná o prioritní název pro danou skupinu. Druhému rodu náleží jméno \"Scadoxus\" podle druhu \"Scadoxus multiflorus\", popsaného C.S. Rafinesquem v roce 1838. Nejznámějším a nejčastěji pěstovaným červeně kvetoucím zástupcem krvokvětu je krvokvět mnohokvětý, který se po rozdělení rodu ocitl v rodu \"Scadoxus\". Český název krvokvět byl proto přenesen na tento nový rod, který zahrnuje pouze červeně a růžově kvetoucí zástupce, a pro rod \"Haemanthus\" v novém pojetí byl navržen nový název bělokvět.\n\n\nNěkteré druhy jsou pěstovány jako okrasné rostliny a své místo mají i ve sbírkách sukulentů. Nejhojněji pěstovaným druhem je bělokvět bělokvětý, známý pod lidovým názvem sloní ucho. Na sukulent je poměrně vlhkomilný a nejlépe prospívá na polostinném stanovišti. Potřebuje podobně jako jiné sukulenty dobře propustnou půdu, jinak není náročný. Je to druh stálezelený, nezatahující, jemuž každoročně dorůstají jen 2 listy. Bělokvět šarlatový naproti tomu na léto zatahuje a kvete na podzim. Přes léto se zalévá jen omezeně. Cibuli je třeba zasadit tak, aby se její vrchol nacházel při povrchu půdy, a přes léto silně omezit zálivku. Existují i formy se světle lososovými nebo i bílými květy. Bělokvěty lze množit semeny, listovými řízky nebo odnožemi. Semena je třeba vysévat ihned po dozrání mělce pod povrch půdy. Rostliny kvetou třetím nebo čtvrtým rokem po výsevu.\n\nListy bělokvětů (zejména bělokvětu šarlatového) byly v minulosti v jižní Africe používány zevně při ošetřování hnisavých vředů, boláků a sněti. Extrakt z hlíz byl podáván jako diuretikum a při léčení astmatu. Obklady s rozmělněnými hlízami byly používány při léčení zlomených končetin u zvířat a byly přikládány přímo na postižené místo.\n\n"}
{"id": "350113", "url": "https://cs.wikipedia.org/wiki?curid=350113", "title": "Cook", "text": "Cook\n\nCook je časté anglické příjmení, doslova znamená \"kuchař\". Má ale i další významy:\n\n\n\n\n"}
{"id": "350116", "url": "https://cs.wikipedia.org/wiki?curid=350116", "title": "Loutkář (výtvarník)", "text": "Loutkář (výtvarník)\n\nLoutkář výtvarník, případně loutkář technolog, je člověk, který navrhuje nebo tvoří loutky pro loutkové divadlo nebo animovaný film. \n\nV klasickém a v amatérském divadle jsou loutkáři obvykle návrháři, výrobci i loutkoherci v jedné osobě, u dřevěných marionet často s pomocí řezbáře. V profesionálním loutkovém divadle a v animovaném filmu výtvarník loutky navrhuje, kdežto výroba je svěřena technologům a uměleckým řemeslníkům. Dřevěné loutky (marionety) vyrábějí řezbáři, kteří ovšem musejí pohyblivou loutku také zkonstruovat, loutku pak oblékají švadleny a vyšívačky. Naproti tomu maňásky na ruku jsou z velké části šité, jen hlavička nebo ruce mohou být dřevěné, hliněné a podobně. \n\n\n\n"}
{"id": "350126", "url": "https://cs.wikipedia.org/wiki?curid=350126", "title": "Carlos Sastre", "text": "Carlos Sastre\n\nCarlos Sastre Candil (* 24. dubna 1975 v Madridu), známý též pod zkráceným jménem Carlos Sastre, je španělský profesionální cyklista. Jedná se o vítěze Tour de France 2008. Je členem profi týmu CerVélo test team.\n"}
{"id": "350138", "url": "https://cs.wikipedia.org/wiki?curid=350138", "title": "Autonomní republika", "text": "Autonomní republika\n\nAutonomní republika je autonomní celek s vlastní ústavou, prezidentem, parlamentem, státními symboly a znaky. Není to však plnohodnotně nezávislá republika (není subjektem mezinárodního práva) a je politicky podřízena centrální vládě státu, na jehož území se nachází. O svých vnitřních záležitostech však rozhoduje většinou sama bez zásahů nadřazených celků. Má právo na určení úředních jazyků a vydávat vlastní zákony.\n\nAutonomní republiky se nacházely na území bývalého Sovětského svazu, většina z nich ležela uvnitř Ruské sovětské federativní socialistické republiky a od roku 1991 jsou součástí Ruska jako republiky Ruské federace. Autonomní republiky v SSSR nesly název autonomní sovětská socialistická republika. Byly většinou zřizovány za účelem poskytnutí autonomie národnostním menšinám. Ve skutečnosti se, vzhledem k rovnoprávnosti občanů, ony národností menšiny musí dělit o moc v autonomní republice s často mnohem početnějšími Rusy nebo jiným velkým národem, ať už kvůli řízené imigraci v sovětské éře, nebo kvůli nevhodně vytyčeným hranicím.\n\nStatut podobný autonomním republikám mělo i 13 bývalých francouzských afrických kolonií po dva roky před vyhlášením nezávislosti v roce 1960. \n\n\n\n\n\n\n"}
{"id": "350147", "url": "https://cs.wikipedia.org/wiki?curid=350147", "title": "Mezinárodní motocyklová šestidenní", "text": "Mezinárodní motocyklová šestidenní\n\nMezinárodní motocyklová šestidenní (anglicky \"\") je týmová motocyklová soutěž pořádaná od roku 1913. Soutěž, přezdívaná též „\"motocyklová olympiáda\"“, se až na dvě světovými válkami vynucené přestávky koná každoročně na začátku podzimu.\n\nŠestidenní, jak se tato soutěž zkráceně nazývá, vznikla v roce 1913 jako \"International Six Days Trial\" z popudu Mezinárodní federace motocyklistů (FIM). Navazovala na tradici \"Six Days Trial\", motocyklové soutěže konané ve Velké Británii v letech 1903 (jako \"Reliabity Trial\") až 1912. Od samého počátku se jednalo o týmovou soutěž, která si kladla za cíl prověřit odolnost a vytrvalost jak jezdců, tak strojů. Mělo se také jednat o soutěž mezinárodní. To se v prvním ročníku příliš nepodařilo, většina startujících jezdců byli Britové, které doplnili jezdci z Francie. Ani ne rok poté vypukla 1. světová válka a druhý ročník se tak uskutečnil až v roce 1920. Další přerušení, v letech 1940 až 1946, si vyžádala 2. světová válka. Navíc byly v roce 1947 FIM anulovány výsledky z roku 1939.\n\nHlavní soutěží je boj o \"Světovou trofej\" (\"World Trophy\"). Až do roku 1969 se soutěžilo o \"Mezinárodní trofej\" (\"International trophy\"), které se účastnily reprezentační týmy na motocyklech domácí výroby. V roce 1970 změnila FIM pravidla i název trofeje a jezdci dnes mohou startovat na strojích dle vlastního výběru. Vítězové Světové trofeje získávají zároveň titul mistrů světa.\n\nV roce 1924 přibyla soutěž o \"Stříbrnou vázu\". Tato soutěž si brzy získala velkou oblibu, neboť umožňovala start i zemím bez vlastní výroby motocyklů. V souvislosti se změnou pravidel v roce 1970 ovšem prestiž této trofeje poněkud poklesla. V roce 1985 tedy byla změněna na \"Světovou trofej juniorů\".\n\nV roce 1985 nahradila soutěž o Stříbrnou vázu \"Světová trofej juniorů\". Soutěž je určena pro jezdce do 23 let.\n\nV roce 2007 byl do programu zařazen \"Pohár žen\" (\"Women Trophy\").\n\nPřesto, že se jedná o týmovou soutěž, je udělováno i individuální ocenění pro jezdce. Jedná se o zlatou, stříbrnou a bronzovou medaili.\n\nPůvodně získával zlatou medaili jezdec, který soutěž dokončil bez trestných bodů, méně než 25 trestných bodů přineslo jezdci stříbrnou medaili a více než 25 pak bronzovou.\nS tím, jak se pravila vyvíjela, a změnil se i systém bodování, došlo i ke změně v udělování medailí. V současnosti získá zlatou medaili nejlepší jezdec v objemové třídě a každý další jezdec, jehož výsledek je maximálně o 10% horší, stříbro získají jezdci s výsledkem maximálně o 40% horším a všichni ostatní získají medaili bronzovou.\n\nV rámci Šestidenní ještě soutěží klubové týmy o diplom Mezinárodní federace motocyklistů FIM a tovární týmy o velké zlaté medaile FIM.\n\n"}
{"id": "350149", "url": "https://cs.wikipedia.org/wiki?curid=350149", "title": "PostFinance-Arena", "text": "PostFinance-Arena\n\nPostFinance Arena (původně: Eisstadion Allmend a Bern Arena) je hokejová aréna v hlavním městě Švýcarska Bernu. Primárně je využívána k lednímu hokeji a své domácí zápasy zde sehrává tým SC Bern. Aréna byla postavena v roce 1967 a pojme 17 131 diváků. Charakteristickou vlastností této arény je největší sektor pro diváky k stání na světě s kapacitou 11 862 stojících diváků.\n\nPostFinance Arena bude hlavní halou Mistrovství světa v ledním hokeji 2009.\n\nDne 1. října 2009 se zde uskuteční první ročník Victoria Cupu.\n\nPůvodně se zde měla uskutečnit i kvalifikace hokejové Ligy mistrů, ale kvůli nutné rekonstrukci stadiónu se tak nestalo.\n\nKvůli svému věku nemohla PostFinance Arena sloužit jakožto dějiště Mistrovství světa v ledním hokeji 2009. Proto musela být tato aréna před začátkem mistrovství světa rekonstruována, což také zapůsobilo při konečném rozhodnutí Švýcarské hokejové federace o výběru Bernu coby centrálního dějiště MS 2009.\nBěhem rekonstrukce před Mistrovstvím světa v ledním hokeji 2009 zde budou do celého nynějšího rozsáhlého sektoru k stání namontována sedadla, čímž se kapacita stadionu přechodně sníží na 13 000 míst. Po mistrovství světa bude opět obnoven celý sektor k stání, ale bude o něco menší jako předtím (pouze 10 272 míst k stání), celková kapacita se tím ale zvýší na 17 131 míst, což je více míst než měla aréna před započetím rekonstrukce.\n\nPoslední léta bývá v PostFinance Areně větší počet fanoušků z evropských lig. V sezóně 2006/2007 činila průměrná návštěvnost arény 15 993 diváků a o sezónu později pak 15 939 diváků.\n\n"}
{"id": "350152", "url": "https://cs.wikipedia.org/wiki?curid=350152", "title": "San Pedro Sula", "text": "San Pedro Sula\n\nSan Pedro Sula je druhé největší honduraské město, známé též jako \"Capital industrial (hlavní průmyslové město)\". Je správním střediskem departementu Cortés. Zároveň je urbanistickým centrem významné honduraské aglomerace „Valle de Sula“, kde žije přibližně 2,50 milionu lidí a kde se vyprodukuje více jak 63% veškerého honduraského HDP. Město se nachází na severozápadě státu, zhruba 70 km jižně od pobřeží Honduraského zálivu v povodí řeky Ulúa. Ve vzdálenosti do 150 km od San Pedro Sula se rozkládá jediné přírodní honduraské jezero Yojoa a ruiny mayského města Copán.\n\nPrvní osadu s názevem \"San Pedro de Puerto Caballos\" na území dnešního města založil v roce 1536 don Pedro de Alvarado. V době vzniku Středoamerické federativní republiky (1821) bylo San Pedro Sula chudou osadou bez většího významu. Zlom nastal v roce 1890, kdy byla vybudována železniční trať k přístavu Puerto Cortés. a začaly tu vznikat plantáže banánovníku, kávovníku a dalších tropických plodin.\n\nJeště v roce 1949 mělo město „pouze“ cca 21 000 obyvatel. Velký rozvoj zažívá město celou druhou polovinu 20. století a na počátku 21. století. Za rozvojem města stojí především přítomnost nadnárodních i národních firem textilního, potravinářského, stavebního, chemického, farmaceutického a dalšího průmyslu. V současnosti se zde projevuje trend rozvoje terciárního sektoru ekonomiku - tzn. služeb. Během druhé poloviny 20. století byly ve městě postaveny nové továrny, nemocnice, univerzity, sportoviště, nákupní a zábavní centra, letiště.\n\nSan Pedro Sula je považováno za město s největší mírou násilí a kriminality na světě.\nStatistiky z roku 2014 hlásí v průměru 171 vražd na 100 000 obyvatel. 83,5 % z nich je spácháno střelnou zbraní, téměř 70 % z těchto zbraní je v Hondurasu drženo ilegálně. Tato neutěšená bezpečnostní situace ve městě vyplývá mimo jiné ze společenských tlaků, kdy do města přicházejí imigranti z jiných částí Hondurasu, kteří zde hledají lepší ekonomické podmínky. Dalším problém je aktivita kriminálních gangů, rozšířený černý trh se zbraněmi a pašování drog (především do USA).\n"}
{"id": "350155", "url": "https://cs.wikipedia.org/wiki?curid=350155", "title": "Časovač", "text": "Časovač\n\nČasovač jsou specializované hodiny, které mohou být použity pro měření trvání procesu nebo příchodu události. Časovač může být jednoduchý strojek, může být elektromechanický, nebo počítačový, tedy hardwarový nebo softwarový (softwarový č. je realizován jako část počítačového programu).\n\nMechanické časovače typicky používají klasický hodinový strojek s pružinou a kotvou, která reguluje jejich rychlost. Lacinější a méně přesné jsou strojky s aerodynamickou brzdou.\n\nElektromechanické časovače jsou dvojího typu – s bimetalovým páskem nebo s elektromotorem.\n\nBimetalový pásek je vytvořen spojením dvou kovových pásků o různých tepelných roztažnostech (nejčastěji ocel a bronz), který je zahříván procházejícím elektrickým proudem. Ohnutím pásku dojde k rozpojení kontaktů, vychladnutí pásku a opětovnému spojení kontaktů a cyklus se opět opakuje. Tento typ časovače se využívá například pro blikače v automobilech, u světel na vánočním stromku nebo pro časové omezení přetížení u elektrického jističe.\n\nElektromotor na střídavý proud roztáčí ozubené kolo, které pohybuje kotvou stejně, jako u klasického hodinového strojku. Na kotvu jsou připojeny přepínací elektrické kontakty a proud procházející motorem je přesně řízen. Někdy bývá ozubené kolo připojeno na třecí spojku, aby mohl být časovač snadno vrácen do výchozí pozice.\n\nTento typ časovače se používá například v pračce, sušičce, myčce nádobí nebo v univerzálních spínacích hodinách. Spínací hodiny mohou mít formu samostatného přístroje (viz obrázek vpravo), zásuvkového adaptéru, kdy na přístroji je přímo zásuvka pro ovládaný spotřebič nebo modulárního přístroje pro montáž do rozvaděče. Programování spínacích hodin se provádí zarážkami a je jen hrubé. Typicky po čtvrthodinách.\n\nDigitální časovač dosahuje vyšší přesnosti, než mechanický nebo elektromechanický, protože je obsahují elektronické hodiny řízené krystalem a speciálním integrovaným obvodem. Používání integrovaných obvodů způsobilo takový pokles ceny číslicové techniky, že digitální časovače jsou dnes lacinější, než většina mechanických časovačů. Časovače jsou vyráběny jako jednočipové embedded systémy podobné elektronickým hodinkám.\n\nMnoho digitálních časovačů je v současné době implementováno v jednočipových počítačích pomocí software nebo použitím programovatelných logických obvodů, které využívají booleovu algebru.\n\nV jednodušších (především amatérských nebo ručně vyráběných) obvodech se používá integrovaný obvod NE555.\n\nDigitální časovače používají složitější přístroje, které vyžadují vyšší přesnost nebo variabilitu časovače, například dražší pračka, sušička, myčka nádobí nebo časové spínače s pokročilejšími možnostmi při nastavování spínaných intervalů (opakování, spínání jen ve vybraných dnech v týdnu, sudé a liché týdny a podobně). Také digitální časovače se vyrábějí ve formě zásuvkového adaptéru (na obrázku) i jako modulární přístroj do rozvaděče. Bývají vybaveny zálohováním reálného času i programu. Nenápadné, ale všudypřítomné časovače jsou schodištové automaty, které ovládají svícení ve společných prostorách domů. Podobně fungují časová relé pro zpožděné vypnutí třeba ventilátorů na sociálních zařízení. Tato relé se montují do instalačních krabic pod vypínač.\n\nVětšina počítačů obsahuje jeden až 16 hardwarových časovačů. Obvykle jsou to čítače, které program nastaví na nějakou hodnotu, která se následně automaticky snižuje. V okamžiku, kdy dosáhne nuly, je vyvoláno přerušení, které je doručeno procesoru. Časovač se používá k řízení softwarových událostí, například vypršení času při čekání na odpověď jiného počítače ( ), řízení scheduleru v operačním systému atd.\n"}
{"id": "350156", "url": "https://cs.wikipedia.org/wiki?curid=350156", "title": "San Siro (Como)", "text": "San Siro (Como)\n\nSan Siro je obec v Provincii Como v italském regionu Lombardie. Nachází se na severozápadním břehu jezera Como, 70 km severně od Milána a 30 km na severovýchod od města Como. K 31. prosinci 2004 mělo 1826 obyvatel. Jeho rozloha je 18,55 km².\n\nObec vznikla 30. dubna 1999 spojením menších obcí Sant Abbondio a Santa Maria Rezzonico.\n\nSan Siro hraničí s následujícími obcemi: Cremia, Menaggio, Plesio; a, na druhé straně jezera v provincii Lecco: Bellano, Dervio a Perledo.\n\n"}
{"id": "350158", "url": "https://cs.wikipedia.org/wiki?curid=350158", "title": "Jean de Joinville", "text": "Jean de Joinville\n\nJean de Joinville (1224 – 24. prosince 1317) byl rytíř a senešal hrabství Champagne, syn Simona z Joinville a Béatrix z Auxonne, autor biografie francouzského krále Ludvíka IX.\n\nRané mládí drobného šlechtice Joinvilla proběhlo ve službách navarrského krále Theobalda, který byl zároveň hrabětem ze Champagne. Joinville byl královým panošem a poté se dal do služeb mladého Ludvíka IX. Uměl číst a psát, mluvil latinsky, orientoval se v teologii.\n\nJoinville roku 1248 společně se svým králem a jeho rodinou vyrazil vstříc dobrodružství křížové výpravy. Cílem křižáků byl Egypt, kde se velice brzy podařilo dobýt a obsadit město Damietta. Výprava však nepokračovala úspěšně.\n\nNa podzim 1249 se Ludvík dal na pochod do egyptského vnitrozemí. V bitvě u pevnosti al-Mansúra zemřel králův bratr Robert I. z Artois a Joinvilla a hrstku rytířů z obklíčení vysekal princ Karel. V křižáckém táboře se začala šířit epidemie pravděpodobně díky vodě plné mrtvých těl. Nemocný král i zubožené vojsko bylo Egypťany obklíčeno a zajato. 6. dubna 1250 se do rukou mameluků dostal i Joinville a vážně onemocněl.\n\nDamiettu zatím před muslimským protiútokem uhájila malá posádka pod velením královny Markéty Provensálské. Ludvík byl posléze výměnou za město a výkupné ve výši 400 000 liver propuštěn a odjel do Palestiny, kde strávil čtyři roky budováním opevnění. Za tu dobu se mu podařilo vyjednat propuštění francouzských i palestinských křižáků, kteří byli v egyptském zajetí. Roku 1254 se z politických důvodů vrátil do Francie, která byla destabilizována úmrtím královny matky Blanky Kastilské.\n\nUdálosti sedmé křížové výpravy popsal Joinville po více než třiceti letech ve vzpomínkovém díle \"\"Kniha posvátných slov a dobrých skutků našeho krále Ludvíka Svatého\".\" Další královy kruciáty se odmítl zúčastnit. Zemřel jako starý muž roku 1317 a byl pohřben v rodovém pohřebišti v kostele sv. Vavřince v Joinville.\n\n\n\n"}
{"id": "350166", "url": "https://cs.wikipedia.org/wiki?curid=350166", "title": "120mm minomet vz. 82", "text": "120mm minomet vz. 82\n\nMinomet vz. 82 PRAM-L ráže 120mm - zkratka ze slov praporní minomet - je dělostřelecká zbraň s hladkou hlavní. Slouží především k umlčování a ničení živé síly, dále také může sloužit k oslepení protivníka použitím dýmových min, k boření různých krytů, okopů, palebných postavení zbraní a prostředků nepřítele od vzdálenosti 250–8000 m. Minomet je pomocí lehkého přídavného podvozku přizpůsoben k přepravě za automobilem, snadno a rychle jej lze demontovat z podvozkové části a připravit ke střelbě. Původně byl minomet tažen vozy PV3S; od roku 2017 slouží k přepravě minometů nákladní automobily Tatra 815-7 8×8 FORCE. Zbraň i se zásobou munice je vezena na korbě, je možná i přeprava vlekem na zvláštním podvozku. Obsluhu minometu tvoří standardně velitel minometu, mířič a nabíječ. Armáda České republiky má ve výzbroji 85 kusů minometu vz.82.\n\nOdpalování miny je nastavitelné - lze využít automatické odpálení po dosednutí miny na úderník nebo lze odpalovat ručně, natažením úderníku a zatažením za odpalovací šňůru. Základní dálka střelby se nastavuje na mině - volbou použitého množství náplně, domíření se provádí úpravou náměru. Dostup miny dosahuje až 4000 m (výška). Obdobně jako u jiných dělostřeleckých zbraní při správné metodice výpočtu jde třetí rána na cíl (pouze nepřímá střelba). V případě přímého zásahu ničí spolehlivě i obrněnou techniku, včetně tanků.\n\nPro výcvikové účely se používá mina s cvičným (slepým) kulometným nábojem místo náplně, samozřejmě bez výbušniny. Náboj prázdnou minu vyhodí z minometu (+- metr).\n\nZajímavost: jelikož je mina do minometu vkládána odjištěná, je nutné ji v případě selhání „vylévat“ a to tak, aby ji dotyčný zachytil, a zároveň nedopustil její náraz, případně jiný kontakt s roznětkou.\n\n\n"}
{"id": "350167", "url": "https://cs.wikipedia.org/wiki?curid=350167", "title": "Paolo Lucio Anafesto", "text": "Paolo Lucio Anafesto\n\nPaolo Lucio Anafesto byl prvním napůl legendárním benátským dóžetem. Vládl v letech 697 a 717.\n\nPaoluccio nebo též Paolo Lucio Anafesto (latinsky \"Anafestus Paulucius\" či \"Paulicius\") byl údajným prvním benátským dóžetem. Tohoto heraklijského šlechtice, jehož město bylo v té době nejvýznamnějším v oblasti, zdejší obyvatelé zvolili do úřednické funkce mající na starost celou lagunu okolo Benátek, aby ukončil konflikty mezi rozličnými tribuny, kteří do té doby vládli různým částem tohoto území, a zároveň vedl obranu proti nájezdům Langobardů a Slovanů napadajících zdejší osady. Jeho existence však není doložená žádnými zdroji až do 11. století, avšak pravděpodobně není úplně smyšleného původu.\n\nPo svém uvedení do funkce informoval Paolo o této události papeže a pravděpodobně i byzantského císaře. Za jeho vlády došlo ke konfliktu mezi Ravennou, sídlem stejnojmenného exarchátu, a Konstantinopolí, hlavním městem byzantské říše, což byla pro Benátky dvě nejvýznamnější města, na nichž záležela prosperita města. Na zajištění bezpečnosti tedy uzavřel dohodu s langobardským králem Luitprandem, který Benátkám výměnou za určitý poplatek přiznal rozsáhlá privilegia. Během jeho působení ve funkci dóžete došlo pravděpodobně i k zvětšení územního rozsahu.\n\nDle Johna Julia Norwiche se většinou zaměňuje za ravennského exarchu Paula, jehož \"magister militum\" se jmenoval \"Marcellus\", přičemž pod stejným jménem je znám Paolucciův nástupce na dóžecím postu, Marcello Tegalliano. Za prvního dóžete se tedy považuje až Orso Ipato, zvolený roku 726.\n\n\n"}
{"id": "350170", "url": "https://cs.wikipedia.org/wiki?curid=350170", "title": "Wattův přímovod", "text": "Wattův přímovod\n\nWattův přímovod je typ mechanického pákoví, vynalezený Jamesem Wattem (19. ledna 1736 – 25. srpna 1819) pro zajištění přímočarého pohybu pístu parního stroje.\n\nNápad na vznik tohoto mechanismu je obsažen v dopisu, který Watt napsal Matthew Boultonovi v červnu 1784.\n\nToto pákoví nezajišťuje úplně přímočarý pohyb, a Watt to ve skutečnosti ani nepožadoval. V dopisu Boultonovi z 11. září 1784 popisuje svůj přímovod takto:\n\nWattův přímovod se používá na zadní nápravě automobilu jako vylepšení Panhardovy tyče, která byla zkonstruována na začátku 20. století. Obě metody jsou určeny k zamezení příčného posunu mezi nápravou a skeletem vozidla. Wattův přímovod však přesněji aproximuje svislý pohyb po přímce.\n\nNáprava sestává ze dvou vodorovných tyčí stejné délky, montovaných na každou stranu podvozku. Tyto tyče vzájemně spojuje krátká svislá tyč. Střed této svislé tyče - bod, který je nucen k přímočarému pohybu - je namontován na střed nápravy. Všechny rotační body jsou volně pohyblivé ve svislé rovině.\n\nSvým způsobem lze na Wattův přímovod nahlížet jako na dvě Panhardovy tyče montované proti sobě. Ve Wattově uspořádání jsou však protější zakřivené pohyby, způsobované otáčením Panhardových tyčí, kompenzovány krátkou svislou tyčí.\n\nWattův přímovod lze také použít pro zamezení pohybu nápravy v podélném směru vůči vozidlu, to je však častější u nápravových systémů závodních automobilů. Tato aplikace obvykle zahrnuje dva Wattovy přímovody, jeden na každé straně nápravy, montované rovnoběžně se směrem jízdy.\n\nPanhardova tyč\n\n"}
{"id": "350174", "url": "https://cs.wikipedia.org/wiki?curid=350174", "title": "Revoluční Internacionalistická Organizace", "text": "Revoluční Internacionalistická Organizace\n\nRevoluční Internacionalistická Organizace (RIO) je česká sekce mezinárodní levicové organizace Revolutionary Internationalist Organization (RIO), sdružující mladé antikapitalisty po Evropě. V České republice funguje od roku 2000. Původně pracovalo pod jménem Skupina revoluční mládeže Revo, v letech 2006 až 2010 pod názvem Nezávislá organizace mládeže Revo. Prvního května 2010 se po vzoru zahraničních sekcí i česká sekce transformovala do Revoluční Internacionalistické Organizace RIO. Působí zejména v Praze.\n\nRevo se podílelo na protiválečném hnutí proti americké invazi do Iráku v roce 2003, spolupracovalo na mezinárodní kampani proti sweatshopům v Asii upozorňovalo na neřešenou problematiku bezdomovectví v Praze, nebo se v roce 2005 účastnilo série demonstrací proti brutálnímu policejnímu zásahu na Czechtekku. Zapojuje se do kampaní proti fašismu a rasismu. V roce 2006 spoluorganizovalo kampaň proti fašistickým hospodám a obchodům s oblečením.\n\nV roce 2008 byla tato organizace aktivním členem Iniciativy NE základnám. Aktivisté Reva sbírali podpisy pod petici iniciativy Ne základnám a podílí se na většině demonstrací a happeningů této iniciativy. V březnu roku 2007 aktivisté Reva navštívili demonstraci iniciativy PRO základny, kde distribuovali leták proti umístění americké základny v ČR, k čemuž se přiznali.\n\nJejí členové se pravidelně účastní Evropských sociálních fór a mezinárodních demonstrací (např. proti G8 v Německu v roce 2007). Jednou do roka, o letních prázdninách v ČR, pořádá setkání mladých antikapitalistů z různých zemí, tzv. \"Revokemp\".\n\nNejbližší ideologií této skupiny je trockismus, skupina sama se označuje jako revolučně- marxistická.\n\nOficiální stránky organizace RIO\n"}
{"id": "350176", "url": "https://cs.wikipedia.org/wiki?curid=350176", "title": "Camera Notes", "text": "Camera Notes\n\nCamera Notes byl fotografický čtvrtletník, který vycházel ve Spojených státech v letech 1897–1903.\n\nVydavatelem byl americký spolek fotografů \"Camera Club of New York\". Do roku 1902 byl editorem časopisu Alfred Stieglitz. V časopise dále publikovali Frank Eugene, Gertrude Käsebierová, Joseph Keiley, Edward Steichen, Clarence White, William B. Post, Alfred Horsley Hinton a další.\n\n\n"}
{"id": "350179", "url": "https://cs.wikipedia.org/wiki?curid=350179", "title": "Nicole Cookeová", "text": "Nicole Cookeová\n\nNicole Cookeová, MBE (* 13. dubna 1983, Wick, Wales, Velká Británie) je britská profesionální cyklistka, která závodí v současnosti za ženský profi tým Team Halfords Bikehut. Je aktuální olympijskou vítězkou z Letních olympijských her 2008 v ženském silničním závodě s hromadným startem. V této sportovní disciplině se jedná o mnohonásobnou mistryni Velké Británie a vítězku Her Britského společenství z roku 2002. V časovce jednotlivkyň pak na LOH 2008 skončila na 11. místě.\n\nJedná se také o vítězku etapového závodu Giro d'Italia Femminile pro rok 2002.\n\nNa LOH 2004 v Aténách v cyklistickém silničním v závodě s hromadným startem skončila na 5. místě, v časovce byla na 19. místě.\n\n"}
{"id": "350180", "url": "https://cs.wikipedia.org/wiki?curid=350180", "title": "Jaja (Bělorusko)", "text": "Jaja (Bělorusko)\n\nJaja ( , ) je vesnice v Braslavském rajónu Vitebské oblasti v severním Bělorusku. Administrativně spadá pod sídlo městského typu Druja.\n"}
{"id": "350193", "url": "https://cs.wikipedia.org/wiki?curid=350193", "title": "Slovanský přehled", "text": "Slovanský přehled\n\nSlovanský přehled, měsíčník Adolfa Černého, byl založen v říjnu 1898 jako pokračování Slovanského sborníku Ed. Jelínka s podtitulem \"„Sborník statí, dopisův a zpráv ze života slovanského”\". Spolupracovníky byli odborníci čeští, slovenští i autoři ostatních slovanských národů, kde se Slovanský přehled těšil vážnosti jako objektivní pramen poznání celého Slovanstva. Pravidelným přispěvatelem z Ruska, Polska a Srbska byl i spisovatel Čeněk Slepánek. Vydávání listu přerušila první světová válka a pro svou diplomatickou činnost v cizině je mohl Adolf Černý obnovit až 1925, poté co získal podporu mladších stoupenců, z nichž první redakční kruh vytvořili r. 1927: Jos. Fiala, Antonín Frinta, V. Charvát, Em. Janoušek, H. Ripka a Jan Slavík. Pro otřesené zdraví se vzdal Černý koncem r. 1930 redakce, kterou od té doby vedl v dosavadním duchu Antonín Frinta (do roku 1939) s J. Slavíkem (nyní sám). \n\nSlovanský přehled vychází dodnes s podtitulem \"„Historická revue pro dějiny střední, východní a jihovýchodní Evropy“\" a se čtvrtletní nepravidelnou periodicitou jej vydává AV ČR. Na rozdíl od jeho předválečné podoby, slučující v sobě přístup akademický s publicistickým, je nynější Slovanský přehled periodikem přísně odborným, s důrazem na historickou problematiku střední a východní Evropy. Dlouholetého šéfredaktora Miroslava Tejchmana vystřídali v roce 2010 historik a balkanista Ladislav Hladký z Masarykovy univerzity v Brně a historik a rusista Radomír Vlček z Historického ústavu Akademie věd ČR.\n\nSlovanský přehled online\nReference: Ottova encyklopedie\n"}
{"id": "350194", "url": "https://cs.wikipedia.org/wiki?curid=350194", "title": "Adolf Černý", "text": "Adolf Černý\n\nAdolf Černý (19. srpna 1864 Hradec Králové – 27. prosince 1952 Praha) byl český básník, diplomat, slavista, sorabista, etnograf, publicista, překladatel a univerzitní lektor slovanských jazyků v Praze.\nPo maturitě na reálném gymnáziu (1879) vystudoval učitelský ústav (1883), jako učitel působil v Hradci Králové a v Praze, kde byl v letech 1898–1904 též správcem Národopisného muzea českoslovanského.Od roku 1901 vyučoval na pražské univerzitě polštinu a lužickou srbštinu, od 1911 i srbochorvatštinu.\nPo vzniku samostatné ČSR pracoval na ministerstvu zhraničních věcí (1918 expert pro slovanské otázky při čs. delegaci na mírové konferenci v Paříži, od 1919 ministerský rada MZV, 1922–1923 legační rada čs. velvyslanectví ve Varšavě).V roce 1927 odešel do důchodu.\n\nOd mládí se cílevědomě věnoval slovanské filologii a soudobým politickým problémům slovanských národů, v následujících letech zaměřil soustavnou pozornost také na rozvoj odborně fundované slavistické publicistiky a šíření ideje slovanské vzájemnosti v duchu masarykovského kriticismu.V roce 1898 založil časopis Slovanský přehled a v letech 1898–1914 a 1925–1932 jej redigoval.\nHlavním předmětem jeho badatelského zájmu i mnohostranných organizačních aktivit však byly jazyk, historie, kultura a folklor Lužických Srbů, jejichž život poznal při každoročních studijních pobytech (1885–1895).Ve své době byl nejvýznamnějším znalcem lužickosrbské kulturya zakladatelem české sorabistiky.\n\nJeho rozsáhlá původní básnická tvorba (pod pseudonymem \"Jan Rokyta\") se vyvíjela od intimní a spirituální lyriky (\"Když se připozdívá\", 1897; Světla a bludičky, 1898; \"Lekníny na hlubinách\", 1900; \"Za Kristem\", 1903; \"Pouta a peruti\", 1905;\"Království ticha a smíru\", 1907; \"Jadranské dojmy\", 1915), přes veršovaný autobiografický román (\"Prokop Rybář\", 1911), až k náboženské a politické epice, oslavující českou reformaci a národní osvobození (\"Zpěvník pozdního husity\", 1918; epos \"Hus\", 1919; \"Písně osvobozeného otroka\", 1919; \"Věrní a odhodlaní\", 1938).\n\n\n"}
{"id": "350198", "url": "https://cs.wikipedia.org/wiki?curid=350198", "title": "Mirotínek", "text": "Mirotínek\n\nMirotínek (1869–1910 \"Měrotín\", německy \"Merotein\") je vesnice nedaleko města Rýmařov (cca 15 km jihozápadním směrem) s přibližně šestnácti obyvateli, v létě povětšinou osidlována chataři. Spadá pod obec Tvrdkov. Leží na rozhraní Olomouckého a Moravskoslezského kraje. Vesnicí protéká potok Dražůvka.\n\nV lesích, jež obklopují údolí, probíhaly za druhé světové války boje mezi Němci a Poláky. I proto se zde nachází hřbitov, na němž jsou pohřbeni němečtí válečníci. Střed obce tvoří tzv. „horní a dolní náměstí“, což jsou jediné dvě křižovatky v Mirotínku. Na „horním náměstí“ lze nalézt starou základní školu, nyní využívanou k bydlení, poštovní schránku, opuštěnou autobusovou zastávku a nevyužívanou vývěsní desku. Na „dolním náměstí“ se nachází kontejnery na smíšený a tříděný odpad.\n\nObec měla také svého kovboje, který se staral o svůj „ranč“ a o nedaleký kravín, ale již se odstěhoval. V obci není žádný obchod. V minulých letech byl tento problém řešen pojízdnou prodejnou se základními potravinami a potřebami, která byla provozována jedním z chatařů. Nejbližšímu obchod je vzdálen 3 km chůze do kopce v Tvrdkově. Podobně je tak tomu s dopravou, za kterou je nutno do Tvrdkova.\n\nPočet obyvatel Mirotínku podle sčítání nebo jiných úředních záznamů:\nV Mirotínku je evidováno 62 adres : 30 čísel popisných (trvalé objekty) a 32 čísel evidenčních (dočasné či rekreační objekty). Při sčítání lidu roku 2001 zde bylo napočteno 30 domů, z toho 6 trvale obydlených.\n\n"}
{"id": "350203", "url": "https://cs.wikipedia.org/wiki?curid=350203", "title": "Vápenatka mnohohlavá", "text": "Vápenatka mnohohlavá\n\nVápenatka mnohohlavá (Physarum polycephalum) je měňavkovitý prvok řazený do kmene hlenky, říše Amoebozoa. Tvoří nápadné plazmódium žluté barvy.\n\nVápenatka se živí bakteriemi, houbami, ale také drobnými kusy organického materiálu. Je to tedy heterotrofní organismus, který má významnou roli i v rozkladu látek v lesích. Najdeme ji proto v temných vlhkých částech lesů mírného pásu, ale může se přesunout do slunnějších míst, pokud tvoří plodnici.\n\nVegetativní fázi životního cyklu představuje plazmódium, velké obvykle diploidní syncytium (tedy mnohojaderná buňka). Toto plazmódium může dorůstat např. za laboratorních podmínek až několika centimetrů, jindy se udává až několik metrů – zaznamenáni byli jedinci s plochou 5,54 m. Z tohoto stádia vedou dvě cesty: pokud je sucho, tvoří sklerocia (odolné útvary), pokud je vlhko, začne sporulovat. Při tom se během 12 hodin vytvoří malé plodničky na tenké stopce a uvnitř plodniček probíhá meiotické dělení a vznik haploidních spor. Po prasknutí plodniček se uvolní spory do okolí a vyrostou z nich haploidní améby. Tyto améby střídají mnoho životních stádií a mohou za nehostinných podmínek opět tvořit cysty. Někdy dokonce mohou proběhnout i stádia s bičíky. Někdy se améby spojí a vznikne diploidní buňka, jež může dozrát v několik typů plazmódií.\n\n"}
{"id": "350206", "url": "https://cs.wikipedia.org/wiki?curid=350206", "title": "Běloruská fotbalová Vysšaja liga", "text": "Běloruská fotbalová Vysšaja liga\n\nBěloruská fotbalová Vysšaja liga (bělorusky Вышэйшая ліга чэмпіянату Беларусі па футболе, rusky Беларусбанк – чемпионат Республики Беларусь по футболу среди команд высшей лиги) je nejvyšší fotbalová soutěž pořádaná na území Běloruska. Pořádá ji Běloruská fotbalová federace. Liga byla oficiálně založena v roce 1992.\n\n"}
{"id": "350207", "url": "https://cs.wikipedia.org/wiki?curid=350207", "title": "Horký", "text": "Horký\n\nPříjmení Horký (Horká) nese více osobností:\n\n\n"}
{"id": "350212", "url": "https://cs.wikipedia.org/wiki?curid=350212", "title": "Green (příjmení)", "text": "Green (příjmení)\n\nPříjmení Green nebo Greene nosilo nebo nosí více různých osob:\n\n\n\n"}
{"id": "350234", "url": "https://cs.wikipedia.org/wiki?curid=350234", "title": "Mrchožrout (rozcestník)", "text": "Mrchožrout (rozcestník)\n\nSlovo mrchožrout má více významů:\n\n"}
{"id": "350242", "url": "https://cs.wikipedia.org/wiki?curid=350242", "title": "Majetková, správní a delimitační unie odborových svazů", "text": "Majetková, správní a delimitační unie odborových svazů\n\nMajetková, správní a delimitační unie odborových svazů (MSDU OS) je českým občanským sdružením, které ovládají jednotlivé odborové svazy. Převážnou většinu činnosti přestavuje správa, prodej a pronájem nemovitého majetku ve vlastnictví MSDU OS (zejména rekreačních objektů).\n\nMSDU OS vznikla usnesením mimořádného všesvazového sjezdu odborů, který se konal ve dnech 2.-3. března 1990.Je právním nástupcem někdejšího Revolučního odborového hnutí, vlastníkem rozsáhlého majetku a nositelem práv a závazků ROH. \n\nStatutárním a výkonným orgánem je představenstvo v čele s předsedou, nejvyšším orgánem je valná hromada složená ze zástupců odborových svazů. V čele správního aparátu stojí správní ředitel.\n\nPodle názoru někdejšího předsedy železničních odborů Jaromíra Duška sdružení hospodaří s majetkem v řádu miliard. V roce 1990 vlastnilo největší a nejrozsáhlejší řetězec hotelových a rekreačních ubytovacích kapacit v České republice.\n\n"}
{"id": "350243", "url": "https://cs.wikipedia.org/wiki?curid=350243", "title": "Jan Veselý", "text": "Jan Veselý\n\nJan Veselý (17. června 1923 Plástovice – 10. února 2003 Praha) byl český sportovec, cyklista. Stal se 26krát mistrem Československa a devětkrát se zúčastnil Závodu míru, jehož 2. ročník v roce 1949 i sám s náskokem 12 minut vyhrál. V roce 2000 dostal čestný titul cyklista století. V závěru svého života se velmi aktivně angažoval při organizaci dobročinné organizace Bílý kruh bezpečí.\n\nS jízdou na kole začínal jako pekařský učeň, když v pracovní dny rozvážel na jízdním kole pečivo z pekárny do místních obchodů, a na tomtéž kole pak v neděli závodil.\n\n"}
{"id": "350246", "url": "https://cs.wikipedia.org/wiki?curid=350246", "title": "Kenji Siratori", "text": "Kenji Siratori\n\nKendži Širatori (japonsky ケンジ・シラトリ, \"Kendži Širatori\" v zahraničí nejčastěji přepisován jako \"Kenji Siratori\", * 13. dubna 1975 v Čitose, Hokkaidó, Japonsko) je cyberpunkový spisovatel a básník, známý svou experimentální prózou, jehož styl je typický nelineárně vyprávěnými futuristickými surrealistickými příběhy a apokalyptickými obrazy budoucího světa, využívající pro cyberpunk typickou vědeckou terminologii. Je řazen k literárnímu hnutí tzv. \"bizarní fikce\". Jeho první kniha \"Blood Electric\" byla publikována v roce 2002. Je znám výraznou hyperprodukcí děl a \"bombardováním\" internetu svými texty. Spolupracuje též jako textař a deklamátor v rámci společných mezinárodních projektů s avantgardními hudebníky především z oblasti dark ambientní hudby. Z českých hudebníků patří k jeho spolupracovníkům skladatel Vladimír Hirsch.\n\n\n\n\n\n"}
{"id": "350249", "url": "https://cs.wikipedia.org/wiki?curid=350249", "title": "Taťána Kocembová", "text": "Taťána Kocembová\n\nTaťána Kocembová provdaná Netoličková (* 2. května 1962, Ostrava) je bývalá československá atletka, běžkyně, jejíž hlavní disciplínou byl běh na 400 metrů.\n\nV roce 1979 postoupila na juniorském mistrovství Evropy v Bydhošti do finále, kde skončila na osmém místě. V roce 1982 na halovém ME v Miláně doběhla na čtvrtém místě v čase 51,62. V témž roce získala bronzovou (400 m) a stříbrnou medaili (4 x 400 m) na mistrovství Evropy v Athénách.\n\nO rok později se konalo v Helsinkách první mistrovství světa v atletice pod otevřeným nebem, kde získala stříbrnou medaili ve štafetě na 4 x 400 metrů. Kvarteto Kocembová, Matějkovičová, Moravčíková a Kratochvílová zde zaběhlo trať v čase 3:20,32. Tento čas je dodnes českým rekordem. Na témž šampionátu zaznamenala také individuální úspěch, když získala stříbro v závodě na 400 metrů. Ve finále zaběhla trať v novém osobním rekordu 48,59 a prohrála jen s Jarmilou Kratochvílovou, která byla o šedesát setin rychlejší.\n\nV roce 1984 se stala v Göteborgu halovou mistryní Evropy. Z důvodu bojkotu se nemohla zúčastnit letních olympijských her v Los Angeles. O dva roky později skončila čtvrtá na halovém ME v Madridu a doběhla šestá na mistrovství Evropy ve Stuttgartu.\n\nJe provdaná za bývalého fotbalového brankáře, československého reprezentanta a olympijského vítěze Jaroslava Netoličku, se kterým má syna Tomáše. Z předchozího manželství s trenérem Janem Slaninou má dvě dcery (Lucii a Janu).\n\nJejí halový osobní rekord na hladké čtvrtce ji řadí na třetí místo v historických tabulkách. Rychleji tuto trať v hale zaběhla jen Ruska Natalja Nazarovová a světový rekord drží Jarmila Kratochvílová.\n\nHala\n\nDráha\n\n"}
{"id": "350258", "url": "https://cs.wikipedia.org/wiki?curid=350258", "title": "Zbyslav (Plánice)", "text": "Zbyslav (Plánice)\n\nVes Zbyslav () je dnes součástí města Plánice v okrese Klatovy. V roce 2011 zde trvale žilo 61 obyvatel.\n\nPrvní písemné zmínky o Zbyslavi se datují k roku 1552, kdy byla psaná jako Zbislaw. Během let se název obce měnil na Zbyslaw, Sbislav a také Zbislavj. Jméno Zbyslav je odvozené od stejného osobního jména. Původně území obce Zbyslav patřilo společně s Plánicí k nepomuckému cisterciáckému klášteru, který byl založen v roce 1144 z německého Ebrachu a patřila mu oblast od Mlázov ke Zdemyslicům.\n\nPamětihodností obce je kaplička se „zázračnou studánkou“ nedaleko za vesnicí, zřízená koncem 17. století manželkou Mikuláše z Morzina z vděčnosti Panně Marii za uzdravení z nevyléčitelné nemoci. O Svatodušních svátcích se ke kapličce konala procesí.\n\n\n"}
{"id": "350259", "url": "https://cs.wikipedia.org/wiki?curid=350259", "title": "Hurikán Gustav (2008)", "text": "Hurikán Gustav (2008)\n\nHurikán Gustav byl druhým nejsilnějším hurikánem sezóny 2008. Formovat se začal ráno 25. srpna 420 km jihovýchodně od Port-au-Prince na Haiti. Od počátku rychle sílil, ještě týž den odpoledne měl sílu tropické bouře a na druhý den dosáhl síly hurikánu.\n\nPostupně zasáhl Haiti, Jamajku a Kubu. Před Kubou, která kvůli němu evakuovala na čtvrt milionu lidí, zesílil na hurikán 4. kategorie. Největší škody způsobil zatím na kubánském ostrově Mládeže. Nyní se přesouvá přes Mexický záliv a očekává se, že v pondělí projde středem hlavní americké těžební oblasti a zasáhne New Orleans, které před 3 roky těžce poničil hurikán Katrina. Americké ropné společnosti již zahájily evakuaci osazenstva svých plošin a ropné trhy zaznamenaly nárůst cen, neboť minimálně krátkodobě je ohrožena až čtvrtina veškeré ropné produkce USA.\n\nMěsto New Orleans, které leží z větší části pod úrovní hladiny řeky Mississippi i sousedního jezera, proto zahájilo 31. srpna v 8:00 místního času povinnou evakuaci, i přes optimistické prognózy, že nové hráze tentokrát vydrží. Úřady neplánují evakuaci vynucovat, ale deklarovaly, že kdo ve městě zůstane, musí počítat s tím, že pomoc státních orgánů nebude dlouho dostupná. Starosta New Orleans Ray Nagin označil hurikán za „\"bouři století\"“ a výslovně prohlásil: „\"Kdo zůstane, udělá největší chybu svého života.\"“\n\n"}
{"id": "350261", "url": "https://cs.wikipedia.org/wiki?curid=350261", "title": "Brixton", "text": "Brixton\n\nBrixton je vnitřní londýnské předměstí v městském obvodě Lambeth. Sousedí se čtvrtěmi Stockwell, Kennington, Camberwell, Tulse Hill a Herne Hill. Nachází se přibližně 5,3 km směrem na jihozápad od památníku Charing Cross. \n\nBrixton je známý je hlavně početnou karibskou komunitou, bohémským způsobem života, ale prý i drogami, vysokou kriminalitou a násilnostmi z první poloviny 80. let. \n\nPrvní zmínka o Brixtonu pochází z roku 1067, kdy je zmíněn jako \"Brixistane\" (název znamená „u kamene Brightsige“). Až do začátku 19. století bylo okolí Brixtonu pusté. Potom nastal rozvoj s osídlováním okolí Stockwellu, Brixton Hill a Coldharbour Lane. Prudký rozvoj nastal až po otevření Vauxhall Bridge, díky čemuž se výrazně zlepšilo dopravní spojení s centrálním Londýnem, což podnítilo další rozvoj příměstského osídlení. \n\nVe 20. století se sem nastěhovali přistěhovalci z Karibiku a Brixton se stal neoficiálním hlavním městem jamajské a karibské komunity ve Velké Británii. \n\nBrixton se v dubnu 1981 a září 1985 stal dějištěm násilných nepokojů namířených proti metropolitní policii. Vzpoura vypukla jako reakce členů britské černošské komunity (podporované mladými bílými Brity) na neustálé, a to i násilné prohlídky a razie vedené londýnskou policií. Při nepokojích bylo zraněno skoro 300 policistů a 65 civilistů, víc než 100 aut bylo vypáleno, včetně 56 policejních. Skoro 150 budov bylo poškozeno, 30 bylo úplně vypáleno. Zatčeno bylo 82 lidí.\n\nNachází se zde šest významných sídlišť (tzv. \"housing estates\") Myatts Field na Vassall Road; Angell Town na Brixton Road, na hranici s Camberwellem; Loughborough v centru Brixtonu; Moorlands Estate na Coldharbour Lane, St. Matthew's nacházející se na z rozcestí mezi Brixton Hill a Effra Road a dál na jih od St Matthew's se nachází Tulse Hill. Na těchto šesti místech žije poměrná většina obyvatelů Brixtonu. \n\nDo Brixtonu chodí mnozí lidé nakupovat na rušný trh, který se nachází v okolí ulic Electric Avenue a Brixton Station Road. Brixton je také centrem nočního života a v neděli ráno se na brixtonských ulicích potkávají poslední návštěvníci klubů s prvními věřícími, kteří jsou na cestě na bohoslužby. \n\nZa posledních 20 let se do Brixtonu stěhuje stále víc příslušníků střední vrstvy, což přispívá k centrifikaci oblasti a růstu cen nemovitostí. Naproti tomu má Brixton stále pověst „drsného“ místa, a to hlavně kvůli nepokojům v letech 1981 a 1985. Je nadále považovaný za nebezpečné místo, kde násilí a prodej drog ještě úplně nevymizely. 17. dubna 1999 vybuchla před supermarketem Iceland na Brixton Road, hřebíková bomba. Při výbuchu byly vážně zraněny 4 osoby, včetně novorozence, další lidé byli zraněni lehce. Výbuch v Brixtone byl první ze série tří bombových útoků – další se v následujících týdnech odehrály na Brick Lane a v Soho. Útoky měl na svědomí pravicový extremista David Copeland. Soud ho odsoudil k doživotnímu trestu. 28. září 2006 v pobočce rychlého občerstvení McDonald's postřelili dva lidi. Jeden byl zraněn těžce, druhý lehce.\n\n\n\n\n\nNejbližší stanice londýnského metra:\nNejbližší železniční stanice National Rail: \n\n"}
{"id": "350268", "url": "https://cs.wikipedia.org/wiki?curid=350268", "title": "Turgon", "text": "Turgon\n\nTurgon zvaný \"Gondolinský\" či \"Moudrý\" je fiktivní postavou vystupující v knihách J. R. R. Tolkiena. Objevuje se především v Tolkienově \"Silmarillionu\" či \"Nedokončených příbězích Númenoru a Středozemě\".\n\nTurgon byl synem Fingolfina a patřil tak do přímé elfské linie vládců Noldor. Po smrti otce a staršího bratra Fingona se stal pátým Velekrálem Noldor ve Středozemi. Na počátku prvního věku byl varován Pánem vod Ulmem před rostoucí mocí Morgotha a za jeho pomoci nalezl mezi štíty Crissaegrim tajné údolí Tumladen, ve kterém nechal vybudovat skryté město Gondolin, jež vydrželo ze všech elfských měst a říší v Beleriandu nejdéle. Dcerou Turgona je Idril zvaná \"Celebrindal\", jež si za muže vzala smrtelníka Tuora. Turgon padl při zkáze Gondolinu před koncem prvního věku.\n\nTurgon byl druhorozeným synem Fingolfina, syna prvního Velekrále Noldor Finwëho. Spolu se starším bratrem Fingonem se narodil v Amanu v šťastných dnech Melkorova zajetí. V mládí se toulal Blaženou říší a tehdy si jej oblíbil i Pán vod Ulmo. Při vzpouře Noldor byl Turgon jedním z Fingolfinova domu, který si přál opustit Aman a vrátit se do Středozemě, nepřidal se však ke zbrklé přísaze Fëanorových synů. Při odchodu Noldor z Blažené říše vedl dychtivý Turgon přední voj otcova zástupu. Účastnil se proto zabíjení rodných v Alqualondë, protože dorazil do probíhající bitvy později a neznal přesné okolnosti roztržky mezi Teleri a Fëanorovým zástupem. Po Fëanorově zradě absolvoval Fingon spolu s otcem a jeho lidem zničující putování přes ledovou úžinu Helcaraxë. Při této cestě zahynula i Turgonova manželka Elenwë.\n\nPo návratu do Středozemě se Turgon zúčastnil bitvy pod hvězdami, v níž Noldor zahnali na ústup vojska Temného pána. Své panství si Turgon se svým lidem zřídil jako první z noldorských knížat. Usadil se v přímořském Nevrastu, kde se Noldor brzy smísili se Sindar a jeho sídlem se stal kamenný Vinyamar na břehu moře.\nPo padesáti letech ve Středozemi byl Turgon spolu s Finrodem ve snu varován Ulmem, aby před narůstající Morgothovou mocí vystavěl skryté sídlo. Turgon nechal za štíty Okružních hor Echoriath tajně vybudovat město Gondolin, kde se poté se svými lidmi ukryl. I s pomocí Manwëho orlů zůstala Turgonova říše až na tři výjimku téměř čtyři sta let skrytá všem cizincům. Turgon město opustil až teprvě v čele gondolinského vojska v roce 473 prvního věku, když vyrazil na pomoc svým příbuzným do páté velké bitvy Beleriandu.\n\nV krvavé Nirnaeth Arnoediad padnul Turgonův starší bratr Fingon a bitva byla brzy ztracena. Turgonovi se podařilo probojovat na jih jen díky statečnosti mužů z Hadorova domu, kteří byli až na Galdorova staršího syna Húrina všichni pobiti při obraně říčky Rivil. Po bitvě se Turgon stal Velekrálem Noldor.\n\nUkrytý Gondolin přečkal pád Nargothrondu i zkázu Doriathu, avšak jeho konec se přiblížil poté, co král Turgon přijal do svého města smrtelníka Tuora, který přinesl Turgonovi zprávu o blížící se pohromě, čímž ho pověřil samotný Ulmo. Gondolinský král si Tuora oblíbil a ten si brzy vzal za ženu Turgonovu dceru Idril. Na jejich lásku však žárlil syn Turgonovy sestry Aredhel, Maeglin. Ten po narození Tuorova a Idrilina syna vyzradil špehům Temného pána přesnou polohu skrytého města. To bylo záhy napadeno Morgothovým vojskem, které Gondolin zcela vypálilo. V plamenech tehdy zemřel i Velekrál Turgon. Z hořícího města se podařilo zachránit jen hrstce přeživších. Mezi nimi byla i Turgonova dcera Idril s Tuorem a jejich syn Eärendil.\n\n"}
{"id": "350271", "url": "https://cs.wikipedia.org/wiki?curid=350271", "title": "Helena Fuchsová", "text": "Helena Fuchsová\n\nHelena Fuchsová, rozená Helena Dziurová (3. června 1965 v Táboře) je bývalá česká sportovkyně-atletka, běžkyně, která se nejvíce proslavila na tratích v běhu na 400 a 800 metrů. Závodila za PSK Olymp Praha.\n\nPrvní výraznější úspěchy zaznamenala až v roce 1995 na halovém MS v Barceloně, kde vybojovala společně s Naděždou Koštovalovou, Hanou Benešovou a Ludmilou Formanovou stříbrné medaile ve štafetě na 4×400 metrů. Na letních olympijských hrách 1996 v Atlantě skončila její cesta v běhu na 400 metrů ve čtvrtfinále.\n\nV roce 1997 vybojovala na halovém MS v Paříži v čase 51,04 s bronzovou medaili. Na světovém šampionátu v Athénách doběhla ve finále na 6. místě jako druhá nejlepší Evropanka. O rok později získala bronzovou medaili na halovém ME ve Valencii a stříbro na evropském šampionátu v Budapešti, kde si ve finále vytvořila časem 50,21 s nový osobní rekord. Rychleji čtvrtku zaběhla jen Němka Grit Breuerová, která byla o 28 setin sekundy rychlejší.\n\nV roce 2000 reprezentovala na letních olympijských hrách v australském Sydney, kde doběhla ve finále běhu na 800 metrů v osobním rekordu 1:58,56 na 5. místě. Na halovém MS 2001 v Lisabonu si doběhla na osmistovce pro bronzovou medaili. Stříbro získala Stephanie Grafová z Rakouska a zlato Maria Mutolaová z Mosambiku.\n\nSvoji atletickou kariéru ukončila v roce 2004.\n\nHala\n\nDráha\n\n"}
{"id": "350276", "url": "https://cs.wikipedia.org/wiki?curid=350276", "title": "Ediakara", "text": "Ediakara\n\nEdiakara, někdy též ediakar či ediakaran, je nejmladší perioda/útvar proterozoika (starohor). Mezinárodní komise pro stratigrafii (ICS) se na novém pojmenování shodla v r. 2004 a dala mu přednost před konkurenčními názvy vend či vendian, navrženými pro období se stejným svrchním ale hlubším/starším spodním rozhraním. Toto pojmenování se stále používá v některých zdrojích nesprávně i pro periodu/útvar. Tyto zdroje pak někdy názvem ediakara označují pouze svrchní věk/stupeň této periody/útvaru. Období bylo pojmenováno podle Ediakarského hřebene v Austrálii a v něm ležícího naleziště, které objevil v roce 1946 R. C. Sprigg.\n\nZačíná přibližně před 635 miliony lety (kdy končí kryogén) a končí před 542 miliony lety (kdy začíná prvohorní kambrium).\n\nV ediakaru se slova ujímají mnohobuněčné organismy, ale ještě zpravidla nemají pevnou schránku, která je typická pro kambrium. Dochované fosílie pochází především z turbiditních proudů, díky nimž se zachovaly otisky těchto živočichů s měkkými těly. Některé organismy jsou možná příbuzné dnešním houbovcům, ve většině případů se však jedná o separátní vývojovou větev, nepříbuznou se současnými živočichy. Na druhé straně však například Simon Conway, paleontolog Cambridgeské univerzity, identifikoval řadu pozdějších kambrických živočichů jako potomky ediakarské fauny.. \n\n\n"}
{"id": "350279", "url": "https://cs.wikipedia.org/wiki?curid=350279", "title": "Omeisaurus", "text": "Omeisaurus\n\nOmeisaurus (\"ještěr od hory Emei\") byl rod sauropodního dinosaura z čeledi Mamenchisauridae, který byl popsán v roce 1939 a pojmenován podle čínského pohoří, ve kterém byly nalezeny jeho fosilní pozůstatky.\n\nDosud objevené fosilie zahrnují úlomky různých částí jeho kostry, takže si lze představit, jak tento živočich vypadal. \"Omeisaurus\" měl dlouhý krk, malou klínovitou hlavu a při chůzi byl nepatrně nachýlený dopředu, s kyčlemi položenými výše než ramena. Ocas měl relativně krátký, přestože stále mohutný, a mohl být kyjovitě zakončen, i když to nemusel být znak všech druhů. Jako všichni sauropodi ani omeisaurus nevláčel ocas po zemi. Místo toho jej pravděpodobně nesl vodorovně a využíval ho jako protiváhu nebo dokonce jako zbraň při odhánění dravců.\n\nTento sauropod byl dlouhý až 15 metrů, vysoký kolem 4 metrů a vážil zhruba 5 tun. Pokud do tohoto rodu spadá i větší druh \"O. (?) tianfuensis\", pak lze rodu \"Omeisaurus\" přiřknout délku kolem 18 metrů a hmotnost zhruba 8500 kilogramů. Podle jiných odhadů dosahovali jedinci druhu \"O. tianfuensis\" délky až 20,2 metru a hmotnosti kolem 9800 kilogramů.\n\n\"Omeisaurus\" byl zástupcem čeledi Mamenchisauridae, středně velkých až obřích jurských sauropodů z východní Asie. Mezi nejbližší příbuzné tohoto rodu patřil například rod \"Anhuilong\".\n\n"}
{"id": "350281", "url": "https://cs.wikipedia.org/wiki?curid=350281", "title": "Korejské císařství", "text": "Korejské císařství\n\nKorejské císařství (korejsky 대한제국; hanča: 大韓帝國; \"Tähan čeguk\"; literárně „Velké korejské císařství“) v českém jazyce rovněž známé jako Císařství Tähan, je zaniklý stát existující na Korejském poloostrově od roku 1897 do roku 1910, kdy bylo přisvojeno jako kolonie Čósen (Čosŏn) japonským císařstvím.\n\nKorejské císařství hraničilo s Čínou, Japonskem a Ruskem. Vystřídali se zde dva císaři a čtyři předsedové vlády.\n"}
{"id": "350282", "url": "https://cs.wikipedia.org/wiki?curid=350282", "title": "Rickettsiales", "text": "Rickettsiales\n\nRickettsiales je řád bakterií z kmene Proteobacteria, třídy alfa. Většina žije uvnitř buněk svých hostitelů (tzv. intracelulárně). Někteří zástupci jsou patogenní (\"Rickettsia\", \"Wolbachia\").\n\nMnohé studie naznačují, že právě bakterie Rickettsiales jsou ty bakterie, které dle endosymbiotické teorie vstoupily do buněk raných eukaryotních organismů a daly tak vzniknout mitochondriím.\n"}
{"id": "350283", "url": "https://cs.wikipedia.org/wiki?curid=350283", "title": "Ebriacea", "text": "Ebriacea\n\nEbriacea (Ebriida, Ebriidae, Ebridea, Ebriales, Ebriophyceae) je skupina eukaryotických bičíkovců s fagotrofní výživou. Nikdy nebyli kultivováni a obvykle je nacházíme v malých počtech. Jejich klasifikace byla dlouho nejasná, nyní jsou řazeni do superskupiny (\"říše\") SAR, podříše Rhizaria, kmene Cercozoa.\n\nEbriacea mají několik zajímavých buněčných vlastností: neobvykle velké jádro se stále kondenzovanými chromozomy, vnitrobuněčná kostra skládající se z křemíkových tyčinek a dva subapikální bičíky.\n\nDo této skupiny řadíme například rody \"Ebria\" a \"Hermesinum\".\n"}
{"id": "350284", "url": "https://cs.wikipedia.org/wiki?curid=350284", "title": "Pliosauridae", "text": "Pliosauridae\n\nPliosauridae („pliosauridi“) je jednou z podskupin patřících do velké skupiny druhohorních mořských plazů Plesiosauria. Pliosauridi měli relativně krátký krk a velkou hlavou. Byli to velcí mořští dravci a stali se nejobávanějšími mořskými predátory od rané jury do svrchní křídy (asi před 200 až 89 miliony let). S krátkými krky, masivními hlavami a zuby vyzbrojenými čelistmi mohli zaútočit i na živočichy téměř stejné velikosti a vytrhovat z nich kusy masa podobně jako dnešní žraloci nebo kosatky.\n\nNavzdory dlouho zastávanému názoru, že biodiverzita pliosauridů značně utrpěla na přelomu jury a křídy, tento domnělý trend nebyl potvrzen detailním výzkumem dochovaných fosilních zubů. Mezi vůbec poslední zástupce této skupiny patřily například rody \"Brachauchenius\" nebo \"Megacephalosaurus\", žijící v geologickém období turonu, asi před 90 miliony let.\n\nTito draví mořští plazi žili v mořích a oceánech, dýchali vzdušný kyslík a zřejmě rodili živá mláďata, i když existuje teorie, že se rozmnožovali vejci. Někteří zástupci byli možná hned po vorvaňovi obrovském největšími predátory, kteří kdy na Zemi žili (hmotnost se mohla pohybovat až kolem dvaceti tun). Mezi největší jedince patří dosud nepopsaný exemplář z Kolumbie s lebkou o délce 3 metry a celkovou délkou těla asi 11 metrů.\n\nTito draví mořští plazi obývali v období rané pozdní křídy (asi před 100 - 85 miliony let) v hojných počtech a druhové rozmanitosti také mělká teplá moře na území současné České republiky, jak ukazují již od poloviny 19. století fosilní objevy z mnoha míst našeho státu. Jde například o pozdně křídový rod \"Polyptychodon\", který je ale ve skutečnosti zřejmě \"nomen dubium\".\n\nDalší informace o čekých nálezech byly publikovány v září roku 2019. Nedaleko Brna byl již ve 30. letech 20. století objeven fosilní materiál pliosaurů z období pozdní jury (stáří asi 160 milionů let). Tito velcí draví plazi z kladu Thalassophonea dosahovali délky až 6 metrů a odhadované hmotnosti kolem 1,5 tuny. Podobné objevy velkých pliosaurů (o délce kolem 10 metrů) byly učiněny také v sousedním Polsku (Svatokřížské hory).\n\n\n"}
{"id": "350285", "url": "https://cs.wikipedia.org/wiki?curid=350285", "title": "Cat", "text": "Cat\n\ncodice_1 (zkratka z anglického \"catenate\" ve významu \"zřetězit, spojit\") je standardní UN*Xový program určený ke čtení souborů v dané sekvenci a jejich hromadný výstup.\n\nPříkaz codice_1 se poprvé objevil v AT&T UNIXu verze 1.\n\nPodle Single UNIX Specification (SUS) je úkolem programu codice_1 číst soubory v uvedené sekvenci a v té samé sekvenci je vypisovat na standardní výstup. Program codice_1 je počítačový program s rozhraním pro příkazový řádek původně psaný pro operační systém Unix. Nejčastěji se používá pro vypsání programu na obrazovku či předání obsahu souboru pomocí přesměrování výstupu či pipelinou jinému programu ke zpracování. Jeho původně zamýšleným využitím je spojování různých souborů a jejich následné hromadné zpracování jiným programem.\nMožnosti programu se implementace od implementace mohou lišit, základní chování je však nutné zachovat (pořadí zpracovávaných souboru musí být totožné s pořadím výstupu).\n\nMějme soubor codice_5 obsahující text „codice_6“.\n\nMějme ještě jeden soubor – codice_7 obsahující text „codice_8“.\n\nJedno z typických použití programu (ilustrační příklad – použit program grep).\n\nPříbuzným programem programu codice_1 je program codice_10, který také vypisuje soubory po řádkách, ale řádky jednotlivých souborů vypisuje v opačném pořadí, od konce.\n\n"}
{"id": "350287", "url": "https://cs.wikipedia.org/wiki?curid=350287", "title": "Röyksopp", "text": "Röyksopp\n\nRöyksopp je norská hudební skupina hrající elektronickou hudbu s prvky trip hopu. Členové Röyksopp Torbjørn Brundtland a Svein Berge pocházejí z norského Tromsø, působí od roku 1998. Obě jejich studiová alba se dostala na první místo domácí hitparády, úspěch slavila i ve Velké Británii.\n\nTorbjørn a Svein se potkali jako spolužáci v Tromsø, na začátku 90. let je spojovalo experimentování s elektronickou hudbou. Název Röyksopp si však dali až poté, co se znovu potkali v Bergenu, v norském doupěti elektronické hudby. První singly („Eple“, „Poor Leno“, „Remind Me“ a „Sparks“) byly vydány na nezávislém labelu Tellé, debutová deska \"Melody A.M.\" už byla v režii britského Wall of Sound. Rostoucí slávu výrazně přiživovala experimentální videa, klip k písni „Remind Me“ zvítězil v kategorii Nejlepší hudební video na MTV Europe Music Award v roce 2002. Ten samý rok obdrželi další tři nominace, a to v kategoriích Nejlepší norský počin, Objev roku a Nejlepší taneční počin. Ani jednu však neproměnili. Jejich vůbec první singl „So Easy“ byl použit v reklamě na .\n\nDruhé studiové album \"The Understanding\" s pilotním singlem „Only This Moment“ vyšlo 12. července 2005 na americkém labelu Astralwerks. Klip k písni „Only This Moment“ zobrazuje momenty z pařížských protestů v květnu 1968. Singl „Follow My Ruin“ se objevil na soundtracku k počítačové hře FIFA 06, singl „What Else Is There?“ ve filmech \"Cashback\" a \"Meet Bill\". Čeští a slovenští televizní diváci ho pravděpodobně znají z reklamního spotu mobilního operátora O2.\nAlbum \"Röyksopp's Night Out\" bylo nahráno na koncertě v domácím Oslu v listopadu 2005 a obsahuje devět písní. Najdete na něm taneční verzi singlu „Sparks“ a cover písně „Go with the Flow“, jejíž původní verze pochází od Queens of the Stone Age.\n\n\"Back to Mine\" (Volume 25) je kompilace od Röyksopp vydaná v rámci DJské seance \"Back to Mine\". Jedná se o pořad, ve kterém vlivní umělci elektronické hudby mixují kompilace dle svého uvážení (v minulosti např. Groove Armada, Faithless, Carl Cox nebo Tricky). Od Röyksopp pochází jediná skladba „Meatball“, vydaná pod pseudonymem Emmanuel Splice. Jde o remix písně „North Star/Platinum Finale“ od Mika Oldfielda.\n\nAlbum \"Junior\" bylo vydáno 23. března 2009, opět na americkém labelu Astralwerks. Pilotní singl \"Happy Up Here\" vyšel v digitální podobě v 19. ledna 2009, ve fyzické pak 16. března. Jako druhý singl byl vybrán \"The Girl and the Robot\" s vokály švédské zpěvačky Robyn, ten vyšel 15. června téhož roku.\n\nAlbum \"Senior\" vychází 13. září 2009. Oproti koncepčnímu bratříčkovi jménem \"Junior\" je nahrávka ryze instrumentální, uzavřenější, temnější.\n\nV květnu 2014 vyšlo EP \"Do it Again\" vydané ve spolupráci se švédskou hudebnicí Robyn. Album bylo nominováno na Cenu Grammy v kategorii nejlepší taneční/elektronické album. Poslední album vyšlo 7. listopadu 2014 pod názvem \"The Inevitable End.\" Skupina oznámila, že půjde o její poslední album, i když to neznamená, že by skupina přestala tvořit hudbu.\n\n\n\n\n\n"}
{"id": "350288", "url": "https://cs.wikipedia.org/wiki?curid=350288", "title": "Časovač (počítač)", "text": "Časovač (počítač)\n\nČasovač ( ) je v informatice název hardwarového zařízení v počítači, které umožňuje s vysokou přesností odměřovat čas. Časovač může být také označení softwarové implementace reakce programu na uplynutí určitého času (například \"timeout\"). Časovač obecně slouží k asynchronnímu řízení vykonávání strojového kódu. Hardwarové časovače využívá operační systém pro řízení multitaskingu a plánování dalších důležitých událostí, které jsou závislé na reálném čase. Časovač může být umístěn ve specializovaném integrovaném obvodu, v čipsetu nebo přímo v procesoru.\n\nVětšina počítačů obsahuje jeden nebo více hardwarových časovačů. Obvykle jsou to čítače, které program nastaví na nějakou hodnotu, která se následně automaticky snižuje. V okamžiku, kdy dosáhne nuly, je vyvoláno přerušení, které je doručeno procesoru. Časovač umožňuje procesoru zpracovávat během měření času jiné úlohy, čímž snižuje režii systému a zvyšuje jeho výkon. Odstraňuje tedy tzv. \"aktivní čekání\" pomocí naprogramovaného cyklu nebo specializované instrukce (například RDTSC v procesorech x86), během kterého nelze jinou činnost vykonávat. Časovač může pracovat v jednorázovém režimu, kdy je přerušení vykonáno po vypršení časovače nebo v periodickém režimu, kdy je přerušení vyvoláváno periodicky po uplynutí nastaveného fixního času (například každou 1 milisekundu).\n\nProtože je počet hardwarových časovačů v počítači omezen a není možné předpokládat, že budou stačit pro všechny účely, je možné používat jen jeden časovač, který obsluhuje operační systém a vytváří k němu softwarovou časovou frontu. Hardwarový časovač se pak používá k odměření času zbývajícího do první události v časové frontě. Ve frontě jsou události řazeny podle času, takže nejbližší událost je první. Po uplynutí času nastaveného v časovači do první události je časovačem vyvoláno přerušení, které vyvolá obsluhu přerušení uvnitř operačního systému, která obsluhuje čekací frontu. V obsluze přerušení je z fronty odebrána událost, která přerušení vyvolala, časovač je nastaven na čas zbývající do následující události ve frontě a aktuální (vyřazená) událost je předána k vyřízení.\n\nČasovač se v počítači používá pro řízení multitaskingu (přidělování časových kvant) a dalších časově závislých událostí (například vypršení času vymezeného na příjem odpovědi při komunikaci v počítačové síti). Časovač je základním mechanismem pro zajištění preemptivního multitaskingu.\n\nHodiny reálného času ( ) jsou integrovaný obvod, který udržuje informaci o aktuálním čase v počítačích, embedded systémech, a dalších elektronických zařízeních. V IBM PC kompatibilních počítačích byl na základní desce jako samostatný integrovaný obvod, který je napájen lithiovou baterií. Jeho programování je časově náročné, a proto se nepoužívá pro periodické vyvolávání přerušení (na to se používá PIT – viz dále). V současné době je RTC na základních deskách integrován do čipsetu (southbridge).\n\nProgrammable Interval Timer je nejstarší používaný časovač v počítačích IBM PC kompatibilních (obvody Intel 8253 a Intel 8254). Obsahuje tři čítače: časovač číslo 0 používají operační systémy (Microsoft Windows, Linux a další) jako systémový časovač, časovač číslo 1 je z historických důvodů použit pro obnovování () paměti RAM a časovač číslo 2 pro PC speaker.\n\nHigh Precision Event Timer byl společně vyvinut firmami Intel a Microsoft. Původně byl označován jako Multimedia Timer a umožňuje vyšší a přesnější rozlišení času (například pro synchronizaci multimédií). Na rozdíl od RTC a PIT je jeho programování efektivní, takže je výhodné ho využívat i pro jednorázová přerušení. Aby ho operační systém mohl používat, musí být speciálně upraven, takže funguje jen na novějších systémech – Windows Vista, Windows 2008, x86 verzích Mac OS X, Linux 2.6 a FreeBSD. Windows XP obsahuje nefunkční ovladač HPET. Jeden HPET blok obsahuje 3 až 32 časovačů a bloků může být až osm. Časovač přičítá a po dosažení hodnoty nastavené v registru vyvolá přerušení.\n\n"}
{"id": "350289", "url": "https://cs.wikipedia.org/wiki?curid=350289", "title": "Macroplata", "text": "Macroplata\n\nMacroplata (\"velké pláty\") byl rod vývojově primitivního pliosaura z období rané jury, měl stále mnohé společné znaky s plesiosauřími předky: dlouhý krk s 29 obratli a poměrně malou hlavou. Dva jedinci z Anglie, časově od sebe vzdáleni zhruba 15 miliónů let, osvětlili trend evoluce pliosaurů. Vývojově mladší druhy měly delší hlavu a poněkud větší tělo. U pliosaurů byly končetiny větší a silnější než u plesiosaurů, což jim umožňovalo kořist ve vodě pronásledovat. Zástupci tohoto rodu byli dlouzí kolem 4,5 metru.\n\n\n"}
{"id": "350292", "url": "https://cs.wikipedia.org/wiki?curid=350292", "title": "Třírohý klobouk", "text": "Třírohý klobouk\n\nTřírohý klobouk (lidově zvaný třírohák) je druh klobouku, který byl populární na konci 17. a v 18. století a vyšel z módy krátce před francouzskou revolucí. Na vrcholu popularity byl třírohý klobouk oblékán jako součást civilního oblečení i vojenské a námořní uniformy.\n\nČerný třírohý klobouk má poměrně širokou střechu, přišitou k dýnku po stranách a vzadu tak, že vznikne trojúhelníkový tvar. Typicky se nosil tak, že \"špice\" směřovala dopředu. Dýnko tohoto klobouku je nízké, na rozdíl od henninů nošených v puritánské době nebo cylindrů z devatenáctého století.\n\nTřírohé klobouky se vyskytovaly od velmi jednoduchých a levných variant až po nákladné, extravagantní, občas se zlatou nebo stříbrnou krajkou a pery. Vojenské a námořní verze obvykle navíc vpředu nesly kokardu nebo jiný emblém. Z třírohých klobouků později vznikaly dvourohé a eventuálně i klobouky se dvěma zakroucenými špičkami, anglicky nazývané \"cocked hat\".\n\nTřírohé klobouky přežily dodnes jako součást tradičního oblečení Chelsea pensioners (bývalých britských vojáků přebývajících v Royal Hospital Chelsea) a španělské občanské gardy (Guardia Civil, obrázek).\n\nTřírohý klobouk s černými pery obléká londýnský Lord Mayor (\"starosta\" Londýna a přilehlé oblasti) pro všechny slavnostní ceremoniály a je vždy k vidění na každoroční akci Lord Mayor's Show v listopadu, kdy s ním nově zvolený Lord Mayor nadšeně mává publiku.\n\nVe Spojených státech je třírohý klobouk spojen s americkou revolucí a americkými Patrioty z té doby, zvláště s Minutemen (členové milice v amerických koloniích). Účastníci rekonstrukcí historických událostí často nosí třírohé klobouky a často je lze vidět i ve sportu, kde je oblékají fanoušci klubů s názvy podle revolucí, např. New England Patriots (tým amerického fotbalu), New England Revolution (tým fotbalové Major League Soccer), americký národní fotbalový tým, University of Massachusetts a George Washington University.\n\n"}
{"id": "350293", "url": "https://cs.wikipedia.org/wiki?curid=350293", "title": "Pavučinec", "text": "Pavučinec\n\nPavučinec (\"Cortinarius\") je velký a celosvětově rozšířený rod makroskopických lupenotvarých hub z čeledi pavučincovité. V současné době rozlišujeme více než 2000 druhů, z nichž některé jsou považovány za jedlé, některé za nepoživatelné a některé za (smrtelně) jedovaté.\n\nNěkteré taxonomické systémy vydělují z tohoto rodu na vícero menších rodů, vydělován je např. rod kožnatka (\"Dermocybe\"), obvykle však jsou však brány pouze jako pomocné skupiny uvnitř rodů a v binomické nomenklatuře se jejich jména neuplatní.\n\nVzhledem k velkému počtu druhů, které se mezi sebou jen minimálně odlišují, a přítomnosti smrtelně jedovatých druhů mezi nimi, se sběr pavučinců amatérským houbařům zásadně nedoporučuje – se správným určením mají v některých případech bez laboratorního vybavení velké potíže i experti na pavučince. Dále je zde ta okolnost, že rod ještě není zcela prozkoumán – například smrtelně jedovatý pavučinec plyšový byl až do poloviny 20. století považován za jedlý a jako takový byl uváděn i v některých houbařských atlasech. S postupujícím výzkumem i nadále dochází k tomu, že pavučince považované za jedlé jsou shledávány jedovatými, takže je otázka, nakolik lze důvěřovat i dnešním atlasům, byť z těch pro veřejnost byly jedlé pavučince raději preventivně odstraněny, případně byly ponechány jen ty opravdu spolehlivě prozkoumané.\n\nNa českém území roste řada druhů pavučinců, z nichž je vhodné upozornit zejména na již výše zmíněného smrtelně jedovatého pavučince plyšového, který byl sice dlouhou dobu považován za jedlého a takto jej prezentovaly i některé podrobnější atlasy, ale v 50. letech byl usvědčen jako původce několika hromadných otrav a úmrtí v Polsku. Zhruba stejně jedovatý je jemu podobný a na sever od ČR rostoucí pavučinec červenooranžový. Mezi jedlé české pavučince naopak patří např. pavučinec osikový, pavučinec plavooranžový, pavučinec fialový atd.\n\n"}
{"id": "350296", "url": "https://cs.wikipedia.org/wiki?curid=350296", "title": "Wildalpen", "text": "Wildalpen\n\nWildalpen je obec v Rakousku ve spolkové zemi Štýrsko (okres Liezen). Leží v údolí, kterým protéká řeka Salza, jižně od pohoří Hochschwab, mezi známým poutním místem Mariazell a zimním střediskem Hochkar. Je známa ve vodáckém prostředí pro výborné podmínky sjízdnosti této řeky. Z okolních kopců jsou nádherné výhledy nejenom na toto údolíčko, ale při krásném počasí jsou vidět i hory různých pohoří Alp.\n\n"}
{"id": "350298", "url": "https://cs.wikipedia.org/wiki?curid=350298", "title": "Marie Hrachová", "text": "Marie Hrachová\n\nMarie Hrachová (* 12. listopadu 1963 Ostrava) je česká sportovkyně, dlouholetá úspěšná československá a česká reprezentantka ve stolním tenisu. Od ledna 2004 do jara roku 2008 působila jako trenérka české ženské reprezentace. Jedná se o nejúspěšnější českou a československou stolní tenistku za posledních bezmála 30 let. V roce 2014 byla uvedena do Síně slávy českého stolního tenisu a v roce 2015 do Síně slávy evropského stolního tenisu.\n\nV současné době působí coby trénující hráčka a hrající trenérka v jedné osobě ve sportovním oddíle SK Frýdlant nad Ostravicí.\n\nMarie Hrachová reprezentovala Československo dvakrát na olympijských hrách. V roce 1988 v Soulu, při premiéře stolního tenisu na olympijských hrách, skončila ve dvouhře na 4. místě, když se jako jediná Evropanka probojovala do semifinále, ve čtyřhře vybojovala společně s Renatou Kasalovou 5. místo. V roce 1992 na hrách v Barceloně byla v obou soutěžích devátá.\n\nV roce 1980 zvítězila na mistrovství Evropy juniorů ve dvouhře a smíšené čtyřhře. V roce 1984 na mistrovství Evropy v Moskvě vybojovala bronz ve dvouhře a s Nizozemkou Bettine Vriesekoopovou ve čtyřhře a s Jindřichem Panským stříbro ve smíšené čtyřhře. V roce 1985 vybojovala s Panským stříbrnou medaili na mistrovství světa. Na mistrovství Evropy 1986 v Praze skončila na 2. místě ve dvouhře a spolu s Panským ve smíšené čtyřhře vybojovala evropský titul.\n"}
{"id": "350301", "url": "https://cs.wikipedia.org/wiki?curid=350301", "title": "David Nitschmann (tesař)", "text": "David Nitschmann (tesař)\n\nDavid Nitschmann nebo též David Nitschmann tesař, David Nitschmann der Wagner (1676 Suchdol nad Odrou - 1758, Pensylvánie) byl tesař a misionář Moravské církve původem z Moravy.\n\nDo Herrnhutu přišel v roce 1725 ze Suchdola nad Odrou, se skupinou lidí, kterou vedl Kristián David. Později vycestoval jako misionář Moravské církve na Panenské ostrovy a nakonec se přestěhoval do britské kolonie v Pensylvánii v Severní Americe, kde v roce 1758 zemřel.\n\n"}
{"id": "350302", "url": "https://cs.wikipedia.org/wiki?curid=350302", "title": "Festival Roskilde", "text": "Festival Roskilde\n\nFestival Roskilde je evropský hudební festival, který se koná každoročně v dánském Roskilde. Založili ho dva středoškoláci Mogens Sandfær a Jesper Switzer Møller, první ročník se konal v roce 1971. Roskilde je po Glastonbury druhý nejstarší hudební festival na světě, jako jediný se může pyšnit tím, že ani jeden ročník nebyl vynechán.\n\nPři snaze dostat se co nejblíže k pódiu zemřelo v roce 2000 na koncertě Pearl Jam 8 lidí. Od té doby se na všech větších festivalech staví ploty chránící přední část fanoušků. V roce 2007 se představilo více než 180 kapel, festivalu se zúčastnilo 3 000 umělců, 5 000 novinářů a 21 000 dobrovolníků, v celkovém součtu tak návštěvnost čítala okolo 110 000 lidí.\n\n"}
{"id": "350306", "url": "https://cs.wikipedia.org/wiki?curid=350306", "title": "Nicoya", "text": "Nicoya\n\nNicoya ( \"Golfo de Nicoya\") je záliv Tichého oceánu na kostarickém pobřeží. Odděluje stejnojmenný poloostrov Nicoya od pevniny Kostariky. Do zálivu se vlévá řeka \"Tempisque\", pobřeží zálivu má rozličný charakter: na jedné straně nížinné mokřady, na druhé straně strmé skalní útesy a ostrovy (největší z nich se jmenuje \"Chica\"). \n\nNa březích zálivu se nacházejí mimo jiné přístavní města Puntarenas, Caldera a Puerto Jesús. Okolní pevnina je administrativně rozdělena mezi kostarické provincie Puntarenas a Guanacanste. \n"}
{"id": "350307", "url": "https://cs.wikipedia.org/wiki?curid=350307", "title": "Tandemový přívěs", "text": "Tandemový přívěs\n\nTandemový přívěs nebo také přívěs s centrálními nápravami je přívěsem za nákladní či osobní automobil, autobus nebo jiné motorové vozidlo. Je pro něj charakteristické, že má nápravy veprostřed vozidla na rozdíl od přívěsu s rejdovou ojí, příp. točnicového, který je má na začátku a na konci.\n\nNejvyšší možné povolené zatížení přívěsu je při dvounápravovém uspořádání 18 t a při třínápravovém uspořádání 24 t. Základní výhodou tandemového přívěsu je snadnost manipulace s ním zvláště při couvání. Při nakládce a vykládce samostatného přívěsu musí být provedeno zajištění pomocí pevných podpěr vepředu a vzadu. Náklad by měl být rozmístěn rovnoměrně s těžištěm nad nápravami a řádně zafixován fixačními prostředky.\n\nPřipojení a odpojení přívěsu probíhá stejně jako u přívěsu s točnicemi. Před nacouváním tažného vozidla na oj musí být nastavena příslušná výška oje, aby zapadla do přípojné hubice. Dále provedeme před jízdou s přívěsem zapojení a kontrolu brzdného a elektrického systému (zvl. světel) přívěsu. Poté teprve mohou být odstraněny pevné podpěry vpředu a vzadu na přívěsu a umožněna jízda.\n"}
{"id": "350308", "url": "https://cs.wikipedia.org/wiki?curid=350308", "title": "Collected (album, Limp Bizkit)", "text": "Collected (album, Limp Bizkit)\n\nColected je album skupiny Limp Bizkit. Oproti Greatest Hitz zde ale není žádná nová skladba.\n\n"}
{"id": "350310", "url": "https://cs.wikipedia.org/wiki?curid=350310", "title": "David Nitschmann (biskup)", "text": "David Nitschmann (biskup)\n\nDavid Nitschmann nebo též \"David Nitschmann biskup \" (18. prosince 1695, Suchdol nad Odrou, severní Morava – 8. října 1772, Bethlehem, Pensylvánie, USA) byl misionář a první biskup Moravské církve, tj. obnovené Jednoty bratrské (Unitas Fratrum).\n\nV roce 1732 byl společně s Leonardem Doberem jedním ze dvou prvních misionářů obnovené Jednoty bratrské − podnikli spolu misijní cestu do Západní Indie, na ostrov svatého Tomáše.\n\nV roce 1735 byl v Berlíně vysvěcen za prvního biskupa Moravské církve Danielem Arnoštem Jablonským, vnukem Jana Ámose Komenského − posledního biskupa staré Jednoty bratrské.\n\nV roce 1741 připlul jako misionář Moravské církve do Filadelfie v Pensylvánii a byl vůdčí osobností při zakládání města Bethlehem, kde také roku 1772 zemřel.\n\n"}
{"id": "350311", "url": "https://cs.wikipedia.org/wiki?curid=350311", "title": "Člunozobec africký", "text": "Člunozobec africký\n\nČlunozobec africký (\"Balaeniceps rex\") je velký africký pták z řádu veslonohých, známý zvláště díky svému nápadně tvarovanému zobáku.\n\nNa výšku dorůstá 1,2 až 1,7 m s rozpětím křídel 2,33 m a hmotností kolem 5,6 kg. Dospělý pták je šedavě modrý s výjimkou hnědé spodní strany křídel s šedým pruhem. Nejnápadnějším znakem je jeho velký plochý zobák tvarem připomínající člun, díky kterému získal i svůj český rodový název. Nápadná je také světlá chocholka na hlavě. Samec se od samice zbarvením nijak viditelně neliší, mladí ptáci jsou hnědí.\n\nČlunozobec africký žije v rozsáhlých východoafrických bažinách, jezerech a močálech v rozmezí od Súdánu po Zambii. Od roku 2004 je v Červeném seznamu IUCN zařazen do kategorie zranitelných druhů. Nejpočetnější populace žije zatím stále v Súdánu (více než 5000 jedinců); mezi další země, kde je člunozobec africký stále nejhojněji zastoupen, patří Uganda, Tanzanie, Zambie nebo Demokratická republika Kongo. Počet volně žijících jedinců však stále klesá.\n\nŽije samotářským způsobem života, pomalu se prodírá rostlinnou vegetací rostoucí na březích bahnitých vod a vyhledává zvláště vodní živočichy, jako jsou ryby, obojživelníci nebo želvy, často však útočí i na hady, ještěrky, hlodavce a mladé ptáky. Lov člunozobce afrického se podobá způsobu lovu volavek – důkladně prozkoumává své okolí a poté, co spatří kořist, se jí zmocní rychlým škubnutím hlavou. Za potravou se vydává zvláště v noci, přes den často vysedává a odpočívá na větvích stromů.\n\nHnízdo z rákosu a trávy si staví na zemi a ročně do něj obvykle klade 2, vzácněji i 3 vejce, na kterých sedí přibližně 30 dnů. Mláďata jsou na svých rodičích závislá i po opuštění hnízda a pohlavně dospívají ve 3. až 4. roce života. V zajetí se může dožít až 36 let.\n\nJedná se o raritní druh. V roce 2010 byl chován v pouhých 13 zoo v počtu 35 jedinců. V Evropě je chován jen ve třech zoo (stav 2019). Jedná se o českou Zoo Praha, ptačí park v německém Walsrode a belgickou zoo Pairi Daiza. Právě v posledním jmenovaném zařízení se v roce 2008 podařil světový prvoodchov. O rok později se podařil také první přirozený odchov v Lowry Parku na Floridě.\n\nZoo Praha je historicky jedinou zoo v Česku, kde byl člunozobec kdy chován. Zoo tento druh chová od roku 2004, kdy byla dovezena zvířata přímo z Afriky. Jedná se o dva páry. Jeden je v zázemí zoo, druhý pár (samec Korongo a samice Okomo) mají možnost vidět i návštěvníci, a to ve zrekonstruovaném prostoru bývalého zimoviště ptáků – v expozičním celku Ptačí mokřady v dolní části zoo (od 11. září 2010, kdy proběhlo slavnostní zpřístupnění expozice). Patří mezi čtyři nejcennější chované ptáky.\n\n"}
{"id": "350317", "url": "https://cs.wikipedia.org/wiki?curid=350317", "title": "Valerij Brjusov", "text": "Valerij Brjusov\n\nValerij Jakovlevič Brjusov, , (, Moskva – 9. říjen 1924, Moskva) byl ruský básník, prozaik, dramaturg, literární kritik a historik, jeden ze zakladatelů ruského symbolismu.\n\nNarodil se v Moskvě v kupecké rodině. Vystudoval Moskevskou univerzitu. Velký vliv na jeho díla měli francouzští symbolisté – Baudelaire, Verlaine, Mallarmé. V letech 1894 – 1895 vydává pod pseudonymem tři sborníky: \"Ruští symbolisté\", kde vyšlo mnoho jeho vlastních veršů. Je pro něj charakteristické téma boje se zchátralým, překonaným světovým patriarchálním obchodováním, snaha odejít od každodenního života k novému světu. Je např. autorem povídky \"Poslední stránky z deníku ženy\".\n\nV roce 1917 se postavil na stranu bolševiků. V roce 1920 byl přijat do komunistické strany.\n\nJeho díla do češtiny převedli např. Vincenc Červinka, či Milada Misárková.\n\n\n\n\n\n\n\n"}
{"id": "350318", "url": "https://cs.wikipedia.org/wiki?curid=350318", "title": "Jiří Mužík", "text": "Jiří Mužík\n\nJiří Mužík (* 1. září 1976, Plzeň) je český sportovec, atlet, běžec, jehož specializací je běh na 400 metrů a především čtvrtka s překážkami.\n\nPochází ze sportovní rodiny, jeho otec byl skokan do dálky s osobním výkonem 775 cm. V roce 1997 se zúčastnil prvého ročníku ME v atletice do 23 let ve finském Turku, kde získal stříbrnou medaili ve štafetě na 4×400 metrů. Na stříbru se dále podíleli David Nikodým, Lukáš Souček a Jan Štejfa. V roce 2000 vybojoval v belgickém Gentu společně s Janem Poděbradským, Štěpánem Tesaříkem a Karlem Bláhou zlaté medaile na halovém ME ve štafetovém běhu na 4×400 metrů. V roce 2002 získal na evropském šampionátu v Mnichově stříbrnou medaili v běhu na 400 m překážek. Jiří Mužík je členem atletického klubu AK Kroměříž. V současnosti je stále držitelem českého rekordu v běhu na 400 metrů překážek časem 48,27 s., kterého dosáhl v semifinále na světovém šampionátu v Athénách v roce 1997. Jeho trenérem je Jiří Kmínek.\n\n\n"}
{"id": "350320", "url": "https://cs.wikipedia.org/wiki?curid=350320", "title": "Ladislav Kozák (sochař)", "text": "Ladislav Kozák (sochař)\n\nLadislav Kozák (31. srpna 1934 Hnanice – 22. července 2007 Praha) byl český akademický sochař a medailér. Je známý svým návrhem mince 10 Kč vzor 1993, 1995 i 2000. Navrhl také bimetalovou minci nominální hodnoty 50 Kč (vzor 1993), která patří k jeho nejlepším dílům, neboť byla vyhodnocena jako nejlepší oběžná mince světa za rok 1993.\n\nVystudoval Střední uměleckoprůmyslovou školu šperkařskou v Turnově, kam přestoupil z reálného gymnázia, a následně Vysokou školu uměleckoprůmyslovou v Praze (působil v ateliéru prof. Karla Štipla). Po studiu se věnoval užitému umění (návrhy pro lisované, pískované a řezané sklo, návrhář v Ústavu bytové a oděvní kultury v Praze atd.). V 60. letech jej ale přitáhlo medailérství. V roce 1969 vystavil trojici medailí s názvem \"Tragédie\", které zpodobňovaly pomocí padajícího mužského těla politické a společenské změny, které se odehrály roku 1968.\n\nKromě českých oběžných mincí v hodnotě 10 Kč a 50 Kč navrhl Ladislav Kozák také pamětní minci o hodnotě 200 Kč \"Ochrana a tvorba životního prostředí\", která se roku 1994 stala vůbec první mincí vyraženou v nové mincovně v Jablonci nad Nisou.\n\n\n\n\n"}
{"id": "350326", "url": "https://cs.wikipedia.org/wiki?curid=350326", "title": "Argvetie", "text": "Argvetie\n\nArgvetie (gruzínsky: არგვეთი), Argveti (არგუეთი) nebo také Margveti (მარგუეთი) je historická provincie ve východní Imeretii (zhruba ve střední Gruzii). V raném středověku toto víceméně nezávislé a rozlehlé knížectví (\"samtavro\"), kterému vládli vévodové (\"eristavi\"), tvořilo hranici mezi západní Gruzií (tehdy královstvím Lazika, později Kolchidou) a Iberií (později Kartlií).\n\nOd 3. století, kdy byla Argvetie zřízená, byla střídavě samostatná nebo pod nadvládou Iberie. Sama několikrát ovládla sousední území (například Lečchumi). Argvetie sehrála důležitou úlohu v dějinách Gruzie na počátku 8. století za vlády bratrů Konstantina a Davida z rodu Mcheidze, když vedla válku s Araby, kteří se pokoušeli mečem šířit islámskou víru. Od konce 8. století byla Argvetie součástí království Abcházie, které expandovalo směrem na východ a stalo se nejmocnějším státem na Kavkaze Nakonec se Argvetie v roce 1008 stala po sjednocení Abcházie s Kartlií součástí Gruzínského království. V té době bylo území Argvetie vlastněno a spravováno dalším šlechtickým rodem Bagvaši, který však byl v polovině 11. století vyhnán gruzínským králem ze země a Argvetie byla ve 12. století zčásti darována klášteru Gelati a zčásti odkoupena rodem Amanelisdze.\n\nKdyž bylo území Argvetie v průběhu 13. století rozděleno mezi ještě více různých majitelů (šlechtické rody Cereteli, Abašidze, Čcheidze a Mcheidze), přestalo toto knížectví prakticky existovat a bylo začleněno do regionu Imeretie.\n\nZ doby existence Argvetského knížectví se dochovalo množství památek v podobě hradů a pevností, z nichž nejvýznamnější byl Šorapani, kde sídlili argvetští eristavové. Další hrady se nacházejí v městečkách a vesnicích Skanda, Sveri, Čicha a Muchuri. V Ubisi, Džruči, Tabakini a Kacchi jsou významné středověké kostely a kláštery.\n"}
{"id": "350330", "url": "https://cs.wikipedia.org/wiki?curid=350330", "title": "Panamský záliv", "text": "Panamský záliv\n\nPanamský záliv (španělsky Golfo de Panamá) je nejvýznamnější pacifický záliv středoamerického státu Panama. Rozkládá se jižně od panamské pevniny, jeho největší šířka je 250 km, max. hloubka 220 m a rozloha 2400 km². Na západě je ohraničen poloostrovem Azuero. Do zálivu Panama vyúsťuje Panamský průplav, který spojuje Atlantik a Pacifik. Na pobřeží zálivu se rozkládá i hlavní město země – Ciudad de Panamá.\n\nVětšina pobřežních oblastí je porostlá mangrovy. K zálivu patří několik menších zálivů – \"záliv Parita\" v západní části Panamského zálivu, \"zátoka Panama\" na severu a \"záliv San Miguel\" na východě, do kterého ústí největší panamská řeka Tuira. Ve východní části se nachází Perlové souostroví (španělsky \"Archipiélago de las Perlas\").\n"}
{"id": "350334", "url": "https://cs.wikipedia.org/wiki?curid=350334", "title": "Heinz Harmel", "text": "Heinz Harmel\n\nHeinz Harmel (* 29. červen, 1906 – † 2. září, 2000) byl vysoce vyznamenaný důstojník Waffen-SS, který se zúčastnil mnoha bojových akcí jak na východních tak na západních frontách druhé světové války. Mimo jiné byl držitelem Rytířského kříže železného kříže s dubovými ratolestmi a meči.\n\nHeinz Harmel se narodil 29. června roku 1906 v lontrinském hlavním městě Metz jako syn štábního lékaře 67. pěšího pluku(\"Infanterieregiment Nr. 67\") a pozdějšího Generál-lékaře (\"Generalarzt\") Reichswehru.\nPo dokončení svého vzdělání vstoupil v květnu roku 1926 do Reichswehru a byl zařazen jako vojín k 15. rotě ze 6. pěšího pluku (\"Infaterie Regiment Nr. 6\") ve šlesvickém městě Ratzeburg.\n\nPo dvouroční službě u této jednotky byl v hodnosti \"Gefreiter der Reserve\" (Svobodník v záloze) po zranění pravého oka propuštěn z armády. Po opuštění armády se mladý Heinz rozhodl živit v zemědělství, avšak během velké hospodářské krize v roce 1929 byl nucen své dosavadní zaměstnání opustit. Následně se živil jako instruktor na sportovní škole, která spadala pod národní radu pro vzdělávání mládeže (\"Reichskuratoriums für Jugendertüchtigung\").\n\nK počátku října roku 1934 bylo vládou rozhodnuto, že 250 určených sportovních škol bude zařazeno pod armádu a budou sloužit pro předvojenský pěchotní výcvik. Harmelovi byla k této příležitosti udělena hodnost nadrotmistra v záloze (\"Oberfeldwebel der Reserve\").\n\nK 2. říjnu roku 1935 se Harmel rozhodl přestoupit k jednotkám SS-Verfügungstruppe (předchůdce Waffen-SS), kde ho lákala vidina většího žoldu a rychlejšího postupu. Po vstupu mu byla udělena hodnost SS-Oberscharführer (Starší četař) a byl přiřazen k 1. rotě od SS-Standarte \"Germania\" SS-Standartenführera Carl-Maria Demelhubera v Hamburku, kde působil jako velitel čety.\n\nStejnou pozici zastával Harmel i v Mnichově u 7. roty od SS-Standarte \"Deutschland\" pod velením SS-Standartenführera Felixe Steinera, kam byl přeřazen k počátku září roku 1936. Zde se rovněž zúčastnil výcvikového kurzu pro velitele čety, který vedl sám plukovník Steiner. Harmel byl při závěrečném hodnocení vyhodnocen jako jeden z deseti nejlepších mužů výcvikového kurzu.\n\nVynikající výsledky z tohoto kurzu tak zapříčinily, že byl Harmel ke konci ledna následujícího roku povýšen do hodnosti SS-Untersturmführer (\"Poručík\"). Dále tak zůstává ve funkci velitele čety u své 7. roty až do konce března roku 1938. Mezitím byl ke konci ledna téhož roku povýšen do hodnosti SS-Obersturmführer (\"Nadporučík\").\n\nNásledně byl po anšlusu Rakouska k Třetí říši převelen do Vídně, kde se jeho následujícím služebním postem stalo velení čety u 1. roty nově zformovaného pluku SS \"Der Führer\" (SS-Standarte \"Der Führer\") pod velením SS-Oberführera Georga Kepplera. Zde zůstal až do počátku května téhož roku a následně byl společně s celým II. praporem pluku převelen do hlavního města Korutan na jihu Rakouska, Klagenfurtu. O rok později se Harmel dočkal v této funkci povýšení na SS-Hauptsturmführera (\"Kapitán\").\n\nS jednotkou se také účastnil zabrání Sudet a celý následující rok sloužil s plukem v Protektorátu Čechy a Morava, kde pluk plnil strážní povinnosti.\n\nS vypuknutím druhé světové války během německé invaze do Polska, byl pluk SS \"Der Führer\", jehož muži nebyli ještě dostatečně vycvičeni, ponechán v zázemí a následně byl v létě roku 1940 převelen na západní frontu. Zde se zapojil do bojů v Holandsku a ve Flandrech a za následné prolomení linie Grebbe v květnu 1940 byl vyznamenán nejprve železným kříž II. třídy a za necelý měsíc i I. třídou tohoto vyznamenání.\n\n\n\n"}
{"id": "350335", "url": "https://cs.wikipedia.org/wiki?curid=350335", "title": "Vlastimil Zwiefelhofer", "text": "Vlastimil Zwiefelhofer\n\nVlastimil Zwiefelhofer (* 20. listopadu 1952 v Tajanově u Klatov) je český sportovec, vytrvalostní běžec, jenž závodil na dlouhých tratích a v přespolním běhu respektive v krosu. Jedná se o čtyřnásobného vítěze silničního závodu Běchovice–Praha a devítinásobného vítěze Velké kunratické (je zde od roku 1979 držitelem traťového rekordu), sedminásobného mistra Československa v krosu. Po Emilu Zátopkovi je druhým nejúspěšnějším českým závodníkem na dlouhých běžeckých tratích. Největším úspěchem jeho kariéry je 6.místo na Mistrovství světa v přespolním běhu v Limericku 1979. Ve stejném roce byl také držitelem nejrychlejšího československého času v maratonu všech dob výkonem 2:14:19. V roce 1980 se zúčastnil letních olympijských her konaných v Moskvě, kde však nedokončil maraton.\n\nJe také držitelem Diplomu fair-play UNESCO z roku 1981, kdy při Mistrovství Československa v přespolním běhu nechtěně zul tretru svému velkému soupeři Ivanu Uvizlovi, poté na něj sportovně počkal až se obuje a společně pokračovali v závodě.\n\nVlastimil Zwiefelhofer vystudoval Pedagogickou fakultu v Plzni a je členem Městského zastupitelstva v Klatovech pro volební období 2006–2010 i 2010–2014.\n\n\n\n\n"}
{"id": "350336", "url": "https://cs.wikipedia.org/wiki?curid=350336", "title": "Filmografie Charlieho Chaplina", "text": "Filmografie Charlieho Chaplina\n\nCharles Chaplin v průběhu své kariéry natočil velké množství filmů, z nichž většinu také režíroval, napsal k nim scénář, ztvárnil hlavní roli a zkomponoval k nim hudbu. Následující seznam je jejich souhrnem.\n"}
{"id": "350338", "url": "https://cs.wikipedia.org/wiki?curid=350338", "title": "Wehrmachtbericht", "text": "Wehrmachtbericht\n\nWehrmachtbericht (něm. „zpráva ozbrojených sil“) byla denní rozhlasová zpráva vytvářená Vrchním velením Wehrmachtu, týkající se vojenské situace na všech frontách druhé světové války. Vysílal ji Großdeutscher Rundfunk.\n\nPrvní zpráva byla vytvořena dne 1. září roku 1939 a poslední 9. května roku 1945.\n\n"}
{"id": "350339", "url": "https://cs.wikipedia.org/wiki?curid=350339", "title": "Panama (rozcestník)", "text": "Panama (rozcestník)\n\nVýraz Panama je prvotně název středoamerického státu, ale pojmenování \"Panamský, Panamská\" atd. nese i několik dalších topografických prvků v tomto regionu i jinde po světě. \n\n\n\n"}
{"id": "350344", "url": "https://cs.wikipedia.org/wiki?curid=350344", "title": "Chaplin se vrací z flámu", "text": "Chaplin se vrací z flámu\n\nChaplin se vrací z flámu () je americká filmová groteska z roku 1916, kterou Charlie Chaplin natočil v době svého působení pro společnost Mutual.\n\nPro natočení svého v pořadí čtvrtého filmu pro společnost Mutual, se kterou na počátku roku 1916 podepsal kontrakt na dvanáct dvoudílných snímků a pro jejichž natočení dostal naprostou svobodu, se Chaplin nechal inspirovat svými music-hallovými a kabaretními počátky, a to především svým slavným skečem z dob působení v Karnově skupině „Noc v londýnském kabaretu“. Film \"Chaplin se vrací z flámu\" (\"One A.M.\"; 1916) se odlišuje nejen od celé série pro Mutual, ale nemá obdobu v celé jeho tvorbě. Film samotný je ve skutečnosti Chaplinovým sólovým výstupem, pouze v úvodní scéně filmu je na plátně přítomen jiný herec (Albert Austin) v roli zcela pasivního řidiče taxislužby, poté jsou Chaplinovými spoluhráči, a to zcela rovnocennými, již jen neživé předměty jeho domácnosti.\n\nFilm, jehož premiéra se uskutečnila 7. srpna 1916, byl natočen v ateliérech Lone Star společnosti Mutual, stejně jako většina ostatních Chaplinových filmů pro tuto společnost.\n\nPřed domem zastavuje vůz taxislužby a v něm se po prohýřené noci vrací domů silně společensky unavený elegán s pelerínou a cylindrem (Chaplin). Taxikář (Austin) nehnutě sleduje počínání svého nočního zákazníka, který se snaží vystoupit z auta a zaplatit. Před domem se elegán s vervou pouští do hledání klíče od domu. Když jej ani po usilovném hledání nenachází, rozhodne se do domu dostat oknem. V okamžiku, kdy se dostává do svého bytu oknem nachází dlouho hledaný klíč a proto se oknem vydává opět ven, aby si mohl odemknout a vstoupit do domu dveřmi. Ve svém domově je již opilý elegán obklopen pouze již jen neživými běžnými domácími předměty, které pro něj představují rovnocenného partnera. Kluzký koberec je následován kulatým stolem ve vstupní hale, kolem kterého se rozpoutá divoká honička za láhví whiskey. Medvědí kožešiny na zemi se mění v divokou zvěř, se kterou svádí opilec nelítostný boj. Je čas jít se uložit ke spánku a tak se opilec vydává po dvojitých schodech do prvního patra, odkud je hodinami s obrovitým kyvadlem navrácen do přízemí. Následují další a další marné pokusy, a to nejenom po schodišti, ale také šplhem po věšáku. Když se konečně dostává do své ložnice, čeká jej rozhodující zápas se záludným mechanismem skládací postele. Boj končí opilcovým rezignovaným ulehnutím ke spánku do vany.\n\n"}
{"id": "350351", "url": "https://cs.wikipedia.org/wiki?curid=350351", "title": "Browning HP", "text": "Browning HP\n\nSamonabíjecí pistole Browning HP (Browning Model 35) byla zkonstruována ve dvacátých letech dvacátého století Johnem Browningem a vyráběna pod označením GP \"(Grande Puissance)\" v belgické zbrojovce Fabrique Nationale – FN. Vyznačuje se jednoduchým konstrukčním řešením, velkou odolností a jako první z moderních pistolí disponovala velkokapacitním zásobníkem na 13 nábojů. Používá zjednodušený systém uzamčení závěru odvozený od systému pistole Colt 1911. Je znám pod označením systém FN/Browning a na místo kloubového článku pod nábojovou komorou má pevný snižovací hák. V zemích Commonwealthu a Velké Británii je používána od let druhé světové války až dosud.\n\nPistole Browning HP (\"HP - High Power - Vysoký výkon\") byla vyvíjena od roku 1921 v belgické zbrojovce FN v Herstallu americkým konstruktérem J. M. Browningem. Po jeho smrti roku 1926 ve vývoji pokračoval belgičan Dieudonne Joseph Saivé. Zbraň byla dokončena roku 1935 a v květnu téhož roku zavedena do výzbroje belgické armády. Pistole měla klapkové hledí do 500 m, dvojřadový zásobník na 13 nábojů v rukojeti a drážku na rukojeti umožňující nasazení dřevěné pažby.\nBrzy byla zahájena výroba na export do Číny, Peru, Litvy, Estonska atd. Do německé okupace Belgie bylo vyrobeno 70 000 pistolí a Wehrmacht zde ukořistil 3433 pistolí HP-35. Produkce pro potřeby německé armády pokračovala až do osvobození v září 1944 a celkem činila 319 000 kusů válečné výroby.\n\nDalší výroba probíhala rovněž v Kanadském Torontu u firmy John Inglis. Od února 1944 do září 1945 zde bylo vyrobeno 151 816 pistolí s označením No.1 Mk I s klapkovým hledím a No.2 Mk I s pevným hledím pro kanadskou, britskou a čínskou armádu. V poválečném období byla obnovena výroba u belgické firmy FN a tato pistole je nadále ve výzbroji mnoha států.\n\n"}
{"id": "350353", "url": "https://cs.wikipedia.org/wiki?curid=350353", "title": "Monoterpeny", "text": "Monoterpeny\n\nMonoterpeny (molekulární vzorec CH) jsou terpeny skládající se ze dvou isoprenových jednotek. Náleží mezi ně např. limonen (v pomerančové kůře), menthol (v mátě peprné (\"Mentha × piperita\")), kafr (v kafrovníku (\"Cinnamomum camphora\")), beta-pinen (v borovici (\"Pinus\")) nebo geraniol (růžový olej, olej z trávy voňatky Martinovy (\"Cymbopogon martinii\", Palmarosa) a oleje z citronelly).\n\n"}
{"id": "350355", "url": "https://cs.wikipedia.org/wiki?curid=350355", "title": "Pragmatika", "text": "Pragmatika\n\nPragmatika nebo také pragmatická lingvistika (z řeckého \"pragma\", skutek) je moderní vědecká disciplína na pomezí lingvistiky a filosofie, která se zabývá řečovými akty (promluvami, výpověďmi) jako účelnou praxí řeči: člověk, který mluví, nejen něco říká, ale obvykle tím sleduje i nějaký záměr. Na rozdíl od sémantiky se pragmatika nespokojuje s ideálním (slovníkovým) významem slov, nýbrž všímá si záměru i strategie mluvčího, situace a kontextu výpovědí. Vedle významu výpovědi se zajímá i o její – často mimo-řečové – účinky a důsledky.\n\nPragmatika (Sémiologie) je také název subdisciplíny sémiologie zabývající se pouze vztahem jazykových znaků (slov) k uživateli jazyka, ale už ne např. popisem užití pragmaticky aktivních prostředků..\n\nStarší lingvistika se zabývala především jazykem (anebo různými jazyky) jako systémem a jeho pravidly. Pokud si všímala vět a výpovědí, byla to obvykle tvrzení, u nichž se ptáme, zda jsou pravdivá nebo nepravdivá. Od prvních indických jazykovědců a od Aristotela měla tak velmi blízko k logice. Jazykové praxe a jiných typů výpovědí si všiml jako jeden z prvních Augustinus ve spise „O učiteli“, kde rozebírá situaci a postup rozhovoru. Zakladatel moderní lingvistiky, Ferdinand de Saussure (1857-1913) zavedl důležité rozlišení mezi jazykem a řečí:\nObě stránky přitom spolu těsně souvisejí: kdo mluví, musí ovládat jazyk, ale naučil se jej tím, že se pokoušel mluvit. Proto se v běžné řeči obě slova často používají jako synonyma.\n\nRůzné významové situace a praktické souvislosti řeči studoval rakouský filosof Ludwig Wittgenstein (1889-1951), zejména ve svém pozdním díle „Filosofická zkoumání“, které je z velké části věnováno zkoumání „řečových her“ (\"Sprachspiele\"). Rozhovor není jen výměnou informací, protože účastníci v něm často sledují cíle, někdy i dosti vzdálené přímému obsahu řeči. „Filosofická zkoumání“ lze tedy pokládat za zakladatelské dílo pragmatiky, na něž navázali zejména anglicky mluvící badatelé.\n\nBritský filosof John Langshaw Austin (1911-1960) si všiml, že vyslovení určitých vět může přímo způsobit nějakou společenskou skutečnost. Člověk, který řekne „Přijdu zítra“ si tím vytváří závazek, který předtím neměl; když dva lidé v určité situaci řeknou „Ano“, jsou z nich manželé. Na jeho posmrtně vydané dílo „Jak udělat něco slovy“ (1962) navázal jeho žák John Searle (* 1932) a rozlišil pět typů ilokučních („oslovovacích“) aktů:\n\nBritsko-americký filosof Paul Grice (1913-1988) zdůraznil rozdíl mezi doslovným obsahem promluvy, tím, co mluvčí zamýšlí, a tím, co příjemci dává najevo. Pozvání na večeři může člověk odmítnout slovy „Už něco mám“, i když se v nich o večeři vůbec nezmíní. V rozhovoru hrají důležitou roli sdílené předpoklady a významy, Grice jim říká \"konverzační implikatury\". A se ptá B, jak se má společný přítel C, který pracuje v bance. B odpovídá: „Dobře, ještě ho nezavřeli.“ Říká sice, že se má dobře, ale zároveň dává najevo, že C je člověk, který by se mohl zaplést do nějaké aféry. Rozhovor kromě toho předpokládá u všech účastníků jisté „kooperativní principy“, o nichž se sice nemluví, na něž se ale všichni spoléhají – například neříkat, o čem vím, že není pravda, mluvit jasně a stručně apod.\n\n\n\n"}
{"id": "350375", "url": "https://cs.wikipedia.org/wiki?curid=350375", "title": "Pavel Blatný (šachista)", "text": "Pavel Blatný (šachista)\n\nPavel Blatný (* 22. června 1968 v Brně) je český šachista a hráč pokeru, syn šachisty Františka Blatného.\n\nJedná se o stříbrného medailistu z Mistrovství světa juniorů v roce 1985, mistra Československa mezi muži v roce 1988 a 1990, mistra České republiky z let 1997 a 2000 a o sedminásobného českého reprezentanta na šachových olympiádách. \n\nJako profesionální šachista hrál na vrcholových turnajích po celém světě, pro něj osobně významné byly zejména turnaje, jenž úspěšně absolvoval ve Spojených státech amerických. Zde vyhrál, mimo jiné, v roce 1995 např. známý a velice prestižní šachový turnaj New York Open.\n\nV poslední době se šachu profesionálně nevěnuje, od roku 2005 pracuje jako manažer Hotelu Bobycentrum Brno. Nyní se věnuje mnohem více profesionální hře pokeru - viz .\n\n"}
{"id": "350378", "url": "https://cs.wikipedia.org/wiki?curid=350378", "title": "Bohnanza", "text": "Bohnanza\n\nBohnanza je moderní karetní hra z roku 1997, jejímž autorem je Uwe Rosenberg. Hráči se v ní stávají pěstiteli fazolí, které se snaží sázet, sklízet a prodávat. Karty v balíčku představují fazole osmi různých druhů, které hráči tahají z balíčku, navzájem si vyměňují, sázejí na záhonky před sebou a sklízejí. Od každého druhu je v balíčku jiný počet fazolí. Čím je fazole vzácnější, tím více peněz vynese při sklizni.\n\nNázev vznikl spojením slov \"Bonanza\" a \"Bohn\" (německy „fazole“).\n\nKaždému hráči je rozdáno pět karet. Pořadí karet v ruce hráč nesmí během hry měnit. Na začátku tahu hráč vykládá karty ze začátku své ruky, naopak nově získané karty se přidávají vždy na konec ruky. Zbylé karty se položí lícem dolů na stůl jako balíček, z něhož budou hráči tahat karty v průběhu hry. Vedle nich se položí karty třetích záhonků, které si hráči mohou dokoupit.\n\nKaždý hráč má před sebou dva pomyslné záhonky, na které sází fazole (vykládá karty s fazolemi). Na každém záhonku smí růst libovolný počet fazolí, ale všechny musí být stejného druhu. Lze tedy pěstovat jen dva různé druhy fazolí současně (po dokoupení třetího záhonku tři). Jestliže je hráč podle pravidel nucen zasadit nějakou fazoli, ale na obou záhoncích již rostou fazole jiného druhu, musí některý záhonek sklidit.\n\nKaždý tah se skládá ze čtyř fází:\n\nHráč může sklízet téměř kdykoli, vždy však musí sklízet tehdy, když má zasadit fazoli a nemá pro ni k dispozici záhonek (volný záhonek nebo záhonek se stejným druhem). Není povoleno sklízet ze záhonku, na němž je jen jediná fazole, pokud hráč má na jiném záhonku více fazolí.\n\nPři sklizni hráč vezme všechny karty fazolí z jednoho záhonku (nelze sklidit jen část karet ze záhonku). V tabulce, která je uvedena na každé kartě, je uvedeno, kolik fazolarů (herní měna) vynese určitý počet sklizených fazolí tohoto druhu. Čím je fazolí onoho druhu ve hře méně, tím jejich sklizeň vynáší více peněz. Kolik fazolarů získal, tolik karet ze sklizně hráč obrátí rubem nahoru a položí před sebe – představují utržené mince (na rubu karet je zobrazen fazolar). Zbylé sklizené karty se odloží na odhazovací hromádku. Může se stát, že hráč nezíská sklizní ani jeden fazolar, sklidí-li příliš málo fazolí.\n\nSklizený záhonek je nyní prázdný a hráč na něj může ihned zasadit další fazoli.\n\nHráč si může za zaplacení tří mincí kdykoli koupit kartu třetího záhonku – od té chvíle již může pěstovat tři druhy fazolí. Nelze však mít více záhonků než tři.\n\nDojde-li balíček karet fazolí, zamíchají se odhozené karty a vytvoří se tím nový balíček. Ten bude obsahovat vždy výrazně méně karet než předchozí balíček, protože některé karty si hráči po sklizni ponechali jako fazolary. Dojde-li balíček potřetí, hra okamžitě končí. V té chvíli hráči zahodí všechny karty v ruce a sklidí ze všech svých záhonků.\n\nVítězem se stane hráč, který získal nejvíce fazolarů.\n\nObsahuje tři nové druhy fazolí, karty zemědělců a také karty prvních a druhých fazolových polí, které dělají hru přehlednější. Poskytuje také možnost hrát až 7 hráčům.\n\nPřidává dva nové druhy fazolí a možnost hry 7 hráčů. Kromě sklizně je možné získávat fazolary odvozem fazolí z ostrova \"La Isla Bohnitâ\" na obchodní lodi. Tu však mohou oloupit pirátské lodě jiných hráčů. Název hry je parodií na Madonninu píseň \"La Isla Bonitâ\", samotná hra je inspirována rozšířením Osadníků z Katanu \"Námořníci z Katanu\".\n\nRozšíření s tematikou Divokého Západu. Ve hře je jednak nový druh fazolí, jednak budovy, které lze získávat při sklizni. Pro každý druh fazolí je ve hře jedna budova, která po zakoupení poskytuje nějakou výhodu a body. Název je parodií názvu slavného westernu \"V pravé poledne\", v originále \"High Noon\". V roce 2001 vyšlo rozšíření \"High Bohn: Bohnenduell um 12 Uhr mittags\" („Fazolový souboj v pravé poledne“), jehož součástí je High Bohn, rozšíření Prohibohn pro hru Al Cabohne a karty dalšího druhu fazolí. V roce 2004 vyšla vylepšená a rozšířená verze tohoto rozšíření pod názvem \"High Bohn Plus\".\n\nRozšíření, které bylo vydáno v nákladu pouhých 2500 kusů, přidává do hry prvek genetických modifikací. Hráči mohou „mutovat“ své fazole na méně hodnotné druhy, díky čemuž smějí pěstovat různé druhy na stejném záhonku. Navíc každý hráč dostává bonusové karty, které mu přinášejí body, bude-li mít na jednom záhonku specifikovanou posloupnost fazolí.\n\nPřidává fazole ženského pohlaví. Hráči vydělají více peněz sklizní ze záhonku, na jehož vrchu je ženská fazole. Přináší také několik nových pravidel a nový druh fazolí, jehož sklizní hráč může získat třetí záhonek nebo ukrást fazolar soupeři.\n\nRozšíření inspirované Napoleonem Bonaparte, v němž hráči za peníze vydělané v Bohnanze nakupují armádu, s jejíž pomocí dobývají \"Bohnreich\", Říši fazolí. Na konci hry nevítězí ten, kdo má nejvíce peněz, ale ten, kdo dobyl největší část Bohnreichu. Autor rozšíření Hanno Girke tuto hru označil jako kombinaci Bohnanzy a Risku, válečné deskové hry.\n\nDalší válečné rozšíření. Podobá se Bohnaparte, ale hráči tentokrát za vydělané fazolary nekupují armádu, ale financují nájezdy Mongolů na Bohnreich. Je možné hrát Dschingis Bohn v kombinaci s Bohnaparte, což umožňuje hru až 7 hráčů. Název je odvozen ze jména slavného mongolského vůdce Čingischána.\n\nHráči v tomto rozšíření s fazolemi navzájem neobchodují, ale bojují o fazole na svých záhoncích pomocí speciálních akčních karet. Telebohn vyšel v limitované edici čítající 5000 kusů.\n\nPřidává plastikový žeton Bohnentalera, který na začátku hry dostane hráč po pravé ruce začínajícího hráče. Pak ho může získat jen hráč, který má ve svém tahu zasazené fazole aspoň za stanovený počet fazolarů (v závislosti na počtu hráčů a počtu jeho záhonků). Kdo má žeton, bere si na konci tahu více karet. Rozšíření také obsahuje speciální pravidla pro Zahradní fazole.\n\nToto rozšíření bylo vydáno v počtu 3000 kusů a do hry přidává magii. Podobně jako Bohnröschen se odehrává v pohádce a název paroduje známou pohádku Bratří GrimmůRapunzel (česky locika).\n\nRozšíření odehrávající se v pohádkové zemi, v níž fazolový princ musí polibkem probudit spící Šípkovou Růženku (zde je ovšem přejmenována na Fazolovou Růženku). Aby toho docílil, musí bojovat s fazolovým porostem, kterým je hrad zarostlý. Rozšíření tedy přináší balíček karet porostu, které se jedna po druhé odkrývají a hráči je musejí překonávat tím, že plní úkoly, které jsou na kartách uvedeny, anebo platí 1 fazolar. Vítězem je hráč, který se dostal do hradu s nejvíce fazolary.\n\nMalé rozšíření čítající pouhých šest karet. Je prodáváno jako součást knihy \"Das Grosse Bohnanza Buch\". Do hry přidává tzv. \"pavoučí fazole\", pro které existují speciální pravidla, jenž popisují, jak se s těmito fazolemi dá obchodovat a kolik fazolarů dostane hráč za jejich sklizeň.\n\nToto rozšíření vyšlo v limitované edici pouhých 2500 kusů a do hry hry kartu vlaku, který se pohybuje mezi pěti městy. V každém městě platí pro fazole jiný fazolometr, takže počet fazolarů, které hráč za sklizeň dostane, závisí na místě, kde se zrovna vlak nachází. Pohyb vlaku pak závisí na tom, jak si hráči vykládají na svá pole \"cestovní fazole\", které toto rozšíření také obsahuje. Na každé cestovní fazoli je název města, kam se má vlak v případě vyložení této karty na pole posunout. Karty cestovních fazolí jsou ale důležité i na konci hry, protože mohou hráčům zajistit bonusové fazolary.\n\nI toto rozšíření vyšlo v limitované edici o 2500 kusech. Je možné jej hrát v počtu 2-5 hráčů, ve dvou se příliš nedoporučuje. Název paroduje papeže Benedikta XVI. Hráči v tomto rozšíření pěstují fazole na církevní půdě.\n\nJe to zatím poslední rozšíření fazolí a vydáno bylo v nákladu 2500 kusů. Umožňuje hrát v počtu dvou hráčů, ale více hráčů než dva ho hrát nemůže. Název je parodií na film Don Camillo e l'onorevole Peppone.\n\nHra, která je následovníkem Bohnanzy, má však jednodušší pravidla a méně interakce mezi hráči. Hráči se snaží získat 30 bodů pěstováním vesmírných fazolí, které každý hráč pěstuje na dvou záhoncích: veřejném (lícem nahoru) a soukromém (lícem dolů). Na každé fazoli je kromě druhu uvedeno číslo od 1 do 9 (každý druh má 1 fazoli s čísly 1 až 3 a 2 fazole s čísly 4 až 9). Když hráč sklidí svůj veřejný záhonek a je v něm aspoň jedna karta, která má stejné číslo jako počet karet ve sklizni, tuto kartu si nechá jako trofej a na konci hry za ni dostane stejný počet bodů.\n\nV této hře podobné Bohnanze hráči bojují nejen proti sobě, ale i proti fiktivnímu hráči zvanému \"Fazolová mafie\", kterému je třeba platit fazole jako výpalné. Název hry je odvozen od slavného zločince Al Capona.\n\nDesková hra inspirovaná Bohnanzou. Hráči se v ní stávají členy Bohn Hanse, středověkého spojení severoevropských měst a obchodníků s fazolemi. Cestují na hracím plánu mezi jednotlivými městy se svými vozy, v nichž převážejí různé druhy fazolí, které nakupují a prodávají.\n\nMalá samostatná hra vydaná v poštu pouhých 2500 kusů. Název je odvozen od slova \"kanibal\", takže fazole se mohou navzájem požírat.\n\nSamostatná hra pro dva hráče vydaná v roce 2006 při příležitosti fotbalového mistrovství světa v Německu. Pravidla nemají s původní Bohnanzou nic společného a cílem hry není sbírat fazolary, ale dát více branek než soupeř.\n\nSpeciální edice Bohnanzy. Podobu karet v této verzi navrhli sami fanoušci a každá karta vypadá jinak.\n\nVylepšená a samostatně hratelná verze již dříve vydaného rozšíření. Oproti původní Ladybohn obsahuje také karty fazolových dětí, které nemají žádný fazolometr. Pokud má tedy hráč při sklizni na vrchu pole dětskou fazoli, nedostane za sklizeň ani jeden fazolar.\n\nRůžová a zjednodušená verze fazolí, ve které se namísto fazolí obchoduje s koňmi. Cílovou skupinou této hry jsou především děvčata od osmi let.\n\nVerze Bohnanzy s jednoduššími pravidly a designem karet bližším mladším hráčům (např. fazole pojídající hamburgery).\n\nSpeciální rozšíření vydané v nákladu 2500 kusl, které se dá hrát pouze s novější verzí Ladybohn. Název se dá doslova přeložit jako \"maminčiny fazolky\".\n\nZvláštní kostková verze fazolí. Hráči pomocí hodů kostkami plní objednávky, za které získávají fazolary. Kvůli kostkám hraje v této obdobě Bohnanzy hlavní roli náhoda.\n\nSamostatná hra, která obsahuje úplně jiné druhy fazolí, z nichž některé mají na sobě symbol označující jejich speciální schopnost. Těmto fazolím se říká divoké. Název paroduje slavnou píseň Born To Be Wild.\n\nSamostatná verze Bohnanzy vydaná pro rakouské muzeum her. Kromě normálních fazolí obsahuje také 50 Sissi fazolí, pro které existuje speciální fáze tahu. Název se dá přeložit jako Sissi!: Fazolová císařovna.\n\nNejjednodušší verze fazolí, co kdy byla na trhu. Pravidla jsou v této edici natolik zjednodušena, že by je měly zvládnout i děti od čtyř let. Cíl hry však zůstává stejný, tedy nasbírat co nejvíce fazolarů.\n\n"}
{"id": "350382", "url": "https://cs.wikipedia.org/wiki?curid=350382", "title": "Prutské tažení", "text": "Prutské tažení\n\nPrutské tažení, známé jako Rusko-turecká válka 1710-1711/13, bylo vedeno ruským carem Petrem I. proti Osmanské říši během severní války.\n\nVítězství v bitvě u Poltavy chtěl ruský car Petr I. dovršit zajetím švédského krále Karla XII., který ovšem utekl do Turecka. Turecký sultán Ahmed III. se obával přílišného posílení Ruska, což by ohrozilo zájmy Turecka, a proto odmítl švédského krále vydat, což vedlo k zhoršení vzájemných vztahů obou států a vyvrcholilo to tím, že v listopadu 1710 vyhlásilo Turecko Rusku válku. Car si byl jist vítězstvím, a proto se válce nepokusil zabránit. Naopak v únoru bylo v Uspenském chrámu v Moskvě vyhlášeno tažení proti ,nepříteli víry Kristovy\" a car se poté vydal s armádou na jih.\n\nCar mířil na Balkán, kde se předpokládalo, že Valašsko, Moldavsko a Černá Hora se přidá, jakmile se Rusové přiblíží. Brzy se ukázalo, že válka s Tureckem byla chyba. Carovi se nepovedlo včas obsadit most přes Dunaj a turecká armáda jíž velel vezír Ali paša začala Rusy obkličovat. Rusové zahájili ústup, jenže bylo pozdě a Rusové byli na řece Prutu obklíčeni velikou početní převahou Turků. Situace byla beznadějná a car byl zoufalý, jak ukazuje jeho údajná zavěť z této doby. Car se rozhodl pokusit uzavřít mír, což armádu zachránilo, neboť ho Ali paša přijal. Jednání s Turky měl na starost vicekancléř Šafirov, který se brzy ukázal jako skvělý diplomat, když se mu povedlo uzavřít mír (což bylo 1. srpna 1711) dříve než si Turci uvědomili v jaké situaci Rusové jsou. Car a jeho armáda mohla volně od Prutu odejít. Mírem ovšem Rusko muselo vrátit Azov, zbořit pevnosti jež vybudovali na Černém moři a vyplácet Tatarům ročně poplatek.\n\nPrutské tažení znamenalo pro Rusko ztrátu toho, co získalo v předchozí válce s Turky a muselo nechat Karla XII. vrátit se na sever. Přestože bylo prutské tažení pro Rusko jednoznačnou porážkou, situaci v Severní válce nezvrátilo, neboť se armádu povedlo zachránit, a když si Turci uvědomili, v jaké situaci Rusové byli, bylo pozdě a vezíra Ali pašu to stálo život. V letech 1768-1774 došlo k další rusko-turecké válce, která ovšem znamenalo pro Osmanskou říši ztrátu toho co získalo na březích řeky Prut.\n\n\n"}
{"id": "350383", "url": "https://cs.wikipedia.org/wiki?curid=350383", "title": "Acritarcha", "text": "Acritarcha\n\nAcritarcha čili česky akritarchy je termín označující všechny drobné (obvykle 20-150 µm) mikrofosílie s organickou stěnou, které nelze klasifikovat do žádné přirozené skupiny organizmů. Tento termín poprvé použil Evitt v roce 1963 a znamená doslova \"nejistého původu\" (viz též incertae sedis).\n\nDatují se do širokého rozpětí geologických období: nejstarší jsou z paleoproterozoika, nejmladší pochází většinou z devonu , ačkoliv se vyskytují až dodnes. Mají různý tvar, někdy mají na sobě výstupky a jindy jsou hladké. Mohou mít něco společného s řasami, například se může v některých případech jednat o cysty řas či o obrněnky.\n\n"}
{"id": "350385", "url": "https://cs.wikipedia.org/wiki?curid=350385", "title": "Renata Kasalová", "text": "Renata Kasalová\n\nRenata Kasalová (* 5. března 1969 Bánovce nad Bebravou, Československo) je slovenská stolní tenistka, bývalá československá reprezentantka. V roce 1988 obsadila na olympijských hrách v Soulu 9. místo ve dvouhře a společně s Marií Hrachovou 5. ve smíšené čtyřhře.\n\n"}
{"id": "350388", "url": "https://cs.wikipedia.org/wiki?curid=350388", "title": "Sterling (samopal)", "text": "Sterling (samopal)\n\nSterling je standardní samopal britské armády od konce druhé světové války. Poslední vyráběná varianta nese označení L2 A3. Tvoří výzbroj specialistů, radistů, velitelů družstev, osádek bojových vozidel a řidičů. U pěších bojových jednotek je postupně nahrazován útočnou puškou SA 80.\n\nSamopal Sterling dosud patří k nejrozšířenějším na světě. Díky jednoduché konstrukci a přitom vysoké kvalitě materiálu i zpracování vyniká velkou provozní spolehlivostí i v nepříznivých podmínkách. Byl přijat do výzbroje armád a policejních sil více než 60 států světa. Má neobvykle vysoký počet třískově obráběných součástí. I když je konstrukčně dost podobný samopalu Sten a působí stejně laciným dojmem, vysoce jej převyšuje svou kvalitou i cenou.\n\nSamopal je konstrukčně jednoduchý, ale mimořádně kvalitní. Základ tvoří trubka, jejíž jedna polovina tvoří pouzdro závěru a druhá perforovaný plášť hlavně. Má pistolovou rukojeť, sklopnou ramenní opěrku a odnímatelný bodák. Z levé strany se nasazuje zásobník na 10, 15 a nejčastěji na 34 nábojů.\n\nZbraň pracuje na principu zpětného rázu s neuzamčeným dynamickým závěrem. Závěr nepřebíhá přes zadní část hlavně (jako u samopalů vz. 23 nebo Uzi), ale jeho čelo dosedá zezadu na hlaveň. Základem zbraně je trubka, v přední polovině perforovaná chladicími otvory, tvořící pouzdro závěru i hlavně. Vpředu je uzavřena vložkou, o kterou se opírá hlaveň. Na levé straně pouzdra je zásobníková šachta s tlačítkem záchytu zásobníku, na pravé straně velké výhozní okénko. Pravá horní strana pouzdra je proříznuta podélnou drážkou pro táhlo závěru. Závěr je tvořen masivním ocelovým válcem, v jehož dutině je úderník se zápalníkem. Za závěrem je umístěna vratná pružina s vodítkem, do kterého zepředu zasahuje pružina úderníku. Na povrchu závěru jsou vytvořeny šroubové drážky sloužící ke stírání zbytků hoření prachu a nečistot z dutiny pouzdra.\n\nHranolová muška s chránítky je umístěna na předním konci pouzdra a je stranově stavitelná. Na zadní straně pouzdra se nalézá překlápěcí dioptrické hledí se dvěma průzory pro střelbu na vzdálenost 100 a 200 metrů.\n\nV polovině délky pouzdra je upevněna šikmá pistolová rukojeť z plastu a demontovatelné spušťadlo s velkým lučíkem.\n\nZbraň se zajišťuje pojistkou umístěnou na levé straně rukojeti.\n\nSegmentový schránkový dvouřadý zásobník z plechu se nasazuje z levé strany horizontálně. Pojme celkem 34 nábojů (existují i zásobníky pro 10 a 15 nábojů).\n\nV průběhu druhé světové války pracoval konstruktér G. W. Patchett ve zbrojovce Sterling Armament na vývoji nového typu samopalu, který by měl nahradit dosud používaný Sten. Výsledkem byl samopal Patchet, který se v omezeném počtu dostal do výzbroje na samém konci druhé světové války (pouze kolem 100 ks do konce války).\nPo válce probíhal další vývoj a zdokonalování a nakonec byl v roce 1954 přijat do výzbroje britské armády pod označením Sub Machine Gun L2 A3. V armádě byl znám jako samopal Sterling. Předchozí verze L2 A1 a L2 A2 byly vyrobeny v omezených počtech kusů v rozmezí let 1951 až 1953.\n\nSamopal byl vyráběn firmou Sterling Armament v Anglii, licenční výroba probíhala v Kanadě (C-1) a v Indii.\nV šedesátých letech byla na základě tohoto samopalu rovněž vyvinuta bezhlučná verze pro speciální jednotky pod označením L34 A1. Perforovaná hlaveň má 72 otvorů odvádějící část prachových plynů do trubkového rozptylovače, který je uzavřen v dalším kovovém plášti. Třesk výstřelu je neslyšný na 50 metrů. Počáteční rychlost střely je snížena na 290 až 310 m/s, účinný dostřel se uvádí do 150 m. Zbraň střílí jednotlivými ranami i dávkou a používá zásobník na 34 nábojů. Tato verze byla ve výzbroji britské armády, námořní pěchoty a policie, používají ji rovněž armády Commonwealthu a řada dalších zemí.\n\nJe kompaktní zkrácená varianta samopalu. Existuje několik verzí:\nSterling Mk.7 C8 má odnímatelnou plastovou pažbu a druhou pistolovou rukojeť pod muškou. Hlaveň není chráněna děrovaným pláštěm. Odlišné je i uspořádání závěrového a bicího mechanizmu. Zbraň má celkovou délku s pažbou 720 mm, délku hlavně 198 mm, prázdná váží 4,30 kg. Používá klasické zásobníky na 15 a 34 nábojů a také zdvojené zásobníky (dva zásobníky po 34 nábojích svařené k sobě, po naplnění váží jeden takový zásobník 1,45 kg).\nV roce 1970 vyvinula chilská zbrojovka FAMAE plagiát Sterlingu s teleskopickou ramenní opěrkou a bez opláštění hlavně. Zbraň nesla označení PAF \"(Pistola Ametralladora FAMAE = samopal FAMAE)\"\n\n\n\n"}
{"id": "350389", "url": "https://cs.wikipedia.org/wiki?curid=350389", "title": "Edouard Chatton", "text": "Edouard Chatton\n\nEdouard Chatton (11. října 1883 – 23. dubna 1947) byl francouzský přírodovědec, který se věnoval výzkumu nálevníků a obrněnek, ale především je znám pro svou studii, v níž rozdělil život na dvě fundamentální linie, prokaryota a eukaryota. Tento koncept byl (částečně) pozměněn teprve nedávno, kdy bylo zjištěno, že prokaryota jako taxon pravděpodobně nejsou přirozená a rozpadají se na bakterie a archea.\n\n"}
{"id": "350396", "url": "https://cs.wikipedia.org/wiki?curid=350396", "title": "Indický národní kalendář", "text": "Indický národní kalendář\n\nIndický národní kalendář (někdy nazývaný éra Šaka) je oficiálním občanským kalendářem používaným v Indii. Roky se v něm počítají podle éry Šaka, která je používaná i ostatními indickými kalendáři. Kalendář byl zaveden Komisí pro reformu kalendáře (Calendar Reform Committee) v roce 1957. Oficiální začal být požíván prvního dne měsíce čaitra roku 1879 éry Šaka, dle gregoriánského kalendáře 22. března 1957.\n\nTermín „indický národní kalendář“ je někdy používán i pro hinduistický kalendář.\n\nV přestupném roce měsíc čaitra má 31 dní a začíná už 21. března. Všechny měsíce v první polovině roku mají 31 dní, aby se vyrovnal pomalejší pohyb slunce po ekliptice v tomto období.\n\nNázvy měsíců jsou odvozeny ze staršího hinduistického lunisolárního kalendáře. Stále přetrvávají rozdíly ve výslovnosti a může proto dojít k nejistotě, kterému měsíci určité datum patří.\n\nRozdělení měsíců odpovídá přibližně západnímu astrologickému kalendáři, který také začíná po jarní rovnodennosti znamením Berana (indický měsíc čaitra).\n\nRoky se počítají podle éry Šaka, která začala v roce 0, který byl rokem 78 podle křesťanské éry. Přestupný rok se určí tak, že se k příslušnému roku přičte 78 a je-li výsledkem přestupný rok podle gregoriánského kalendáře, je i daný rok indického kalendáře přestupný.\n"}
{"id": "350398", "url": "https://cs.wikipedia.org/wiki?curid=350398", "title": "Allen", "text": "Allen\n\nJméno a příjmení Allen nosí více různých osobností:\n\n\n"}
{"id": "350422", "url": "https://cs.wikipedia.org/wiki?curid=350422", "title": "Experience design", "text": "Experience design\n\nExperience design je přístup ve snaze vytvářet smysluplnou zkušenost. Přístup \"experience design\" kombinuje design všech rozměrů (včetně času), všech 5 smyslů a interaktivitu, stejně jako smyslové vnímání uživatelů a emocionální kontext. Tento přístup se netýká jen digitálních médií, ale jakéhokoliv média.\n\nExperience design není nic nového, existuje stejně dlouho jako vnímání zkušenosti jako takové, disciplína experience design však vznikla teprve nedávno. Nicméně, tato disciplína je ve skutečnosti jen kombinací dříve známých disciplín. \n\n"}
{"id": "350423", "url": "https://cs.wikipedia.org/wiki?curid=350423", "title": "Jiří Srnec", "text": "Jiří Srnec\n\nJiří Srnec (*29. srpna 1931 Žalov) je český divadelník, scénograf, režisér, výtvarník, hudební skladatel a manažer Černého divadla Jiřího Srnce.\n\nVystudoval konzervatoř, loutkářskou katedru DAMU a grafickou školu. Na počátku 60. let 20. století založil své vlastní černé divadlo, s nímž dosáhl úspěch v roce 1962 na festivalu ve skotském Edinburghu.\n\nSpolupracoval s divadlem Semafor, Laternou magikou, Divadlem Spejbla a Hurvínka a státní operou v Mnichově. Od roku 1989 do roku 1991 působil jako zakladatel a vedoucí souboru Imaginativ Praha.\n\nZa svou uměleckou činnost a reprezentaci českého umění ve světě byl v roce 2011 vyznamenán prezidentem ČR Václavem Klausem státním vyznamenáním Medailí Za zásluhy. Dne 24. března 2018 převzal Cenu Thálie 2017 za mimořádný umělecký přínos českému divadelnímu umění.\n\nOd roku 1981 je ženatý s tanečnicí a herečkou Danou Srncovou. Mají společně tři děti, které působí v Černém divadle Jiřího Srnce; prvorozený syn Jiří Aster Srnec je jeho manažerem, Adéla Srncová se věnuje choreografii, výrazovému tanci a taneční improvizaci a nejmladší dcera Anna Srncová je členkou souboru baletu Divadla J. K. Tyla v Plzni.\n\n"}
{"id": "350424", "url": "https://cs.wikipedia.org/wiki?curid=350424", "title": "Bitva u Grodna", "text": "Bitva u Grodna\n\nBitva u Grodna byla bitvou severní války mezi Ruskem a Švédskem.\n\nSeverní válka, jež byla vedena v letech 1700–1721 mezi Ruskem a jeho spojenci na jedné straně a Švédskem na straně druhé, začala pro Rusko těžkou porážkou u Narvy, která vedla k tomu, že hlavní tíhu bojů proti Švédsku neslo Polsko. Boje v Polsku znamenaly další vojenská vítězství švédského krále Karla XII. a roku 1705 byl polský král August II. Silný svržen a nahrazen Stanislavem Leczyńskym, jenž byl pro Švédsko užitečným. Karel XII. se po porážce Polska rozhodl vytáhnout do Ruska.\n\n13. ledna 1706 vytáhl Karel XII. z Polska do Ruska, přešel Němen a povedlo se mu obklíčit u Grodna hlavní ruské síly. Zdálo se, že hlavní ruská armáda bude u Grodna zničena dříve, než švédské tažení pořádně začne. Tehdy se carův přítel Alexandr Menšikov ukázal jako talentovaný vojevůdce a zachránil ruskou armádu, když ji rozdělil do malých skupin, které vyšly z obklíčení a v březnu přešly zamrzlý Němen, navíc bylo pronásledování ruské armády znemožněno oblevou.\n\nPoté co Rusové unikli z Grodna, se dopustil Karel XII. velké chyby, když odtáhl do Saska, kde zůstal do srpna 1707 a dosahoval dalších vojenských úspěchů, ale za cenu toho, že Rusové dostali možnost se lépe připravit na obranu. V druhé polovině roku 1707 Karel XII. znovu vytáhl do Ruska a po menších vítězstvích utrpěl zdrcující porážku u Poltavy, která zvrátila průběh války v neprospěch Švédska.\n\n\n"}
{"id": "350430", "url": "https://cs.wikipedia.org/wiki?curid=350430", "title": "Minigolf", "text": "Minigolf\n\nMinigolf je miniaturní verze golfu, která se hraje na speciálním hřišti. Na výraz \"minigolf\" měla původně ochrannou známku švýcarská společnost, která vybudovala svůj vlastní patentovaný typ minigolfového hřiště.\n\nMinigolf vznikl jako zábavně tréninkový doplněk klasického golfu ve třicátých letech v Americe.\n\nJednotlivé země pořádají své národní šampionáty (v Česku Český minigolfový svaz, ČMGS). Nejlepší minigolfisté se účastní mistrovství světa, případně Evropy, v juniorské i seniorské kategorii, které jsou organizovány \"Světovou minigolfovou federací (World Minigolf Sport Federation).\"\n\nV současné době jsou pro soutěže normovány tři odlišné systémy. Podstatou hry je minimálním počtem ran dopravit míč ze základního pole do cílové jamky a při tom předepsaným způsobem překonat překážku. Pokud není jamka dosažena šestou ranou, zapíše se sedmá jako trestná rána a pokračuje se na další dráze. V jednom kole se hraje 18 drah s různými překážkami. Nejlepší možný výsledek na jedno kolo je tedy 18 a nejhorší 126 ran.\n\nMiniaturgolf obsahuje 18 drah, kovové rámy, nepochozí cementovláknité desky (eternit). Pro soutěže\nje vždy vybráno osmnáct z pětadvaceti variant v současné době znormovaných drah.\nDélka dráhy: 6,25 m Šířka dráhy: 0,90 m Průměr cílového kruhu: 1,40 m\n\nBetonový minigolf – 18 drah, betonové pochozí dráhy s kovovými mantinely.\n\nŠvédské filcové dráhy – 18 drah,dřevěná nebo kovová nepochozí konstrukce s povrchem potaženým filcovým kobercem.\n\nKromě těchto systémů existuje ještě řada dalších například sterngolf (cílový „kruh“ je ve tvaru hvězdy), pitpat (hraje se tágy na stolových dráhách), které ale plní formu zábavní, nikoliv soutěžní. V USA se hraje na hřištích s fantasknímí nenormovanými překážkami a každé hřiště je, obdobně jako velká golfová hřiště, originál.\n\nDalším typem minigolfu je zahradní minigolf. Tvoří jej soubor několika typů překážek, většinou z plastu, nebo plechu. Výhodou tohoto typu minigolfu je jednoduchá příparava hřiště během několika okamžiků kdekoliv na zahradě, v kanceláři, v hotelech, restauracích, zábavných parcích apod. Nespornou výhodou je též možnost hrát téměř na jakýchkoliv površích jako tráva, beton, koberec, plovoucí podlaha, dokonce i ledová plocha. Tento typ minigolfu není soutěžní, slouží spíše pro zábavu.\n\nV posledních letech se i v České republice objevují výše uvedené typy minigolfu pod střechou. V případě venkovního a halového minigolfu se nedá zcela mluvit o rozdělení na různé typy. Minigolf v hale však výrazným způsobem přispívá k tomu, aby z minigolfu nebyla pouze sezonní, ale nově celoroční aktivita. Indoor minigolfy v České republice lze nalézt v Praze Nových Butovicích (Minigolf Butovice), v Olomouci a v Děčíně.\n\nNa rozdíl od golfu se minigolf hraje pouze jednou holí. Přípustné jsou veškeré běžné minigolfové a golfové hole. Hůl nesmí mít zaměřovací zařízení. Povoleny jsou zářezy na patce hole. Plocha patky hole nesmí přesahovat 40 cm.\n\nJedna dráha se za různých povětrnostních podmínek může hrát rozdílným míčem nebo se může stejný míč nahřívat případně chladit.\n\nMíčů, které se používají pro minigolf, je několik stovek až tisíců. Liší se v základních pěti paremetrech.\n\n\n\n"}
{"id": "350433", "url": "https://cs.wikipedia.org/wiki?curid=350433", "title": "Ismail Abilov", "text": "Ismail Abilov\n\nIsmail Abilov ( * 9. května 1951 Lopušna, Bulharsko) je bývalý bulharský zápasník, volnostylař. V roce 1980 vybojoval na olympijských hrách v Moskvě zlatou medaili ve střední váhové kategorii. Účastnil se již olympiády v Montrealu v roce 1976, kde vybojoval 5. místo.\n\n"}
{"id": "350438", "url": "https://cs.wikipedia.org/wiki?curid=350438", "title": "Konzervativní koalice", "text": "Konzervativní koalice\n\nKonzervativní koalice byla volební koalice politických stran Právo a Spravedlnost, Konzervativní strana, Koruna Česká a Republikánská strana zemědělského a malorolnického lidu pro Krajské volby v roce 2008.\n\nNesouhlasíme s liberály pro jejich vypjatý individualismus, nerespektující přirozené a tradiční vazby člověka ani pravdu o existenci objektivního morálního řádu, který přesahuje každého z nás. Bez tohoto morálního řádu pak nelze okoušet ani plody ekonomické prosperity. Usilujeme tedy o budování moderního právního státu, jehož hospodářská a sociální politika vychází právě z morálního řádu.\n\nKonzervativní koalice se shoduje v odmítnutí tzv. antidiskriminačního zákona, který vnáší do našeho právního řádu plíživou, leč nepřehlédnutelnou ideologizaci veřejného života.\n\nKonzervativní koalice rovněž odmítá přijetí Lisabonské smlouvy EU, která zásadním způsobem omezuje státní suverenitu ČR.\n\n"}
{"id": "350442", "url": "https://cs.wikipedia.org/wiki?curid=350442", "title": "Lúcio", "text": "Lúcio\n\nLucimar Ferreira da Silva, známější jako Lúcio (* 8. květen 1978 Brasília, Brazílie), je brazilský fotbalový obránce a bývalý reprezentant.\n\nLúcio byl členem týmů, které zvítězily na mistrovství světa nebo vyhrály německou Bundesligu. Ve finále Ligy mistrů ročníku 2001/2002 vyrovnával Lúcio na 1-1, jeho Leverkusen však nakonec prohrál 2-1. Na Mistrovství světa ve fotbale 2006 navíc vytvořil rekord, když dokázal 386 minut nefaulovat. V juniorských letech si zahrál na Letních olympijských hrách v Sydney.\n\nJe ženatý s manželkou Dione, se kterou má tři děti: Victorii, João Victora a Valentinnu.\n\nKdyž v roce 2016 sestavil svou nejlepší jedenácku historie zařadil do ní i Českého gólmana Petra Čecha.\n\n Bayern Mnichov\n\n\n\n Brazílie\n\n"}
{"id": "350443", "url": "https://cs.wikipedia.org/wiki?curid=350443", "title": "PSNR", "text": "PSNR\n\nPSNR (zkratka z anglického ', česky tedy špičkový poměr signálu k šumu nebo špičkový odstup signálu k šumu) vyjadřuje poměr mezi maximální možnou energií signálu a energií šumu. Protože mnoho signálů má velmi široké dynamické spektrum, obvykle se PSNR vyjadřuje v logaritmickém měřítku.\n\nK definici PSNR je třeba nejprve definovat střední kvadratickou chybu (anglicky \"\" neboli MSE). MSE je pro dva černobílé obrazy I a K o rozměrech m×n definována jako:\nPSNR je poté definována jako:\nMAX je maximální možná hodnota pixelu v obrázku (tedy 255 pro 8 bitů na kanál). Pro RGB obrázky je MSE suma přes všechny složky (R, G, B) dělena třemi. \n\nVyšší hodnota značí kvalitnější obrázek, typická hodnota PSNR pro komprimované obrázky je mezi 30 a 40 dB. Pro totožné obrázky je MSE nula, PSNR je tedy nedefinované.\n"}
{"id": "350445", "url": "https://cs.wikipedia.org/wiki?curid=350445", "title": "Lempa", "text": "Lempa\n\nLempa ( \"Río Lempa\") je jedna z nejvýznamnějších řek ve Střední Americe, která protéká přes státy Guatemala, Honduras a Salvador. Její povodí má rozlohu cca 17 790 km², z toho leží 10 082 km² na salvadorském území, 5251 km² na honduraském a 2457 km² na guatemalském.\n\nHlavním využitím řeky je výroba elektrické energie, v menší míře i závlahy a rybolov.\nNa řece se nachází několik vodních elektráren, zároveň existuje několik projektů na výstavbu dalších přehrad. Do roku 2008 byly přímo na řece postaveny tři vodní elektrárny, které spoluvytvářejí energetickou vodní kaskádu. Elektrárna Cerrón Grande slouží jako špičková elektrárna (dodává energii do sítě v době největší spotřeby). Tyto elektrárny vyprodukují zhruba 33 % elektrické energie spotřebované v Salvadoru. Veškeré vodní elektrárny v povodí řeky spravuje státní \"Comisión Ejecutiva del Río Lempa (CEL)\". Pozn: informace v tabulce přebrány z oficiálních stránek CEL.\n\n"}
{"id": "350447", "url": "https://cs.wikipedia.org/wiki?curid=350447", "title": "Soria", "text": "Soria\n\nSoria je španělské město, hlavní město stejnojmenné provincie. Nachází se ve východní části provincie Kastilie a León. Soria se rozkládá na řece Douro. Podle informací z roku 2015 zde žilo více než 39 000 obyvatel. Ve městě působí fotbalový klub CD Numancia.\n\n"}
{"id": "350450", "url": "https://cs.wikipedia.org/wiki?curid=350450", "title": "27 Club", "text": "27 Club\n\nJako 27 Club (Klub 27), někdy též Forever 27 Club (Klub navždy 27) je mezi fanoušky označována skupina vlivných rockových a bluesových hudebníků, jejichž život skončil neočekávaně v sedmadvaceti letech. Příčiny jejich úmrtí byly v některých případech poněkud záhadné. Dalším pojítkem mezi členy klubu bylo časté užívání drog, které bylo se všemi úmrtími více či méně spojeno.\n\nPopudem k vytvoření klubu bylo úmrtí neobvyklého počtu významných sedmadvacetiletých hudebníků během pouhých dvou let. Patřili k nim Brian Jones, Jimi Hendrix, Janis Joplin a Jim Morrison. Ti všichni zemřeli v období let 1969 až 1971. Brian Jones a Jim Morrison zemřeli dokonce ve stejný den (3. července) s dvouletým rozdílem, mezi smrtí Jimiho Hendrixe a Janis Joplin uběhlo jen 16 dní.\n\nPozději k nim byl vzhledem ke své popularitě a faktu, že též zemřel na vrcholu své kariéry, přiřazen Kurt Cobain, jenž zemřel v roce 1994. (Podle knihy \"Těžší než nebe\" prý, když zemřel, jeho sestra prohlásila, že si jako kluk přál stát se členem Klubu 27). Amy Winehouse zemřela v červenci 2011.\n\nNěkteré seznamy obsahují další hudebníky, kteří zemřeli v 27. Životopisec Kurta Cobaina a Jimiho Hendrixe Charles R. Cross píše: „Počet hudebníků, kteří zemřeli v 27, stojí vskutku za povšimnutí. (Ačkoli) Lidé statisticky umírají v každém věku, u hudebníků, kteří zemřeli v 27, však křivka grafu vykazuje ostrý nárůst.“ \n\nDalším možným adeptem seznamu je textař a kytarista Richey Edwards, který zmizel 1. února 1995 ve věku 27 let a od té doby nebyl spatřen. Předpokládá se, že je mrtev.\n\n"}
{"id": "350453", "url": "https://cs.wikipedia.org/wiki?curid=350453", "title": "Světlá (Louňovice pod Blaníkem)", "text": "Světlá (Louňovice pod Blaníkem)\n\nSvětlá je vesnice v okrese Benešov, je součástí městysu Louňovice pod Blaníkem. Nachází se 1 km severně od Louňovic. Je zde evidováno 12 adres. Světlá leží na katastrálním území Světlá pod Blaníkem, součástí je i malá osada nazvaná Mrkvová Lhota.\n\nPrvní písemná zmínka o vesnici pochází z roku 1500.\n"}
{"id": "350454", "url": "https://cs.wikipedia.org/wiki?curid=350454", "title": "CIE XYZ", "text": "CIE XYZ\n\nCIE XYZ (nebo také CIE 1931) je jeden z prvních matematicky definovaných barevných prostorů. Byl definován ve studii o vnímání barev vytvořené mezinárodním úřadem Commission internationale de l'éclairage (zkráceně CIE) v roce 1931. Vychází z předchozí specifikace zvané CIE RGB, která vzešla ze série experimentů.\n\nTyto dva barevné prostory lze vzájemně převádět. Protože lidské oko má 3 typy čípků (ρ, γ, β) pro denní vnímání barevného spektra, je znázornění všech viditelných barev trojrozměrným problémem. Prostor CIE XYZ byl záměrně navržen tak, že parametr Y v tomto prostoru separuje jas a vlastní barva je pak určena dvěma odvozenými parametry x a y. Tyto odvozené parametry lze spočítat ze všech tří trichromatických složek X, Y a Z. Barevný prostor udaný parametry x a y se nazývá CIE xyY a jeho řez se označuje jako chromatický diagram CIE xy (bez parametru jasu).\n"}
{"id": "350455", "url": "https://cs.wikipedia.org/wiki?curid=350455", "title": "Ostrov Mládeže", "text": "Ostrov Mládeže\n\nOstrov Mládeže (, do roku 1978 ) je druhý největší ostrov Kuby a šestý největší ostrov Antil. Ostrov o rozloze 2419 km² leží asi 65 km jižně od západní části ostrova Kuby v zálivu Batabanó. Ostrov je největším ze 350 ostrovů souostroví Canarreos. Na ostrově žije přibližně 86 000 lidí. Největším a hlavním městem je Neuva Gerona ležící na severu ostrova. Nejstarší a druhé největší město je Santa Fe ve vnitrozemí.\n\nOstrov má od roku 1976 status \"municipio especial\" (zvláštní obec); nepatří tedy do žádné provincie.\n\nO předkolumbovské historii ostrova je toho známo jen velmi málo. V jeskynním komplexu nedaleko Punta del Este bylo nalezeno 235 maleb namalovaných původními obyvateli. Pro Evropany byl ostrov objeven během třetí plavby Kryštofa Kolumba v roce 1494. Kolumbus ho pojmenoval a prohlásil ho za španělský. Později byl ostrov známý také jako („ostrov papoušků“) a („ostrov pokladů“).\n\nPo vítězství USA ve španělsko-americké válce se Španělsko vzdalo všech nároků na Kubu. Po vzniku nezávislé Kuby zůstalo nejasné, zda ostrov patří Kubě, nebo USA. Roku 1907 Nejvyšší soud Spojených států amerických rozhodl, že ostrov USA nepatří. Roku 1925 byla podepsána smlouva mezi Kubou a USA, podle které ostrov vlastní Kuba.\n\nNejvyšším bodem ostrova je Loma la Cañada (303 m n. m.), která se nachází západně od obce Santa Fe.\n\nVětšina ostrova je pokryta borovými lesy, které jsou zdrojem pro dřevařský průmysl. Na severní části ostrova jsou nízké vrcholy, z nichž se těží mramor. Jižní část je pak rovinná. Nejdůležitějšími hospodářskými odvětvími jsou zemědělství a rybolov. Pěstují se zde citrusové plody a zelenina.\n\nNa ostrově panuje subtropické klima s častými hurikány. Ostrov je oblíbená turistická destinace s mnoha plážemi. Před vyvlastněním kubánskou vládou na začátku 60. let vlastnili většinu půdy Američané.\n"}
{"id": "350460", "url": "https://cs.wikipedia.org/wiki?curid=350460", "title": "Rok Afriky", "text": "Rok Afriky\n\nJako Rok Afriky se označuje rok 1960, kdy 18 států západní a subsaharské Afriky získalo nezávislost (14 států na Francii, dva na Británii, po jednom na Belgii a Itálii) \n\nO tři roky později se některé nezávislé státy spojily a vytvořily Organizaci africké jednoty. Ta v roce 2002 zanikla a státy se staly členy Africké unie. \n\n\nJiž v den vyhlášení nezávislosti italského Somalilandu se stát sloučil se stávajícím nezávislým britským Somalilandem do dnešního Somálska, proto bývá rok Afriky uváděn jako rok, kdy získalo nezávislost 17 samostatných států.\n\n"}
{"id": "350463", "url": "https://cs.wikipedia.org/wiki?curid=350463", "title": "Fakulta informačních technologií Vysokého učení technického v Brně", "text": "Fakulta informačních technologií Vysokého učení technického v Brně\n\nFakulta informačních technologií (FIT) je jedna z osmi fakult Vysokého učení technického v Brně. Vznikla rozdělením Fakulty elektrotechniky a informatiky (FEI) na FIT a Fakultu elektrotechniky a komunikačních technologií (FEKT) k 1. lednu 2002.\n\nJejím děkanem je od roku 2016 prof. Dr. Ing. Pavel Zemčík.\n\nJiž v roce 1964 vznikla na Fakultě elektrotechnické Katedra samočinných počítačů. Z ní postupem času vznikl Ústav informatiky a výpočetní techniky, který byl v roce 2002 transformován na samostatnou Fakultu informačních technologií.\n\nKampus FIT se nachází v Králově Poli v areálu bývalého kartuziánského kláštera a na území bývalého velkostatku.\n\nSoučástí fakulty jsou čtyři ústavy:\n\nDalší součástí je Výzkumné centrum informačních technologií, které bylo vystavěno v rámci projektu Centra excelence IT4Innovations.\n\nFakulta nabízí dva základní stupně studia – tříletý bakalářský a navazující dvouletý magisterský studijní program. Třetím stupněm je čtyřletý doktorský studijní program.\n\nV programu s názvem Informační technologie je možno studovat jediný stejnojmenný studijní obor. Fakulta přijímá ročně okolo 650 studentů. Absolventi získají titul bakalář. Za dobu studia je třeba získat 180 kreditů v povinných i volitelných předmětech. Studium je zakončeno obhájením bakalářské práce a složením státní závěrečné zkoušky.\n\nV magisterském programu Informační technologie jsou v akademickém roce 2018/2019 otevřeny následující obory:\n\n\nRočně je přijímáno okolo 350 studentů. Absolventi získají titul inženýr. Za dobu studia je třeba získat 120 kreditů. Studium je zakončeno obhájením diplomové práce a složením státní závěrečné zkoušky.\n\nV programu Výpočetní technika a informatika je otevřen taktéž pouze jediný stejnojmenný obor. Absolventi získají titul Ph.D. Studium je zakončeno složením státní zkoušky a obhájením disertační práce.\n\nPro studenty je k dispozici online přenos a záznam přednášek.\n\nV roce 2005 se fakulta připojila k programu Cisco Network Akademie (NetAcad).\nVolitelné kurzy CCNA (Cisco Certified Network Associate) jsou součástí bakalářského studia programu.\nJako oborově volitelné jsou na FIT vyučovány také kurzy CCNP (Cisco Certified Network Professional).\n\nNa půdě fakulty se každoročně pořádají konference OpenAlt (dříve LinuxAlt) a DevConf.cz zaměřené na Linux a svobodný software, MS Fest (nyní WUG Days) zaměřená na platformu Windows, nekomerční konference z oblasti bezpečnosti informačních technologií Security Session a také poslední ročníky otevřených konferencí a workshopů Barcamp v Brně.\nDo roku 2014 pořádala FIT spolu s Fakultou elektrotechniky a komunikačních technologií soutěž Student EEICT určenou pro studenty středních škol, bakalářského, magisterského a doktorského studia.\nOd roku 2015 je EEICT nahrazena studentskou konferencí Excel@FIT.\nSe svými průmyslovými partnery pořádá fakulta odborné semináře, jejichž cílem je představit aktuální problémy řešené v IT průmyslu.\n\nFakulta také hostuje zvané přednášky výzkumníků z různých oborů.\nNapříklad VGS-IT je série zvaných přednášek z oblasti počítačového vidění, grafiky a řeči.\n\nNa konci letních prázdnin pořádá FIT pro žačky základních a studentky středních škol Letní počítačovou školu.\nV jejím průběhu se dívky seznámí se zajímavými oblastmi IT, například základy programování, fotografií a tvorbou profesionálních dokumentů.\n\nU příležitosti 10. výročí vzniku fakulty bylo na FIT vytvořeno muzeum výpočetní techniky.\nV muzeu se nyní nachází téměř padesát různých počítačů, asi třicítka dobových periferních zařízení a dalších asi 60 drobných exponátů.\nVeřejnosti jsou sbírky přístupné každou první středu v měsíci od 13:00 do 17:00.\n\nMezi další akce, kterých se fakulta každoročně účastní, patří Noc vědců, Girls Day nebo Erbovní slavnosti Králova Pole.\n\nDění na fakultě je možno sledovat na několika sociálních sítích.\n\n\n"}
{"id": "350464", "url": "https://cs.wikipedia.org/wiki?curid=350464", "title": "Taekwondo na Letních olympijských hrách 2008 - muži do 68 kg", "text": "Taekwondo na Letních olympijských hrách 2008 - muži do 68 kg\n\nTaekwondo hmotnostní kategorie muži do 68 kg na Letních olympijských hrách 2008 se konalo v Beijing Science and Technology University Gymnasium 21. srpna. Do zápasů nastoupilo 16 mužů, kteří byli omezeni hmotnostním limitem 68 kilogramů. Základní kolo odstartovalo v 11:00, čtvrtfinále v 16:00, semifinále v 17:30, opravné zápasy v 18.30, zápasy o bronzové medaile v 19.30 a finále v 20:30. V Taekwondo se udělují dvě bronzové medaile.\n\n"}
{"id": "350465", "url": "https://cs.wikipedia.org/wiki?curid=350465", "title": "BOB", "text": "BOB\n\nBOB (zkratka anglického Best of Breed, česky: vítěz plemene) je titul udělovaný nejlepšímu jedinci daného plemene na výstavách psů. Pakliže se jedná o Speciální či Klubovou výstavu jediného plemene, může být BOB zároveň považován za vítěze celé této výstavy.\n\nDo soutěže o titul BOB nastupují: \n\n\"*** Všichni vítězové plemene (BOB) později nastupují do závěrečné soutěže \"Vítěz skupiny FCI – Best Of Group\". Neuznaná národní plemena tvoří zvláštní skupinu, jejíž vítěz se na mezinárodní výstavě na rozdíl od výstavy národní nemůže zúčastnit soutěže o titul BOD (Best Of Day) a BIS (Best In Show).\"\n\n"}
{"id": "350466", "url": "https://cs.wikipedia.org/wiki?curid=350466", "title": "Bezkontaktní vestibulospinografie", "text": "Bezkontaktní vestibulospinografie\n\nBezkontaktní vestibulospinografie je metodou objektivního vyšetření postojové rovnováhy, kterou poprvé použil a popsal Uchytil v 60. letech 20. století v tehdejším Československu.\nMetoda se neujala, byla nahrazena počítačovou posturografií.\n\n"}
{"id": "350468", "url": "https://cs.wikipedia.org/wiki?curid=350468", "title": "Taekwondo na Letních olympijských hrách 2008 - muži do 58 kg", "text": "Taekwondo na Letních olympijských hrách 2008 - muži do 58 kg\n\nTaekwondo hmotnostní kategorie muži do 58 kg na Letních olympijských hrách 2008 se konalo v Beijing Science and Technology University Gymnasium 20. srpna. Do zápasů nastoupilo 16 mužů, kteří byli omezeni hmotnostním limitem 68 kilogramů. Základní kolo odstartovalo v 11:00, čtvrtfinále v 16:00, semifinále v 17:30, opravné zápasy v 18.30, zápasy o bronzové medaile v 19.30 a finále v 20:30. V Taekwondo se udělují dvě bronzové medaile.\n"}
{"id": "350472", "url": "https://cs.wikipedia.org/wiki?curid=350472", "title": "Dynamická posturografie", "text": "Dynamická posturografie\n\nDynamická posturografie, patřící mezi posturografické techniky, je metodou měření posturální (postojové) rovnováhy ve statických a dynamických testech. \n\nDynamická posturografie se od statické posturografie obecně liší užitím speciální aparatury s pohyblivou horizontální plošinou. Pohyby pacienta se přenáší jako informace v měnícím se reálném čase. Počítač používá k ovládání elektrických motorů, které jsou schopny pohybovat posturografickou plošinou v horizontální rovině a při náklonu. Takto testovací protokoly posturografie vytváří sekvenci standardizovaných pohybů na ohraničené posturografické plošině. Přístroj by měl zohledňovat výšku a váhu pacienta. Speciální počítačový software všechny tyto údaje sjednotí a vytvoří jejich grafické znázornění a vyhodnocení, díky čemuž je poté možné srovnat výsledky vyšetření s běžnými hodnotami, případně mezi sebou u téhož pacienta nebo různými osobami.\nTestovací protokoly obvykle zahrnují tzv. smyslový organizační test, test motorické kontroly a adaptační test. Měří se spontánní pohyby těla v limitovaném čase a reakce vyvolané neočekávanými prudkými pohyby plošiny a/nebo okolního vizuálního prostředí. \n\nDle potřeby je možné počítačovou dynamickou posturografii kombinovat s jinými technikami, jako jsou například elektronystagmografie (ENG) a elektromyografie. \n\nHlavním důvodem (indikací) k vyšetření dynamické počítačové posturografie jsou závratě a poruchy rovnováhy.\nDle dosud provedené meta-analýzy není dynamická posturografie schopna rozlišit různé příčiny závrati, není schopna lokalizace léze ani testovat vestibulo-spinální reflexy. American Academy of Neurology (AAN, 1993) ji nicméně deklaruje jako slibnou metodu při výběru pacientů pro rehabilitaci, návrh léčby, hodnocení odpovědi na léčbu a hodnocení rizika vzniku pádů.\n"}
{"id": "350474", "url": "https://cs.wikipedia.org/wiki?curid=350474", "title": "Statická posturografie", "text": "Statická posturografie\n\nStatická posturografie, patřící mezi posturografické techniky, je metodou měření posturální (postojové) rovnováhy ve vzpřímeném stoji.\nStatická posturografie (statická počítačová posturografie – Static Computed Posturography, SCPG, stabilometrie), považovaná někdy za pouhou objektivizaci Rombergova testu , je založena na principu měření výkyvů těžiště (správněji: souřadnic centra opěrných sil – centre of foot pressure, CFP; body´s center of force, COF) během stoje vyšetřovaného. Na rozdíl od subjektivního pozorování však se jedná však o objektivní metodu, tzn. nezatíženou subjektivní interpretací, jejíž výsledky je možno dokumentovat graficky a především numericky. To umožňuje přesnější hodnocení poruchy rovnováhy, porovnávání a archivaci výsledků. \nVyšetření statické posturografie je založeno především na analýze hodnot charakteru frekvenčního (parametry Way, Area) a vektorového (parametry Ant-Post), a na hodnocení vizuální kontroly rovnováhy (tzv. \"Rombergovy kvocienty\" RbgW a RbgA). \nPři vlastním měření vyšetřovaný stojí na posturografické plošině, která je podložena snímači (minimálně po jednom snímači v každém rohu plošiny), které jsou schopné zaznamenat změnu COP (centr of presure).\nMeta-analýza ukazuje, že metoda je vhodným doplňkem ke standardnímu vestibulárnímu vyšetření, zejména u pacientů s poškozením CNS, není však konsensus při hodnocení užitečnosti posturografie pro stanovení diagnózy a vedení léčby. Použití metody je rozšířeno zejména v neurologii, dále ORL (neurootologii) k posuzování rovnováhy. Metodu v prezentoval prvně v tehdejším Československu Hlavačka\n, v české odborné literatuře je metoda opakovaně diskutována v oborech neurologie,\nrehabilitace,\nORL\na dalších; \nje zmiňována jako užitečná v monografiích.\n\nHlavním přínosem se ukazuje kvantifikace rovnováhy, diskutovány jsou schopnosti metody i pro kvalitativní posouzení (hodnocení charakteru) poruchy rovnováhy stoje.\n\nDršata J.: Počítačová posturografie v diagnostice a rehabilitaci závrativých stavů. Hradec Králové, 2007, disertační práce.\nHlavačka F, Litvinenková V. First derivative of the stabilogram and posture control in visual conditions in man. Agressologie, 1973;14 (C): 45-9.\n"}
{"id": "350475", "url": "https://cs.wikipedia.org/wiki?curid=350475", "title": "The Cowsills", "text": "The Cowsills\n\nThe Cowsills byla americká skupina z Newportu v Rhode Islandu, její styl byl později nazýván jako „bubblegum pop“. Jejími zakladateli byli z počátku čtyři bratři — Barry, Bill, Bob, a John Cowsillovi. Po počátečním úspěchu se připojili i další z rodiny, Susan, Paul a jejich matka, Barbarba. Poslední jejich příbuzný, Richard Cowsill, nezpíval s ostatními, byl však manažerem skupiny.\n\nSkupina vznikla v roce 1965, hlavní inspirací jí byli The Everly Brothers a později i Beatles. V šedesátých letech se proslavili hlavně skladbami jako „Rain…“, „Indian lake“, nebo „Hair“ (ta se stala nakonec i titulní pro stejnojmenný muzikál). V letech 1968–1973 The Cowsills absolvovali průměrně 200 vystoupení ročně a patřili k nejpopulárnějším festivalovým skupinám, které vystupovaly na amerických pódiích. V roce 1972 se dostali do problémů, kdy se začala skupina postupně rozpadat, ke krátkému znovusjednocení došlo pak na konci 70. let, mnozí ze skupiny ale byli úspěšní se sólovými výstupy. V roce 1990 se Bob, Paul, John a Susan dali úspěšně dohromady a skupina pak v následujících letech, v různých sestavách, nepravidelně vystupovala. Kromě několika kompilací vydala skupina v roce 1998 album \"Global\" a jejich zatím poslední album \"We Can Fly\" vyšlo v roce 2005.\n\n"}
{"id": "350476", "url": "https://cs.wikipedia.org/wiki?curid=350476", "title": "Wágnerův index", "text": "Wágnerův index\n\nWágnerův index je charakteristika územní kompaktnosti státu. Jedná se o poměr skutečné délky hranic území (v případě přímořského státu se jedná o součet délky pobřeží s celkovou délkou hranice) a obvodu kruhu s plochou rovnou ploše území. Čím nižší index je, tím je větší územní kompaktnost.\n\n\n"}
{"id": "350477", "url": "https://cs.wikipedia.org/wiki?curid=350477", "title": "Sukně", "text": "Sukně\n\nSukně, zastarale též suknice, je spodní část oděvu, kterou v dnešní době nosí v Evropě a Americe převážně ženy. Původ sukně pravděpodobně sahá až k pravěku, do první fáze života pračlověka, kde nebyl tento oděv ještě diferencován pro muže nebo ženy. Další výskyt sukně můžeme v historii nalézt i u egyptských faraonů. Sukně ženy nosily především z hygienických důvodů kvůli menstruaci, v dnešní době její nošení již není univerzální z důvodu dostupnosti moderních hygienických potřeb.\n\n\n"}
{"id": "350478", "url": "https://cs.wikipedia.org/wiki?curid=350478", "title": "Svobodná vůle", "text": "Svobodná vůle\n\nSvobodná vůle je pojem, jenž ve filosofii označuje myšlenku, že člověk jedná jen na základě svých vlastních rozumových rozhodnutí, nikoliv pod vlivem vnějších podnětů, jako osudu, boha či jiných faktorů, jež nejsou v jeho moci. Se svobodnou vůli značně souvisí náhoda a determinismus (filosofický směr tvrdící, že vývoj světa je dán jeho současným stavem). S otázkou svobodné vůle jde v ruku v ruce otázka odpovědnosti za vlastní činy. Pokud není naše rozhodování svobodné, můžeme být odpovědni za vlastní činy? Otázka svobodné vůle je jedním z ústředních témat filosofie od jejího počátku.\n\nAplikace teorie svobodné vůle najdeme v religionistice, etice či biologii. Kupříkladu v náboženské sféře může přitakání svobodné vůli znamenat, že ani bůh přímo nezasahuje do chování jednotlivce, jelikož nechce porušovat jeho svobodnou vůli. V etice přiznání svobodné vůle znamená přiznání úplné odpovědnosti za své činy a ve vědecké relaci může tento fakt znamenat, že jednání jednotlivce není zcela podřízeno jeho tělu. Moderní vědecké experimenty ale naznačují, že svobodná vůle má svá omezení. Souvisí s dýcháním. S neurovědeckými experimenty přišel Benjamin Libet roku 1983. Ale již Charles Darwin tvrdil, že svobodná vůle je blud.\n\nZákladní filosofický postoj k pojetí svobodné vůle lze zjistit po dvou otázkách:\n\nDeterminismus je koncept, dle kterého je veškerý budoucí vývoj dán současným stavem (tedy událostmi, jenž se již staly, a přírodními zákony). Kompatibilismus je přesvědčení, dle kterého je determinismus slučitelný se svobodnou vůlí (platí kladná odpověď na obě předchozí otázky).\n\nKompatibilisté definují svobodnou vůli nezávisle na determinismu, připouští, že tato dvě pojetí mohou existovat paralelně. Klasičtí kompatibilisté uvádějí, že svoboda vůle existuje, dokud člověk není nějak extrémně omezen nebo tlačen k určitým činnostem. Moderní kompatibilisté rozlišují mezi svobodou vůle a svobodou \"jednání\", což je oddělením svobody výběru od svobody tento výběr učinit.\n\nFundamentální debaty pokračují kolem tvrzení, zda je vesmír ve skutečnosti deterministický. Inkompatibilisté tvrdí, že svobodná vůle a determinismus nemohou být slučitelné. Příznivci \"libertarianismu\" uvádí, že determinismus je falešný a člověk má svobodnou vůli. Příznivci \"tvrdého determinismu\" naopak uvádí, že všechno je předurčeno a člověku se jenom zdá, že může něco ovlivnit – tím pádem odmítají existenci svobodné vůle. \"Tvrdý inkompatibilismus\", který se v dnešní době téměř nevyskytuje, nemá nic společného s determinismem a zastává názor, že pojetí svobodné vůle je absurdní samo o sobě.\n\nInkompatibilismus je postoj, z něhož plyne, že svobodná vůle a determinismus jsou logicky neslučitelné. Například Martin Luther a d'Holbach akceptují determinismus a odmítají svobodnou vůli. Naproti tomu metafyzičtí libertarianisté – Thomas Reid, Peter van Inwagen a Robert Kane přijímají svobodnou vůli, popírají determinismus a shodují se na tom, že žijeme ve světě indeterminismu. Inkompatibilisté uvádějí, že svobodná vůle je neslučitelná jak s determinismem, tak s indeterminismem.\n\nLibertarianismus je klíčem k idealistické teorii svobodné vůle. Dalším argumentem je také \"příčinný řetězec\" (angl. \"cause-effect chain\") obdobný otázce, co vzniklo první: kuře nebo vejce? Většina inkompatibilistů odmítá myšlenku, že svoboda jednání spočívá jednoduše v \"dobrovolném\" činění aktivit. Spíše trvají na tom, že na základě svobodné vůle je člověk zdrojem svých vlastních akcí, zatímco externí skutečnosti nejsou zdrojem (příčinou) činů člověka.\n\nLibertarianismus se dělí na \"nefyzikální\" a \"fyzikální (naturalistické)\" teorie. Podle nefyzikální teorie události v mozku, které vedou k uskutečnění činu, nemají zcela fyzikální vysvětlení, a v důsledku toho nelze konstatovat, že svět podléhá výhradně zákonům fyziky. Tito dualisté se domnívají, že mysl, vůle nebo duše má přednost před fyzickou kauzalitou.\n\nLibertarianismus je postaven na konceptu, podle něhož má člověk možnost přijmout více než jeden možný postup v rámci daného souboru okolností. To znamená, že pokud člověk volí mezi několika možnostmi a rozhoduje se pro jednu z nich, uplatňuje svobodnou vůli.\n\nNozick předvádí indeterministickou teorii svobodné vůle v jeho publikaci \"Filozofická vysvětlení\" (angl. \"Philosophical Explanations\"). Když se lidé stanou agenty přes jejich reflexní sebeuvědomění, vyjádří svoje činy tím, že budou mít důvody pro uskutečnění těchto činů. Těmto důvodům přiřadí váhy, které pak dají přednost některému z nich. Vážení je \"na nás\" v tom smyslu, že není určeno podle dřívějších kauzálních faktorů, i když následný čin je zcela způsoben dříve uděleným odůvodněním.\n\nKane je jedním z předních současných filozofů, který se zajímá o fenomén svobodné vůle. Tvrdí, že existence \"alternativních možností\" (nebo právo agenta učinit jinak) je nutnou podmínkou, aby člověk mohl jednat volně, a že determinismus není kompatibilní s alternativními možnostmi (vylučuje právo agenta učinit jinak). Podstata jeho pozice je založena nikoliv na obhajobě alternativních možností, ale v představě o tom, co Kane definuje jako \"prvotní odpovědnost\" (angl. \"ultimate responsibility\"). Proto alternativní možnosti jsou nutným, ale nedostatečným kritériem pro existenci svobodné vůle. Je nezbytné, aby existovaly (metafyzicky) reálné alternativy pro naše činy, ale toto nestačí; naše činy mohou být náhodné, aniž by byly pod naší kontrolou. Kontrola vlastních činů pochází z \"prvotní odpovědnosti\" (angl. ultimate responsibility). \"Prvotní odpovědnost\" znamená, že lidé musí být původními tvůrci svého života, který není pouhým souborem náhodných událostí. Kvůli \"alternativním možnostem\" musí existovat více než jeden možný scénář lidského života. Ještě důležitější je, že bez ohledu na to, podle jakého scénáře život dopadne, musí být založen na \"ochotě\" člověka učinit další krok tím či oním způsobem. Stručně řečeno, člověk musí být odpovědný za cokoliv, co představuje dostatečný důvod (podmínku, příčinu nebo motiv) pro výskyt určitého činu.\n\nKane také vymezuje „činy sebeformování“ (angl. \"self-forming actions\" nebo SFA) – momenty váhání, během nichž lidé zažívají rozhodování mezi několika konfliktními přáními. Tyto okamžiky rozhodování a preference jednoho činu před druhým utvářejí naše chování a charakter, určují naše budoucí rozhodnutí, důvody a motivace k uskutečnění dalších činů. Pokud člověk měl možnost rozhodnout o podobném „činu sebeformování“, je odpovědný za činy, které jsou výsledkem jeho charakteru.\n\nDalším příznivcem libertarianismu je Harry Frankfurt, který je autorem \"Frankfurtových protichůdných příkladů\" (angl. Frankfurt counterexamples). Tyto příklady byly prezentovány v roce 1969 a vycházely z principu alternativních možností (angl. Principle of alternative possibilities nebo PAP), při nichž má člověk možnost uplatnit svobodnou vůli (tj. může učinit jinak) a je za své činy morálně zodpovědný.\n\nPrincip alternativních možností tvoří významný argument pro neslučitelnost odpovědnosti a kauzálního determinismu, jak je uvedeno níže:\n\nNicméně kompatibilisté kritizují tato tvrzení a uvádí, že agent může jednat svobodně i v případě existence kauzálního determinismu. A to za podmínky, že činy, který bude chtít učinit, budou v souladu s deterministickými omezeními.\n\nPříznivci tvrdého determinismu jsou přesvědčeni, že determinismus je v rozporu se svobodnou vůlí; proto její existenci odmítají. Mezi relevantní formy determinismu patří:\n\n\n\n\nVe svém díle \"Etika\" Benedict de Spinoza tvrdí, že se lidé zdají být svobodnými jen díky uvědomění svých činů, ale nejsou si vědomi toho, že příčiny těchto předem určených činů jsou uchovány v podvědomí. Ve své eseji \"On the Freedom of the Will\" Schopenhauer prohlásil, že člověk může dělat, co chce, ale v každém okamžiku svého života může chtít pouze jednu konkrétní věc a nic jiného.\n\nDalší argument pro inkompatibilismus byl formulován Carlem Ginetem v roce 1960 a získal velkou pozornost v moderní literatuře. Zjednodušené odůvodnění zní v tomto duchu: existuje-li determinismus, pak nemáme žádnou kontrolu nad přírodními zákony ani nad událostmi v minulosti, které určují náš současný stav. Vzhledem k tomu nemůžeme mít žádnou kontrolu nad těmito záležitostmi ani nad jejich důsledky.\n\nV posledních letech byla provedena řada experimentů, které měly ukázat změny chování lidí po uvědomění si skutečnosti, že determinismus existuje a že vše je předurčeno. Poté, co vědci provokovali dobrovolníky, aby neuvěřili ve svobodnou vůli, účastníci lhali, podváděli a kradli více než obvykle. Podle studie provedené Royem Baumeisterem účastníci lhali o jejich výkonu na testu, aby dostali odměnu v hotovosti, s větší pravděpodobností poté, co si přečetli článek s argumenty proti svobodné vůli. Provokace odmítnutí svobodné vůle byla také spojena se zvýšenou agresivitou a méně vstřícným jednáním účastníků. Nevíra v svobodnou vůli může dokonce způsobit, že lidé cítí méně viny za své prohřešky proti ostatním. Baumeister a jeho kolegové také zaregistrovali, že dobrovolníci nevěřící ve svobodnou vůli jsou méně schopní myslet kontrafaktuálně. To je znepokojující, protože kontrafaktuální myšlení („Kdybych udělal něco jinak…“), je důležitou součástí učení se od svých uskutečněných voleb a činů. Podobné výsledky byly prokázány i v experimentech Kathleen Vohsové. Tyto experimenty ukazují, že provokování nevíry ve svobodnou vůli pravděpodobně způsobí víru ve fatalismus.\n\nTvrdý inkompatabilismus je založen na teorii, že svobodná vůle je nesmysl sama o sobě a že nemá nic společného s determinismem. John Locke popíral, že slovní spojení „svobodná vůle“ dává nějaký smysl. On také zastával názor, že pravdivost determinismu je irelevantní. Věřil, že určujícím prvkem dobrovolného jednání je schopnost jednotlivců odsouvat rozhodnutí dostatečně dlouho, aby mohli dobře promyslet možné důsledky své volby. Podle jeho slov vůle spočívá v moci nebo schopnosti preferovat tu či onu volbu.\n\nKompatibilisté tvrdí, že determinismus je v souladu se svobodnou vůlí, a domnívají se, že vůle jednotlivce je čistě výsledkem jeho vlastní touhy. Nicméně podle jejich uvážení svobodná vůle nutně neznamená svobodu jednání. Svoboda volby je logicky oddělená od svobody uskutečnění výsledného činu, ale ne všichni kompatibilisté vymezují tento rozdíl.\n\nNěkteří moderní kompatibilisté, např. Daniel Dennett, tvrdí, že koncepce svobodné vůle vymezuje pravomoc svobodně rozhodnout a učinit to, co existující omezení v dané situaci umožňují učinit. Jinými slovy, vynucená volba jednotlivce pořád může být dobrovolnou, pokud se nátlak shoduje s jeho osobními záměry a touhami.\n\nKompatibilista by mohl namítnout, že determinismus je nejen kompatibilní s definicí svobodné vůle, ale ve skutečnosti je podstatný pro její definici. Pokud činy jednotlivce nejsou určeny jeho přesvědčeními, touhami a charakterem, jak může jednotlivec být morálně zodpovědný za uskutečnění těchto činů? V praxi mají morální systémy kompatibilistů mnoho společného s morálními systémy inkompatibilistických (tvrdých) deterministů. Je tomu tak proto, že tvrdí deterministé a kompatibilisté využívají morální systémy, jejichž základem je myšlenka, že všechny motivy lidí jsou předem určeny.\n\nKritici kompatibilismu se často zaměřují na definici svobodné vůle: inkompatibilisté mohou souhlasit s tím, že kompatibilisté ukazují něco slučitelného s determinismem, ale myslí si, že toto „něco“ by nemělo být nazýváno „svobodná vůle“. Inkompatibilisté mohou akceptovat „svobodu jednat“ jako nezbytné kritérium pro svobodnou vůli, ale pochybují, že je to dostačující. V podstatě, oni požadují něco více než jen „svobodnou vůli“. Inkompatibilisté věří, že svobodná vůle se vztahuje na skutečné (např. absolutní, prvotní) alternativní možnosti pro přesvědčení, touhy nebo činy, spíše než na kontrafaktuální. Když čelí standardnímu argumentu proti svobodné vůli, mnozí kompatibilisté vybírají determinismus, aby jejich činy byly dostatečně určeny jejich příčinami, motivy a touhami. Kompatibilisté jsou někdy obviněni ze strany inkompatabilistů, že ve skutečnosti jsou tvrdými deterministy, kteří jsou motivováni nedostatkem koherentního morálního systému víry.\n\nFilozof třináctého století Tomáš Akvinský vnímal lidi jako naprogramované (na základě lidského bytí), aby usilovali o dosažení určitých cílů a zároveň mohli vybrat mezi cestami k dosažení těchto cílů. Když jednotlivci čelí rozhodnutím a volbě určité cesty (\"scénáře\"), pak se řídí rozumem, vůli a vášní. Říkal, že vůle je hlavní hybnou silou všech duševních sil, a že toto také je účinnou příčinou pohybů v těle člověka. Volba spadá do pěti fází: (i) intelektuální úvahy o tom, zda cíl je žádoucí, (ii) intelektuální úvahy o prostředcích k dosažení cíle, (iii) vůle se objeví při záměru dosáhnout cíle, (iv) vůle a intelekt společně rozhodují o volbě prostředků k dosažení cíle (v) vůle volí způsob provedení plánu dosažení cíle.\n\nV publikaci \"Elbow Room\" Dennett představuje argument pro kompatibilistickou teorii svobodné vůle, která je dále rozpracována v knize \"Freedom Evolves\". Základní úvahou je, že, pokud vyloučíme Boha a jiné obdobné bytosti, kvůli chaosu a epistemickým omezením přesnosti našich znalostí o současném stavu světa je budoucnost špatně definována pro všechny konečné (smrtelné) bytosti. Jediné dobře definované prvky budoucnosti jsou \"očekávání\". Schopnost učinit \"jinak\" má smysl jen tehdy, pokud jednáme s těmito očekáváními, nikoliv s nějakou velkou neznámou nebo nepoznatelnou budoucností. Podle Dennetta tudíž svobodná vůle může existovat, protože jedinci mají schopnost jednat jinak než by někdo mohl očekávat.\n\nWilliam James vnímal svobodnou vůli ambivalentně. Zatímco věřil ve svobodnou vůli na \"etickém základě\", nevěřil, že existují vědecké důkazy, které by mohly její existenci prokázat. Kromě toho, že nepřijal inkompatibilismus, nevěřil, že indeterminismus lidských činností je předpokladem morální odpovědnosti. Věřil, že indeterminismus je důležitý jako \"doktrína úlevy\". Tímto měl na mysli, že ačkoli svět může být ve mnoha smyslech špatným místem, jednotlivci mají možnost ho zlepšit prostřednictvím svých činů. Vzhledem k tomu kritizoval determinismus a tvrdil, že podkopává meliorismus (koncepce zlepšování světa na bázi pokroku).\n\n"}
{"id": "350481", "url": "https://cs.wikipedia.org/wiki?curid=350481", "title": "John Shelby Spong", "text": "John Shelby Spong\n\nJohn Shelby Spong (* 16. června 1931, Charlotte, Severní Karolína, USA) je biskup americké episkopální církve ve výslužbě. Působil v newarkské diecézi v New Jersey. Je liberálním teologem a autorem několika knih. Stal se známým především kritickému zkoumání Bible, prosazováním liberálních myšlenek, odmítnutím teismu nebo představy pekla. Jeho myšlenky se setkaly s kritikou ze strany mnoha teologů, zvláště od Rowana Williamse, hlavy anglikánské církve.\n\nSvé myšlenky shrnul Spong v dokumentu \"A Call for a New Reformation\" (Volání po nové reformaci), kde zdůraznil dvanáct problémů o kterých by měli křesťané vést diskusi. Šířeji rozvádí toto téma v knize \"A New Christianity for a New World: Why Traditional Faith Is Dying and How a New Faith Is Being Born\".\n\n\n"}
{"id": "350482", "url": "https://cs.wikipedia.org/wiki?curid=350482", "title": "Rozmnožovací soustava", "text": "Rozmnožovací soustava\n\nRozmnožovací soustava (též pohlavní soustava či reprodukční systém) je soustava orgánů mnohých živočichů, která slouží k rozmnožování.\n\nJejím úkolem je zajištění vzniku pohlavních buněk (gamet) a přenosu jejich dědičné informace na potomky, tedy pohlavní rozmnožování.\n\nZpravidla rozlišujeme samčí (mužskou) a samičí (ženskou) rozmnožovací soustavu.\n\nPohlavní orgány/pohlavní ústrojí (\"organa genitalia\") jsou orgány/je soubor orgánů rozmnožovací soustavy. Lze je rozdělit na vnější a vnitřní.\n\nPřídatná pohlavní ústrojí - patří k nim např. mléčná žláza savců.\n\nGenitálie jsou vnější nebo vychlípitelné orgány či struktury zajišťujících kopulaci, ejakulaci (u samců) a inseminaci, popřípadě další sexuální funkce. Genitálie primární jsou s pohlavním otvorem (gonoporem) a zahrnují bezprostředně okolní struktury. Genitálie sekundární jsou bez gonoporu.\n\nV širším slova smyslu se obecně jako termínem genitálie označují pohlavní ústrojí.\n\nPohlavní dimorfismus neboli rozdíly mezi pohlavími vytvářejí primární a sekundární pohlavní znaky.\n\nPohlavní znaky jsou znaky, které určují pohlaví. Rozdělují se na primární pohlavní znaky a sekundární pohlavní znaky. Primární pohlavní znaky se vytvářejí před narozením (před porodem) a patří k nim vnější a vnitřní pohlavní ústrojí. Sekundární pohlavní znaky jsou takové znaky, které vyvíjejí před pubertou (u člověka), ale které nejsou součástí rozmnožovací soustavy.\n\nZákladním pohlavním orgánem je pohlavní žláza neboli gonáda, tedy orgán, jenž produkuje pohlavní buňky. U člověka jsou pohlavní žlázou vaječníky a varlata. Na stavbě rozmnožovací soustavy různých živočichů se však velmi často podílí i množství jiných žláz a ostatních orgánů.\n\nRozmnožovací (pohlavní) soustava člověka vzniká z mezodermu stejně jako močové ústrojí. Při vývoji plodu jsou základy pohlavních orgánů založeny totožně a teprve postupným vývojem se diferencují na samčí (mužské) a samičí (ženské). Každý pohlavní orgán určitého pohlaví má homologický protějšek u opačného pohlaví.\n\nTvoří ji:\n\nNa rozdíl od většiny ostatních soustav orgánů jsou orgány rozmnožovacích soustav u opačných pohlaví odlišné. Tyto odlišnosti umožňují mezi dvěma jedinci kombinaci genetického materiálu.\n\nRozlišujeme pohlavní soustavu muže a pohlavní soustavu ženy.\n\nMužskou pohlavní soustavou se zabývá medicínský obor zvaný andrologie.\n\nVnitřní mužské pohlavní ústrojí (\"organa genitalia masculina interna\"):\n\nVnější mužské pohlavní ústrojí (\"organa genitalia masculina externa\"):\n\nŽenskou pohlavní soustavou se zabývá medicínský obor zvaný gynekologie.\n\nVnitřní ženské pohlavní ústrojí (\"organa genitalia feminina interna\"):\n\nVnější ženské pohlavní ústrojí (\"organa genitalia feminina externa\"):\n\n\nRozmnožovací soustavy u různých živočišných kmenů se značně liší. U některých skupin jsou značně zjednodušené - např. u mnohoštětinatců (Polychaeta) se obvykle pohlavní buňky vyvíjí z buněk vystýlajících vnitřní dutinu, coelom, a uvolňují se ven. Naopak u ploštěnců (Platylhelminthes), jako je například motolice či tasemnice, se vyvinuly velmi složité samčí i samičí rozmnožovací soustavy.\n\n"}
{"id": "350489", "url": "https://cs.wikipedia.org/wiki?curid=350489", "title": "Ženšen (rod)", "text": "Ženšen (rod)\n\nŽenšen (\"Panax\"), též všehoj, je rod rostlin z čeledi aralkovité (\"Araliaceae\"). Jako \"ženšen\" se někdy v obecné češtině označují i rostliny jiných rodů (viz heslo ženšen). Nejznámějším druhem rodu \"Panax\" je patrně ženšen pravý (\"Panax ginseng\").\n\nDle současného stavu znalostí se úplný výčet druhů tohoto rodu velmi blíží následujícímu seznamu:\n\n \n"}
{"id": "350513", "url": "https://cs.wikipedia.org/wiki?curid=350513", "title": "Elisabethkirche (Berlín)", "text": "Elisabethkirche (Berlín)\n\nElisabethkirche je největší ze čtyř kostelů Berlínského Předměstí. Sakrální stavbu náležející k Evangelické církvi Berlín-Braniborsko-slezská Horní Lužice navrhl Karl Friedrich Schinkel v 30. letech 19. století. Je zasvěcen svaté Alžbětě. V průběhu druhé světové války byla budova poškozena a od roku 1990 je sanována.\n\nRozrůstání Berlína na počátku 19. století sebou přineslo potřebu výstavby kostelů v nových městských částech. Na pokyn krále Friedricha Wilhelma III. začal Schinkel roku 1828 vytvářet první návrhy. Požadovány byly jednoduché a levné budovy bez věží či okázalé fasády. Všechny čtyři kostely mají podobnou základní koncepci. Elisabethkirche na Invalidenstraße s místem pro 1 200 osob je z nich největší. Výstavba trvala od roku 1832 do 1834. 28. června 1835 byl kostel vysvěcen. Korunní princezna Alžběta byla této události přítomna, její jméno pravděpodobně hrálo roli při volbě názvu stavby.\n\n1881 nechal Hermann Mächtig zřídit kolem kostela veřejný park; v roce 2001 byl po rozsáhlých úpravách znovu otevřen.\n\nPři leteckém útoku v noci z 8. na 9. března 1945 byl Elisabethkirche zasažen fosforovou bombou a vyhořel. V následujících desetiletích byl v ruinách. Roku 1990 se začalo s jeho rekonstrukcí.\n\nElisabethkirche je tvořen klasicistní halou jednoduchého obdélníkového půdorysu o rozměrech 28 krát 18 metrů. Portiko před Invalidenstraße je podpíráno šesti dórskými sloupy. Opačnou stranu budovy tvoří půlkruhová apsida. Varhany a dřevěný strop byly zničeny.\n\n"}
{"id": "350517", "url": "https://cs.wikipedia.org/wiki?curid=350517", "title": "Tvorovice", "text": "Tvorovice\n\nTvorovice je obec v okrese Prostějov v Olomouckém kraji. Žije zde obyvatel.\n\nTvorovice náležejí do skupiny nejstarších osad, vzniklých na Moravě v 9. až 11. století. První písemná zmínka o obci z roku 1371 v zemských deskách uvádí vlastnictví majetků zpětně až k roku 1357.\n\nTak jako v jiných hanáckých obcích, byl v Tvorovicích svobodník, který měl v zemských deskách olomouckých zapsán majetek a poddané. Byl jím Martin z Tvorovic, který žil roku 1368 v Tvorovicích; jiný majetek zde např. před rokem 1371 vlastnil Sulík z Tvorovic. Majetky byly prodávány a kupovány, jak o tom svědčí dlouhé řady vlastníků, až velmoži Albert a Petr ze Šternberka soustředili postupem času do svých rukou celé Tvorovice a darovali je 1384 klášteru augustiniánů ve Šternberku, který založili. Klášterní dvůr měl soustavou 3 až 4 chovných rybníků, dokládá to také pozdní Josefínské vyměřování. Rybniční hospodářství doplňovala pole, louky, vinice, lesík, zpracováni lnu, konopí – svědčí o tom záznamy v pramenech.\n\nPodrobné zprávy o obci se zachovaly teprve z doby po třicetileté válce, kterou Tvorovice velmi utrpěly; trpěly vlastně po celou dobu od svého vzniku ve všech válkách a nájezdech a s nimi spojených epidemiemi, včetně morových. Před rokem 1580 je zprostředkovaně doložena starobylá obecní pečeť, na níž je zobrazen srp a ryba. Upomínkou na dávnou minulost obce je jednak soudobá obnova jednoho rybníka, jednak heraldiky zpracovaný nový znak a prapor obce. Klášter byl roku 1784 zrušen a půda připadla jednak obci, jednak za mírnou úplatu byla rozdělena mezi familianty – kolonisty, při současném vzniku satelitní osady Nové Tvorovice. Původní osada s klášterním dvorem, byla od té doby nazývána Staré Tvorovice. Velkostatek výšovský, k němuž Tvorovice do zrušení poddanství patřily, koupil roku 1809 arcivévoda Ferdinand Karel Rakouský-d'Este.\n\nObec byla původně přiškolena do Klenovic na Hané. V roce 1788 pořídila si obec vlastní školu, aby si (1831) postavila školu novou. Učilo se v ní až do června 1975, kdy byla škola totalitním režimem zrušena a obec opět přiškolena do Klenovic. V letech 1826 až 1920 byl v obci v provozu větrný mlýn. Po roce 1890 patřila obec mezi jednu z největších pěstitelů cukrové řepy. V minulosti řádilo v obci dosti požárů usedlostí krytých šindelovou střechou, kterých bylo 95 % ještě v letech 1890 – 1895. Cihelna na pálené cihly vznikla v obci v roce 1896; po tragické smrti majitele byl v roce 1908 provoz ukončen. Družstevní rolnickou mlékárnu, vybudovanou v roce 1902, roku 1940 protektorátní úřady zrušily, nové zařízení demontovaly a odvezly do Nezamyslic. Tělocvičná jednota Sokol vybudovala v roce 1920 před obecní školou pomník padlým legionářům v první světové válce; pomník zachovaný dodnes se stal prvním svého druhu v mladé ČSR, stejně tak i hřbitov, vybudovaný příslušníky Církve československé a sloužící i příslušníkům jiných vyznání; v současnosti je hřbitovem obecním.\n\nHistorie obce byla od roku 1784 zaznamenána v několika kronikách; ne všechny se dochovaly do dnešních dnů; jejich nejpodstatnější regest je však obsažen v Kronice Ferdinanda Paráka z roku 1924. V jeho kronice se také nacházejí podpisy T. G. Masaryka, prvního prezidenta ČSR a francouzského maršála Philippe Pétaina, když se v obci v roce 1929 zastavili při inspekci vojenského cvičení u Klenovic. Ke sloučení Starých a Nových Tvorovic v jednu obec s názvem Tvorovice však došlo teprve v roce 1929.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "350519", "url": "https://cs.wikipedia.org/wiki?curid=350519", "title": "Coatepeque", "text": "Coatepeque\n\nCoatepeque (v jazyce nahuatl \"Cōātepēc – „Na hadím kopci“\") je kalderové jezero sopečného původu nacházející se v západní části středoamerického státu Salvador v departementu Santa Ana. Hladina jezera je v nadmořské výšce 746 m, rozloha jezera je 26 km² (jedno z největších jezer v Salvadoru), maximální hloubka dosahuje 115 m.\n\nJezero vzniklo zatopením obrovské kaldery, která vznikla sérií explozivních erupcí před 72 000 až 57 000 roky. Pozůstatkem sopečné činnosti jsou dnes jen termální prameny v okolí jezera.\n\nNa jezeře je ostrov Teopan, který byl posvátným místem mayské civilizace.\n\nJezero je využívané celou řadou vodních sportů (plavání, potápění, vodní lyžování, kanoistika, kajak).\n\n"}
{"id": "350538", "url": "https://cs.wikipedia.org/wiki?curid=350538", "title": "True to the Times (How to Be?)", "text": "True to the Times (How to Be?)\n\nTrue to the Times (How to Be?) je šestá nahrávka Davida Hykese. Je to vlastně další prozkoumávání konceptu, započatého albem Windhorse Riders, založeného na vyváženém spojení hlasu, textu a perkusí.\n\n\n"}
{"id": "350539", "url": "https://cs.wikipedia.org/wiki?curid=350539", "title": "Provirus", "text": "Provirus\n\nProvirus je stádium, respektive druh virové infekce, při kterém je nukleová kyselina viru začleněná do genomu hostitelské buňky. Může být neaktivní i několik let a projevit se až při oslabení organismu. Nejčastěji se takto projevují retroviry (HIV). V případě napadení bakteriální buňky se místo označení „provirus“ používá označení „profág“.\n\nTermín zavedl americký virolog Richard Shope, který v roce 1935 popsal papilomaviry u králíka a předpokládal, že tento DNA virus může zůstat jako provirus v latentní formě v organismu. Objev reverzní transkriptázy Howarda M. Temina poprvé ukázal, jak tohoto cíle retroviry dosahují.\n\n"}
{"id": "350540", "url": "https://cs.wikipedia.org/wiki?curid=350540", "title": "Jiří Pleskot", "text": "Jiří Pleskot\n\nJiří Pleskot (3. května 1922 Milostín – 1. prosince 1997 Praha) byl český herec.\n\nVystudoval divadelní vědu na Filosofické fakultě Univerzity Karlovy. Již během svých studií hrál ochotnicky divadlo. Po ukončení školy hrál nejprve v různých oblastních divadlech, od roku 1951 natrvalo zakotvil ve Vinohradském divadle.\n\nV letech 1951 až 1991 byl řádným, později – po odchodu do důchodu – pouze hostujícím členem hereckého souboru Divadla na Vinohradech. Mezi jeho nejznámější filmové role patří, mimo jiné, ztvárnění postavy prezidenta Edvarda Beneše v dvojsnímku Otakara Vávry \"Dny zrady\" a ve filmu \"Sokolovo\".\n\nČasto ztvárňoval role seriózních intelektuálů (učitele, policisty, úředníky, otce rodin apod.).\n\nJeho první manželkou byla herečka Jiřina Jirásková, se kterou se po dvou letech rozvedl po jejím románku s hercem Jiřím Valou. Jeho druhou manželkou byla televizní a rozhlasová hlasatelka a moderátorka Olga Čuříková.\n\n\n"}
{"id": "350541", "url": "https://cs.wikipedia.org/wiki?curid=350541", "title": "Svatá Jenovéfa", "text": "Svatá Jenovéfa\n\nSvatá Jenovéfa (také \"Jenůfa\", francouzsky \"Geneviève\") je uctívána římskokatolickou církví jako patronka Paříže. Její svátek připadá na 3. ledna.\n\nSvatá Jenovéfa se narodila roku 421 v Nanterre u Paříže. Její rodiče měli ještě římská jména: \"Severus\" a \"Gerontia\"; Jenovéfa je již jméno franské. V patnácti letech složila před pařížským biskupem slib panenské čistoty. Když jí zemřeli rodiče, přestěhovala se natrvalo do Paříže. Žila velmi skromně; až do svého stáří jedla například jen ječný chléb a med. Když roku 451 hunský král Attila ohrožoval Paříž, svolala prý Jenovéfa pařížské ženy a vyzvala je k modlitbám a k postu. Měla vidění, že jedině tak město bude zachráněno. Attila se skutečně Paříži vyhnul a její obyvatelé tak Jenovéfu začali uctívat jako světici.\n\nPři obléhání města franským králem Childerichem nastal hladomor. Jenovéfa se vydala na člunu po Seině a všude prosila venkovský lid o pomoc. Vrátila se s jedenácti loděmi naplněnými obilím. Na předměstí Paříže dala postavit ke cti sv. Diviše kapli, okolo které během let vznikl slavný klášter Saint-Denis. Zbožný lid jí prokazoval až do pokročilého stáří mimořádnou úctu.\n\nZemřela v roce 502 nebo 512 (dle pramenů) a byla pohřbena v kostele sv. Petra a Pavla, přejmenovaném pak na chrám sv. Jenovéfy. V okolí bylo postaveno benediktinské opatství. V chrámu byla uchována skříňka, zhotovená sv. Eligiem (od roku 640 biskup v Noyonu) s ostatky světice. Tento chrám byl v 9. století pobořen Normany a ve 12. století obnoven.\n\nRoku 1130 řádil v Paříži mor a tehdy byly neseny v prosebném průvodu ostatky sv. Jenovéfy do hlavního chrámu. Zázrakem se tehdy uzdravilo mnoho lidí, a proto papež Inocenc II. nařídil, aby památka sv. Jenovéfy byla každoročně slavena.\n\nRoku 1791 byly ostatky této patronky Paříže nevěřícími spáleny za Velké francouzské revoluce. Chrám sv. Jenovéfy byl proměněn na Panthéon, kde se pochovávají velcí francouzští myslitelé a umělci.\n\n\n"}
{"id": "350546", "url": "https://cs.wikipedia.org/wiki?curid=350546", "title": "Monrovia", "text": "Monrovia\n\nMonrovia je hlavní a zároveň největší město západoafrického státu Libérie. Nachází se na mysu \"Mezurado\", poblíž ústí řeky \"Mezurado\" a \"Saint Paul\".\n\nSoučasný název má na počest pátého amerického prezidenta Jamese Monroea, za jehož vládního období začala repatriace otroků. Původní název byl \"City of Christ\" (Kristovo město), čímž osvobození otroci z USA vyjadřovali svůj vděk Spasiteli.\n\nMěsto založili v roce 1822 osvobození černí otroci z USA. Jejich usidlování na území budoucí Libérie zahájila Americká kolonizační společnost v roce 1816. Město se dělilo na parcely o ploše čtvrt akru, které se losem přidělovaly novým přistěhovalcům. V roce 1835 vznikla městská rada, první svého typu na celém západě Afriky. Když se Libérie osamostatnila (26. července 1847), stala se Monrovia jejím hlavním městem. První volby starosty byly vyhlášeny roku 1855. Na rozvoj Monrovie dopláceli původní obyvatelé. Kmen Kru byl vytlačen z východní části mysu \"Mezurado\" na sever, kde si založili osadu \"Krutown\", která ale byla v roce 1916 spojena z Monrovií.\n\nV roce 1951 zde byla založena univerzita.\n\nMěsto bylo poničeno během občanských válek.\n\nMěsto je průmyslovým centrem země, největší význam má petrochemie a potravinářství, hlavně zpracování ryb. Nejvýznamnější obchodní třídou je \"Gurley Street\". Na ostrově Providence stojí muzeum, které připomíná významné události v dějinách Libérie.\n\nMonrovia se skládá z pěti oblastí:\n\nVe městě panují po celý rok vysoké teploty. Průměrná teplota v lednu je 26° C, v červenci se pohybuje kolem 24° C. Nejdeštivější měsíc je červen, kdy srážky dosahují 958 mm. V lednu spadne průměrně 50 mm srážek, v červenci 797 mm.\n\nPrvní údaj o počtu obyvatel města je z roku 1830 a udává pouhých 700 lidí. V průběhu 20. století však mnohonásobně vzrostl, jak ukazuje tabulka.\n\nV posledních letech byl počet obyvatel značně ovlivněn občanskou válkou v zemi.\n"}
{"id": "350548", "url": "https://cs.wikipedia.org/wiki?curid=350548", "title": "Výstava psů", "text": "Výstava psů\n\nVýstava psů je základní kynologická akce, kde se setkávají majitelé čistokrevných psů s průkazem původu, aby předvedli svého psa (či psy) před rozhodčími (výjimečně před porotou) a obecenstvem a obdrželi odborný posudek o exteriérových kvalitách a nedostatcích posuzovaného jedince od kvalifikovaných rozhodčích.\n\nVýstavní ocenění psů nejsou jen pěkné poháry nebo diplomy. Jedná se především o systém zušlechťování jednotlivých plemen. Na výstavách posuzují jedince rozhodčí − odborníci na konkrétní plemena, podle standardu daného plemene. Rozhodčí psům udělují známky, slovní posudky, tituly a pořadí umístění. Všechny tyto parametry mají svůj význam v dalším životě psa. Jen pes s dobrým výsledkem z výstavy se může stát chovným jedincem, tzn. že jeho potomci mohou dostat průkaz původu. V případě dalších výstavních úspěchů může pes obdržet tituly jako junioršampion krásy, šampion krásy či interšampion. Tyto tituly zvyšují prestiž chovatele a hodnotu psa v dalším v chovu. Všeobecně je totiž možné říci, že čím víc má pes výstavních úspěchů, tím více se přibližuje standardu plemene (popisu ideálního jedince).\n\nVýstavy psů jsou v Česku zastřešované Českomoravskou kynologickou unií (ČMKU), která je členem FCI. Z toho vyplývá, že všechny výstavy pořádané v Česku jsou podle výstavního řádu FCI.\n\nVýstavy pořádané v Česku lze rozdělit na:\n\nVýstavy psů pořádané podle výstavního řádu FCI mají ustálený průběh.\n\nPřed samotným posuzováním je organizátory poskytnuta přibližně hodina na registraci. Vystavovatelé se registrují ve výstavní kanceláři, kde si přebírají potřebnou dokumentaci. Obdrží tam i organizační pokyny. Následně se vystavovatelé se svými psy shromažďují v blízkosti kruhu, ve kterém bude jejich plemeno posuzováno.\n\nHlavní částí každé výstavy je samotné posuzování. Posuzování je obvykle rozdělené do tzv. kruhů. V jednom kruhu jsou obvykle posuzováni jedinci každého plemene. Na výstavách může být v jednom kruhu posuzovaných i více plemen, ale ne najednou − plemena se posuzují samostatně, za sebou. Nejdříve jsou posuzováni jednotlivci z jednoho plemene. Nejsou však posuzováni najednou, ale jsou rozděleni podle:\n\nJedinci jsou do tříd rozdělení podle věku, v některých třídách i podle dosažených titulů a zkoušek.\n\nVítězi dané třídy může rozhodčí udělit titul CAC (respektive CAJC). Vítězové tříd psů, kteří získali titul CAC, mohou získat titul CACIB (na Mezinárodní výstavě) nebo Národní vítěz (na Národní výstavě. Stejně tak i feny. Pes a fena, kteří získali titul CACIB nebo Národní vítěz, postupují do finále, kde se společně se psy s tituly CAJC a vítězem třídy veteránů utkají o titul BOB (Nejlepší pes plemene).\n\nPo posouzeních všech plemen se většina kruhů uzavírá a v hlavním kruhu začínají probíhat slavnostní závěrečné soutěže. V nich se vybere vítěz celé výstavy.\n\nVítězové plemen (držitele titulu BOB) nastupují do kruhu podle FCI skupin a soutěží o titul vítěze skupiny (BIG nebo BOG). O udělení tohoto titulu rozhoduje rozhodčí s oprávněním posuzovat závěrečné soutěže. Spolu tedy nastupují jedinci různých plemen, avšak jen těch, které jsou zařazené do jedné FCI skupiny.\n\nVítězové FCI skupin nastupují do finále soutěže o udělení titulu Vítěze výstavy (BiS, Best in Show). V případě, že se jedná o vícedenní výstavu, se vítězové FCI skupin nejdřív utkají o titul Vítěz dne (BOD, Best of Day) a v závěrečném dni výstavy nastoupí vítězové všech dní do soutěže o udělení titulu BIS.\n\nTitul BIS je velmi prestižním oceněním a obvykle se ho dostane jen výjimečně kvalitním psům. Pro majitele takto oceněného psa je to vysoké hodnocení jeho chovatelských úspěchů.\n\n"}
{"id": "350549", "url": "https://cs.wikipedia.org/wiki?curid=350549", "title": "Post-rock", "text": "Post-rock\n\nPost-rock je hudební žánr, druh alternativního rocku. Vyznačuje se použitím hudebních nástrojů běžně používaných v rockové hudbě, avšak s rytmem, melodií, tóny a hudebními postupy, které se v rockové hudbě nevyskytují. Post-rock bývá v drtivé většině případů instrumentální.\n\nVýraz, jako v mnoha jiných žánrech, nedokáže přesně definovat charakter hudby. Například skupiny Don Caballero a Tortoise byly významnými představiteli žánru v 90. letech, ale kromě toho, že jejich hudba byla instrumentální a vycházela z bicích a kytar, spolu neměly prakticky nic společného.\n\nI když post-rock vznikl na indie a underground scéně v 80. a 90. letech, jen zřídka se indie rocku podobá.\n\nMá se za to, že výraz \"post-rock\" vytvořil hudební kritik Simon Reynolds ve své recenzi alba \"Hex\" od Bark Psychosis, vydané v březnu 1994 v magazínu \"Mojo\". Reynolds posléze svou myšlenku rozebral v květnu 1994 v časopise \"The Wire\".\n\nVýraz použil pro hudbu, která „používá rockové nástroje pro nerockové účely a kytary k zabarvení a struktuře zvuku, nežli k riffům a power akordům.“ Jeden termín vyložil podrobněji: „Ta opravdu provokující povaha pro budoucí vývoj leží nejspíš... v cyborg rocku; ne v celé opěvované techno metodice, ale ve směsi živého hraní a použití nejrůznějších elektronických efektů.“\n\nV červenci 2005 na svém blogu Reynolds tvrdil, že slovo „post-rock“ použil dříve než v časopise, konkrétně v novinách \"Melody Maker\". Později řekl, že slovo nevymyslel přímo on, ale že se na scéně vyskytovalo již přes deset let. Termín použil James Wolcott již v roce 1975 v článku o hudebníku Toddu Rundgrenovi, avšak s jiným významem. Byl také použit v Rolling Stone Album Guide k pojmenování stylu přibližně odpovídajícímu art-rocku nebo out-rocku. Další dřívější užití se vyskytuje například v recenzi noise-popové skupiny The Earthmen Stevena Walkera, kde je popsal jako \"post-rock noisefest\".\n\nPost-rocková literatura a obrazy se na světě objevují od roku 1995 v časopisech jako Crème Brûlée fanzine z Francie.\n\nPost-rocková hudba se zdá být vysoce ovlivněna americkou kapelou 60. let The Velvet Underground a jejich „dronologií“ -- „výraz, který přibližně popisuje polovinu dnešních post-rockových aktivit“. Krautrock měl také na podobu post-rocku silný vliv, obzvláště svým charakteristickým rytmem.\n\nBritská kapela Public Image Ltd (PiL) byla magazínem NME označena jako „dost možná první post-rocková kapela“. Jejich druhé album \"The Metal Box\" (1979) v podstatě naprosto opustilo tradiční prvky rock'n'rollu a obsahovalo hlavně dubové a krautrockové prvky, spolu se záhadnými texty. Rok před vydáním alba baskytarista kapely Jah Wobble prohlásil: „Rock je nemoderní“. Jejich třetí album \"Flowers of Romance\" (1981) bylo co do zvuku ještě radikálnější, s rachotivými bicími a prvky tape music.\n\nŽánr shoegaze se začal objevovat v 80. a 90. letech jako předchůdce post-rocku, když kapely jako My Bloody Valentine soustředily svou pozornost na neortodoxní, vrstvený zvuk kytar než na tradiční sekvenční kytarové melodie.\n\nSkupiny z počátku 90. let, jako např. Slint nebo Talk Talk, byly později označeny za hlavní vlivy na post-rock. Alba \"Spiderland\" od Slint a \"Laughing Stock\" od Talk Talk jsou zmiňovány jako první známky post-rocku.\n\nPůvodně se termín \"post-rock\" používal k popsání hudby kapel jako Stereolab, Laika, Disco Inferno, Moonshake, Seefeel, Bark Psychosis či Pram, později se často využíval pro směs jazzem a krautrockem ovlivněnou, instrumentální a elektronikou obohacenou hudbu.\n\nKapely jako Cul de Sac, Tortoise, Labradford, Bowery Electric nebo Stars of the Lid jsou považovány za průkopníky post-rocku v Americe. Druhé LP \"Millions Now Living Will Never Die\" od Tortoise udělalo z kapely post-rockovou ikonu. Mnoho skupin (např. Do Make Say Think) začalo hrát právě hudbu inspirovanou Tortoise.\nV 90. letech bylo Chicago základnou pro mnoho post-rockových umělců. John McEntire z Tortoise a Jim O'Rourke z Brise-Glace a Gastr del Sol byli uznávanými producenty mnoha kapel.\n\nJedním z předních post-rockových měst je Montreal, kde mnoho známých kapel jako Godspeed You! Black Emperor, A Silver Mt. Zion, Do Make Say Think či Fly Pan Am nahrávají u \"Constellation\", významného post-rockovém labelu. Tyto kapely jsou také proslulé svou estetikou a splývání s dalšími žánry, jako chamber music, free jazz nebo musique concrète.\n\nGodspeed You! Black Emperor a skotští Mogwai byli jedni z hlavních ovlivnitelů post-rocku 21. století.\n\nOd roku 2000 začal termín \"post-rock\" ztrácet oblíbenost. Nejpopulárnější kapely jako Cul de Sac, Tortoise a Mogwai odmítaly být tak označovány. Hlavním důvodem byla přílišná šíře hudebních stylů, spadajících pod tento termín, která ubírá jeho užitečnosti.\n\nDnes, i přes kritiku svého označení, post-rock nepozbyl na své význačnosti. Sigur Rós se s albem \"Ágætis byrjun\" v roce 1999 stali jednou z nejznámějších kapel žánru. Jejich poslední album z roku 2008 \"Með suð í eyrum við spilum endalaust\" bylo dokonce hráno v rádiích a reklamách. To se přiděluje ke snaze zjednodušení a zkrácení písniček a přiblížení popovějšímu zvuku. Explosions in the Sky, Do Make Say Think, Pelican a Mono jsou jedny z nejpopulárnějších post-rockových kapel současnosti. S pár výjimkami (např. zmínění Sigur Rós) kapely zanechávají hudbu bez jakéhokoli zpěvu.\n\nI když byl žánr označen již za vyčerpaný a zastaralý, post-rockové kapely stále nabývají. Vessels, 65daysofstatic, Pursuit, Maserati, Red Sparowes, Youthmovies, Yndi Halda, Gifts From Enola, Beware of Safety, Caspian, God Is An Astronaut, This Will Destroy You, From Monument to Masses, Port Royal, If These Trees Could Talk, I Like Trains a mnoho dalších kapel stále zanechávají podstatu a principy žánru. Také mnoho labelů, jmenovitě indie labely jako The Mylene Sheath, Temporary Residence Ltd či Burnt Toast Vinyl, mají ve svých řadách instrumentální kapely, které jsou považovány za post-rockové.\n\nPost-rockový zvuk je směsice několika hudebních žánrů jako ambient, jazz, electronica a experimental. Tradiční metoda použití power akordů je nahrazena zabarvování a strukturováním kytar.\n\nKompozice často používá opakování motivů a subtilní přeměny s obrovskou dynamikou. V některých ohledech je hudba podobná hudbě Steve Reicha, Philip Glasse či Brian Ena, průkopníků minimalismu. Post-rockové skladby bývají typicky dlouhé a výhradně instrumentální, kdy za pomocí zabarvování, vrstvení a dynamiky hudba graduje.\n\nVokály jsou v post-rocku velmi často vynechány; neznamená to však, že nejsou přítomny vůbec. Pokud jsou vokály do hudby zahrnuty, většinou jsou použity jako další nástroj, nežli zpěv ve své formě, jak ho známe. Post-rockové vokály bývají většinou měkké a hluboké a typicky se vyskytují neregulérně. Sigur Rós, kteří jsou známí pro svůj zpěv, používají vlastní jazyk nazvaný \"Hopelandic\" (islandsky Vonlenska, jak ho používá kapela sama), což ostatní kapely popisují jako: \"Forma žvatlání, která sedí do hudby jako další nástroj.\"\n\nNěkteré kapely, jako např. Rachel's nebo Clogs, kombinují post-rock s klasickou hudbou, zatímco jiní jako třeba Godspeed You! Black Emperor a Fly Pan Am svůj zvuk tak odtrhly od populární hudby, že jsou často porovnáváni s minimalismem.\n\nŠirší pokusy a prolínání žánrů se nedávno chopilo post-rockové scény. Isis, *shels,I am sonic rain, Russian Circles či Pelican kombinují post-rock s metalem. Výsledek byl veřejností přijat jako post-metal. V novější době žánr sludge dokonce začal přejímat (a někdy kompletně převzal) postupy známe z post-rocku. Tato druhá vlna sludge byla započata kapelami jako Giant Squid nebo Battle of Mice. Tento nový zvuk je možno často vidět na labelu Neurot Recordings. V některých případech se tyto experimenty a mísení žánrů přelilo přes jediný žánr, jako je např. post-metal. Nejzmiňovanější skupiny jako Beirut, Ratatat a From Monument To Masses doslova vytěžili prvky z hudebních stylů jako synthpop, folk, hip-hop, indie rock, disco, math rock a mnoho dalších. Tyto vlivy jsou často dané použitím nástrojů, kdy např. Ratatat používají velmi často syntezátory a sequencery. V jiných případech lze zase nalézt postupy známé z dubových a hip-hopových desek jako samplování, loopování a dokonce scratchování (např. From Monument To Masses).\n\nScreamo bylo také ovlivněno post-rockem (a hlavně math rockem). Kapely jako City of Caterpillar či Envy se vydali ve stopách Mogwai.\n\n\n"}
{"id": "350550", "url": "https://cs.wikipedia.org/wiki?curid=350550", "title": "St. Martin (Amberg)", "text": "St. Martin (Amberg)\n\nBazilika St. Martin je hlavním kostelem města Amberg. Budova dosahuje výšky 72 m a šířky 20,5 m. Veřejnosti otevřená zvonice měří 92 metrů.\n\nKostel byl postaven roku 1421 na jižní straně trhu v gotickém stylu obyvateli Amberga. Budova je trojlodní, završená společnou střechou. Je obklopena prstencem 19 kaplí. Podle vzoru St. Martina bylo postaveno v Sasku mnoho dalších kostelů.\n\nNedlouho po dokončení byl v období reformace roku 1544 zabrán protestanty. Roku 1557 odstranili z kostela boční oltáře a sochy, později byly zničeny i fresky.\n\nPo protireformaci byl kostel vybaven barokním oltářem s obrazem Gaspara de Crayera, žáka Rubense. Po škodách, které roku 1703 způsobila válka o španělské dědictví, získal St. Martin cenné barokní vybavení. Roku 1720 dostala zvonice svou dnešní podobu.\n\nSoučasné vitraje a neogotické zařízení byly dodány při rekonstrukci v 19. století. Od roku 2003 probíhá obnova střechy.\n\nRegionální významnost kostela St. Martina potvrdil roku 1980 papež Jan Pavel II., který mu udělil titul Basilica minor.\n\n"}
{"id": "350551", "url": "https://cs.wikipedia.org/wiki?curid=350551", "title": "Ufa (řeka)", "text": "Ufa (řeka)\n\nUfa ( , ) je řeka na Urale a v Předuralí v Baškirské republice a v Čeljabinské a ve Sverdlovské oblasti v Rusku. Je dlouhá 918 km. Povodí řeky má rozlohu 53 100 km².\n\nOdtéká z jezera Ufimskoje v horském hřbetu Uraltau. Na horním toku má charakter horské řeky a teče v úzké dolině. V korytě se vyskytují říční prahy. Na středním a dolním toku je řeka členitá. V povodí řeky se vyskytují krasové jevy. Ústí zleva do Belaji (povodí Kamy) na 487 říčním kilometru.\n\nZdrojem vody jsou převážně sněhové srážky. Průměrný roční průtok vody činí přibližně 388 m³/s, největší 3740 m³/s a nejmenší 55 m³/s. Zamrzá na konci října až na začátku prosince, rozmrzá pak v dubnu až na začátku května.\n\nJe splavná pro vodáky. Na řece byla vybudována Pavlovská vodní elektrárna, za jejíž hrází vznikla Pavlovská přehrada. Využívá se v široké míře k zásobování vodou. Vodní doprava je možná 135 km nad vodní elektrárnou a 170 km pod ní. Na řece leží město Krasnoufimsk a v ústí hlavní město Baškortostánu Ufa.\n"}
{"id": "350556", "url": "https://cs.wikipedia.org/wiki?curid=350556", "title": "Dekánská plošina", "text": "Dekánská plošina\n\nDekánská plošina (ang. \"Deccan Plateau) \"je rozsáhlá náhorní plošina, která zabírá střední část Indického subkontinentu (zejména státy Maháráštra, Telangána a Karnátaka). Její rozloha činí okolo 1 miliónu km². Její nadmořská výška se nejčastěji pohybuje mezi 400 až 600 m, na severu se místy svažuje až na 100 m n. m. naopak vrcholy kopců na jihu šplhají přes 900 m.\n\nPředpokládá se, že název vznikl zkomolením sanskrtského slova \"dakšin\" („jih“).\n\nJedná se o geologicky velmi staré území (platformu), které bylo až do druhohor spojeno s Madagaskarem. Tvoří jej krystalické horniny (nejvíce žuly a ruly), které se objevují zejména na jihu, východu a severovýchodu. Tektonické pohyby celé oblasti v období alpsko-himálajského vrásnění přispěly k mohutným výlevům čedičových láv v severozápadní části plošiny. Lávové příkrovy jsou místy 1,8 až 2 km mocné a zabírají plochu ca 500 000 km². Jelikož výlevy měly přibližně stejný plošný dosah, vytvářejí reliéf tabulových plošin (z geomorf. hlediska se jedná o platformní vulkanickou tabuli), jejichž rozdělením vznikají stolové hory se stupňovitými stráněmi, tzv. Dekánské trapy. Okraje vyzdvižených a nakloněných ker se rozčlenily a získaly vzhled pohoří, výrazných zejména při pobřeží - Západní Ghát (2 695 m n. m.), Východní Ghát (1 680 m n. m.). Na severu je Dekánská plošina ohraničená hřebenem Vindhja (881 m n. m.).\n\n\nTato plošina vznikla silně zvýšenou vulkanickou činností na přelomu druhohor a třetihor (asi před 67 - 66 miliony let), tento jev mohl být také jednou z příčin vyhynutí neptačích dinosaurů před 66 miliony let. Podle některých studií odstartoval nejintenzivnější fázi sopečného běsnění dopad asteroidu Chicxulub. Dekkánské trapy jsou dnes jednou z největších známých magmatických provincií světa.\n"}
{"id": "350558", "url": "https://cs.wikipedia.org/wiki?curid=350558", "title": "František Pavel Rigler", "text": "František Pavel Rigler\n\nFranz Paul Rigler (celým jménem Franz Xaver Paul Rigler) nebo František Pavel Rigler (1747/1748 ve Vídni – 17. října 1796, Vídeň) byl rakouský hudební skladatel, hudební pedagog a klavírní virtuóz.\n\nAsi od roku 1775 žil v Bratislavě, kde založil v roce 1779 hudební školu. Mezi jeho žáky patřil i otec Franze Liszta Adam Liszt. V uherské školní reformě Ratio educationis (1777) zodpovídal za oblast hudby. Je autorem učebnice \"Anleitung zum Klavier\" (1779), která vyšla v přepracované podobě pod názvem \"Anleitung zum Gesange\" (1798).\n\nJeho žákem byl i hudební skladatel Ján Nepomuk Hummel.\n\n"}
{"id": "350560", "url": "https://cs.wikipedia.org/wiki?curid=350560", "title": "Velký Borovanský rybník", "text": "Velký Borovanský rybník\n\nVelký Borovanský rybník je rybník v obci Borovany v okrese Písek v České republice.\n\nRybníkem protéká Borovanský potok, u jehož ústí se nacházel později vysušený rybník \"Hrádek\". V roce 2002 při povodni se protrhla hráz, po které vede silnice a až do její opravy byla obec Borovany rozdělena na dvě části.\n\n"}
{"id": "350574", "url": "https://cs.wikipedia.org/wiki?curid=350574", "title": "Buj", "text": "Buj\n\nBuj může znamenat:\n\n"}
{"id": "350575", "url": "https://cs.wikipedia.org/wiki?curid=350575", "title": "Buj (řeka)", "text": "Buj (řeka)\n\nBuj ( ) je řeka v Baškirské republice a v Permském kraji v Rusku. Je dlouhá 228 km. Povodí řeky je 6530 km².\n\nNa horním toku protéká Permském krajem a na dolním Baškirskou republikou. Ústí zleva do Kamy (povodí Volhy).\n\nPrůměrný roční průtok vody na středním toku u vesnice Čišmy činí 24,3 m³/s.\n\nJe splavná pro vodáky.\n"}
{"id": "350581", "url": "https://cs.wikipedia.org/wiki?curid=350581", "title": "Earth to the Unknown Power", "text": "Earth to the Unknown Power\n\nEarth To The Unknown Power je sedmá nahrávka Davida Hykese.\n\n\n"}
{"id": "350586", "url": "https://cs.wikipedia.org/wiki?curid=350586", "title": "Taekwondo na Letních olympijských hrách 2008 - muži do 80 kg", "text": "Taekwondo na Letních olympijských hrách 2008 - muži do 80 kg\n\nTaekwondo hmotnostní kategorie muži do 80 kg na Letních olympijských hrách 2008 se konalo v Beijing Science and Technology University Gymnasium 22. srpna. Do zápasů nastoupilo 16 mužů, kteří byli omezeni hmotnostním limitem 68 kilogramů. Základní kolo odstartovalo v 11:00, čtvrtfinále v 16:00, semifinále v 17:30, opravné zápasy v 18.30, zápasy o bronzové medaile v 19.30 a finále v 20:30. V Taekwondo se udělují dvě bronzové medaile.\n"}
{"id": "350587", "url": "https://cs.wikipedia.org/wiki?curid=350587", "title": "Ecce Homo (závodní trať)", "text": "Ecce Homo (závodní trať)\n\nEcce Homo (z lat. \"Ejhle člověk\") je název závodní tratě ve Šternberku, na níž se pravidelně konají automobilové závody do vrchu. Závodní trať Ecce Homo Šternberk je známá díky dlouhé historii a každoročnímu stejnojmennému závodu Ecce Homo Šternberk, konaný první červnový víkend a Ecce Homo Historic odehrávající se s příchodem podzimu.\n\nGeografická poloha závodu je na úpatí Nízkého Jeseníku v místě, kde přechází rovinatá Haná do prvních kopců, kde závodní trať Ecce Homo směřuje od Šternberka na severovýchod na město Moravský Beroun.\n\nPrvní informace o trati se závodním obsahem je datován na rok 1905, první samostatně konaný závod do vrchu s názvem Ecce Homo (Das Ecce Homo Rennen) byl uspořádán v roce 1921.\n\nOrganizaci závodu a správu závodní tratě obstarává Automotoklub Ecce Homo Šternberk se sídlem ve Šternberku.\n\n1. Trať pro závod mistrovství Evropy s délkou 7800 m\nProfil tratě je dán zeměpisnou polohou. Trať je vedena po úbočí údolí, které směřuje směrem od Šternberka na obec Dálov. Start závodu je na křižovatce ulice Opavské a Sadové nad Tyršovým sadem (městským parkem) v nadmořské výšce 300 m n. m. Trať průběžně stoupá po vrstevnicích zmíněného údolí až se přehoupne přes vrchol zhruba ve výšce 500 m n. m. v okolí Lipinského oblouku a dále směřuje na Moravský Beroun. Jezdci protínají cíl v nadmořské výšce 607 m n. m. ve vzdálenosti 7800 metrů od startu a z druhé strany 1,3 kilometru od osady Nové Dvorce, kde je točna závodních vozů a parkoviště po dojezdu do cíle.\n\nTento profil tratě s délkou 7800 metrů je v současnosti nejdelší vrchařskou tratí v České republice, na kterém se konají amatérské, národní a mezinárodní závody do vrchu.\n\nJednotlivé úseky tratě Ecce Homo byly pojmenované podle událostí, které se v historii závodu v místě udály nebo specifického charakteru úseku. Od startu závodní tratě jsou jednotlivé úseky pojmenovány:\n\n2. Zkrácená varianta pro závody českého mistrovství s délkou 4800 m\nProfil tratě je obdobný s variantou pro závod mistrovství Evropy, s tím rozdílem, že cílová čára je ve vzdálenosti 4800m a je umístěna v místě začátku Lipinského oblouku v nadmořské výšce 491 m n. m. Tato varianta je využívaná pro závody Mistrovství České republiky, či podzimní závod historických vozů s názvem Ecce Homo Historic. V minulosti se na této délce uskutečnilo i několik amatérských podniků. Tento profil je zvolen především s ohledem na omezení dopravy na vytížené silnici směrem na Opavu a rovněž s ohledem na zachování autenticity plné délky tratě, která je připravována jen pro vrcholný podnik mistrovství Evropy závodů automobilů do vrchu.\n\n3. Zkrácená varianta pro závod FIA Hill Climb Masters (2016) s délkou 3200m\nProfil tratě je obdobný s variantou pro závod mistrovství Evropy v závodech automobilů do vrchu, s tím rozdílem, že cílová čára je ve vzdálenosti 3200 m a je umístěna za Sojkovou zatáčkou v nadmořské výšce 426 m n. m. Tato varianta byla využita pro závod FIA Hill Climb Master 2016, tedy pro závod národů, který od roku 2014 zaštiťuje FIA a pořádá ho s odstupem dvou let v různých místech Evropy. Důvodem pro vznik této varianty tratě byly požadavky FIA, která takto akceptovala maximální dojezd brtiských speciálů, které normálně na evropském kontinentu nestartují a nemají dostatečný objem nádrže na palivo u svých vozů.\n\nPrvní zpráva o trati zvané Ecce Homo souvisí s rakouským automobilovým klubem ÖAC (Österreichischer Automobil Club). ÖAC byl založen v roce 1898 za přítomnosti 206 zakládajících členů a tento klub byl u počátků závodění ve Šternberku s další organizací, jenž měla svůj podíl na vzniku motoristické historie Ecce Homo a byl jím Slezský automobilový klub ve Vratislavi, ten byl založen o něco později, 7. června 1901. Po pečlivých přípravách, na nichž spolupracovaly oba zmíněné kluby, bylo rozhodnuto o zorganizování soutěže spolehlivosti a tzv. konkurenční jízdy na trase Vídeň - Vratislav - Vídeň (celková délka 817 km), jenž byla tvořena čtyřmi dílčími etapami. Povědomí o stanovené trase získali díky využití poštovních tras při přepravě dostavníky. \n\nTrasa celé délky propagační jízdy byla také velmi přesně změřena a uskutečnila se jako propagační akce za účasti mnoha významných činitelů pro stavbu silnic a předních novinářů, jenž velmi dobře informovali o průběhu celé akce v tehdejším denním tisku. K prvnímu měření jízdy automobilů na části dnešní trati Ecce Homo došlo ve čtvrtek 18. května 1905. Závod do vrchu byl jedním ze dvou měřených rychlostních úseků celé konkurenční jízdy, která měla jinak v propozicích stanovenou maximální průměrnou rychlost 30 km/h. V úvodu druhé etapy byl vložen průjezd čtyřkilometrového měřeného úseku se stoupáním 225 metrů. Cesta z etapového startu umístěného v Olomouci zavedla jezdce na 16 kilometrů vzdálenou cestu u Šternberka, kde byl start měřeného úseku \"Bergrennen - das Rennen auf Ecce Homo - Berg\" (volně přeloženo Závod do vrchu na kopci Ecce Homo). Jízdu po trati Ecce Homo absolvovalo 23 vozidel rozdělených do čtyř kategorií (dle počtu válců motoru a výkonu motoru) a absolutně nejrychlejším byl Dr. Arnold Hildesheimer (Mercedes Simplex) s časem 4:57 před Franzem Quidenusem (Bock & Hollender) 5:17 a hrabětem Karlem Schönbornem (Löhner-Porsche) 5:19.\n\nPrvní samostatný závod do vrchu se konal 2. října 1921 na trati s délkou 7750 metrů. Podnik uspořádal Moravsko-Slezký Automobilový klub (MSAC). V propozicích byla trať závodu popsána jako Šternberk - starý hřbitov - Ecce Homo. Podnik byl vypsaný jako mezinárodní a celkově se prvního závodního klání na Ecce Homo zúčastnilo 42 vozů a motorek - závod byl vypsán pro obě kategorie.Nejrychlejšího času premiérového závodu do vrchu na Ecce Homo 1921 dosáhl František Chlad na motocyklu Harley-Davidson v čase 7:32,8, v kategorii automobilů byl nejrychlejší Karel Klabasňa s vozem Tatra-T výkonem 7:45,6 (startoval v kategorii vozů do 3500 cm³ a minimální váhou 1000kg).\n\n24. září 1922 se konal druhý ročník závodu do vrchu Ecce Homo Šternberk. Pro kopřivnickou Tatru vybojoval druhé vítězství na této trati tovární jezdec Rudolf Mittermüller s Tatrou U v novém rekordním čase 6:52,6.\n\nPrvním zahraničním jezdcem, který zvítězil na Ecce Homo Šternberk, byl rakouský jezdec Hermann Rützler. 23. září 1923 stanovil s vozem Steyr VI Sport nový rekord s hodnotou 5:54,9.\n\nPři čtvrtém ročníku závodu (21. září 1924) se z celkového prvenství radoval německý pilot Otto Salzer s vozidlem Mercedes GP 1914, čas 6:02 ale na rekord Rüzlera z předchozího roku nestačil.\n\nSlavné prvenství na Ecce Homo si v roce 1925 připsal hrabě Ullrich Kinský, který si tak odčinil odstoupení v předchozím ročníku závodu, kdy havaroval. K vítězství v čase 5:46,2 přidal zisk nového rekordu trati. Svého vítězství dosáhl s vozidlem Steyr VI Sport.\n\nŠestý ročník závodu zastihl v nejlepší formě československého pilota Vincence Junka. 19. září 1926 \"Čeněk\" Junek se se svojí Bugatti T35B vyhrál a čas 5:38,6 zařadil na první místo historických tabulek, opět překonal rekord tratě Ecce Homo Šternberk.\n\n18. září 1927 dosáhl vítězného double na trati Ecce Homo Vincenc Junek, s Bugatti T35B se mu podařilo obhájit prvenství z roku 1926 a časem 5:41,4 vyhrál celkově sedmý ročník závodu do vrchu Ecce Homo.\n\nNejrychlejší čas si v osmém ročníku závodu (16. září 1928) připsal rakouský motocyklový jezdec Karl Gall s motocyklem BMW jízdou 5:42 (rekordní čas v kategorii motocyklů). V kategorii automobilů vyhrál Miloš Bondy s Bugatti T37A jízdou 5:49.\n\nDo historie závodu Ecce Homo Šternberk se zapsal i Hans Stuck, slavný německý jezdec. Hans Stuck zvítězil při svém startu v roce 1929 s Austro Daimler Bergmeister Sport v novém rekordním čase 5:18.\n\n7. září 1930 se vrátila na Ecce Homo pro vítězství kopřivnická Tatra. Při desátém ročníku si vítězství v kategorii závodních vozů vyjel Josef Veřmířovský s Tatrou 52 Kompresor v čase 6:07.\n\nZ vítězství v 11. ročníku závodu 10. září 1933 se radoval Zdeněk Pohl s Bugatti T37A.\n\nRekordní zápis si v roce 1936 připsal při závodě do vrchu Ecce Homo podruhé Zdeněk Pohl, který si poradil s tratí při délce 7750 metrů v čase 5:07 s Bugatti T51 a překonal tak po sedmi letech Hanse Stucka.\n\nPoslední předválečný ročník závodu Ecce Homo byl uspořádán 5. září 1937. Mezi vítěze se zapsal díky nejrychlejšímu času český jezdec Florian Schmidt z nedalekého Krnova, který zajel s Bugatti T51A čas 5:14.\n\nPoválečná historie slavné šternberské tratě Ecce Homo se začala psát v roce 1948, kdy se na Ecce Homo jel 2. května 1948 měřený úsek prvního ročníku soutěže spolehlivosti Jeseník. Nejrychlejšího času dosáhl Alois Kopečný s Tatrou T2-107 Tatraplan. O rok později, přesně 9. května 1949, se opět Ecce Homo stalo součástí této jízdy spolehlivosti a na 7750 metrů dlouhé trati se opět měřil jezdcům čas. Nejrychleji si s Ecce Homo poradil tovární jezdec kopřivnické Tatry Josef Chovanec s Tatrou T600 Tatraplan.\n\nHistorie závodu pokračovala na trati Ecce Homo opět roku 1950. Nebyl to ovšem závod do vrchu - vybudováním spojky mezi Šternberkem a obcí Domašov u Šternberka bylo možné trať provozovat jako závodní okruh. Okruhová verze tratě Ecce Homo měřila celkem 9820 metrů a výškový rozdíl byl 207 m. Startovaly zde jednak závodní vozy - monoposty s odkrytými koly - a jednak sportovní vozy, které jely svůj závod zvlášť. Závodní trať Ecce Homo v této podobě platila za jednu z nejnáročnějších v tehdejším Československu a mezi jezdci byla velmi oblíbena. V letech 1955 a 1956 se závod nekonal. Okruhové závody se na šternberské trati jezdily až do roku 1958.\n\nStart a parkoviště závodních strojů byly umístěny nad šternberským hradem. Toto místo je dodnes pojmenováno jako Starý start. V prvních ročnících závodu se startovalo v obou kategoriích (motocykly i automobily) přímo na trati, v dalších ročnících závodu Ecce Homo byla pro motocykly vybudována speciální startovací plocha, která je patrná dodnes po pravé straně při jízdě po trati směr Moravský Beroun v místě Starého startu. Jejím účelem bylo usnadnit startujícím motocyklům rozběh mírně z kopce (motocyklové závody startovaly jezdcovým roztlačením závodního motocyklu).\n\nPrvní ročník okruhového závodu Ecce Homo na 9820 metrů dlouhé trati vyhrál 1. října 1950 v kategorii závodních vozů Bruno Sojka s Monopostem Tatra 607. Bruno Sojka stanovil traťový rekord zajetím nejrychlejšího kola 6 minut 21 sekund.\n\nVítězem druhého ročníku okruhového závodu se stal Václav Bobek se Škodou Supersport 1100 Kompresor. Do závodu nenastoupil tovární tým Tatra Kopřivnice, kvůli smrtelné nehodě Bruno Sojky v sobotním tréninku.\n\nTatra Kopřivnice opět dominovala na Ecce Homo v roce 1952. Závod se jel na 15 kol a celému programu dominoval Jaroslav Pavelka s Tatrou 607 Monopost, který zajel ve druhém kole tréninku čas 5 minut 48 sekund. V závodě měl opět nejrychlejší kolo s časem 5 minut 52 sekund a v kategorii závodních vozů zvítězil před Václavem Bobkem se Škodou Supersport 1100 Kompresor.\n\nČtvrtý ročník okruhového závodu Ecce Homo vyhrál v kategorii závodních vozů Jaroslav Pavelka s Tatrou 607 Monopost při průměrné rychlosti 98,6 km/h.\n\nPátý ročník okruhového závodu Ecce Homo, vypsaný na 11 kol, vyhrál v kategorii závodních vozů Jaroslav Pavelka s Tatrou 607 Monopost v celkovém čase 1 hodina 15 minut a 17 sekund při průměrné rychlosti 86,3 km/h.\n\nAdolf Veřmiřovský navázal na 27 let staré vítězství svého otce Josefa Veřmiřovského z roku 1921 a na Ecce Homo vyhrál s Monopostem Tatra 607. Pro tuto kategorii bylo vypsáno 11 závodních kol, což představovalo délku 108,2 km. Adolf Veřmiřovský v závodě zajel nejrychlejší kolo v čase 5 minut a 58 sekund a zvítězil v čase 1 hodina 10 minut 4 sekundy.\n\nPoslední ročník okruhového závodu Ecce Homo v roce 1958 opanovaly opět vozy Tatra Kopřivnice. Druhé vítězství si připsal Adolf Veřmiřovský opět s Tatrou 607 Monopost, když ujel 7 kol závodu v čase 40 minut 22 sekund, s průměrnou rychlostí 102km/h.\n\nNávrat vrchařů zažila trať v roce 1968, kdy byl na Ecce Homo uspořádán 17. března v rámci soustředění automobilových soutěžních jezdců Severomoravského kraje závěrečný závod tvořen součtem tří jízd. Délka tratě byla dle propozic 4800 metrů s převýšením 198 metrů a ve třídě A2 zvítězil Ing. Jiří Rosický a ve třídě A1 domácí Jiří Tichava (Škoda 1000 MB).\n\n12. 9. 1971 se na Ecce Homo konal samostatný závod automobilů do vrchu započítávaný do mistrovství ČSR, který navazoval po dlouhé pauze na předválečnou historii závodu, kdy se na provizorně upravené a zkrácené trati jel 5000 metrů dlouhý závod (horní část nebylo možno využít kvůli špatné kondici povrchu vozovky). Absolutním vítězem se stal Bořivoj Kořínek se Škodou 1500 MB.\n\nHned následující rok 1972 byl závod vypsán jako Mezinárodní mistrovství ČSR. Délka závodu byla po opravách v předcházejícím roce prodloužena na původní délku 7800 metrů. Závodu se kromě zahraničních jezdců účastnili i zahraniční novináři, jenž v zahraničí informovali, že Ecce Homo je jedna z nejkrásnějších závodních tratí v Evropě.\n\nPo zavedení tradice mezinárodního závodu na Ecce Homo stoupal zájem domácích i zahraničních jezdců o závod Ecce Homo Šternberk. Pořadatelé postupnými úpravami tratě zvyšovali rok od roku kvalitu závodu až se jim podařilo v roce 1980 uspořádat závod jako kandidátský na zařazení do kalendáře Mistrovství Evropy v závodech automobilů do vrchu.\n\nPo deseti letech od obnovy závodů do vrchu na trati Ecce Homo, v roce 1981, se začala psát novodobá historie Ecce Homo. Závod byl toho roku poprvé zařazen do seriálu Mistrovství Evropy v závodech automobilů do vrchu, kde zůstává dodnes.\n\nOd roku 1992 se na zkrácené trati pořádá vždy na podzim závod \"Ecce Homo Historic\".\n\nV roce 2005 proběhly ve Šternberku oslavy stého výročí prvního startu do závodu Ecce Homo.\n\nEcce Homo se už více než 30 let řadí do prestižního šampionátu, kterým je Mistrovství Evropy v závodech automobilů do vrchu, je jediným závodem s tímto statusem v České republice. Svou dobře udržovanou tratí, která je jedna z nejstarších v Evropě, ale i kvalitní organizací, je závod každoročně velmi dobře hodnocen za stran jezdců, diváků a v neposlední řadě také delegáty Mezinárodní automobilové federace FIA.\n\nNávštěvnost závodu se každoročně pohybuje mezi 25 000 - 30 000 diváky za závodní víkend.\n\nV roce 2016 proběhly na závodní trati hned dva významné závody. V červnu tradiční závod Mistrovství Evropy v závodech automobilu do vrchu a první říjnový víkend se konal FIA Hill Climb Masters. Jednalo se o vyvrcholení vrchařské sezóny, kdy se na jednom kopci utkali mistři ze všech zemí pod hlavičkou FIA. První závod se již jel v roce 2014 v Lucembursku. Závody jsou pořádány každé dva roky.\n\nEcce Homo je jedna z nejvýznamnějších motoristických akcí v ČR.\n\nDlouhá závodní historie Ecce Homo Šternberk a činnost pořadatelského sboru se zasloužila o vznik soutěžního podniku Ecce Homo Historic. Program je určen pro historické vozy a motocykly, který má v okolí tratě a přímo na trati Ecce Homo motoristickou náplň. Účastníci se v minulosti pokoušeli o úspěch v historické orientační rally, v jízdě pravidelnosti, výstavě historických vozidel nebo FIA Mistrovství Evropy v závodech historických automobilů do vrchu.\n\n\nAbsolutní traťový rekord Ecce Homo Šternberk drží od roku 2019 Ital Christian Merli, který v první závodní jízdě zajel 7800 metrů dlouhou trať v čase 2:39,93 s vozem Osella FA30 EVO Zytek LRM (sk. E2-SS, kat. 2).\n\nPodle dobových periodik.\nPodle webu Euromontagna.com.\n\nPodle webu timing.sk.\nPodle webu Ecce Homo\nPodle webu Ecce Homo\n\n"}
{"id": "350589", "url": "https://cs.wikipedia.org/wiki?curid=350589", "title": "Listovnice", "text": "Listovnice\n\nListovnice (Agalychnis) je rod rosničkovitých původem ze Střední a Jižní Ameriky.\n\nRod listovnice míval 8 druhů, ale při poslední velké změně v čeledi rosničkovitých byly dva druhy přesunuty do nově vytvořeného rodu Cruziohyla, a zůstalo zde těchto 6 druhů:\n\n\n"}
{"id": "350590", "url": "https://cs.wikipedia.org/wiki?curid=350590", "title": "Lotyšské etnografické muzeum v přírodě", "text": "Lotyšské etnografické muzeum v přírodě\n\nLotyšské etnografické muzeum v přírodě (lotyšsky \"Latvijas Etnogrāfiskais brīvdabas muzejs\") je skanzen v severní části Rigy. Založen byl v roce 1924 a veřejnosti otevřen v roce 1932. V současnosti má rozlohu 87 hektarů a nachází se na něm 118 objektů lidové architektury ze všech historických zemí Lotyšska.\n\n"}
{"id": "350599", "url": "https://cs.wikipedia.org/wiki?curid=350599", "title": "Taekwondo na Letních olympijských hrách 2008 - muži nad 80 kg", "text": "Taekwondo na Letních olympijských hrách 2008 - muži nad 80 kg\n\nTaekwondo hmotnostní kategorie muži nad 80 kg na Letních olympijských hrách 2008 se konalo v Beijing Science and Technology University Gymnasium 23. srpna. Do zápasů nastoupilo 16 mužů, kteří byli omezeni hmotnostním limitem 68 kilogramů. Základní kolo odstartovalo v 11:00, čtvrtfinále v 16:00, semifinále v 17:30, opravné zápasy v 18.30, zápasy o bronzové medaile v 19.30 a finále v 20:30. V Taekwondo se udělují dvě bronzové medaile.\n"}
{"id": "350611", "url": "https://cs.wikipedia.org/wiki?curid=350611", "title": "Rastrové snímání", "text": "Rastrové snímání\n\nRastrové snímání ( ) je způsob, jakým se detekuje a zpětně rekonstruuje televizní obraz a jakým většina počítačových bitmapových systémů ukládá a přenáší obrázky. Slovo \"rastr\" pochází z latinského výrazu pro hrábě, kvůli podobnosti se stopami, které zanechávají v rovnoběžných liniích snímání.\n\nPři rastrovém snímání je obraz „rozřezán“ na pruhy (většinou horizontální) nazývané „scan lines“ – linie snímání. Každá linie může být přenášena ve formě analogového signálu, jako tomu je u televize, nebo může být rozdělena na jednotlivé pixely pro pozdější použití v počítači.\n\n\n\n\n"}
{"id": "350612", "url": "https://cs.wikipedia.org/wiki?curid=350612", "title": "Národní sportovní komplex Olimpijskyj", "text": "Národní sportovní komplex Olimpijskyj\n\nNárodní sportovní komplex „Olimpijskyj“ ( ) je velký sportovní komplex v Kyjevě, postavený v roce 1923, poté přestavěn v letech 1941, 1966, 1978, 1999. V roce 2012 se zde konalo Mistrovství Evropy ve fotbale. V souvislosti s mistrovstvím byl stadion modernizován, mimo jiné zde byla dobudována moderní střecha. Jeho další přestavba se konala v letech 2008–2010, trvala 794 dnů a její rozpočet byl ve výši 4,5 miliardy ukrajinských hřiven (cca 9 miliard Kč).\n\nJedná se o stadion, kde v roce 1980 probíhaly některé soutěže v rámci Letních olympijských her 1980 v Moskvě.\n\nS jeho výstavbou bylo započato v roce 1936 v místě staršího sportoviště (Rudý stadion z roku 1923). Stadion měl být slavnostně otevřen dne 22. července 1941, nicméně v důsledku válečných události na počátku Velké vlastenecké války už k tomu nikdy nedošlo.\n\nStadion v minulosti nesl různá pojmenování:\n\nNárodní sportovní komplex Olimpijskyj byl potvrzen jako jeden ze stadionů pro EURO 2012. Odehrály se zde 3 zápasy základní skupiny D, jeden zápas čtvrtfinále a finále turnaje.\n\n"}
{"id": "350615", "url": "https://cs.wikipedia.org/wiki?curid=350615", "title": "St. Gangolf (Bamberg)", "text": "St. Gangolf (Bamberg)\n\nSt. Gangolf je katolický farní kostel ve městě Bamberg.\nByl postaven jako kolegiátní kostel v podobě třílodní baziliky. Na počátku 12. století nechal biskup Otto přistavět dvě věže. Po několika stavebních úpravách lze na budově nalézt prvky období románského, gotiky, rokoka i moderny.\n\nSvatý Gangolf žil v 8. století v Burgundsku. Byl zabit ve spánku milencem své ženy. V následujících stoletích byl uctíván jako mučedník a jeho relikvie se dostaly se svatojakubskými poutníky do Německa. V kostele je uložena část jeho hlavy pocházející pravděpodobně z Eichstättu.\n\n\n"}
{"id": "350623", "url": "https://cs.wikipedia.org/wiki?curid=350623", "title": "Ecce homo", "text": "Ecce homo\n\nEcce homo je motiv výtvarného umění spočívající ve znázornění zbičovaného a trny korunovaného Ježíše Krista. Tato znázornění jsou zpravidla buďto malířská (obrazy), nebo sochařská (plastiky, skulptury). Latinská slova \"Ecce homo\" znamenají „Ejhle (Hleďte, Tu je..) člověk“ a podle Janova evangelia je pronesl Pilát Pontský k davu, kterému zmučeného Ježíše nechal ukázat.\n\nJežíš je zachycen v purpurovém plášti, s trnovou korunou na hlavě, třtinou v ruce, se stopami bičování na těle, ale bez ran po hřebech (rozdíl od zobrazení Misericordia či Bolestný Kristus). Pilát Pontský stojí na vyvýšeném místě a ukazuje zmučeného Ježíše kněžím nebo lidu (z okna nebo balkónu se dívá Pilátova žena). Ježíš má někdy spoutané ruce.\n\nVýjev Ecce homo bývá součástí diptychu společně s výjevem Panny Marie Bolestné.\n\nNěkterá díla zachycují tyto seznamy:\n\nV České republice je registrováno nejméně 22 památkově chráněných soch s výjevem Ecce homo:\n\nDalší sochy nejsou dnes památkově chráněné:\n\n\n"}
{"id": "350626", "url": "https://cs.wikipedia.org/wiki?curid=350626", "title": "Fiat Marea", "text": "Fiat Marea\n\nFiat Marea je automobil nižší střední třídy italského výrobce aut Fiat. Začal se vyrábět v roce 1996. Vychází z modelů nižší střední třídy Bravo/Brava. Ve výrobě nahradil z Tipa vycházející model Tempra. Nástupcem sedanu je Fiat Linea, nástupce kombi je Fiat Stilo Multivagon. Vyráběl se ve dvou karosářských verzích: sedan a kombi Weekend. Kombi Weekend převzalo od předchůdkyně, Tepmry S.W., nápad sklopného zadního nárazníku, který v případě potřeby snižoval nákladovou hranu zavazadlového prostoru.\nModernizací prošel vůz v roce 1998, v interiéru je hlavní změnou grafika přístrojů palubní desky – místo půlkruhových jsou nyní kulaté.\nFiat Marea se začal vyrábět v roce 1996 v Itálii, kde výroba skončila v roce 2002 a v roce 1998 v Brazílii a Turecku, kde skončila až v roce 2007.\n\nFiat Marea se vyráběl s 11 motory, 5 benzínovými, 5 turbodieselovými a jedním BiPower\n\n\n\n\nVideo s několika výjimečnými Mareami\n\nhttp://www.youtube.com/watch?v=VqVdn2xcXII&feature=related\n"}
{"id": "350627", "url": "https://cs.wikipedia.org/wiki?curid=350627", "title": "Inspirace", "text": "Inspirace\n\nInspirace (z lat. \"in-spirare\", vdechnout) může znamenat:\n\n\nDech a dýchání se v mnoha kulturách užívá jako metafora života, ale také ducha nebo myšlenky. I v češtině užíváme slova jako nadšení nebo duchaplný. Starověká představa inspirace (řec. \"enthyméma\") navázala na posvátné nadšení (entuziasmus) věštců, kteří při slavnostech upadali do extáze, a přenesla je i na básníky a umělce. V křesťanském pojetí znamená inspirace vnuknutí, které pochází od Boha. V silném významu užívali slovo inspirace romantici a patřilo také k úctě géniů v 19. století.\n\nV běžné řeči znamená inspirace nejčastěji podnět, myšlenku nebo nápad, buď původní, anebo i odněkud převzatý („inspiroval se u XY“). Může znamenat také okruh myšlenkového vlivu, působení či školu („myslitelé hegelovské inspirace“). O autorech a věcech, které v tomto smyslu podněcují tvořivost, říkáme, že jsou inspirativní.\nVe vztahu k umělcům a zejména k básníkům vyjadřuje slovo inspirace údiv posluchačů nad tím, co dokáže básník vyvolat jen prostřednictvím slov, řeči. Ale i básníci sami často vyjadřovali zkušenost „nápadu“, nečekané myšlenky, kterou si nevymysleli, nýbrž která je „přepadla“, případně i pronásledovala. Na tom je založena romantická představa múz nebo génia, původně řeckých polobožstev, která lidem přinášejí a „vdechují“ myšlenky. Podobně jako věštci pokládali se i básníci někdy za pouhé mluvčí nadlidské inspirace. Platón ve \"Faidru\" mluví o šílenosti (\"mania\") a o vytržení (\"enthusiasmón\") nad krásou. Básnickou inspirací se zabýval například Friedrich Nietzsche.\nMyšlenka přímého Božího vnuknutí se vyskytuje u starozákonních proroků, například: „Lidský synu, mluv k izraelským starším a řekni jim: ‚Toto praví Panovník Hospodin: ...“ Křesťanská teologie tuto myšlenku převzala a vyjádřila pojmem inspirace, který znamenal božský původ Bible jako Božího zjevení. Už ve středověku se ale objevuje myšlenka, že Písmo je přímý diktát Boží – myšlenka doslovné čili verbální inspirace. Tu pak zastávali mnozí teologové až do 19. století a objevuje se i dnes u takzvaných fundamentalistů.\n\nFundamentalisté také často argumentují pozdním deuteropavlovským listem Timoteovi, kde pisatel mj. píše, že \"veškeré písmo pochází z Božího Ducha\" (řec. theopneustos čili \"vdechnuté Bohem\"), sr. 2 Tm 3, 16.\n\nKatolický postoj je ale takový, že Bible byla Bohem inspirována ve všech částech, ale nikoli Bohem přímo sepsána či nadiktována. Právě proto se používá pojem inspirace. Nejen Bůh ale i svatopisci jsou považováni za skutečné autory, protože „z popudu Ducha svatého mluvili lidé“ a Bůh tak mluví lidským způsobem. Proto je pro porozumění tomu, co chtěl svatopisec vyjádřit, potřebné pátrat po jeho dobové a kulturní situaci, po způsobech vyjadřování běžných v jeho době a rozumět použitému dobovému literárnímu stylu. Inspirace tak garantuje to, co chtěl svatopisec skutečně vyjádřit, i když se to neomezuje na čistě náboženské téma. Negarantuje ale autorovo kulturní pozadí, které je v autorově textu patrné ale není předmětem výpovědi (např. biologické či astronomické znalosti).\n\n\n"}
{"id": "350628", "url": "https://cs.wikipedia.org/wiki?curid=350628", "title": "Ladislav Jakl", "text": "Ladislav Jakl\n\nLadislav Jakl (* 17. prosince 1959 Cheb) je český hudebník, publicista, bývalý poslanec a bývalý ředitel politického odboru Kanceláře prezidenta republiky, od dubna 2019 člen Rady pro rozhlasové a televizní vysílání.\n\nPochází z česko-polské rodiny, matka byla Polka, otec Čech. Absolvoval studium na Fakultě žurnalistiky Univerzity Karlovy. Do roku 1989 podle vlastního životopisu kvůli udání spolužáků z fakulty pracoval v různých profesích od závozníka po vedoucího kulturního střediska, pak krom jiného několik let jako novinář v Lidových novinách. Je autorem mnoha článků a esejů o české i mezinárodní politice, o médiích, a také řady sloupků či fejetonů.\n\nV roce 2009 vydal knihu \"Rocker na hradě\".\n\nJe členem dozorčí rady Divadla v Řeznické (spolu s Viktorem Polesným a Arnoštem Goldflamem).\n\nJe presidentem občanského sdružení První Pivní Extraliga, které se zabývá degustací a propagací piv.\n\nByl evidován jako kandidát tajné spolupráce ve svazcích StB (krycí jméno \"Láďa\"). Jakl se však ve své knize vyjádřil, že ho tam zapsal pracovník StB, aby vykázal činnost, a on sám pak spolupráci odmítl. V rozhovoru pro Aktuálně.cz dne 2. března 2003 uvedl, že obdržel negativní lustrační osvědčení.\n\nLadislav Jakl je rozvedený, jeho ženou byla v letech 1988–2005 Dana Jaklová – novinářka a bývalá předsedkyně Rady Českého rozhlasu.\n\nV roce 1994 Ladislav Jakl adoptoval šestnáctiměsíčního romského chlapce.\n\nKrátce byl poslancem České národní rady za Občanské fórum (od června 1990 do září 1991). V letech 1992 až 1993 pracoval také jako vedoucí Úřadu Rady ČR pro rozhlasové a televizní vysílání.\n\nOd roku 1997 působí v různých funkcích jako poradce Václava Klause, od roku 2003 jako ředitel politického odboru Kanceláře prezidenta republiky a zároveň tajemník prezidenta. Spolupráci Václavu Klausovi nabídl v reakci na tzv. sarajevský atentát. Je členem správní rady Nadačního fondu Václava Klause (kde roku 2004 nahradil Petra Hájka) a od roku 2012 také členem správní rady Institutu Václava Klause.\n\nV roce 2009 jej Václav Klaus ocenil Čestnou plaketou presidenta republiky.\n\nV roce 2011 kritizoval způsob, jakým Spojené státy a jejich spojenci vedou válku proti terorismu. Podle Jakla „Reakcí na 11. září nebylo semknutí se kolem individuálních svobod, ale kolem státu a jeho moci. Následovala válka v Afghánistánu. Se stejnou logikou měl být bombardován Rijád, ti teroristé byli totiž mnozí Saúdští Arabové.“\n\nV roce 2012 byl nominován jako nestraník kandidátem na prezidenta republiky za neparlamentní Stranu svobodných občanů, když byl v červnových on-line primárkách této strany jejím jediným kandidátem a získal 88 % hlasů ze zúčastněných 35 % členů a registrovaných příznivců strany. Protože nasbíral jen asi polovinu z 50 tisíc potřebných podpisů, nesplnil podmínky pro kandidaturu ve volbách.\n\nPolitické zásady, s nimiž se ucházel o možnost kandidovat na prezidenta republiky:\n\n\nJe signatářem Manifestu D.O.S.T., spolu s další kandidátkou na prezidentku Janou Bobošíkovou. Akce D.O.S.T. jej podporovala v kandidatuře na prezidenta (mj. vedle Jany Bobošíkové a Jiřího Karase).\n\nV dubnu 2013 byl v Brně vyhlášen vítězem ankety Zelená perla 2012 za výrok: „A nevěřte cyklomaniakům, že kolo je pokrok, že kolo je čistota a zdraví. Čuchněte k jejich propocenému triku a budete mít jasno, kdo tu zamořuje vzduch. Pachem i hloupými argumenty. Cyklistiku není třeba podporovat, ale naopak zakázat.“ Jakl prohlašuje text za parodii \"na neustálé extremistické nápady zakazovat automobilovou dopravu\".\n\nV prosinci 2016 na události Akce D.O.S.T. prohlásil, že „volební právo žen byla chyba“, neboť podle něj bylo předtím volební právo vázáno na rodinu jako celou jednotku, zatímco pozdější rozdělení položilo základ pro „průšvih rodiny v dnešním slova smyslu“. V pořadu Štrunc! vyjádřil pochybnosti o tom, zda by vůbec měla existovat veřejnoprávní média. Postavil se proti mazání příspěvků na sociálních sítí s tím, že jde o omezení svobody slova.\n\nVe volbách do Senátu PČR v roce 2018 kandidoval jako nestraník za hnutí SPD v obvodu č. 26 – Praha 2. Jeho kandidaturu za hnutí SPD podpořil bývalý prezident Václav Klaus. Podporu mu vyjádřil také Václav Klaus mladší, který však byl v té době členem ODS, která nominovala ve stejném senátním obvodu vlastního kandidáta, a Klausova podpora Jaklovi tak sklidila ve straně kritiku. V senátních volbách však neuspěl, když získal 6,37 % hlasů a obsadil až 5. místo z 9 kandidátů. Do druhého kola postupují přitom dva nejsilnější kandidáti.\n\nDne 27. března 2019 jej Poslanecká sněmovna PČR navrhla jako nominanta hnutí SPD do Rady pro rozhlasové a televizní vysílání. V tajné volbě jej poslanci zvolili 88 hlasy, protikandidát Milan Bouška měl 66 hlasů.\n\nPro média uvedl, že byl v sobotu 25. května 2019 napaden v pražském metru dvěma útočníky, přičemž mělo jít o útok motivovaný Jaklovou kandidaturou za hnutí SPD. Policii incident nahlásili ošetřující lékaři po Jaklově návštěvě pohotovosti. V pátek následujícího týdne, 31. května, uvedl pro \"Parlamentní listy\", že byl znovu napaden ve Zlíně při filmovém festivalu. Dne 1. června Tomio Okamura ve svém projevu v Poslanecké sněmovně vyzval „sluníčkáře“, aby přestali napadat ostatní za opačný názor, a 4. června na jeho návrh Sněmovna přijala usnesení, v němž odsoudila podobné útoky jako „nepřijatelné ohrožení demokracie a svobody v České republice“. Počátkem června se policii přihlásil muž, který měl být účastníkem prvního ze dvou jmenovaných incidentů. Pro týdeník \"Respekt\" vypověděl, že se s Jaklem skutečně setkal v metru, kde jel se svou přítelkyní, pronesl o něm hanlivou poznámku, načež na něj údajně fyzicky zaútočil jako první Jakl a došlo k potyčce. Pražská policie 1. července vyšetřování uzavřela s tím, že podezření z přestupku mířilo na oba aktéry a jednalo o vzájemnou rvačku. Rovněž počátkem července zlínská policie potvrdila, že nalezla pravděpodobného útočníka z druhého incidentu. Jakl podal proti závěrům policie stížnost státnímu zastupitelství, ta však byla zamítnuta a byl potvrzen závěr vyšetřovatelů.\n\nKromě politiky a žurnalistiky se věnuje také rockové hudbě, jako autor a člen hudebních skupin Etal a Folimanka Blues (od roku 1993), hraje na kytaru a zpívá. V roce 2015 byl jako frontman skupiny Folimanka Blues na hudební soutěži Skutečná liga vyhlášen Osobností roku.\n\n\n\n"}
{"id": "350629", "url": "https://cs.wikipedia.org/wiki?curid=350629", "title": "Serial Vector Format", "text": "Serial Vector Format\n\nSerial Vector Format (SVF) je typ souboru, který slouží k popisu operací na sběrnici IEEE 1149.1 (Joint Test Action Group). Lze jej využít k definici tzv. vektorů pro testování plošných spojů, nebo programování různých obvodů podporující JTAG.\n\nSVF soubor je definován jako ASCII soubor, který se skládá z řady SVF příkazů popisujících operace na sběrnici JTAG. Maximální počet znaků na řádek je 256. Každý řádek se skládá z příkazu a souvisejících parametrů. Každý příkaz je ukončen středníkem, příkazy mohou být i víceřádkové. SVF nerozlišuje velká a malá písmena. Komentáře jsou v SVF soubor uvozeny vykřičníkem '!' nebo dvěma lomítky '//'. Vše za touto značkou je ignorováno.\n\nJednotlivé příkazy popisují sběrnici JTAG (nastavení frekvence TCK, absence nTRST, atd.), nebo vlastní IR a DR scany.\n\n"}
{"id": "350630", "url": "https://cs.wikipedia.org/wiki?curid=350630", "title": "KKK", "text": "KKK\n\nKKK může označovat:\n\n"}
{"id": "350631", "url": "https://cs.wikipedia.org/wiki?curid=350631", "title": "Emanace", "text": "Emanace\n\nEmanace (lat. \"e-manatio\") znamená vyvěrání či vyzařování a jako filosofický pojem se odpovídající řecké slovo \"aporroia\" objevuje u řeckého filosofa Plótina (†270 v Římě) a v gnózi. Vyjadřuje způsob, jak se tvůrce vztahuje ke svému stvoření.\n\nEmanace chce vyjádřit vztah mezi dokonale transcendentním Bohem a světem. Tuto radikální nesouměřitelnost Boha a světa vyjadřuje Bible tak, že Bůh tvoří svým slovem ( a násl.) Platón pro ni používá pojem \"oddělení\" (\"chórismos\"), které ovšem tvůrce (demiurg) překračuje. Stvořený svět se pak na nestvořeném \"podílí\" (\"methexis\"). Plótinos na několika místech užívá pojem \"aporroia\" (emanace), ale vymezuje jej tak, že emanace je svobodná, nevzniká ze žádné nutnosti, nýbrž z čistého „přetékání“, bytí tvůrce se jí nijak nezmenšuje a výsledek emanace není s tvůrcem totožný, nýbrž pouze podobný. \n\nV tomto významu se pojem emanace užíval ve středověku, například u Pseudo-Dionysia, Boethia, Tomáše Akvinského nebo u Mikuláše Kusánského. Mistr Eckhart užívá pojem „přelévání“ (\"transfusio\"), kdežto Leibniz latinské sloveso \"promanare\". Teprve nedávný výzkum ukázal, že starší tradice se snažila pojem emanace pečlivě odlišit od představ automatického „vytékání“ stvoření z tvůrce, které se někdy označují jako emanatismus. Samo slovo takové představy přesto navozovalo a oslabovalo zásadní nesouměřitelnost tvůrce a stvoření. Pojem se pak objevuje také u Schellinga a Hegela, kteří jej však z těchto důvodů odmítají. Katolická církev emanatismus odmítla v 19. století.\n\n"}
{"id": "350634", "url": "https://cs.wikipedia.org/wiki?curid=350634", "title": "Julius Ringel", "text": "Julius Ringel\n\nJulius Alfred Ringel (22. května 1896, Entringen - 12. srpna 1982, Mnichov) byl generál horských myslivců německého Wehrmachtu, kde dostal od vojáků přezdívku \"Papa\" (tatínek).\n\nNarodil se v korutanském městečku Völkermarkt. V roce 1905 se přihlásil do armádní školy ve Vídni, kde promoval 18. srpna 1909. Byl zařazen k 4. horskému pluku, kde dosáhl o rok později na hodnost poručíka. Když propukla 1. světová válka, bojoval pod 2. horským střeleckým plukem v Haliči a později v severní Itálii. Zde také v roce 1918 upadl do zajetí. Po skončení války byl propuštěn a následně bojoval ve svých rodných Korutanech proti jednotkám nově vznikající Jugoslávie. Když vzniklo nové Rakousko, zůstal v jeho armádě, kde dosáhl roku 1932 hodnosti podplukovníka.\n\nPodporoval nacisty a nadšeně uvítal připojení Rakouska k Německu, které proběhlo v březnu 1938. Ringel se tak dostal do německého wehrmachtu, kde zpočátku zastával štábní funkce. Po vypuknutí druhé světové války dostal v říjnu velení nad 266. pěším plukem, se kterým se účastnil tažení na západě, takzvané bitvy o Francii. V červnu 1940 se stal velitelem 3. horské divize a v říjnu téhož roku velitelem 5. horské divize. S touto divizí se na jaře 1941 zúčastnil invaze do Jugoslávie, Řecka a obsazení Kréty, za což si vysloužil Rytířský kříž. V listopadu 1941 byla jeho divize stažena zpět do Německa na doplnění a odpočinutí. Ale již za čtyři měsíce byla zase poslána zpět do bojů na východní frontu k Leningradu, kde se ve Volchovské oblasti podílela na zničení armády generála Vlasova. Po roce a půl na východní frontě byla jeho divize opět převelena, tentokrát do Itálie, kam dorázila 15. prosince na Gustavovu linii, do blízkosti Monte Cassina. V Itálii bojoval další čtyři měsíce, než se stal velitelem LXIX. horského sboru v Chorvatsku, kde bojoval proti Titovým partyzánům. Ve druhé polovině roku 1944 byl odvolán do Salcburku, kde se ujal velení nad místní vojenskou oblastí, ze které později vytvořil takzvaný Ringlův sbor, u kterého zůstal až do konce války.\n\n\n\n\n"}
{"id": "350635", "url": "https://cs.wikipedia.org/wiki?curid=350635", "title": "Glasgowská stupnice", "text": "Glasgowská stupnice\n\nGlasgowská stupnice hloubky bezvědomí (: \"Glasgow Coma Scale, GCS\") je stupnice používaná k vyhodnocení míry vědomí člověka. Tato metoda byla vytvořena v roce 1974 profesory univerzity ve skotském městě Glasgow Grahamem Teasdalem a Bryanem J. Jennettem.\n\nMetoda se skládá ze tří samostatných testů. Bodová ohodnocení všech tří testů se sečtou a výsledek udává úroveň vědomí. Maximální výsledek je 15 bodů, což znamená, že pacient je plně při vědomí. Nejmenší výsledek je 3 a většinou se jedná o pacienty ve stadiu klinické smrti, nebo v hlubokém kómatu.\n\nStupeň vědomí se interpretuje jako součet dílčích testů:\n\n\n"}
{"id": "350637", "url": "https://cs.wikipedia.org/wiki?curid=350637", "title": "Miroslav Novák (politolog)", "text": "Miroslav Novák (politolog)\n\nMiroslav Novák (* 22. prosince 1953 Praha) je český politolog, který patří ke generaci zakladatelů politologie jako vědy v Česku. V roce 2004 byl jmenován prvním profesorem politologie na Karlově univerzitě.\n\nPodle vlastního vyjádření byl během normalizace přijat ke studiu oborů politická ekonomie – sociologie na Filozofické fakultě Univerzity Karlovy až po osobním přehodnocení rektora Bedřicha Švestky. Původní odmítnutí pramenilo z kádrových důvodů. Státnici složil v roce 1977. Stejný rok odešel do exilu. Ve švýcarském Lausanne podruhé absolvoval studium sociologie. V roce 1988 dosáhl na Ženevské univerzitě doktorát ze sociologie po obhájení dizertační práce o formách opozice v Československu a Sovětském svazu.\n\nPo sametové revoluci se vrátil do Československa a od akademického roku 1990–1991 přednášel na – později pojmenovaném – Institutu politologických studií Fakulty sociálních věd Univerzity Karlovy, ačkoli původně zamýšlel nastoupit na sociologický institut. Na katedře politologie vyučuje politologii, komparativní politologii a problémy pluralitní demokracie.\n\nSpecializuje se na komparativní politickou sociologii, zejména na stranické systémy a typy demokracie. Publikoval odborné knihy ve francouzštině i v češtině, např. \"Strany a stranické systémy: Úvod do jejich srovnávacího studia\" či \"Mezi demokracií a totalitarismem\", v níž se zabývá svým celoživotním tématem – dílem francouzského sociologa Raymonda Arona. Napsal učebnici \"Úvod do studia politiky\", na jejíž tvorbě spolupracoval s týmem odborníků z různých akademických pracovišť (Miroslav Hroch, Dušan Hendrych, Jan Kysela, Milan Nakonečný, a další).\n\nPůsobí také jako odborný garant oboru politologie a mezinárodní vztahy vysoké školy Cevro institut, o. p. s., na které v letech 2006–2009 působil jako rektor. Dále působí na Academia Rerum Civilium - Vysoká škola politických a společenských věd.\n\nJe členem redakčních rad \"Annuaire français des relations internationales\" (Paříž, Francie), \"Comité Scientifique Revue internationale de Politique Comparée\" (Louvain-la-Neuve, Belgie) a \"Politologického časopisu\" (Brno).\n\n"}
{"id": "350640", "url": "https://cs.wikipedia.org/wiki?curid=350640", "title": "Miroslav Novák", "text": "Miroslav Novák\n\nMiroslav Novák může být:\n\n"}
{"id": "350642", "url": "https://cs.wikipedia.org/wiki?curid=350642", "title": "Haníf", "text": "Haníf\n\nHaníf (حنيف) je arabský termín, který označuje nežidovského a nekřesťanského arabského vyznavače monoteismu v předislámské Arábii. Podle islámské tradice byl historicky prvním hanífou prorok Abrahám. Po něm následovali další hanífové, kteří odmítli vyznávat polyteismus, který byl v tehdejší Arábii běžný.\n\nObdobí v Arábii před příchodem proroka Muhammada je muslimy označováno jako džáhilíja („období nevědomosti“) a hanífové měli být ti, kteří již tehdy správně vyložili Boží zvěst a marně se snažili ostatní lidi přimět k víře v jediného Boha.\n\nTermín haníf se vyskytuje v Koránu několikrát. Historické pořadí těchto pasáží lze stanovit přibližně takto:\n\nJednu z nejvýznamnějších pasáží o Abrahámovi jakožto hanífovi najdeme v súře 3:\n"}
{"id": "350643", "url": "https://cs.wikipedia.org/wiki?curid=350643", "title": "Tomáš Baťa mladší", "text": "Tomáš Baťa mladší\n\nTomáš Baťa mladší (Tomáš Jan Baťa, ; 17. září 1914 Praha – 1. září 2008 Toronto, Kanada) byl česko-kanadský podnikatel, syn zakladatele firmy Baťa Tomáše Bati.\n\nNarodil se v Praze. Jeho výchovu řídil otec Tomáš Baťa, který ho vedl k samostatnosti. V raném věku studoval jazyky v Anglii a ve Švýcarsku. V Baťově škole práce ve Zlíně se vyučil obuvníkem. Při práci ve firmě Baťa, kde mu byly svěřovány odpovědné pozice (vedoucí nově postaveného Obchodního domu ve Zlíně, zakládání obchodní sítě v Belgii), externě vystudoval  Obchodní akademii v Uherském Hradišti. Po smrti  otce řízení jeho rozvoje přejímá Dominik Čipera, Jan A. Baťa a matka Marie. V roce 1939 odjel přes USA do Kanady, kde založil výrobní jednotku a město Batawa.[1] V únoru 1942 se stal kanadským občanem, sloužil i jako kapitán v kanadské armádě, v roce 1999 mu byla udělena čestná hodnost plukovníka pluku Hastings  & Prince Edward. Aktivně se zapojil do boje proti fašismu, přičemž továrna v Batawě vyráběla zbraně pro spojenecké armády. Po roce 1945 konsolidoval válkou postiženou firmu, již bez Zlína, který byl znárodněn v roce 1945, přičemž firma přišla o své podnikání i  v Polsku, Maďarsku, Rumunsku, Německu a Jugoslávii, což činilo 2/3  základního jmění. Výroba klesla z 89 mil. párů (1938) na 23 mil. párů (1945).   Při další expanzi firmy Baťa ve světě se orientoval na zakládání nových menších výrobních jednotek a obchodů s jasnou baťovskou myšlenkou synergie zvyšující životní standard obyvatelstva. Řízení firmy Bata Shoe Organization (BSO) s více jak stovkou závodů v desítkách zemí světa přesunul v roce 1964 z Batawy do kanadského Toronta. Dlouhé roky vedl spory o část majetku firmy se svým strýcem Janem A. Baťou, který si majetek neoprávněně přivlastnil na základě neplatné kupní smlouvy, kterou podepsal až dodatečně po smrti Tomáše Bati zakladatele.  Soudy jednoznačně tento majetek přiřkly Tomáši J. Baťovi.  Jan A. Baťa se pod vahou rozhodnutí soudů majetku vzdal ve prospěch Tomáše J. Bati a jeho matky.  Firma pod vedením Tomáše J. Bati dosáhla největšího úspěchu v 80. letech minulého století, když celosvětově  v roce 1984 vyrobila 220 mil. párů a prodala ve svých obchodech 314 milionů párů obuvi, což byl 3,5 násobek předválečné výroby firmy Baťa. V roce 1984 předal vedení BSO do rukou svého syna Thomas G. Bata.\n\nOd roku 1960 byl aktivní v Mezinárodní hospodářské komoře a Poradním výboru pro obchod a průmysl při OECD. Byl také členem správní rady Canadian Pacific Airlines a IBM.\n\nJednoznačně podpořil vítězství sametové revoluce, když v prosinci 1989 přijel do Prahy a  Zlína, kde  promluvil k tisícům občanů. Byl vnímán jako symbol úspěchu. V roce 1992, po složitých jednáních na úrovni vlády, obnovil podnikání firmy Baťa v Československu.\n\nTomáš Baťa jr. se stal zakladatelem mezinárodní neziskové vzdělávací organizace Junior Achievement  v Československu. Cílem byla výchova a vzdělávání mladých podnikatelů. Byl členem její správní rady a ambasadorem pro ČR a Slovensko.\n\nV roce 1998 založil Nadaci Tomáše Bati a pro její činnost nechal zrekonstruovat rodinnou vilu ve Zlíně. Formuloval její poslání: ”Podporou kultury, vzdělání a mládeže rozvíjet hodnoty společnosti a podnikatelského ducha, díky kterému se stalo jméno Baťa slavným.” Nadace nejen, že dnes podporuje rozvoj mladých lidí, ale stala se také nositelem a aktivním šiřitelem baťovského odkazu.\n\nAktivně se věnoval povznesení podnikatelské vzdělanosti a kultury v ČR a na Slovensku a zejména ve zlínském regionu. Významně se podílel na založení a  rozvoji zlínské univerzity, které propůjčil jméno svého otce Tomáše Bati a od počátku stál v čele její správní rady.\n\nTomáš Baťa ml. se oženil v roce 1946 se  Sonja Wettstein, měli syna Thomase George (1949) a tři dcery – Christine Schmidt-Bata (1953), Monica Pignal-Bata (1955) a Rosemarie Blyth-Bata (1960).[3]\n\nTomáš J. Baťa řídil BSO od roku 1945 až do roku 1984. Firma pod vedením Tomáše J. Bati dosáhla největšího úspěchu v 80. letech minulého století, když celosvětově  v roce 1984 vyrobila 220 mil. párů a prodala ve svých obchodech 314 milionů párů obuvi, což byl 3,5 násobek předválečné výroby firmy Baťa. Při poválečné expanzi firmy Baťa ve světě se orientoval na zakládání nových menších výrobních jednotek a obchodů s jasnou baťovskou myšlenkou synergie zvyšující životní standard obyvatelstva.\n\n\n\n\n"}
{"id": "350647", "url": "https://cs.wikipedia.org/wiki?curid=350647", "title": "Lynn Margulisová", "text": "Lynn Margulisová\n\nLynn Margulis (5. března 1938 – 22. listopadu 2011) byla americká bioložka a univerzitní profesorka na University of Massachusetts Amherst. Od roku 1983 byla také členkou Národní akademie věd Spojených států amerických.\n\nV roce 1966 zveřejnila teoretickou práci nazvanou \"On the Origin of Mitosing Cells\", ve které předložila teorie, že některé organely v eukaryotických buňkách, jako jsou mitochondrie nebo chloroplasty, mohou být symbiotického původu: původně to byly samostatné bakterie, které eukaryotní buňky v průběhu evolučního času asimilovaly.\n\nTuto studii však, jak sama vzpomínala, odmítlo na patnáct odborných vědeckých periodik. Nakonec však tato studie byla přijata a dnes se považuje za jeden z hlavních milníků ve vývoji endosymbiotické teorie.\n\n"}
{"id": "350651", "url": "https://cs.wikipedia.org/wiki?curid=350651", "title": "Marie Terezie Izabela Rakouská", "text": "Marie Terezie Izabela Rakouská\n\nMarie Terezie Izabela, ( \"Maria Theresia Isabella\" 31. července 1816 Vídeň, Rakousko – 8. srpna 1867 Albano Laziale, Itálie) byla rakouská arcivévodkyně, po sňatku s Ferdinandem II. Bourbonským, královna Obojí Sicílie.\n\nMarie Terezie Izabela byla dcera arcivévody Karla Ludvíka Těšínského a Jindřišky Alexandriny, princezny nasavsko-weilburské. Vyrůstala jako nejstarší z pěti sourozenců na Weilburgu. Když v roce 1829 její matka zemřela, převzala její úlohu.\n\n27. ledna 1837 se vdala za sedmadvacetiletého Ferdinanda II. Bourbonského z dynastie Bourbon-Obojí Sicílie, krále obojí Sicílie, syna Františka I. Bourbonského, krále obojí sicílie a Marie Isabely, španělské infantky. Svatba se konala v Itálii. Roku 1859 ovdověla a na trůn usedl její nevlastní syn. Roku 1860 byla královská rodina nucena uprchnout do Říma.\n\nZemřela 8. srpna 1867 ve věku 51 let v Itálii.\n\n\n"}
{"id": "350656", "url": "https://cs.wikipedia.org/wiki?curid=350656", "title": "Baťa (rozcestník)", "text": "Baťa (rozcestník)\n\nBaťa může být:\n\n\n\n"}
{"id": "350669", "url": "https://cs.wikipedia.org/wiki?curid=350669", "title": "Rosetta (sonda)", "text": "Rosetta (sonda)\n\nRosetta byla sonda Evropské kosmické agentury určená pro průzkum jádra komety 67P/Churyumov-Gerasimenko. Společně s přistávacím modulem Philae odstartovala 2. března 2004 a během své cesty k cíli mise absolvovala několik průletů kolem Země, Marsu a planetek (2867) Šteins a (21) Lutetia.\n\nDne 6. srpna 2014 dorazila Rosetta ke kometě 67P/Churyumov-Gerasimenko a vstoupila na její oběžnou dráhu. Stala se tak prvním lidským tělesem, které obíhalo kometu. Dne 12. listopadu 2014 vypustila přistávací pouzdro Philae, které přistálo na kometárním jádře. Baterie modulu se ale o dva dny později vybily. Komunikace s pouzdrem Philae byla chvilkově obnovena v létě 2015, ale kvůli snižujícímu se množství solární energii byla ukončena v červenci 2015. Mise Rosetty byla ukončena dne 30. září 2016 řízeným dopadem na povrch jádra komety.\n\nSonda byla pojmenována podle Rosettské desky, přistávací modul získal své jméno podle obelisku z Philae.\n\nSonda měla přibližně tvar kvádru o rozměrech 2,8×2,1×2,0 metru. Od spodní části až ke středu tělesa procházela vertikální válcová šachta motorového úseku o průměru 1,194 m vyrobená z hliníku a vyztužená prstenci. Elektrickou energii jí dodávala dvojice solárních panelů s rozpětím 32 metrů. Množství energie, které dodávaly sondě, se měnila v závislosti na její vzdálenosti od Slunce. V aféliu to bylo 400 W, ve vzdálenosti 3,4 AU potom 850 W. Kromě solárních panelů měla i čtyři akumulátorové baterie.\n\nSonda byla složena ze dvou základních bloků: modulu užitečného zatížení PSM ('), který obsahoval vědecké přístroje, a služebního modulu BSM (') se systémy zabezpečujícími provoz sondy. Na jednom boku byla namontována natáčecí anténa a z druhé strany je upevněn přistávací modul Philae. Panel s vědeckými přístroji byl neustále namířen na kometu, zatímco solární panely byly otočeny ke Slunci. Sonda musela odolávat velkým tepelným rozdílům souvisejících s její proměnnou vzdáleností od Slunce. Z tohoto důvodu byla vybavena i ohřívacími tělesy.\n\nSonda měla též motorový úsek, který jí umožňoval vykonávat potřebné manévry. Palivo pro motor se nacházelo ve dvou nádržích, přičemž každá měla objem 1106 litrů. K motorové jednotce patřily i čtyři 35litrové nádrže se stlačeným plynem. Orientace byla udržována sérií 24 motorků, každý s tahem 10 N.\n\nPovely na sondu byly vysílány v pásmu S, v opačném směru vysílání probíhalo v pásmech S a X.\n\n\nPůvodním cílem sondy byla kometa 46P/Wirtanen. Start se měl uskutečnit v lednu 2003, ale měsíc před plánovaným startem došlo k havárii rakety Ariane 5, stejné nosné rakety, která měla vynést do vesmíru i Rosettu. Start sondy byl proto pozastaven do vyšetření příčin havárie. Po skončení vyšetřování však už kometa a Země nebyly ve vzájemně vhodné poloze, proto se v květnu 2003 přistoupilo k náhradnímu řešení a cíl byl změněn na kometu 67P/Churyumov-Gerasimenko. U ní bylo v roce 2014 objeveno, že by se mohlo jednat nikoliv o kometu tvořenou jedním tělesem, ale dvěma tělesy úzce spjatými gravitací k sobě.\n\nDne 3. prosince 2003 byly ukončeny přípravy sondy ke startu. Dne 27. ledna 2004 bylo zahájeno plnění sondy pohonnými látkami a 10. února byl na sondu umístěn adaptér ACU (\"\"), který ji spojoval s nosnou raketou. Dne 16. února byla sonda připevněna na nosnou raketu. Dne 24. února byla připravená nosná raketa i s jejím nákladem odvezena z montážní budovy na místo startu. První pokus o start 26. února byl odvolán 20 minut před zážehem motorů rakety kvůli špatnému počasí na kosmodromu. Také druhý pokus o start následujícího dne byl odvolán. Sonda nakonec úspěšně odstartovala 2. března 2004 v čase 07:17:44 UTC.\n\nV čase 2 minuty 30 sekund po startu byly odhozeny pomocné rakety, 10 minut 30 sekund po startu svoji činnost ukončil první stupeň rakety a oddělil se od komplexu. Sonda byla na vyčkávací dráze až do 09:14:29 UTC, kdy se zapálil druhý stupeň rakety a postupně zvýšil rychlost až nad druhou kosmickou rychlost. V čase 09:32:36 UTC se sonda oddělila od nosné rakety a stále se vzdalovala od Země. V čase 09:34 UTC sonda opět navázala spojení se sledovací stanicí v Kourou, která zkontrolovala její stav. V čase 09:37 UTC řízení sondy převzalo Evropské středisko kosmických operací. Dne 5. března sonda opustila sféru gravitačního vlivu Země.\n\nCesta ke kometě byla složitější, než předpokládal původní letový plán. Po startu se sonda nacházela na heliocentrické dráze v blízkosti oběžné dráhy Země. Po roce samostatného letu se přiblížila k Zemi, jejíž gravitační pole změnilo dráhu sondy a umožnilo v únoru 2007 její přiblížení k Marsu. Během letu k Marsu sledoval ultrafialový spektrometr sondy kometu 9P/Tempel v průběhu zásahu projektilem vystřeleným sondou Deep Impact. V roce 2006 udělal kamerový systém OSIRIS celkem 283 snímků planetky (2867) Šteins, díky nimž bylo možno upřesnit dobu rotace planetky (6,052 ± 0,007 hodiny).\n\nDne 24. února 2007, během přibližování k Marsu, zahájila sonda sledování planety. Následujícího dne se sonda dostala do rádiového zákrytu Marsu (planeta zastínila její rádiové spojení se Zemí) a v čase 02:15 UTC přeletěla ve výšce 250 km pericentrem Marsu. Gravitační manévr u Marsu opět výrazně změnil dráhu sondy, čímž umožnil její druhý přelet okolo Země. Při vzdalování sondy od Marsu přístroje opět sledovaly planetu a její měsíc Phobos.\n\nDne 13. listopadu se uskutečnil druhý přelet a gravitační manévr u Země. Rosetta minula Zemi ve vzdálenosti 5301 km od jejího povrchu. Koncem března 2008 byly systémy sondy uvedeny do hibernace, ze které se sonda probudila koncem července 2008. Dne 4. srpna se začalo navigační snímkování planetky 2867 Šteins. První snímky planetky zhotovila ze vzdálenosti 24 milionů km, k největšímu přiblížení došlo 5. září 2008. Sonda proletěla kolem planetky ve vzdálenosti 800 kilometrů rychlostí 8,6 km/s.\n\nV roce 2011 byla sonda opět uvedena do klidového stavu. V lednu 2014 byla z hibernace opět probuzena.\n\nPočátkem srpna 2014 se sonda dostala na oběžnou dráhu komety.\n\nPřistání modulu Philae na kometě bylo Evropskou vesmírnou agenturou potvrzeno 12. listopadu 2014 v 16:03 UTC. Představitelé ESA na následující tiskové konferenci oznámili, že se nejspíše nepodařilo vystřelit harpuny, které měly udržet modul na povrchu komety. Následně vyšlo najevo, že modul na povrchu ještě dvakrát poskočil a poté dopadl na okraj terénní nerovnosti. Přestože na modul nedopadal dostatek slunečního světla, podařilo se provést většinu experimentů, které byly naplánovány v první fázi práce Philae na kometě. Při posledním spojení s modulem, které nastalo v noci ze 14. na 15. listopadu, jej operátoři pootočili, aby na něj dopadalo o něco více slunečního světla a uvedli jej do stavu hibernace. Přestože plné obnovení vědecké funkčnosti modulu bylo extrémně nepravděpodobné, vědci doufali, že by se s nimi mohl Philae spojit poté, co se kometa dostatečně přiblíží ke Slunci. Dne 13. června 2015 v 20:28 UTC obnovil modul spojení se Zemí, to bylo v následujících týdnech několikrát zopakováno. Dne 27. července 2016 byla komunikace s modulem Philae kvůli úspoře docházející energie na Rosettě odpojena.\n\nDne 30. září 2016 zakončila sonda Rosetta svojí misi řízeným přiblížením k povrchu komety 67P/Churyumov-Gerasimenko a konečným dopadem. Během sestupu pořizovala a odesílala vědecká data, včetně analýzy plynů nebo fotografii ve vysokém rozlišení.\n\n"}
{"id": "350673", "url": "https://cs.wikipedia.org/wiki?curid=350673", "title": "Karel Ludvík Rakousko-Těšínský", "text": "Karel Ludvík Rakousko-Těšínský\n\nArcivévoda Karel Ludvík Jan Josef Vavřinec Rakouský, \"Carl Ludwig Johann Joseph Laurentius von Österreich\" (5. září 1771, Florencie – 30. dubna 1847, Vídeň) byl rakouský arcivévoda, kníže těšínský a vojevůdce, člen dynastie habsbursko-lotrinské. Do povědomí se zapsal nejvíce tím, že císaři Napoleonovi uštědřil první porážku na bitevním poli.\n\nKarel přišel na svět jako třetí syn velkovévody toskánského a pozdějšího císaře Leopolda II. a byl mladším bratrem císaře Františka II. (I.). Kvůli své nemoci (epilepsie) byl nejprve veden k duchovním činnostem, on se však zajímal o vše co souviselo s armádou. Karel byl po smrti rodičů adoptován svou bezdětnou tetou arcivévodkyní Marií Kristinou a jejím mužem Albertem Sasko-Těšínským a byl náležitě veden ke své zálibě. Již v roce 1780 je uváděn jako vlastník 3. pěšího pluku.\nV letech 1793/94 se stal generálním guvernérem rakouského Nizozemska. V letech 1796 až 1800 byl velitelem rakouské armády v jižním Německu, severní Itálii a Švýcarech. Od roku 1801 pak zastával úřad prezidenta dvorské válečné rady a byl významným reformátorem císařského vojska (zrušení celoživotní vojenské služby, sestavení rakouských pozemních sil, zřízení armádního sboru).\nV napoleonských válkách byl nejvyšším generálem a porazil Napoleona v bitvě u Aspern, nicméně byl poražen v bitvě u Wagramu a uzavřel příměří ve Znojmě, pročež byl Františkem I. suspendován. Poté se stáhl do ústraní na zámku Weilburg u Badenu. Po Vídeňském kongresu se oženil s Jindřiškou Nasavsko-Weilburskou, s níž žil ve velmi šťastném manželství. Zajímavé je, že byla kalvínského vyznání a ani po svatbě nekonvertovala. Od roku 1815 byl Karel guvernérem pevnosti Mohuč. Toto město miloval, neboť právě zde se setkal s Henrietou. Karel je považován za jednoho z nejvýznamnějších vojenských spisovatelů 19. století.\n\nHenrieta zemřela 29. prosince 1829 ve věku 32 let na spálu, poté co se nakazila od svých dětí. Byla pohřbena jako jediný protestant ze široce rozvětvené rodiny Habsburků v Kapucínské hrobce. císař František II./I. k tomu řekl: \"Jestliže mezi námi prodlévala jako živá, nechť tak spočine také jako mrtvá.\"\n\nKarlův jezdecký pomník od A. D. Fernkorna na Heldenplatzu ve Vídni platí za technicky mistrovské dílo, neboť kůň se dotýká podstavce pouze zadníma nohama. 22. července 1858 se podařil hlavní odlitek naprosto bezvadné čistoty. Již roku 1859 mohlo být započato s expozicí. Dílo si vyžádalo 350 centů slitiny, a celkové náklady se vyšplhaly na 294 378 zlatých. Slavnostní odhalení se konalo 22. května 1860. Podstavec navrhli E. van der Nüll a A. S. von Sicardsburg z untersberského mramoru, provedení od vídeňského kameníka Josefa Krannera.\n\n\n\n"}
{"id": "350681", "url": "https://cs.wikipedia.org/wiki?curid=350681", "title": "Emanuel Viktor Voska", "text": "Emanuel Viktor Voska\n\nEmanuel Viktor Voska (6. listopadu 1875 v Kutné Hoře – 1. dubna 1960 v Praze) byl kameníkem, později majitelem kamenolomů, a také významným představitelem prvního i druhého československého odboje a za první světové války agentem tajné služby Spojených států amerických.\n\nNarodil se v kamenické rodině, jeho otec tragicky v lomu zahynul, když mu bylo 6 let. Absolvoval s vyznamenáním odpolední průmyslovou školu. Působil ve vzdělávacím spolku Komenský, byl členem místního Sokola, spolku Volná myšlenka a zapojil se i do sociálně demokratického hnutí. V 19 letech bylo Voskovi, za kritiku pracovních a hygienických poměrů v továrně na tabákové výrobky v Sedlci, doporučeno okresním hejtmanem, aby opustil zemi. Voska s pěti dolary v kapse a bez znalosti angličtiny přistál v roce 1894 v New Yorku. Jako kameník si našel práci v lomu, kde se záhy vypracoval na předáka. V šestadvaceti letech založil společnost Voska & Bremer Marble Company. Vlastnil tři lomy ve Vermountu, ve státě New York a v Kansasu. V té době se také oženil s Annou Ročňákovou, která za ním přijela z vlasti. Anna porodila Voskovi 6 dětí.\n\nVoska se v New Yorku angažoval v českém krajanském hnutí, založil zde i první českou sociálně demokratickou sekci. Vstoupil do místního Sokola a byl členem Volné myšlenky. Založil a redigoval týdeník Pravda a posléze vlastnil i list Hlas lidu. Stal se čelným funkcionářem Česko-Amerického svazu žurnalistů v New Yorku.\nV roce 1902 poznal profesora Masaryka a seznámil se s rodinou jeho ženy Charlotty. Když o pět let později navštívil Masaryk znovu USA, organizoval Voska Masarykovo přednáškové turné. Později obdobně organizoval i návštěvy jiných českých politiků v USA (Gustav Habrman, František Soukup, Václav Klofáč nebo bratři Vojta a Edvard Beneš).\n\nJako místopředseda svazu Česko-Amerických žurnalistů vytvořil v roce 1914 zpravodajské týmy v Paříži a Londýně a za stejným cílem navštívil Rakousko-Uhersko, kde chtěl získat korespondenty v Praze, Plzni a ve Vídni. V Čechách při té příležitosti na začátku války diskutoval s českými politiky o jejich postojích a došel k závěru, že jedinou reálně uvažující osobností je profesor Masaryk. Masaryk také požádal Vosku zda by nemohl vysondovat, na kterou stranu se přiklánějí Itálie, Řecko a Osmanská říše. Když opouštěl Voska R-U měl v podrážkách bot a jeho dcera Villa ve šnerovačce informace vojenského a hospodářského charakteru včetně poselství od profesora Masaryka, které předal v Londýně Wickhamovi Steedovi. V Londýně navštívil za Steedova doprovodu ruského velvyslance Benckendorffa a setkal se s britským ministrem Kitchenerem.\n\nPřed návratem do Ameriky dostal doporučující dopis pro Maxwella, washingtonského dopisovatele listu Times, který mu pak umožnil setkání s britským námořním atašé Guy Gauntem, šéfem britské zpravodajské služby ve Spojených státech. Spolupráci projednali v polovině září 1914 na srbském konzulátu v New Yorku. Voska odmítl finanční pomoc a z vlastních prostředků začal budovat zpravodajskou agenturu, vlastně soukromou detektivní kancelář. Brzy v agentuře pracovalo 84 dobrovolníků, většinou původem Češi. Voska získal spolupracovníky na rakouských konzulátech v San Franciscu, v Clevelandu, St. Louis, Chicagu, New Orleansu a také na německém velvyslanectví ve Washingtonu. V roce 1915 se dostal do finanční tísně a prodal lomy v Kansasu, aby nemusel omezovat zpravodajskou činnost.\n\nV únoru 1916 byla před americkými úřady odhalena v tisku Voskova agentura díky německé zpravodajské službě, Voska však našel porozumění u ministra spravedlnosti T. W. Gregoryho, který budoval americkou Intelligence Service. Gregory nabídl Voskovi spolupráci a již počátkem roku 1917 zařadil Voskovu agenturu do rozpočtu ministerstva. Po vstupu USA do války přešla většina Voskových důvěrníků do služeb ministerstva. Na základě informací Voskovy agentury, americké úřady v průběhu války zatkly několik stovek německých a rakousko-uherských agentů.\n\nVoska velmi výrazně omezoval špionážní činnost ústředních mocností v USA, odhaloval saboterskou činnost, upozorňoval na chystané stávky a zveřejňoval finanční převody německé zpravodajské služby. Voskova agentura má také na kontě dvě velké aféry, takzvanou aféru \"Albertova aktovka\" a případ žurnalisty Archibalda. Dr. Heinrich Albert byl obchodním radou německého velvyslanectví, jemuž lidé z Voskovy agentury vyměnili ve vlaku aktovku a dokumenty pak Voska uveřejnil v tisku, čímž kompromitoval řadu politiků a osobností ze spolupráce s německou zpravodajskou službou. Aktovka také obsahovala dokumenty o dodávkách kontrabandu do Německa.\n\nAféra s žurnalistou Jamesem Francisem Archibaldem ovlivnila především americké veřejné mínění, neb na Voskovo upozornění zadrželi Britové parník na kterém se nacházel Archibald i s dokumenty z německého vylvyslanectví, které převážel do Německa. Dokumenty usvědčovaly Německo z plánovaných sabotáží, organizování stávek, podplácení odborových předáků a mnoha dalších nezákonných věcí. Voska pak v tisku mimo jiné zveřejnil i dopis německého vojenského atašé Franze von Papen: \"\"Neustále opakuji těm pitomým Yankeeům, aby drželi hubu.\"\" Spojené státy pak donutily Německo kompletně vyměnit představitele německého velvyslanectví.\n\nVoskova agentura se podílela i na odhalení irského povstání v roce 1916. Jeho kontrašpionážní aktivity jsou spojovány s pádem Bághá Džatína, bengálského filozofa a revolucionáře zasazujícího se o nezávislost Indie na britské koloniální říši.\nNa podzim 1916 Voska demaskoval v tisku dva německé agenty pracující v kanceláři prezidentského kandidáta Charlese Hughese a tím výrazně přispěl k vítězství Wilsona v prezidentských volbách.\n\nV r. 1917 vstoupil do americké armády a v hodnosti kapitána působil jako styčný důstojník mezi československými legiemi a armádou USA, pak byl poradcem prezidenta Wilsona a prostředníkem mezi ním a T. G. Masarykem. Od května 1918 byl jmenován hlavním zpravodajským důstojníkem amerických Pershingových vojsk v Evropě, kam se z Ameriky přemístil. Od roku 1919 žil v Československu a byl výraznou osobností v Československé sociálně demokratické straně dělnické. Spolupracoval také při založení Československého červeného kříže. Angažoval se v protifašistickém hnutí a organizoval pomoc antifašistickým emigrantům z Německa i Rakouska. Po vypuknutí občanské války ve Španělsku stál v letech 1936–1937 v čele \"Výboru pro pomoc demokratickému Španělsku\". Po okupaci českých zemí byl krátce vězněn. Po propuštění se mu podařilo emigrovat do USA. Během války pracoval pro americkou zpravodajskou službu v Turecku.\n\nPo návratu do Československa opět začal podnikat, zabýval se dovozem psacích strojů. Zapojil se i do veřejného života mj. byl předsedou obnovené \"Společnosti přátel demokratického Španělska.\" Jako volnomyšlenkář se angažoval také ve Svazu občanů bez vyznání, což byla nekomunistická platforma českých ateistů.\n\nJako zpravodajský důstojník prvního a druhého odboje a pro své vazby na španělské interbrigadisty se stal předmětem zájmu Státní bezpečnosti.V roce 1950 byl zatčen. Ve vykonstruovaném procesu byl v roce 1954 odsouzen na deset let vězení. V procesu s Rudolfem Slánským v listopadu 1952 byly, dopis nalezený při domovní prohlídce a jeho výpověď při zatčení, použity jako důkazy proti Otto Šlingovi. V roce 1960 byl jako těžce nemocný, krátce před svou smrtí, podmínečně propuštěn.\n\n\n\n"}
{"id": "350684", "url": "https://cs.wikipedia.org/wiki?curid=350684", "title": "Hinduistický kalendář", "text": "Hinduistický kalendář\n\nHinduistický kalendář, neboli paňčáng (Sanskrt: पञ्चाङ्ग \"pañcāṅg\", Hindsky: पंचांग) je rituální lunisolární kalendář, který užíván v Indii již od starověku a od té doby prodělal mnoho změn v rámci jednotlivých regionů Indie. V dnešní době jsou kromě něj užívány jak různé regionální indické kalendáře tak i sekulární solární Indický národní kalendář.\n\nHinduistický kalendář je založen na lunárních měsících odpovídajících fázi měsíce. V jednom roce je dvanáct měsíců průměrně po 29,5 (přesněji 29,491338) dnech (tj. 2 548 051,6 s) a dohromady tvořících 353,896 dnů. Klasický solární kalendář - např. gregoriánský kalendář je založen na tzv. tropickém roce, který se měří od slunovratu do slunovratu, tento rok trvá 365 dní 5 h 48 min 45,4 s (tedy 31 556 925,4 s = 365,2422 dne) a je tedy o 11,346 dnů delší než rok lunární. \nSchodek v počtu dnů způsobuje, že každým rokem se datum konkrétního festivalu pohybuje o zmíněný rozdíl zpět. Aby se tento posun vyrovnal, každé dva až tři roky je přidán jeden dodatečný měsíc navíc, adhikamās, nebo také adhimās (अधिकमास , अधिमास) (resp. vzhledem k tomu, že 13 tropických roků je stejně dlouhých jako 161 lunárních měsíců je za těchto 13 let rozdíl o 161-13*12=5 lunárních měsíců, přidáno je tedy 5 měsíců za 13 let). S touto korekcí je tento kalendář vzhledem k solárnímu systému tropických roků výrazně přesnější než Juliánský kalendář. Hinduistický kalendář je proto lunisolární s pevně stanoveným měsícem a přibližným rokem.\n\nRok je rozdělen do dvou polovin a šesti období. Existuje několik způsobů, jak určit začátek Nového roku, nejběžnější je den po novu v měsíci čaitra, v Gudžarátu je to den po novu měsíce dusali. Pro číslování roku je používáno několik ér. Nejrozšířenější je éra Vikramská, která začala korunovací krále jménem Vikrama-áditji v roce 57 př. n. l. a éra Šakaská, která začala roku 78 n. l. Při rituálech kněží často počítají datum podle Kalijugy. Podle těchto systémů rok 2000 křesťanské éry může odpovídat v hinduistickém kalendáři roku 2057 éry Vikramské, nebo 1922 éry Šakaské, či případně roku 5102 Kalijugy. (Tyto roky ale nezačínají 1. ledna, jak jsme zvyklí, nýbrž později!)\n\nV rámci každého měsíce jsou dvě poloviny (pakṣa, पक्ष ) každé se skládající ze 14 až 15 „lunárních dnů\". Lunární měsíc začíná „světlou polovinou\" dnem prvního východu slunce po novoluní, která trvá až do dne úplňku a pak následuje „tmavá polovina\", která začíná dnem prvního východu slunce po úplňku a končí dnem novu. Ačkoli solární a lunární den začínají v jiný okamžik, každému solárnímu dnu je přiřazen jeden konkrétní lunární den očíslovaný od jedné do čtrnácti (úplněk a nov se nečíslují), buď v rámci jasné poloviny (śukla pakṣa, शुक्लपक्ष ), kdy měsíc přibývá, nebo tmavé poloviny (kṛṣṇa pakṣa, कृष्णपक्ष ), kdy měsíc ubývá. Délka měsíce vychází průměrně na 29,5 dnů, takže příležitostně je vynechán jeden den, například v jednom měsíci čtvrtý den přibývajícího měsíce může být následován šestým dnem.\n\nExistují dva hlavní kalendáře. V severní Indii měsíc obvykle začíná úplňkem, v jižní Indii novem. Datum konkrétního festivalu nicméně vychází na stejný den nebo téměř stejný den, i když jméno měsíce se může lišit. Například Krišnovy narozeniny vycházejí na osmý den temné poloviny měsíce (čtrnáct dní ubývajícího měsíce), na jihu se jedná o den v měsíci bhadra, kdežto na severu v měsíci šravana.\n\nTýden je rozdělen do sedmi dnů, každý odpovídá jedné ze sedmi planet (Měsíc, Merkur, Venuše, Mars, Jupiter, Saturn, Slunce), přesně jako dny v západním kalendáři (tj. v latině a např. francouzském jazyce). Žádný den není nijak zvláštní, přičemž každý se vztahuje k určitému božstvu. Například pondělí (tj. první den týdne) je často spojeno se Šivou a úterý (druhý den týdne) s Hanumánem. V konkrétním dnu týdne hinduisté mohou podstupovat půsty a recitovat modlitby, aby si naklonili to které božstvo.\n\nDen obvykle začíná při rozbřesku nebo těsně před ním podle toho, jaký astronomický a astrologický systém je použit. Den je rozdělen do 15 časových „okamžiků“ zvaných muhúrta, přičemž každý trvá přibližně 48 minut. Obdobně je rozdělena i noc. Dělení dne na menší jednotky:\n\nZa konec předešlého a počátek dalšího dne je považován čas východu Slunce, nikoliv půlnoc. Jelikož doba mezi dvěma východy Slunce není konstantní, ale nejdelší je za podzimní rovnodennosti a nejkratší za jarní rovnodennosti, tudíž i délka tohoto solárního dne je proměnlivá. V tropických oblastech jako Indie však délka dne nekolísá tak výrazně jako blíže k pólům, třeba v ČR, kde za podzimní rovnodennosti trvá tento den 24 hod 02 min. a za jarní rovnodennosti 23 hod. 58 min., v průběhu roku tedy délka dne v ČR kolísá o 4 min.\nTradičně bráhmani recituji mantru Gájatrí (गायत्री मंत्र) při východu slunce, v poledne a při západu, protože se tato období zvaná \"sandhja\" (v sanskrtu \"spojení\") a trvající jednu muhúrtu považují za obzvlášť významná. První dvě muhúrty ráno před rozbřeskem jsou považovány za obzvlášť příhodné zejména pro duchovní praxi (tzv. brahma muhúrta).\nV hindském kalendáři existuje i tzv. lunární den (tithi, तिथि). Je definován jako doba, během které se longitudinální úhel mezi Měsícem a Sluncem zvětší o 12°. Tithi začíná v různících se denních dobách a trvání kolísá přibližně od 19 do 26 hodin.\n\n"}
{"id": "350699", "url": "https://cs.wikipedia.org/wiki?curid=350699", "title": "Sindhština", "text": "Sindhština\n\nSindhština (arabské písmo: سنڌي, dévanágarí: सिन्धी, \"Sindhī\") je jazyk pocházející z pákistánské provincie Sind. V Pákistánu ji ovládá přibližně 41 milionů mluvčích, v Indii pak dalších 12 milionů. Po urdštině je sindhština v Pákistánu nejrozšířenějším jazykem, v těchto dvou jazycích jsou také vydávány občanské průkazy. Status úředního jazyka má v Pákistánu a v Indii na státní úrovni. Přestože sindhština jednoznačně patří do skupiny indoárijsých jazyků, je patrný silný vliv drávidských jazyků.\n\nVětšina pákistánských mluvčí je soustředěna v provincii Sind. Zbývající mluvčí najdeme v Indii a v sindhských komunitách po celém světě. K rozšíření jazyka došlo po osamostatnění Pákistánu od Indie v roce 1947, kdy Sind opustili hinduisté. S přijetím islámu většinou obyvatel Sindu se pro zápis začalo používat arabské písmo. Po vyhlášení nezávislosti Pákistánu i Indie na Spojeném království představila indická vláda pro zápis sindhštiny písmo dévanágarí. To je dnes používáno hlavně sindhskými hinduisty.\n\nJako první jazyk je sindhština vyučována na školách v Sindu, jako druhý pak v Balúčistánu. Mnoho vzdělávacích zařízení řízených sindhskou komunitou v Indii, hlavně ve státě Maháráštra, vyučujue sindhštinu buď jako předmět, nebo ji používá přímo jako vyučovací jazyk. Sindhština má velice bohatou slovní zásobu, proto si ji oblíbilo mnoho spisovatelů a najdeme tedy spoustu literárních děl psaných v tomto jazyce.\n\nDialekty sindhštiny jsou používány na jihu provincie Paňdžáb a v provinciích Balúčistán a Chajbar Paštúnchwá. V Indii jsou rozšířeny ve státech Gudžarát a Rádžasthán.\n\nAbu-Rayhan Biruni v knize \"Mal al-Hind\" a další arabští a perští cestovatelé, kteří Sind navštívili, potvrzují, že sindhština v této oblasti převládala i před příchodem islámu. Dále se zmiňují o široké slovní zásobě a různých písmech, která byla používána pro její zápis. Ve 12. století byl do sindhštiny poprvé přeložen Korán, a to ve verších. Byl to vůbec první překlad Koránu na světě. Mezi 14. a 18. stoletím se sindhština stává populární jako jazyk spisovatelů a básníků.\n\nSindhština rozlišuje poměrně velký počet fonémů. 46 různých souhlásek se kombinuje ještě s dalšími 16 samohláskami. Všechny plozivy, afrikáty a nasály, dále retroflexní verberanta a laterální aproximanta mají své protějšky tvořené přídechem. Sindhština také zahrnuje čtyři oddělené implozivy.\n\nSamohlásky mohou být dlouhé a krátké . ( jsou v tabulce přepisovány jako .) Souhlásky, které následují po krátké samohlásce, se prodlužují: (list) vs. (nošený).\n\nV Pákistánu se sindhština zapisuje variantou perské abecedy, která se vyvinula z písma arabského. Používat se začala pod britskou nadvládou v 19. století. Sindhská varianta celkem obsahuje 52 písmen. Perskou abecedu obohatila o do té doby nepoužívané spřežky a dalších 18 nových písmen, ڄ ,ٺ ,ٽ ,ٿ ,ڀ ,ٻ ,ڙ ,ڍ ,ڊ ,ڏ ,ڌ ,ڇ ,ڃ ,ڦ ,ڻ ,ڱ ,ڳ ,ڪ, aby popsala různé fonémy sindhštiny a dalších indoárijských jazyků. Některá písmena, která v perštině či arabštině představují odlišné fonémy, jsou v sindhské variantě homofony.\n\nV Indii je naopak používáno písmo dévanágarí. Sindhskou variantu představila v roce 1948 vláda Indie, nikdy se však nedočkala úplného přijetí a dnes se používá po boku s arabským písmem. Čárka pod písmenem značí implozivní souhlásku. Tečka zvaná \"nukta\" tvoří nové souhlásky.\n\n"}
{"id": "350702", "url": "https://cs.wikipedia.org/wiki?curid=350702", "title": "Franziska Diana Sternbergová", "text": "Franziska Diana Sternbergová\n\nFranziska Diana Sternbergová Phipps (* 22. února 1936 Vídeň) je potomkem šlechtického rodu Šternberků a je současným vlastníkem zámku v Častolovicích a v Zásmukách.\n\nNarodila se ve Vídni jako jediná dcera hraběte Leopolda Sternberga (21. 5. 1896 Častolovice – 1. 11. 1957 Kingston, Jamajka) a jeho manželky hraběnky Cecilie Reventlow-Criminil (14. 9. 1908 Clevemede – 1. 11. 1983 Londýn). Rodiče se vzali ve Vídni 11. ledna 1928. Matka napsala knihu \"Cesta: paměti české aristokratky\".\n\nV dětství vyrůstala na rodovém sídle Šternberků v Častolovicích. V roce 1941 musela rodina odejít do Prahy a zámek byl zabrán Němci. Po válce žila znovu na zámku až do roku 1948, kdy byla i s matkou a otcem nucena zámek opustit. Část života prožila v emigraci ve Spojených státech amerických a na Jamajce. Dne 23. 4. 1957 se provdala za Henryho Ogdena Phippse (25. 6. 1931 New York – 11. 4. 1962), kterého poznala během svého pobytu v Evropě. Její manžel, dědic jedné z nejbohatších amerických rodin, zemřel po pěti letech manželství v roce 1962 v New Yorku, zabilo ho užívání drog. Měli spolu jednu dceru Alexandru. Nějaký čas žila v Anglii, kam se uchýlila po smrti manžela. Pracovala jako bytová designerka, napsala knihu o zařizování interiérů s názvem \"Affordable Splendor\". V roce 1992 jí byly v restituci navráceny zámky v Častolovicích a v Zásmukách. V současnosti žije na zámku v Častolovicích, jehož část zpřístupnila veřejnosti. \n\nJediná dcera Alexandra Phipps-Sternberg (* 1959 Palm Beach) se v roce 1980 v Londýně provdala poprvé za Bertholda von Seilern und Aspang (* 1955), avšak v roce 1994 se rozvedli. Narodily se jim tři děti:\nV září 1996 se na zámku v Častolovicích provdala podruhé za Maximiliana von Bulgarini a von Hardegg (* 1966). Alexandra v současnosti žije se svojí rodinou v Rakousku. \n\n"}
{"id": "350704", "url": "https://cs.wikipedia.org/wiki?curid=350704", "title": "Samonabíjecí zbraň", "text": "Samonabíjecí zbraň\n\nSamonabíjecí zbraň je zbraň, u níž tlak plynů, vznikajících při výstřelu, vykonává stejnou činnost jako u automatické zbraně, ale spoušťový mechanizmus umožňuje střelbu pouze jednotlivými ranami.\n\nPro tento typ zbraní se používá také označení poloautomatická zbraň.\n\nDefinice podle zákona: Samonabíjecí zbraň je palná zbraň, u níž se opětovné nabití a napnutí bicího mechanismu děje v důsledku předchozího výstřelu a u které konstrukce neumožňuje více výstřelů na jedno stisknutí spouště.\n\nPatří sem zejména současné pistole, pušky používané zejména v letech kolem druhé světové války a civilní verze moderních pušek.\n\n"}
{"id": "350705", "url": "https://cs.wikipedia.org/wiki?curid=350705", "title": "Automatická zbraň", "text": "Automatická zbraň\n\nAutomatická zbraň je palná zbraň, u níž se tlak plynů jednoho výstřelu využije nejen k udělení kinetické energie střele, ale i k přípravě dalšího výstřelu a případně i k jeho realizaci. Jako \"samočinné\" se často označují zbraně, které mohou další výstřel okamžitě realizovat, takže umožňují střelbu dávkami. Jako poloautomatické nebo \"samonabíjecí\" se potom označují zbraně, které následující výstřel pouze připraví. \n\nV různých pramenech lze nalézt rozdílné definice pojmu automatická zbraň a některé z těchto definic si odporují. \n\nZákon o zbraních č. 119/2002 Sb. rozděluje automatické zbraně podle uvedené definice na samočinné a samonabjecí (semi-auto) a pojem automatická zbraň nedefinuje. Hlouběji než zákon jde ČSN 39 5002-1, ve které se mezi automatické zbraně řadí obě tyto definované podskupiny, to znamená zbraně, které umožňují více výstřelů na jeden stisk spouště, i zbraně, které to neumožňují a u nichž automatika končí přípravou zbraně k dalšímu výstřelu. Tomu odpovídá i první uvedená definice vycházející z publikace pana Fencla.\n\nPodle jiných zdrojů se ale za automatickou považuje jen ta zbraň, kde je střelba umožněna i dávkami. \n\nAutomatická zbraň je taková zbraň, u níž je tlakem plynů případně jiným konstrukčním řešením vyhozena vystřelená nábojnice, dopraven další náboj do nábojové komory a napnut bicí mechanismus. Spoušťový mechanismus umožňuje střelbu dávkami. \n\nSamočinná zbraň (auto) je palná zbraň, u níž se opětovné nabití a napnutí bicího mechanismu děje v důsledku předchozího výstřelu a u které konstrukce umožňuje více výstřelů na jedno stisknutí spouště. \n\nNěkdy se pro tento typ zbraní používá označení plně automatická zbraň (z anglického \"fully automatic weapon\") nebo plně samočinná zbraň.\n\n\n"}
{"id": "350706", "url": "https://cs.wikipedia.org/wiki?curid=350706", "title": "Knihy dobrých autorů", "text": "Knihy dobrých autorů\n\nKnihy dobrých autorů (zkratka KDA) byla edice, kterou v letech 1905–1931 vydávala Kamilla Neumannová. V letech 1905–1914 vycházela na subskripčním principu: měsíčně vycházel jeden svazek o šesti arších za 1 K pro předplatitele a za 1,50 K ve volném prodeji. Redaktorem Knih dobrých autorů se záhy stal Arnošt Procházka. Na vydávání se podílel editorsky i překladatelsky, stanovil náklad svazku 1000 výtisků a pevný den vycházení 25. každého měsíce, inicioval založení dalších knižnic, jednal s autory a s vydavatelkou úzce spolupracoval až do své smrti v roce 1925.\n\n"}
{"id": "350711", "url": "https://cs.wikipedia.org/wiki?curid=350711", "title": "Opakovací zbraň", "text": "Opakovací zbraň\n\nOpakovací zbraň je střelná zbraň, u které střelec napíná bicí mechanismus a zároveň dopravuje náboj do nábojové komory ze zásobovacího zařízení ruční manipulací se závěrem. \n\nZ palných zbraní se k opakovacím řadí i revolvery, u kterých ručním natažením bicího mechanismu a dojde o pootočení válce s náboji. U takových revolverů střelec obvykle opakovací funkci ovládá pomocí bicího kohoutu. Definice opakovací zbraně zmiňuje ovládání závěru. U některých konstrukcí, zejména u dlouhých zbraní, je ovládání závěru někdy řešeno nepřímo. Například u opakovacích brokovnic je často ovládání opakovací funkce řešeno pomocí posuvného podpažbí. Jiným příkladem jsou pušky ovládané pákou spojenou s lučíkem spouště. Příkladem této konstrukce je Winchester Model 1894.\n\nK \"opakovacím zbraním\" se dále řadí i některé střelné zbraň, které nepatří do podkategorie palná zbraň. Jednak jde o zbraně \"plynové\". Příkladem jsou opakovací \"vzduchovky\". Také může jít i o zbraně mechanické. Příkladem je opakovací kuše. \n\nOpakovací zbraň je palná zbraň se zásobníkem nebo jiným podávacím ústrojím, u níž se opětovné nabití a napnutí bicího mechanismu děje v důsledku ručního ovládání závěru nebo mechanického otočení revolverového válce.\nPatří sem opakovací pušky, revolvery a některé odstřelovačské pušky.\n"}
{"id": "350714", "url": "https://cs.wikipedia.org/wiki?curid=350714", "title": "Srpen 2008", "text": "Srpen 2008\n\n"}
{"id": "350715", "url": "https://cs.wikipedia.org/wiki?curid=350715", "title": "Konstantin Balmont", "text": "Konstantin Balmont\n\nKonstantin Dmitrijevič Balmont (\"Константин Дмитриевич Бальмонт\", 15. červenec / 3. červenec 1867, Gumniši (Гумнищи), Šujský újezd, Vladimirská gubernie – 23. prosinec 1942, Noisy-le-Grand, Francie) byl ruský symbolistický básník a překladatel. Je pokládán za jednu z nejvýznamnějších postav tzv. stříbrného věku ruské poezie (přibližně 1900–1920).\n\nBalmont se narodil ve šlechtické rodině. První verše napsal, když mu bylo 10 let. Z gymnázia v Šuje byl vyloučen za rozšiřování politických letáků. Dostudoval na gymnáziu ve Vladimiru. V roce 1886 začal studovat na moskevské univerzitě, o rok později byl ale vyloučen za účast na demonstraci. Pokusil se o sebevraždu a během rekonvalescence se začal věnovat poezii. Náklad první sbírky pod vlivem nepříznivé kritiky zničil. Později se ale stal slavným a módním autorem. Roku 1905 emigroval do Paříže, do Moskvy se vrátil v roce 1916. V roce 1917 ale vypukla říjnová revoluce, se kterou Balmont nesouhlasil, a proto uprchl do Německa a později do Francie, kde žil v emigraci a v chudobě. Zemřel v roce 1942 v Paříži.\n\nBalmont je velmi ceněn pro zvukovou stránku svých básní, ve kterých usiloval o spojení dojmu barvy a zvuku v impresionistickém duchu. Později se přiklonil k symbolismu (sbírka \"Buďme jak slunce\"). Ve sbírce \"Pták Ohnivák\" vytvořil variace na zaklínadla, byliny a rituální písně. Ve sbírce \"Volání dávných věků\" se inspiroval kulturou východních národů.\n\nMnoho jeho básní bylo zhudebněno, včetně jeho volného překladu Poeovy básně \"Zvony\", která se stala základem Rachmaninovovy chorálové symfonie, opus 35. V roce 1917 napsal na melodii Alexandra Grečaninova text \"Hymny svobodného Ruska\". Ruská prozatímní vláda nestačila přijmout tuto hymnu jako oficiální, skladba však byla populární mezi poříjnovou emigrací a stala se znělkou stanice Rádio Svoboda.\n\nOvládal 16 jazyků. Z češtiny přeložil například verše Jaroslava Vrchlického nebo Antonína Sovy, z angličtiny Edgara Allana Poea a Percy Bysshe Shelleyho, ze španělštiny Calderóna. Jeho překlady jsou ale považovány za příliš volné.\n\nHodně cestoval po celém světě (Evropa, USA, Mexiko, Japonsko, Indonésie). Z těchto cest psal prozaické knihy.\n\n\n\n\n\n"}
{"id": "350725", "url": "https://cs.wikipedia.org/wiki?curid=350725", "title": "Bartoloměj Navrátil", "text": "Bartoloměj Navrátil\n\nBartoloměj Navrátil (2. září 1848 Staré Tvorovice – 12. duben 1927 Plumlov) byl český fyzik, objevitel elektrografie, matematik-statistik a pedagog, profesor a posléze ředitel gymnázia v Prostějově.\n\nAbsolvoval gymnázium v Kroměříži. Studoval na Vídeňské univerzitě a na univerzitě v Praze, kde roku 1872 získal aprobaci jako gymnaziální profesor pro obor matematika a fyzika. V letech 1872–1908 působil na gymnáziu v Prostějově, nejprve jako suplent, od roku 1873 coby řádný učitel a posléze od roku 1880 jako ředitel toho ústavu, jenž byl tehdy převzat pod zemskou správu. Byl ženatý, na penzi žil od roku 1908 v Prostějově-Plumlově ve svém domě, kde dále odborně pracoval na elektrografii biologických objektů; v roce 1927 měl připraveno pro tisk odborné pojednání, které však již nestihl publikovat.\n\nJedná se o autora populárně-pedagogických, odborných a vědeckých studií, z nichž \"Nový druh elektrických obrazců\" (Čas. math., 1889) a \"Dodatek k obrazcům elektrickým na deskách sensitivních\" (Čas. math., 1889), první práce toho druhu v Rakousko-Uhersku, položily základy elektrografie, které dal jméno. Byl členem autorského kolektivu Ottova naučného slovníku, do kterého zpracoval několik hesel. Recenzent gymnaziálních učebnic; aktivně hovořil německy a francouzsky.\n\n"}
{"id": "350728", "url": "https://cs.wikipedia.org/wiki?curid=350728", "title": "AVS-36", "text": "AVS-36\n\nAVS-36 (\"Avtomatičeskaja Vintovka Simonova model 1936\"), byla sovětská samočinná puška, která se užívala v prvních letech druhé světové války.\n\nJejí konstruktér Sergej Simonov začal této samočinné pušce pracovat v roce 1930. První prototyp byl zkoušen v roce 1931, během další doby došlo k jeho vylepšení. V roce 1936 se konala soutěž, ve které vyhrála Simonovova puška a byla přijata do výzbroje Rudé armády pod označením AVS-36. Tato puška neměla zcela nahradit ve výzbroji opakovačku Mosin, ale přispět k zvětšení hustoty palby pěchotních jednotek.\n\nVýroba probíhající ve zbrojovce v Iževsku dala do roku 1940 celkem 65 000 kusů. Zbraň byla použita již ve válce s Finskem na přelomu let 1939/1940 a v počáteční fázi druhé světové války.\n\nPuška měla nedostatečnou přesnost a trpěla poruchovostí. Životnost jejich součástek byla velmi malá, její mechanismus byl příliš složitý, zbraň musela být udržována v naprosté čistotě, protože jakákoliv špína uvnitř způsobila problémy. Proto byla vypsána další soutěž, ve které vyhrála puška Tokareva SVT-38, která však musela být též zmodernizována a nahrazena již široce používaným typem SVT-40.\n\nAVS-36 pracuje na principu odběru plynů z hlavně. Hlaveň je odemykána vertikálně se přemisťujícím klínem. Odnímatelný zásobník má kapacitu 15 šachově umístěných nábojů. Puška je určena hlavně pro střelbu jednotlivými ranami, ale umožňuje i vedení palby dávkami. Na ústí hlavně se nachází úsťová brzda. Jediný střelec vyzbrojený touto puškou mohl dosáhnout takové hustoty palby, jako skupina tří až pěti střelců s obvyklými opakovačkami.\n\nKromě základní verze byla zkonstruována i odstřelovačská puška.\n\n\n\n"}
{"id": "350731", "url": "https://cs.wikipedia.org/wiki?curid=350731", "title": "F-1 (granát)", "text": "F-1 (granát)\n\nGranát F-1 je obranný granát, užívaný také v sovětské i československé armádě. Jeho konstrukce vychází z francouzského modelu F1 z roku 1915 dodávaného Bílé armádě za ruské občanské války. Po skončení občanské války byl francouzský model převzat Rudou armádou. Ruská varianta byla vytvořena v roce 1939 konstruktérem F. I. Chamejevem a je používána prakticky dodnes. Pro svůj vzhled je přezdívaný jako \"citron\" nebo \"vajíčko\", v Rusku je nazýván \"ananas\". Obsahuje 60 gramů výbušné nálože a jeho celková hmotnost dosahuje cca 600 gramů. Jeho délka činí 130 mm, průměr 55 mm. Tělo granátu je vejčitého tvaru, je vyrobeno z litiny a na povrchu má drážkování pro snadnější tvorbu střepin při výbuchu. Jeho součástí je zapalovač \"UZRGM\" (\"univerzální zapalovač ručních granátů modernizovaný\"), který se aktivuje v okamžiku vypuštění z ruky při hození granátu. Zpoždění výbuchu činí cca 3,2–4,2 sekundy. Vzhledem k účinku střepin až na vzdálenost 100–200 m je nutné jej házet pouze z okopu nebo úkrytu.\n\nZapalovač UZRGM se skládá ze dvou hlavních částí: mechanické ústrojí (slouží k nápichu roznětky) a pyrotechnické ústrojí (slouží k iniciaci trhací náplně granátu). Součástí zapalovače jsou také pojistky: dopravní (zajišťuje zapalovač i granát proti nežádoucímu výbuchu při dopravě a manipulaci) a vrhová (udržuje úderník s úderníkovou pružinou v napnuté poloze během přepravy a manipulace až do okamžiku hození granátu).\n\nGranát F-1 je používán dodnes v různých konfliktech ve světě. Existují různé varianty výroby podle země původu.\n"}
{"id": "350734", "url": "https://cs.wikipedia.org/wiki?curid=350734", "title": "Robert Buser", "text": "Robert Buser\n\nRobert Buser (6. října 1857 Aarau – 29. března 1931 Ženeva) byl švýcarský botanik. \n\nRobert Buser studoval od roku 1877 na univerzitě v Curychu. Mezi lety 1884 a 1924 byl konzervátorem herbáře de Candolleho v Ženevě. Roku 1897, ve věku čtyřiceti let, se oženil s Charlottou Henriettou Adèlou Testuzovou. Před koncem života oslepl.\n\nHlavní oblastí jeho zájmu byl rod kontryhel (\"Alchemilla\"), mnoho zástupců také poprvé popsal. Mezi jinými:\n\n\nZabýval se také rody mochna (\"Potentilla\" L.), růže (\"Rosa\" L.), pochybek (\"Androsace\" L.), zvonek (\"Campanula\" L.) a vrba (\"Salix\" L.)\nByl po něm pojmenován rod\" Buseria\" z čeledi mořenovité (\"Rubiaceae\").\n"}
{"id": "350740", "url": "https://cs.wikipedia.org/wiki?curid=350740", "title": "Taekwondo na Letních olympijských hrách 2008 - ženy do 49 kg", "text": "Taekwondo na Letních olympijských hrách 2008 - ženy do 49 kg\n\nTaekwondo hmotnostní kategorie ženy do 49 kg na Letních olympijských hrách 2008 se konalo v Beijing Science and Technology University Gymnasium 20. srpna. Do zápasů nastoupilo 16 žen, které byly omezeny hmotnostním limitem 49 kilogramů. Základní kolo odstartovalo v 11:00, čtvrtfinále v 16:00, semifinále v 17:30, opravné zápasy v 18.30, zápasy o bronzové medaile v 19.30 a finále v 20:30. V Taekwondo se udělují dvě bronzové medaile.\n"}
{"id": "350743", "url": "https://cs.wikipedia.org/wiki?curid=350743", "title": "Břehule říční", "text": "Břehule říční\n\nBřehule říční (\"Riparia riparia\") je jediným druhem břehulí (\"Riparia\"), pěvců z čeledi vlaštovkovitých, hnízdícím v České republice. Je chráněná zákonem jako ohrožený druh.\n\nMěří na délku 12 cm; hnízdí v květnu-červenci, jednou až dvakrát ročně (dvakrát ročně zejména na jižní Moravě a ve středních Čechách). Samec i samice jsou na horní straně těla hnědí, na spodní bílí. Charakteristickým znakem je zemitě hnědý příčný proužek na hrdle a mělce vidlicovitě vykrojený ocas.\n\nJe široce rozšířená - žije v Evropě, Asii, severní Africe a Severní Americe.\n\nObývá místa s vysokými hlinitými břehy nebo podobné stěny, například v pískovnách. V těchto stěnách vyhrabávají oba partneři hnízdní nory, které končí hnízdní komůrkou, vystlanou trávou a peřím. Na 4-6 bílých vejcích sedí oba rodiče 16-18 dní. Drobný hmyz chytá za letu.\n\nBřehule patří mezi ohrožené druhy ptáků. Po umělé regulaci vodních toků našla náhradní stanoviště v pískovnách a dalších těžebních prostorech. V rámci projektu „Stabilizace populace břehulí v Jihočeském kraji“ organizace Calla upravuje hnízdní stěny břehulí v jihočeských pískovnách ve Lžíně na Táborsku, Záblatí na Třeboňsku a Třebči na Borovansku, ve kterých bylo napočítáno celkem 863 břehulích nor.\n\nPřirozenými hnízdišti břehulí jsou strmé říční břehy obnovované povodněmi. Těch je v současnosti nedostatek zejména kvůli regulaci řek, tudíž si musí břehule hledat nová hnízdiště. Nachází je zejména v pískovnách, ale také v jiných člověkem vytvořených místech (hromady hlíny či písku, otvory v říčních nábřežích), kde však často dochází ke kolizi s lidskou činností. V pískovnách ČMŠ jsou pro břehule připraveny vhodné stěny k hnízdění vysoké alespoň 3 metry. V nich se nacházejí nory, do kterých se nedostane ani člověk, ani přirození predátoři.\n\n\nJarmila Kačírková: Břehule říční (Riparia riparia) řeka Bečva, Česká republika, 17.5.2019<br>\n\n\n"}
{"id": "350754", "url": "https://cs.wikipedia.org/wiki?curid=350754", "title": "Hřbitov Šárka", "text": "Hřbitov Šárka\n\nHřbitov Šárka se nachází v Praze-Dejvicích kolem římskokatolického kostela sv. Matěje v ulici Na Fišerce 213. Má rozlohu 1,29 ha a je na něm 201 hrobek, 2 320 hrobů a 430 urnových hrobů.\n\nNa hřbitově se nachází hrobka proboštů Metropolitní kapituly u sv. Víta v Praze a hroby řady významných osobností:\n\n\n"}
{"id": "350755", "url": "https://cs.wikipedia.org/wiki?curid=350755", "title": "Výtvarná škola Václava Hollara", "text": "Výtvarná škola Václava Hollara\n\nVýtvarná škola Václava Hollara je vyšší odborná škola a střední umělecká škola v Praze.\n\nŠkola byla založena roku 1920 jako dvouletá Státní odborná škola grafická v Praze na Vinohradech (výuka knihařství, fotografických a reprodukčních technik). Figurální kreslení učil Rudolf Kremlička a po něm převzal výuku Jan Konůpek. Od roku 1932, kdy se ředitelem stává Ladislav Sutnar, výuka zahrnuje také reklamní fotografii (Jaromír Funke, Josef Ehm), kinematografii (Rudolf Skopec), americkou retuš, ofset a hlubotisk. Škola vydává vlastní knižní publikace a účastní se příprav na světovou výstavu v New Yorku v roce 1939, kde dostal Ladislav Sutnar pracovní nabídku do USA.\n\nZa německé okupace 1939–1945 (ředitel J. Solar) provádějí žáci nucené práce pro družstvo Dorka (výroba předmětů z proutí) a práce při fotodokumentaci maleb v Emauzích.\n\nRoku 1949 je při reorganizaci škola rozdělena na Vyšší školu uměleckého průmyslu (Křižovnická ul. 7, Staré Město) a Průmyslovou školu grafickou (v Hellichově ulici na Malé Straně).\n\nV roce 1954 převzalo ministerstvo kultury po dohodě s ministerstvem školství část Vyšší uměleckoprůmslové školy v Křižovnické ulici a tak byla založená nová čtyřletá střední škola s maturitou pod názvem Výtvarná škola, která neměla zvláštní uměleckoprůmyslová oddělení. Vedením školy byl pověřen František Mokrý. Škola se stěhovala do budovy na Královských Vinohradech, která patřila zrušené keramické škole.\nV letech 1957 až 1962 byl ředitelem školy Emanuel Famíra. Za jeho působení byly zrušeny poslední stopy keramické školy, keramické dílny Spojker Teplice (ještě 50 strojů), půda byla přestavěna na ateliéry a bylo zbouráno jihovýchodní křídlo. Po nové změně názvu v roce 1951 se škola jmenuje Střední odborná škola výtvarná. V následujících letech se škola soustředila na výuku propagačního výtvarnictví.\n\nNové období začíná rokem 1990 novým jménem: Výtvarná škola Václava Hollara, tedy „Hollarka“, jak se jí už dávno mezi lidmi říkalo podle jména náměstí, na kterém stojí. Kromě čtyřletého maturitního studia zaměřeného na propagaci se vyučuje i na třech pomaturitních oborech se specializacemi na design spotřebního zboží, knižní grafiku a propagační a reklamní tvorbu. V roce 1999 byl otevřen nový maturitní obor Výtvarné zpracování keramiky a porcelánu a v roce 2004 vedla potřeba využití nových technologií a spolupráce s 1. lékařskou fakultou Univerzity Karlovy k založení Vyšší odborné školy, obor Interaktivní grafika. 30. 4. 2006 dostala škola dnešní jméno Vyšší odborná škola a střední umělecká škola Václava Hollara. Nejčerstvějším oborem Vyšší školy je v současnosti Kresba a ilustrace v médiích, otevřený ve školním roce 2007–2008. V současnosti má škola dva obory čtyřletého maturitního studia: Propagační výtvarnictví a Výtvarné zpracování keramiky a porcelánu. Vyšší odborná škola zahrnuje dva obory zakončené absolutoriem: Interaktivní grafika a Kresba a ilustrace v médiích.\n\nJejími pedagogy a studenty se během let stali téměř všichni pozdější nejznámější čeští výtvarníci, malíři a sochaři. Podobně jako i další české střední odborné školy, tato instituce poskytovala a dodnes poskytuje široké výtvarné vzdělání svým absolventům. Ve srovnání se zahraničními školami anglického typu, na úrovni středoškolského studia vybavuje studenty vzděláním, které jinde neposkytují ani vysoké školy.\n\nStudium je už léta zaměřené na propagační výtvarnictví, studenti se ale naučí stejně dobře kreslit figuru, portréty, zvládnou veškeré kresebné i malířské techniky, základy sochařství, tvarování papíru, knižní vazbu, grafické techniky klasické i moderní, za použití počítačové technologie.\n\nŠkola mladé adepty učí výtvarné kompozici, účelu a použití barev, způsobů, jak dosáhnout výtvarného efektu a tím i působivosti reklamy na spotřebitele. Kromě čtyřletého maturitního studia zaměřeného na propagaci se vyučuje i na třech pomaturitních oborech se specializacemi na design spotřebního zboží, knižní grafiku a propagační a reklamní tvorbu. V roce 1999 byl otevřen nový maturitní obor Výtvarné zpracování keramiky a porcelánu a v roce 2004 vedla potřeba využití nových technologií a spolupráce s 1. lékařskou fakultou Univerzity Karlovy k založení Vyšší odborné školy, obor Interaktivní grafika. 30. 4. 2006 dostala škola dnešní jméno Vyšší odborná škola a střední umělecká škola Václava Hollara. Nejčerstvějším oborem Vyšší školy je v současnosti Kresba a ilustrace v médiích, otevřený ve školním roce 2007–2008. V současnosti má škola dva obory čtyřletého maturitního studia: Propagační výtvarnictví a Výtvarné zpracování keramiky a porcelánu. Vyšší odborná škola zahrnuje dva obory zakončené absolutoriem: Interaktivní grafika a Kresba a ilustrace v médiích.\n\nNaprostá většina absolventů jsou a byly dívky (cca 80 %), ale v reprezentaci školy se tento fakt nikdy neuváděl pro značně nevyváženou podporu, která byla a je dodnes dávána mužským absolventům i studentům této instituce.\nDnešní název zní Vyšší odborná a Střední umělecká škola Václava Hollara, sídlí na náměstí Václava Hollara 2, v Praze 3\n\n"}
{"id": "350756", "url": "https://cs.wikipedia.org/wiki?curid=350756", "title": "Tail", "text": "Tail\n\ncodice_1 je příkaz v UNIXu, který zobrazí několik posledních řádků souboru nebo výstupu jiného procesu.\n\nSyntaxe příkazu je:\n\nStandardně vypíše příkaz tail posledních deset řádků vstupu na standardní výstup. Počet řádků, bytů nebo bloků výstupu lze změnit pomocí parametrů. Následující příklad ukazuje, jak vypsat 20 řádků ze souboru:\n\nTímto způsobem lze vypsat posledních 15 bytů všech souborů začínajících na foo:\n\nNásledující příkaz vypíše všechny řádky souboru od druhého řádku:\n\nNásledujícím příkaze budete soubor monitorovat \"(Follow)\":\nV případě, že se v souboru objeví nové řádky, příkaz je okamžitě vypíše. Po spuštění vypisuje pouze posledních 10 řádků a lze jej ukončit stiskem + .\n"}
{"id": "350757", "url": "https://cs.wikipedia.org/wiki?curid=350757", "title": "Břehule skalní", "text": "Břehule skalní\n\nBřehule skalní (\"Ptyonoprogne rupestris\") je malý zpěvný pták z čeledi vlaštovkovití. Na první pohled se podobá břehuli říční, je však shora poněkud světlejší a v ocase má bílé skvrny. Zespodu je naopak tmavší, chybí ji obojek přes hruď a má velmi tmavé spodní křídlení krovky. Hnízdí v jeskyních, na stěnách útesů a příležitostně také na budovách v jižní Evropě a přilehlém Středomoří. První doložené pozorování z ČR bylo publikováno v roce 2004. Oficiální český název je vlaštovka pohorská, nicméně při publikaci tohoto názvu nebyl brán v úvahu již dříve používaný a mnohem rozšířenější název břehule skalní (viz např.).\n\n"}
{"id": "350762", "url": "https://cs.wikipedia.org/wiki?curid=350762", "title": "Polygraf", "text": "Polygraf\n\nPolygraf (populárně označován jako detektor lži) je přístroj, který zaznamenává několik fyziologických veličin (například krevní tlak, srdeční puls, dýchání, elektrický odpor kůže, velikost zornice oka apod.), když je člověku kladena série otázek. Vychází se z předpokladu, že vědomá lež vyvolá stresovou situaci, která se projeví měřitelnou změnou sledovaných údajů.\n\nPři interpretaci výsledků výstupu polygrafu se v kriminalistice využívá forenzní analýzy. Polygraf sám o sobě nedokáže sdělit, zda sledovaná osoba lhala, nebo ne, závěr musí učinit člověk na základě zjištěných údajů. Otázky vybírá vyšetřovatel spolu s psychologem a vlastní vyšetření přístrojem provádí školená odborná obsluha (na rozdíl od formy volené v televizních seriálech a detektivních románech). V ČR je fyziologické vyšetřování postavené na principu dobrovolnosti, to znamená, že jeho odmítnutí nemá na podezřelou osobu negativní vliv. Výsledky polygrafu se v ČR nepovažují za důkazní formu.\n\nV lékařství se polygraf využívá zejména v oborech fyziologie, angiologie, kardiologie. Obsahuje obvykle šestnáctikanálový elektrokardiograf s vícekanálovým osciloskopem (vytváří zápis EKG) pro záznam fonokardiogramu (zvukový záznam činnosti srdce), pulsových vln, karotidogramu (časový průběh změn cévy), apexkardiogramu (záznam mechanických pohybů srdce), krevního tlaku apod.\n\n"}
{"id": "350763", "url": "https://cs.wikipedia.org/wiki?curid=350763", "title": "Kostel svatého Gangolfa", "text": "Kostel svatého Gangolfa\n\nPo svatém Gangolfovi byly pojmenovány tyto kostely:\n\n"}
{"id": "350765", "url": "https://cs.wikipedia.org/wiki?curid=350765", "title": "Štěpán (příjmení)", "text": "Štěpán (příjmení)\n\nČeské příjmení Štěpán nosí více různých osobností:\n\n"}
{"id": "350769", "url": "https://cs.wikipedia.org/wiki?curid=350769", "title": "Chaplin v zábavním parku", "text": "Chaplin v zábavním parku\n\nChaplin v zábavním parku (v anglickém originále Kid Auto Races at Venice) je americká filmová groteska společnosti Keystone z roku 1914 s Charlesem Chaplinem v hlavní roli. V tomto filmu se Chaplin poprvé představil ve své typické roli Tuláka.\n\nPolodokumentární, exteriérový film byl natočen režisérem Lehrmanem 10. ledna 1914 v době konání skutečných závodů dětských aut na pláži losangeleské čtvrti Venice. Film, který zaznamenává improvizované výstupy Chaplina mezi náhodnými návštěvníky těchto automobilových závodů, měl premiéru 7. února 1914. Tohoto dne se Charlie Chaplin poprvé divákům představil v nové masce - kostýmu Tuláka. Přesto není tento film prvním s touto postavou. Tím se stal film \"Chaplin v hotelu\" (Mabel's Strange Predicament; 1914), který byl natočen o několik dní dříve než \"Chaplin v zábavním parku\", ale do kin byl uveden o dva dny později. Ačkoli Chaplin v průběhu následujících let postavu tuláka obohatil o charakterové rysy, její vnější vzhled, až na malé výjimky, zůstal v podstatě stejný. Během svého keystonského období nicméně nevystupoval vždy jako Tulák, vytváří i zcela odlišné postavy ve filmech jako \"Chaplin má sólo\" (Tango Tangles; 1914), \"Chaplin obětí nešťastné lásky\" (Cruel, Cruel Love; 1914), \"Chaplin na závodišti\" (Mabel at the Wheel; 1914) nebo \"Chaplin honí dolary\" (Tillie's Punctured Romance; 1914), které ale pro jeho umělecký vývoj znamenají vždy krok zpět.\n\nVe Venice v Kalifornii se shromáždil obrovský dav lidí, který přišel sledovat závod dětských automobilů. Jedním z diváků je i Tulák (Chaplin), který zpozoroval přítomnost filmového režiséra (Lehrman) a jeho kameramana (Frank D. Williams), kteří se snaží natočit co nejlepší záběry zachycující tuto událost. Tulák se usilovně snaží dostat do záběru, ale je neustále upozorňován, aby šel z cesty. Odhodlán se ve filmu objevit, nepolevuje ve své snaze a neustále se vrací a promenáduje před kamerou a dráždí tak režiséra, který se posléze uchyluje i k násilí.\n\n\n\n"}
{"id": "350775", "url": "https://cs.wikipedia.org/wiki?curid=350775", "title": "Taekwondo na Letních olympijských hrách 2008 - ženy do 57 kg", "text": "Taekwondo na Letních olympijských hrách 2008 - ženy do 57 kg\n\nTaekwondo hmotnostní kategorie ženy do 57 kg na Letních olympijských hrách 2008 se konalo v Beijing Science and Technology University Gymnasium 21. srpna. Do zápasů nastoupilo 16 žen, které byly omezeny hmotnostním limitem 57 kilogramů. Základní kolo odstartovalo v 11:00, čtvrtfinále v 16:00, semifinále v 17:30, opravné zápasy v 18.30, zápasy o bronzové medaile v 19.30 a finále v 20:30. V Taekwondo se udělují dvě bronzové medaile.\n"}
{"id": "350776", "url": "https://cs.wikipedia.org/wiki?curid=350776", "title": "Virová mozaika cukrové třtiny", "text": "Virová mozaika cukrové třtiny\n\nVirová mozaika cukrové třtiny je virové onemocnění rostlin způsobované virem mozaiky cukrové třtiny (SMV – z anglického \"Sugarcane Mosaic Virus\"). Projevuje se u řady travin, z větších plodin pak zejména u cukrové třtiny (\"Saccharum officinarum\") a čiroku (\"Sorghum\"). Virus je přenášen hlavně mšicemi (např. \"Rhophalosiphum maidis\", \"Schizopis graminum\" a další), občas i šťávou rostlin či semeny. Rezervoárem bývají plevele daných rostlin, jako například čirok halapenský (\"Sorgum halapensis\"). Přítomnost viru v rostlině se projevuje žlutou skvrnitostí listů či červenou pigmentací, která se objevuje v chladných podmínkách. Postupně se objevují světlezelené až žlutavé proužky. V koncové fázi dochází k odumírání listů či celé rostliny. Ochranou proti této chorobě je u cukrové třtiny používání odolných odrůd, izolace od rezervoárových nebo napadených porostů a rostlin a samozřejmě účinná likvidace napadeného porostu pálením.\n"}
{"id": "350785", "url": "https://cs.wikipedia.org/wiki?curid=350785", "title": "Atlascopcosaurus", "text": "Atlascopcosaurus\n\nAtlascopcosaurus (\"ještěr společnosti Atlas Copco\") byl drobný, asi jen 2 metry dlouhý a kolem 125 kg vážící býložravý dinosaurus z čeledi hypsilofodontidů. Žil v období spodní křídy (stupně apt a alb) na území dnešní Austrálie (lokalita Dinosaur Cove). Taxon byl ustaven na základě značně nekompletního materiálu (holotyp se skládá pouze z části maxilly a zubů).\n\n\"Atlascopcosaurus\" zřejmě žil, jako jeho příbuzní \"Leaellynasaura\", \"Fulgurotherium\" a \"Qantassaurus\", v rodinných skupinkách nebo malých stádech. Během života atlaskopkosauři nebyli značně ohrožováni predátory nebo dlouhým migrováním - značí o tom holenní kost neúplné kostry, připisované atlaskopkosaurovi, která odhaluje, že v posledních letech svého života trpěl chronickou osteomyelitidou.\n\nTento dinosaurus byl pojmenován podle společnosti \"Atlas Copco\", která poskytla vybavení pro paleontologické vykopávky v roce 1984, během nichž byl fosilní materiál objeven.\n\nDruhové jméno \"loadsi\" odkazuje na Williama Loadse, který byl v době objevu státním manažerem firmy \"Atlas Copco\" a na výzkumu se aktivně podílel.\n\n"}
{"id": "350789", "url": "https://cs.wikipedia.org/wiki?curid=350789", "title": "Taekwondo na Letních olympijských hrách 2008 - ženy do 67 kg", "text": "Taekwondo na Letních olympijských hrách 2008 - ženy do 67 kg\n\nTaekwondo hmotnostní kategorie ženy do 67 kg na Letních olympijských hrách 2008 se konalo v Beijing Science and Technology University Gymnasium 22. srpna. Do zápasů nastoupilo 16 žen, které byly omezeny hmotnostním limitem 67 kilogramů. Základní kolo odstartovalo v 11:00, čtvrtfinále v 16:00, semifinále v 17:30, opravné zápasy v 18.30, zápasy o bronzové medaile v 19.30 a finále v 20:30. V Taekwondu se udělují dvě bronzové medaile.\n"}
{"id": "350791", "url": "https://cs.wikipedia.org/wiki?curid=350791", "title": "RG-41", "text": "RG-41\n\nRG-41 byl sovětský ruční granát z období druhé světové války. Podle konstrukce N. P. Beljakova se vyráběl v letech 1941–1942, poté ho rychle nahradil nový typ granátu RG-42.\n\nRG-41 byl útočný granát s tenkým kovovým válcovým pláštěm. Měl hmotnost 440 gramů, přičemž hmotnost výbušnin činila 150 gramů. Reakční čas zápalu po odhodu činil 3,2–4 sekundy. Rozptyl střepin činil až 15 metrů. \n"}
{"id": "350792", "url": "https://cs.wikipedia.org/wiki?curid=350792", "title": "Belize City", "text": "Belize City\n\nBelize City je největším městem středoamerického státu Belize. Je správním centrem stejnojmenného distriktu Belize. Belize City je významným přístavem a průmyslovým, finančním i dopravním centrem celé země.\n\nMěsto leží na pobřeží Honduraského zálivu blízko ústí řeky Belize, zároveň je vstupní branou do belizského mořského národního parku Belizský bariérový útes (největší korálový útes na západní polokouli).\n\nBelize City bylo založeno v polovině 17. století britskými dřevorubci poblíž mayské vesničky \"Holzuz\". Toto místo bylo pro Brity ideální jako základna pro jejich kolonizaci regionu, stalo se hlavním městem jejich kolonie \"Britský Honduras\". Mělo přístup k moři, ale zároveň se proti proudu řeky dalo dostat do vnitrozemí. Belize City se za koloniální doby stalo domovem pro tisíce afrických otroků, které sem Britové přiváželi na těžkou práci v těžbě dřeva v tropickém deštném lese.\n\nPrakticky celé město bylo 31. října 1961 zničeno hurikánem \"Hattie\", který se prošel Střední Amerikou o intenzitě 5 v Saffirově-Simpsonově stupnici hurikánů. Po této přírodní katastrofě se hlavním městem v roce 1970 stal Belmopan.\n"}
{"id": "350794", "url": "https://cs.wikipedia.org/wiki?curid=350794", "title": "RG-42", "text": "RG-42\n\nRG-42 byl sovětský ruční granát z období druhé světové války, kdy nahradil nevyhovující granát RG-41.\n\nMěl hmotnost 500 gramů, přičemž hmotnost výbušné nálože činila 200 gramů. Házel se do vzdálenosti 35–40 metrů, rozptyl činil asi 30 metrů. Reakční čas výbuchu po odhodu činil 3,2–4 sekundy. \n\nVýroba těchto granátů pokračovala i po druhé světové válce v některých státech Varšavské smlouvy.\n"}
{"id": "350797", "url": "https://cs.wikipedia.org/wiki?curid=350797", "title": "RPG-43", "text": "RPG-43\n\nRPG-43 (Ručnaja Protivotankovaja Granata) byl sovětský protitankový granát z Velké vlastenecké války. K jednotkám Rudé armády se dostal v roce 1943, kdy nahradil starší model granát RPG-40.\n\nGranát RPG-43 byl válcového tvaru a na konci opatřený dřevěnou rukojetí. Vážil 1,247 kg, z toho hmotnost trhaviny činila 612 gramů. Při házení granátu došlo k rozvinutí páskové tkaniny, která stabilizovala let a zvýšila šanci na úspěch. Rozsah granátu byl omezen tím, jak daleko se mohl házet. I přes tuto nevýhodu to byla hlavní protitanková zbraň sovětské pěchoty z druhé světové války. \n\nProtitankový granát byl vyráběn a užíván i po druhé světové válce v různých světových konfliktech, např. v arabsko-izraelské válce apod.\n\n"}
{"id": "350798", "url": "https://cs.wikipedia.org/wiki?curid=350798", "title": "Stroh", "text": "Stroh\n\nStroh je značka alkoholického nápoje s rumovým aroma, který je vyráběn v Rakousku od roku 1832. Pojmenován je podle zakladatele značky, kterým byl Sebastian Stroh.\n\nObsahuje vysoký podíl alkoholu a prodává se ve třech verzích\n\nStroh 80 Original se kvůli vysokému obsahu alkoholu pije zřídka čistý, častěji se ředí, přidává do horkých nápojů jako je punč či Jagertee. Pro svou hořlavost je také součástí různých koktejlů, jako je například nepravá B-52. Využití nachází i při přípravě jídel.\n"}
{"id": "350801", "url": "https://cs.wikipedia.org/wiki?curid=350801", "title": "Winchendon", "text": "Winchendon\n\nWinchendon je město v okresu Worcester County v americkém státě Massachusetts, USA. Žije zde 9611 obyvatel (údaj z roku 2000), město bylo založeno v roce 1735.\n\nDříve mělo město přezdívku „město hraček“, dřevěné hračky se zde vyráběly, proto má i ve znaku houpacího koně.\n"}
{"id": "350802", "url": "https://cs.wikipedia.org/wiki?curid=350802", "title": "RPG-40", "text": "RPG-40\n\nRPG-40 (Ručnaja Protivotankovaja Granata) byl sovětský protitankový granát z Velké vlastenecké války. \n\nByl zaveden do výzbroje Rudé armády v roce 1940. Spolu s protitankovými puškami byl určen k likvidaci tanků nepřítele. V průběhu války se však ukázalo, že na německé tanky Panzerkampfwagen IV, Panther a Tiger jeho průraznost 22 mm už nestačí, a tak měl být v roce 1943 nahrazen modernějším typem RPG-43 s průrazností okolo 75mm. K tomu došlo jen u některých jednotek, a i tak bylo zbytečné granáty, které už vojáci měli, vyměňovat: Jako zastaralé je rudoarmějci používali proti lehkým obrněným vozidlům a často i proti pěchotě.\n\nGranát vážil 1,22 kg, hmotnost náplně činila 0,612 kg TNT. \n\n"}
{"id": "350805", "url": "https://cs.wikipedia.org/wiki?curid=350805", "title": "Červené víno (rozcestník)", "text": "Červené víno (rozcestník)\n\nČervené víno může být:\n\n\n"}
{"id": "350807", "url": "https://cs.wikipedia.org/wiki?curid=350807", "title": "Taekwondo na Letních olympijských hrách 2008 - ženy nad 67 kg", "text": "Taekwondo na Letních olympijských hrách 2008 - ženy nad 67 kg\n\nTaekwondo hmotnostní kategorie ženy nad 67 kg na Letních olympijských hrách 2008 se konalo v Beijing Science and Technology University Gymnasium 23. srpna. Do zápasů nastoupilo 16 žen, které byly omezeny hmotnostním limitem nad 67 kilogramů. Základní kolo odstartovalo v 11:00, čtvrtfinále v 16:00, semifinále v 17:30, opravné zápasy v 18.30, zápasy o bronzové medaile v 19.30 a finále v 20:30. V Taekwondo se udělují dvě bronzové medaile.\n"}
{"id": "350809", "url": "https://cs.wikipedia.org/wiki?curid=350809", "title": "RGD-33", "text": "RGD-33\n\nRGD-33 byl sovětský ruční granát, používaný v době druhé světové války. Byl vyvinut v roce 1933 z modelu 1914.\n\nHmotnost granátu činila 771 gramů, z toho hmotnost náplně 80 gramů TNT. Jeho celková délka byla 191 mm a průměr 52 mm. Granát byl házen na vzdálenost 35–40 metrů, doba výbuchu od vhozu činila 3,5–4 sekundy.\n\nGranát byl poměrně složitý na výrobu i používání, proto byl po vypuknutí války nahrazen novými modernějšími typy.\n\n"}
{"id": "350810", "url": "https://cs.wikipedia.org/wiki?curid=350810", "title": "Jiřina Fuchsová", "text": "Jiřina Fuchsová\n\nJiřina Fuchsová (* 2. října 1943 v Plzni) je americká básnířka, překladatelka, novinářka, vydavatelka a vysokoškolská pedagožka českého původu. Z Československa emigrovala v roce 1963 do Los Angeles a od r. 2013 žije trvale v Plzni.\n\n\n"}
{"id": "350817", "url": "https://cs.wikipedia.org/wiki?curid=350817", "title": "Taekwondo na Letních olympijských hrách 2008", "text": "Taekwondo na Letních olympijských hrách 2008\n\nTaekwondo na Letních olympijských hrách 2008 se konalo v Pekingské vědecké a technické univerzitní gymnázium v období od 20. srpna do 23. srpna. Zápasy se konaly v několika kategoriích, které byly omezeny hmotnostním limitem. Základní kolo vždy odstartovalo v 11:00, čtvrtfinále v 16:00, semifinále v 17:30, opravné zápasy v 18.30, zápasy o bronzové medaile v 19.30 a finále v 20:30. V taekwondu se udělují dvě bronzové medaile.\n"}
{"id": "350818", "url": "https://cs.wikipedia.org/wiki?curid=350818", "title": "Bidlo", "text": "Bidlo\n\nBidlo může být:\n\n\n\n\n\n\n"}
{"id": "350822", "url": "https://cs.wikipedia.org/wiki?curid=350822", "title": "Rosničkovití", "text": "Rosničkovití\n\nRosničkovití (Hylidae) je čeleď žab.\n\nRosničkovití jsou rozšířeni v Eurasii, severní Africe, Severní a Jižní Americe, Austrálii a na Nové Guineji.\n\nDosahují délky 1,6 – 9 cm. Mají ploché štíhlé tělo a dlouhé končetiny, často s plavací blanou mezi prsty. Většina druhů má na koncích prstů disky. Zbarvení těla je často zelené nebo hnědé, některé druhy jsou intenzivně skvrnité. Žijí většinou na stromech a v keřích. Většina druhů snáší vejce do vody, některé leží nad vodou. Jiné druhy mají přímý vývoj. U určitých druhů se zaznamenala rodičovská starostlivost.\n\nRody rosnice a \"Nyctimystes\" se někdy řadí do samostatné čeledi Pelodryadidae.\n\nČeleď rosničkovití je rozdělena do následujících podčeledí a rodů.\n\nRosničkovití\n\n"}
{"id": "350830", "url": "https://cs.wikipedia.org/wiki?curid=350830", "title": "RPG-6", "text": "RPG-6\n\nRPG-6 byl sovětský protitankový granát vyvinutý za druhé světové války. Testováním prošel v září 1943, a do výzbroje Rudé armády byl přijat v říjnu stejného roku.\n\nJednalo se o granát s kumulativní náloží, který pronikal až 100mm pancířem. Hmotnost granátu činila 1,1 kg, přičemž hmotnost náplně byla 0,57 kg TNT. Délka granátu činila 337 mm, průměr 103 mm. \n\nGranát RPG-6 byl vyráběn a používán i dlouho po druhé světové válce.\n"}
{"id": "350835", "url": "https://cs.wikipedia.org/wiki?curid=350835", "title": "Zygote", "text": "Zygote\n\nZygote je český ambient-industriální hudební projekt, založený v zimě roku 1998 skladatelem Vladimírem Hirschem (klávesové nástroje, digitální technika) a zpěvačkou Martinou Sanollovou. Původně se jednalo o jeden ze Hirschových sólových projektů, po doplnění o vokální složku, na základě úspěchu pódiové prezentace a především díky své poněkud odlišné tvůrčí orientaci směrem k elektro-industriálnímu pojetí vytvořil samostatnou jednotku. Zygote vystupují od roku 2000, kdy nahráli první album s názvem \"Geometrie nevědomí\" jak doma, tak v zahraničí (Polsko, Německo).\n\n\n"}
{"id": "350836", "url": "https://cs.wikipedia.org/wiki?curid=350836", "title": "Lutetia (planetka)", "text": "Lutetia (planetka)\n\n(21) Lutetia je velká planetka hlavního pásu o průměru cca 100 km. Jde o planetku typu M. Objevil ji 15. listopadu 1852 Hermann Mayer Salomon Goldschmidt z balkónu svého bytu v Paříži – Lutetia také znamená v latině Paříž. Planetka byla prozkoumána 10. července 2010 během průletu evropské kometární sondy Rosetta.\n\n\n"}
{"id": "350839", "url": "https://cs.wikipedia.org/wiki?curid=350839", "title": "Fiqh", "text": "Fiqh\n\nFiqh, též fikh (doslova arabsky „poznání“), je islámská právní věda, která se zabývá výkladem šaríy.\n\nFiqh vychází v zásadě ze čtyř zdrojů. V první řadě to je Korán a sunna. Korán je svatá kniha islámu a je chápán jako písemně fixované zjevení, které Bůh lidem seslal skrze proroka Muhammada. Pokud zkoumaný čin nelze vyložit skrze korán a sunnu, přichází na řadu analogie (\"qijás\") či konsenzus (\"idžmá\"). Qijás se snaží nalézt pro zkoumanou skutečnost analogii v koránu, hadísech apod. a vyložit ji na základě podobnosti. Konsensus je pak výsledkem, na kterém se shodnou právní islámské autority.\n\nSunnité rozlišují čtyři základní právní školy (mazhaby). Každý mazhab je nazýván podle jména svého „zakladatele“. Jsou to mazhaby:\nU šíitů (Írán, částečně Irák) existuje zase Džafaríovský mazhab.\n"}
{"id": "350843", "url": "https://cs.wikipedia.org/wiki?curid=350843", "title": "Internetová páteř", "text": "Internetová páteř\n\nInternetová páteř jsou hlavní linky spojující různé části Internetu. Je tvořena velkým množstvím komerčních, vládních, vědeckých a dalších vysokokapacitních datových cest a také spojeními mezi páteřními směrovači, které se starají o přenos dat v rámci států, kontinentů nebo navzájem mezi kontinenty. \n\n\n\n\n\n\n"}
{"id": "350847", "url": "https://cs.wikipedia.org/wiki?curid=350847", "title": "Odevzdání pozůstalosti", "text": "Odevzdání pozůstalosti\n\nJako odevzdání pozůstalosti (nebo odevzdání dědictví) se v právních řádech, ve kterých se dědictví nenabývá smrtí zůstavitele, označuje přechod dědictví na dědice. Odevzdáním pozůstalosti dědic nabyl majetek náležející do dědictví nebo jeho část. Pozůstalost odevzdal dědicům soud doručením odevzdací listiny, která měla z procesního hlediska formu usnesení. Majetek zanechaný zůstavitelem se v období mezi jeho úmrtím a odevzdáním pozůstalosti dědicům označoval jako ležící pozůstalost.\n\nV českých zemích tento institut existoval do 31. prosince 1950. Jeho užití však přichází v úvahu i v současnosti v případech tzv. dodatečného projednání dědictví po osobě zemřelé do 31. prosince 1950, ve kterém soud postupuje podle právní úpravy účinné ke dni úmrtí zůstavitele.\n"}
{"id": "350848", "url": "https://cs.wikipedia.org/wiki?curid=350848", "title": "Stavovský odboj roku 1547", "text": "Stavovský odboj roku 1547\n\nStavovský odboj roku 1547 bylo povstání českých stavů proti českému králi Ferdinandu I. Habsburskému. Odboj započal v lednu 1547, když král od stavů požadoval vojenskou pomoc proti protestantům při šmalkaldské válce (1546–1547), což však bylo podle stavů v rozporu s právem.\n\nPo vítězství habsburské strany nad šmalkaldským spolkem se strana odbojných stavů začala rozpadat, až se nakonec jak šlechta, tak města králi na přelomu června a července 1547 podřídila. Šlechta byla potrestána jen mírně, zato však síla měst byla velmi oslabena.\n\nMyšlenky reformace, kterou roku 1517 započal Martin Luther, získaly během následujících tří desetiletí množství vlivných zastánců, včetně některých říšských knížat. Napětí mezi katolíky a protestanty se neustále prohlubovalo a přeneslo se i do politické roviny. Po neúspěšném vyjednávání s katolíky roku 1530 vytvořila protestantská knížata kvůli obavě z násilné protireformační politiky Habsburků šmalkaldský spolek.\n\nCísař Karel V. nakonec vojenské řešení náboženských rozporů skutečně zvolil. Získal také podporu svého bratra, římského a také českého krále Ferdinanda I. Habsburského, který však jen obtížně sháněl pro vojenskou akci prostředky, stavy v zemích Koruny české totiž nebyly Ferdinandovi příliš nakloněny. V předchozích dvou desetiletích své vlády totiž Ferdinand poměrně často od stavů požadoval poskytnutí peněz na vedení neúspěšné války s Turky, kterou panovník do značné míry vyprovokoval.\n\nNapětí mezi stavy a králem byly navíc prohlubovány náboženskými rozdíly. Oproti katolickému králi se stavy hlásily k utrakvismu, Jednotě bratrské či luteránství, takže Ferdinand v českých zemích sotva mohl očekávat nadšený souhlas s tažením proti protestantům, a tak nakonec ze svých finančních nároků ustoupil a požadoval jen svolání zemské hotovosti, kterou sice nemohl použít za hranicemi země, měla však sehrát zastrašovací úlohu proti Šmalkaldským.\n\nPřestože pozice protestantismu byly v českých zemích silné, nepřičítali protestanté v Čechách chystané válce zprvu valný význam. Ještě lhostejnější byli protestanté na Moravě. Císařská strana se navíc snažila zakrýt náboženský charakter války tím, že se jejím spojencem stal protestantský vévoda Mořic Saský. Teprve po vypuknutí šmalkaldské války roku 1546 se mezi stavy českých zemí začala šířit obava, že se válečné tažení může obrátit i proti české reformaci.\nAby Ferdinand překonal neochotu stavů svolat zemskou hotovost, nechal vzniknout fámě, že Jáchymovu (významnému těžbou stříbra) hrozí napadení šmalkaldským vojskem. Stavy však tuto informaci odmítly a hotovost nesvolaly. Král však přesto vydal příkaz, aby byla svolána hotovost v Čechách a na Moravě, ačkoli rakouské země byly z příprav války zcela vyňaty. Ferdinand navíc s Mořicem Saským uzavřel dohodu o vzájemné pomoci a donutil české stavy k této smlouvě přitisknout své pečeti, aniž by znali obsah smlouvy.\n\nČást (zejména městských) vojáků zemské hotovosti, která se mezitím velmi pomalu shromažďovala u Kadaně, navíc vypovědělo poslušnost. Ferdinand se snažil zabránit úplnému rozkladu armády a vydal příkaz k tažení do Saska, kde mělo zemské vojsko obsadit léna českého krále, která údajně uzurpoval protestantský kurfiřt Jan Fridrich I. (bratranec Mořice Saského). Král však situaci špatně odhadl, neboť mnozí vojáci vojsko po tomto rozhodnutí opustili. Rozzuřený Ferdinand donutil města, aby ve svých oddílech zjednaly pořádek, takže vojsko se skutečně přestalo rozpadat.\n\nNakonec demoralizované a chaotické vojsko přece jen 31. října 1546 překročilo saské hranice, vyplenilo Markneukirchen a díky výrazné přesile snadno porazilo vojsko saského kurfiřta. Král však neměl oprávnění použít zemskou hotovost k dalším akcím, bylo již 5. listopadu rozpuštěno a do Saska se vrátil Jan Fridrich. Při trestání neposlušnosti vojska byl král navíc velmi opatrný a mnozí aktéři byli při vyšetřování raději pominuti.\n\nŠmalkaldská válka však ještě nebyla u konce a v Sasku začal získávat Jan Fridrich navrch nad císařským spojencem Mořicem Saským, což vedlo Ferdinanda Habsburského k obavám, že by to mohlo posílit sebevědomí opozice v českých zemích. Vyjednávání s českými stavy o poskytnutí pomoci při dalším tažení do Saska bylo ovšem neúspěšné.\n10. ledna 1547 obsadil Jan Fridrich Dobroluk (jako náhradu za nezaplacené habsburské dluhy) a pronikal dál na území Koruny české do Dolní Lužice. 12. ledna proto Ferdinand vydal mandát, kterým povolal bez projednávání se stavy zemskou hotovost do pole. To už bylo zejména na pražské měšťany příliš a požadavku se vzepřeli. Stavy ve Slezsku a na Moravě navíc odmítly vybírat daně. Král se snažil vyjednávat alespoň s českou šlechtou v Litoměřicích, ta však neústupně trvala na neplatnosti královského mandátu a požadovala sněm, který by o svolání zemské hotovosti jednal. Ferdinand se tak nakonec mohl spolehnout jen na chabou dobrovolnou pomoc jednotlivců, se kterými v polovině února vytáhl do Saska.\n\nMezitím se v Praze sešli měšťané, ke kterým se připojili i šlechtici. Společně vznesli na krále požadavek, aby svolal zemský sněm, a zároveň založili stavovský spolek, který měl odbojníky chránit před královými represáliemi. 18. března se sešel i přes králův zákaz v Praze zemský sněm, který se usnesl oslabit vliv zemské vlády, ve které měli vliv královi přívrženci a posílit moc stavů. Začaly se rovněž ozývat hlasy pro sesazení krále.\n\n20. března Jan Fridrich s tichým souhlasem českých stavů obsadil Jáchymov a 24. března vpadl se svým vojskem do Čech Ferdinand Habsburský a Mořic Saský, což české stavy pochopily jako první krok k potrestání českého odboje, svolaly zemskou hotovost a požádaly moravské, slezské a lužické stavy o pomoc. Zároveň Ferdinand poslal dopis stavům, že přišel České království chránit a že Jan Fridrich již Jáchymov opustil, což však byla lež, která jen zvýšila nedůvěru stavů vůči králi. Situace se vyhrocovala i uvnitř českých stavů – rozpory mezi jednotlivými stavovskými frakcemi přibývaly a doposud neutrální stavové byli nuceni se přidat buď ke stoupencům krále nebo stavovského odboje.\n\nFerdinand doposud trestnou výpravu skutečně neplánoval, když se však 5. dubna jeho vojsko spojilo u Tirschenreuthu s císařským, byla jeho pozice posílena, takže již nemusel stavům ustupovat a 11. dubna dal stavům ultimátum: buď poslušnost králi, odvolání zemské hotovosti a zásobování habsburského vojska, nebo trest. Reakce stavů následujícího dne byla opatrnější než v minulosti – stavové odmítli odvolat zemskou hotovost, projevili však ochotu k ústupkům. 18. dubna se v Praze sešel králem svolaný zemský sněm. Stavovský spolek začal samostatně sněmování v Karolinu, po dvou dnech se však přidal ke sněmu na Hradě. Vliv radikálů slábl a navrch získávali příznivci kompromisu.\n\n24. dubna 1547 byl u Mühlberka poražen císařským vojskem Jan Fridrich, čímž skončila šmalkaldská válka. Vítězství Habsburků vneslo mezi stavy zmatek a iniciativu převzali královi přívrženci. Zemské vojsko bylo rozpuštěno, stavovský výbor fakticky zanikl a do desk zemských byl vložen zákaz nepřátelské propagandy proti králi. Ferdinand však neměl dostatek prostředků, aby mohl české stavy vojensky potrestat, a tak vyhlásil generální pardon, který se nevztahoval jen na původce povstání. Stavy tak dostaly možnost rehabilitace a mnozí šlechtici se předháněli v projevech loajality vůči králi.\n\nPoslední výspou odboje nakonec zůstala pražská města. Ferdinandovo vojsko nakonec 1. července 1547 obsadilo Pražský hrad a Malou Stranu, avšak díky šarvátkám s Pražany se triumfálního návratu král nedočkal. 2. července byly nakonec boje zastaveny a 8. července pražští konšelé předstoupili před krále.\n\nFerdinand se rozhodl vést s původci povstání soudní proces. 8. července 1547 se konalo soudní přelíčení s pražskými konšely, na které byla uvalena největší vina za povstání. Pražané se neodvážili hájit a poddali se na milost a nemilost panovníkovi, který rozhodl, že musí zrušit své závazky ke stavovskému spolku, odevzdat písemnosti stavovského výboru a postoupit králi městská i cechovní privilegia, stejně jako zásoby zbraní. Také některá královská města o několik dní později ztratila svá privilegia.\n\n20. července byli obžalováni stavové, z nichž někteří uprchli ze země, čímž se odsoudili k trestu smrti, ostatní ztratili velkou část svého majetku a dva šlechtici byli popraveni. Tím však účtování se šlechtou skončilo. Nikoli však s městy, nad kterými byla zřízena královská kontrola, byla značně omezena samostatnost jejich politiky a velké pokuty i konfiskace se pro ně stala obrovskou zátěží. Porážka odboje měla také za důsledek zavedení cenzury a tresty byla obzvláště stižena Jednota bratrská, jejíž členové hromadně odcházeli z Čech (na Moravu se protibratrská opatření nevztahovala).\n\nNevyváženost trestů vedla k ústupu měst, takže hlavní slovo ve stavech získala šlechta. Odboj zároveň vyvedl české politické myšlení z provincionalismu, takže stavové začali více přemýšlet o zahraničních souvislostech. Odboj navíc donutil Ferdinanda prosazovat centralismus a integraci rakouské monarchie mírnější formou.\n\n\n"}
{"id": "350857", "url": "https://cs.wikipedia.org/wiki?curid=350857", "title": "Vaišéšika", "text": "Vaišéšika\n\nVaišéšika (v dévanágarí वैशेषिक) je jedna ze šesti ortodoxních indických filosofických škol a historicky je příbuzná se školou logického myšlení - njájou. Zrovna tak, jako njája popisuje vaišéšika prostředky, které vedou k pravdivým závěrům. V její klasické podobě, obhajuje Kanáda v 10 knihách Vaišéšika súter (6. až 2. století př. n. l.) zásadu, že všechny objekty hmotného světa je možné rozložit na složky a dostat se až na atomární a éterické úrovně. Tento předpoklad je ve vaišéšice základním východiskem při systematické analýze vlastností (\"višéša\"), které odlišují jeden objekt od druhého. Na rozdíl od njáji připouští vaišéšika jenom dvě možnosti získání platného poznání - smyslové poznání a logické odvození. \n\nVaišéšický systém analytického rozboru vlastností se vyvíjel nezávisle na njáje a je starší. Přesto jsou si oba systémy velmi podobné, protože jejich zavěry, týkající se metafyzických úrovní, jsou prakticky stejné. To dokazuje velké množství komentářů ze 4. až 9. století n. l.\n\nPodle klasické vaišéšiky je možné rozdělit všechny složky hmotného světa, které je možné poznat a pojmenovat (\"padártha\"), do šesti skupin: \n\n\nPrvní tři kategorie jsou hmotného charakteru (\"artha\") a ostatní kategorie vznikly logickým odvozením (\"budhjapéktam\"). Kantova tabulka kategorií uvádí čtyři kategorie: kvantitu, kvalitu, vztah a modalitu a liší se jenom v podrobnostech od této prapůvodní kategorizace analytického rozboru.\n\nVaišéšika rozeznává devět součástí hmotné přírody (\"dravja\"): \n\nPrvních pět součástí (\"bhúty\") je možné rozeznat podle jejich specifických vlastností poslední tři nelze specifikovat (\"vibhúty\").. \n\nVe Vaišéšika sútrách je zmíněno sedmnáct specifických vlastností (kvalit) (\"gun\") hmoty:\n\nV pozdější komentářích (\"prašastapáda\") bylo doplněno dalších sedm: \n\n\n\n"}
{"id": "350859", "url": "https://cs.wikipedia.org/wiki?curid=350859", "title": "Dnipro-Arena", "text": "Dnipro-Arena\n\nDnipro-Arena () je multifunkční stadion ve městě Dnipro na Ukrajině. Používá se zejména pro fotbalové zápasy, hostí domácí zápasy klubu FC Dnipro. Stadion má kapacitu 31 tisíc návštěvníků. Otevřen byl v roce 2008, nahradil tak starý stadion Metalurh z roku 1940.\n\nDne 20. srpna 2008 se zde měl hrát zápas mezi Polskem a Ukrajinou, ale nakonec byl přesunut do Lvova. V roce 2012 se zde mělo konat Mistrovství Evropy ve fotbale 2012, ale UEFA požadovala kapacitu minimálně 33 tisíc míst. Od války na východní Ukrajině hraje FC Dnipro své zápasy v kyjevském Národním sportovním komplexu Olimpijskyj.\n\n"}
{"id": "350860", "url": "https://cs.wikipedia.org/wiki?curid=350860", "title": "Vrtejši", "text": "Vrtejši\n\nVrtejši (\"Acanthocephala\") je kmen živočichů z nadkmene Platyzoa, skupiny Gnathifera. Známe asi 1100 druhů, všechny jsou parazitické a v dospělosti žijí výhradně ve střevě obratlovců, u člověka jsou nalézáni jen ojediněle, zato jsou častými parazity například ptáků a ryb.\n\nJsou to gonochoristé. Mají nepravou tělní dutinu - pseudocoel.\n\nVrtejši mají v dospělosti válcovité tělo a bývají zbarveni bíle či v různých stupních žluté. Tělo se dá rozdělit na přední praesoma a zadní metasoma. Zatímco metasoma je sídlem především rozmnožovací soustavy, v praesomě se nachází chobotek (proboscis), jeho pochva, mozková zauzlina a podobně.\n\nChybí trávicí soustava, cévní soustava i dýchací soustava. Vylučovací soustava je protonefridiální. \n\nMají zatažitelný chobotek se zpětnými háčky, pomocí něhož nasávají živiny z těla hostitele.\n\nVrtejše je možné dělit do tří tříd:\n\n"}
{"id": "350865", "url": "https://cs.wikipedia.org/wiki?curid=350865", "title": "Heroes of Might and Magic (Game Boy Color)", "text": "Heroes of Might and Magic (Game Boy Color)\n\nHeroes of Might and Magic a Heroes of Might and Magic II byly hry pro Game Boy Color vycházející z raných dílů série Heroes of Might and Magic.\n\nHodnocení her se výrazně liší, například GameSpot udělil hře slabou známku 4,6 bodů kvůli špatně rozeznatelné grafice a na kapesní hru příliš složitou hratelnost, zatímco BonusWeb hře udělil relativně vysokou známku 83 %.\n\nDruhý díl dosáhl většinou lepších hodnocení, například Game Vortex udělil hodnocení 4/5.\n"}
{"id": "350866", "url": "https://cs.wikipedia.org/wiki?curid=350866", "title": "EBONE", "text": "EBONE\n\nEBONE (European Backbone) byla evropská internetová páteřní síť. Aktivována byla v září 1992 a odpojena v červenci 2002. Některé její části byly prodány jiným společnostem a fungují dodnes.\n\nPrvní setkání za účelem formování sítě EBONE se konala 1. září 1991 a poslední spoj v prvotní podobě EBONE byl propojen v neděli 26. září 1992 mezi městy Londýn a Montpellier. Technické a kontrolní centrum se nacházelo v \"Hoeilaartu\" (Belgie) a v \"Sales & Management Office\" (Londýn).\n\nV říjnu 2001 získala EBONE telekomunikační společnost KPNQwest.\n\nBěhem „internetové horečky“ vyhlásila společnost KPNQwest bankrot. V červnu 2002 bylo prohlášeno, že síťové operační centrum bude vypnuto a celá EBONE bude deaktivována.\n\nZaměstnanci síťového centra se ještě po několik týdnů snažili udržet EBONE v chodu, ale byli opětovně vyzváni k vypnutí sítě a opuštění budov, což nakonec učinili 2. července 2002.\n"}
{"id": "350874", "url": "https://cs.wikipedia.org/wiki?curid=350874", "title": "Sulak", "text": "Sulak\n\nSulak (, ) je řeka v Dagestánu v jižním Rusku. Je dlouhá 169 km od soutoku zdrojnic. Povodí řeky je 15 200 km².\n\nVzniká soutokem řek Avarské Kojsu a Andijské Kojsu, které pramení na Velkém Kavkaze. Nejprve teče Hlavním sulackým kaňonem, který je hluboký 700 až 1500 m, a potom pokračuje Achetlinskou soutěskou, Čirkejským rozšířením a Malým sulackým kaňonem. Pod horami protéká širokou terasovitou dolinou. V nížině se rozvětvuje na ramena a břehy jsou porostlé rákosím a často zaplavované tzv. plavni. Ústí do Kaspického moře, přičemž vytváří deltu.\n\nZdrojem vody jsou sněhové a dešťové srážky. Průměrný roční průtok vody ve vzdálenosti 123 km od ústí činí 176 m³/s. Nejvyšších vodních stavů dosahuje od dubna do září s maximem v červnu a v červenci. Průměrná kalnost dosahuje 450 g/m³, maximální až 45 000 g/m³.\n\nVyužívá se k zavlažování a zásobování měst Machačkala a Kaspijsk vodou. Na řece leží město Kiziljurt. Byly vybudovány Čirjurtovská a Čirkejská vodní elektrárna.\n"}
{"id": "350875", "url": "https://cs.wikipedia.org/wiki?curid=350875", "title": "Heroes of Might and Magic", "text": "Heroes of Might and Magic\n\nHeroes of Might and Magic (zkráceně HoMaM), později Might & Magic Heroes, je série tahových strategických her od společnosti New World Computing odehrávající se ve světě Might and Magic. V roce 1996 byla NWC koupena 3DO. V roce 2003 3DO zkrachovalo a série byla prodána Ubisoftu.\nHry této série jsou čistě fantasy hrami, přestože svět Might and Magic obsahoval sci-fi prvky.\n\nSérie byla původně určena pro DOS a v současnosti Windows, nicméně existují porty pro Mac OS a Heroes of Might and Magic III byl portován na Linux. Byly vytvořeny remaky pro Game Boy Color a Playstation 2.\n\nTato série patří do žánru tahových strategií a v podstatě obsahuje i RPG prvky. Hrdinové, jež hráč ovládá, mohou najímat armády, rozmisťovat je na mapě, obsazovat surovinová naleziště a nepřátelská města, bojovat s NPC monstry nebo s ostatními hráči. Hrdinové se se ziskem úrovní a zkušeností vylepšují a získávají různé bonusy, jež se pak sčítají se statistikami jednotlivých jednotek v jeho armádě. Totéž platí i pro vlastnosti z předmětů, jež se rovněž přenáší na armádu. Vyspělí a zkušení hrdinové bývají zpravidla výrazně silnější než nezkušený oponent.\n\nPřed vytvořením nové hry zpravidla hráč začíná s hrdinou na první úrovni a s městem z vybrané strany (počet stran a jejich kompozice se liší v každém dílu série). V prvním díle byly strany pouze čtyři, v datadisku třetího dílu \"\" jich bylo dokonce devět. Každý typ města nabízel různou paletu jednotek, jež hrdina rekrutuje jako své vojáky, i unikátní třídy hrdinů, jež jiná města nemohla za normálních okolností najmout. Kromě toho každé město nabídlo hráči některé unikátní vlastnosti, jež nikdo jiný nemohl mít, i vrozenou inklinaci k některým třídám kouzel nebo schopností hrdinů. V neposlední řadě hraje město důležitou roli jakožto zdroj příjmu. Na mapě se zpravidla nachází i několik neaktivních neutrálních měst, jež musí jednotliví hráči dobýt, aby si zlepšili své postavení. Protože na mapách bývá mnoho měst různých ras, není neobvyklé vídat smíšené armády\n\nVe většině map znamená ztráta všech měst a hrdinů porážku a dobytí všech nepřátelských měst a zajmutí hrdinů vítězství. V kampaních nebo speciálně navržených mapách může být cílem k vítězství splnění úkolu nebo několika úkolů. Často se to týká zisku speciálního artefaktu (Heroes I a II), grálu (Heroes III a IV) nebo Ashiny slzy (Heroes V). Tento artefakt bývá dobře schován pod zemí a hráč jej musí najít. Vodítkem mu jsou speciální obelisky, jež postupně ono místo odhalují na puzzle mapě. Artefakt pak zpravidla hráč vystaví v jednom ze svých měst a jeho prostřednictvím inkasuje nejrůznější bonusy v příjmu nebo produkci jednotek, čímž může zcela zvrátit průběh hry. V prvních dvou dílech měl artefakt hrdina pouze ve svém držení a do města se nevystavoval.\n\nVšechny jednotky a budovy ve městě si hráč kupuje za suroviny, jichž je celkem sedm druhů. Základními surovinami je zlato, dřevo, a kamení. Mezi vzácnější suroviny patří krystaly, drahokamy, síra, a rtuť. Nejvíce jsou potřeba k výstavbě budov v závěrečných fázích, aby si hráč mohl koupit nejsilnější bojovníky, aby si hráč mohl postavit některé ze silnější nestvůr a bojovníků do své armády, nebo při stavbě kouzelnické věže, kde se hrdinové učí používat svá kouzla. Rozmanitost surovin se napříč díly hry mění, v pátém díle jich je všech 7, v šestém pouze 4 (což vyvolalo mnoho negativních ohlasú) a v plánovaném sedmém díle jich má být znovu 7, ale s pozměněnými jmény vzácných surovin (například Dragonsteel).\n\nVšechny hry Heroes of Might and Magic jsou rozděleny na tahy. Na herní mapě představuje jeden tah jeden herní den, kdy každý z hrdinů obdrží určité množství bodů pohybu, které určují, jak daleko se v tomto tahu může pohnout. Svou roli v tom hrají i typy terénů (po travnaté louce se jde mnohem lépe než po písčité poušti). Během jednoho tahu hráč může postavit jednu budovu v každém ze svých měst. Jednotliví hráči se při tazích střídají a ostatní čekají, až předchozí hráč svůj tah dokončí.\n\nPři střetu se skupinkou nestvůr nebo s nepřátelským hrdinou začíná boj, který rovněž probíhá na základě tahového systému. Začíná hráč, který má na své straně nejrychlejší jednotku, v případě shody začíná útočník. Hráči se pak střídají v tazích podle pravidel (u Heroes I až IV): Na tahu je jednotka s největším parametrem rychlosti, která ještě v kole nehrála. Pokud je shoda, má přednost ten hráč, který předtím nebyl na tahu. Pokud má tento hráč takových jednotek více, je na tahu ta jednotka, která byla na začátku boje v sestavení armády na vyšší pozici. Po odehrání se všemi svými jednotkami končí jedno kolo boje a začíná kolo další dle stejných pravidel. Během každého kola se do bitvy může jednou zapojit každý hrdina (vyjma čtvrtého dílu) a seslat mocná kouzla, kterými ničí nebo oslabuje své nepřátele, nebo naopak posiluje své vlastní vojsko. Boj končí, když jsou všichni vojáci jednoho hrdiny poraženi, nebo se hrdina rozhodne utéct z boje.\n\nHrdinové v průběhu hry získávají zkušenosti. Zdrojem mohou být různé objekty na mapě, truhlice s poklady a zejména boj. Když hrdina získá dostatečné množství zkušeností, postoupí automaticky o úroveň výše a získá bonus k jedné ze svých čtyř základních vlastností. Jedná se o sílu a obranu, jež definuje útočnou schopnost a schopnost se bránit, nebo o Sílu kouzel a znalosti ovlivňující jen hrdinu, jenž je díky nim lépe schopen formou kouzel podpořit v bitvách své jednotky. Od druhého dílu přibyly i sekundární vlastnosti, jež se postupně učí. Mají tři (ve čtvrtém díle pět) úrovně a poskytují hrdinovi, jeho armádě či celkově hráči konkrétní vylepšení.\nKromě základních a sekundárních vlastností hrdinu a jeho jednotky charakterizuje ještě štěstí a morálka. Ovlivňují je navštívené objekty, hrdinovy artefakty, kouzla, sekundární schopnosti, stavby v hradech nebo v případě morálky i skladba jednotek v armádě. Kladná morálka se projevuje tím, že v daném kole jednotka dostane možnost vykonat druhý tah, zatímco při projevu záporné morálky jednotka v kole tah nevykoná. Zdali je tento faktor uplatněn, hráč pozná díky charakteristické animaci nad hlavou jednotky. Kladné štěstí se projeví zdvojnásobením škod útočící jednotky (ve čtvrtém díle snížením inkasovaného poškození na polovinu) a při záporném štěstí jednotka udělí pouze poloviční škody (ve čtvrtém díle inkasuje dvojnásobné škody).\n\nDesign série vychází ze hry King's Bounty (1990) od společnosti New World Computing.\n\n\n\n\n"}
{"id": "350878", "url": "https://cs.wikipedia.org/wiki?curid=350878", "title": "Salavat", "text": "Salavat\n\nSalavat ( , ) je město v Rusku, třetí největší město republiky Baškortostán. Podle sčítání lidu z roku 2002 zde žilo 158 600 obyvatel. Město bylo založeno v roce 1948 a bylo pojmenováno podle baškirského národního hrdiny Salavata Julajeva. Dopravu ve městě zajišťují tramvaje.\n\n"}
{"id": "350879", "url": "https://cs.wikipedia.org/wiki?curid=350879", "title": "Světozor (rozcestník)", "text": "Světozor (rozcestník)\n\nSvětozor může být:\n\n"}
{"id": "350880", "url": "https://cs.wikipedia.org/wiki?curid=350880", "title": "Kalivoda", "text": "Kalivoda\n\nČeské příjmení Kalivoda nese více různých osobností:\n\n\n\n"}
{"id": "350881", "url": "https://cs.wikipedia.org/wiki?curid=350881", "title": "Motorová jednotka Leipzig", "text": "Motorová jednotka Leipzig\n\nTřívozové motorové jednotky typu Leipzig vznikly jako reakce na úspěch zavedení rychlých spojů vedených zpočátku motorovou jednotkou ř. 877 (Létající Hamburčan) mezi Hamburkem a Berlínem a následného vytvoření celoněmecké sítě rychlých spojů s jednotkami typu Hamburg. Omezená kapacita jednotek vedla k situacím, kdy byly spoje vyprodané na týdny dopředu. K uspokojení zájmu objednaly německé dráhy třídílné jednotky s vyšší kapacitou.\n\nJednotka typu „Leipzig“ vznikla na základě jednotek typu Hamburg přidáním středního článku. Vylepšení motoru G05 na typ G06 s téměř o polovinu vyšším výkonem a pouze o málo vyšší hmotností umožnilo stavbu třídílné jednotky. Nové motorové jednotky nabízely 139 míst k sezení, z toho pouze 30 ve druhé třídě a nově 109 ve třetí třídě. Původně dokonce Německé říšské dráhy, DRG, uvažovaly o čtyřdílné jednotce s oddělenou jídelnou, přesto byly nakonec jednotky dodány jako třídílné. Později se DRG k této myšlence vrátily, avšak tyto plány přerušila 2. světová válka. Uspořádání jednotek bylo následující:\n\n\n\n\nJednotky 153 a 154 byly vybaveny dieselelektrickým pohonem, 233 a 234 hydronynamickým pohonem s měniči.\n\nOd 15. května 1936 byly jednotky nasazeny na trať Berlín–Vratislav–Bytom (Berlin–Breslau–Beuthen) v rámci tehdejší sítě rychlých motorových vlaků „FDt“-Netz. Jednalo se o jediný typ jednotky této sítě s třetí třídou. Jízdní doba byla stanovena 4:17 h, cestovní rychlost vlaku dosáhla 109 km/h. 22. srpna 1939 byl provoz těchto vlaků zastaven z důvodů blížící se války.\n\nJednotku 137 153 převzaly po roce 1945 sovětské železnice a označily ji DP-15. V polovině února 1946 byla převezena do města Ramenskoje, kde byla přerozchodována a od srpna téhož roku byla nasazena na transkavkazské spoje, kde jezdila až do svého vyřazení. 137 234 přešla po válce do majetku Polských státních drah PKP. Obě zbývající jednotky Deutsche Reichsbahn se vrátily po roce 1949 do dálkové dopravy, zprvu jako FDt 54/55 Berlin - Praha, později na vnitrostátních spojích. V roce 1955 se v rámci poválečných výměn vozidel vrátila z Polska jednotka 137 234. V červnu následujícího roku byla dokončena oprava, při níž byl do jednotky přidán čtvrtý článek upravený z vozu 137 226b jednotky Hamburg. Jednotka byla nasazena na spoj FDt 54/55 Vindobona. V roce 1959 byla odstavena a přebudována na vládní vlak. V roce 1970 obdržela nové označení 183 251. 6. 12. 1973 byla vyřazena a sloužila jako klub mládeže na pobřeží Baltského moře. V roce 1993 byla restaurována. Jednotka 137 154 byla vyřazena v roce 1962.\n\n"}
{"id": "350886", "url": "https://cs.wikipedia.org/wiki?curid=350886", "title": "Země Koruny české za vlády Ferdinanda I.", "text": "Země Koruny české za vlády Ferdinanda I.\n\nZemě Koruny české prožívaly za vlády Ferdinanda I. (1526–1564) počátek několikasetleté habsburské vlády nad nimi. Ferdinand I. Habsburský chtěl Korunu českou začlenit do nově se utvářející habsburské monarchie, mnohem více se však – zejména v prvních letech své vlády – musel soustředit na sérií válečných střetů s Osmanskou říší. Ferdinandovy zvýšené finanční nároky, spojené s válečnými výdaji, nakonec daly vzniknout opozici českých stavů, která nakonec přerostla roku 1547 v odboj. Král nakonec stavovské povstání potlačil, posílil svou moc zejména na úkor měst a vítězství nad stavy mu také dovolilo pozvolna obnovovat katolické instituce v českých zemích. V náboženské otázce musel být Ferdinand opatrný, nicméně vytrvale se snažil posílit pozice katolicismu, popř. utrakvismu, a snažil se naopak co nejvíce zabránit šíření učení luteránů, novokřtěnců či Jednoty bratrské.\n\nZa Ferdinandovy vlády se Koruna česká nacházela mimo hlavní evropské obchodní stezky a řemesla ve městech díky svazujícím cechům stagnovala. Počínaly se však rozvíjet nové formy hospodaření, zejména rybníkářství. Pozvolna nastával také kulturní rozkvět, z Itálie pronikal do českých zemí humanismus, což se ve výtvarném umění projevilo přechodem od gotiky k renesanci.\n\nSmrtí Ludvíka Jagellonského v bitvě u Moháče 29. srpna 1526 se rozpadla česko-uherská personální unie, a stavy zemí Koruny české musely řešit otázku nástupnictví. Do hry vstupoval především Ferdinand Habsburský, který ve střední Evropě usiloval o vybudování druhého těžiště habsburského panství a snažil se uplatnit svůj dědický nárok na české země, jenž byl dojednán roku 1515 při jeho svatbě s Annou Jagellonskou. Tento nárok vedl k názorovému rozštěpení Koruny české, protože stavy přivtělených zemí se rozhodly Ferdinanda přijmout jako dědice trůnu, avšak české stavy dědické nároky Anny Jagellonské neuznaly a prosadily své právo zvolit si panovníka, v případě úmrtí panovníka bez dědiců.\n\nFerdinand měl přesto nad ostatními kandidáty na trůn Českého království výraznou převahu, takže když proti němu nakonec 23. října 1526 při volbě stanuli bavorští kandidáti, byl českým králem proklamován Ferdinand. České stavy si na zvoleném kandidátovi ještě vymohly volební kapitulaci (obsahující zejména potvrzení platnosti zemských svobod a privilegií), avšak po své korunovaci 24. února 1527 dosud ústupný Ferdinand změnil strategii.\n\nJiž 1. ledna 1527 vydal nový dvorský řád (Hofstaatsordnung), kterým byly zřízeny centrální dvorské úřady, jež byly nadřazeny zemským vládám a úřadům. 25. března 1527 pak byl v Praze zřízena Česká komora, která spravovala majetek a finance českého krále a byla podřízena Dvorské komoře, nikoli stavům. Zároveň nový král vznesl požadavek na stavy, aby mu byly poskytnuty finanční prostředky na válku proti expanzivním Turkům či proti jeho protikandidátovi na uherský trůn Janu Zápolskému. Stavy byly schopny králi odporovat jen chabě, neboť se obávaly nařčení z intrik vůči novému panovníkovi.\n\nPři své cestě po tzv. vedlejších zemích Koruny české (Morava, Slezsko, Horní a Dolní Lužice), během které přijímal holdování zemských stavů, zvolil Ferdinand mírnější postup, neboť v těchto zemích působili agenti Jana Zápolského, kteří se snažili podnítit vůči Ferdinandovi opozici. Ferdinand byl proto donucen k některým ústupkům (zejména v náboženské otázce), avšak své nástupnické právo a požadavek berně na válku v Uhrách neústupně hájil.\n\nVybírání válečné daně bylo tedy nakonec zahájeno, její výnos však nebyl tak vysoký, jak si král přál. Zpočátku velmi úspěšná ofenzíva do Uher proti Zápolskému proto záhy kvůli nedostatku peněz skončila. Zápolského se sice z Uher podařilo vyhnat, avšak ten uzavřel spojenectví s Turky a vojenský konflikt tudíž nebyl zdaleka u konce.\n\nProtože podpory ze zahraničí se Ferdinandovi nedostávalo, snažil se od zemských stavů vymoci další válečnou daň, avšak tu od českého sněmu získal jen za cenu vážných ústupků – král se zavázal hájit kompaktáta, nedosazovat cizince do zemských, královských a městských úřadů a zachovávat privilegia. Vůči králi se začala tvořit opozice, která začala obratně využívat Ferdinandovy stále zoufalejší potřeby financí. Přesto nebyl Ferdinand zcela neúspěšný. Získal zpět především mincovní regál a pravomoc nad židy, čímž získal významné finanční zdroje nezávislé na vůli stavů.\nFerdinandovo úsilí o zisk celých Uher nakonec skutečně vedlo k válce. Král totiž předložil sultánu Sulejmanovi I. požadavek, aby Turci opustili jimi obsazená města, čímž jej vyprovokoval k obrovské ofenzívě. Ferdinand záhy zjistil, že vzájemná solidarita křesťanských zemí je jen prázdným pojmem – podporu nezískal ani u svého bratra, císaře Karla V., a Benátky a Francie se dokonce s Turky spojily, stejně jako uherské stavy, které upřednostnily mír a přijaly zpět Jana Zápolského, který se stal tureckým vazalem. Pomoc nacházel Ferdinand pouze v těch zemích svého panství, které bezprostředně sousedily s Uhrami. Stavy zemí Koruny české považovaly válku s Turky za královu soukromou záležitost, proto odmítly králi poskytnout jak finance, tak i vojenskou zemskou hotovost.\n\nNarychlo svolané a vyzbrojené habsburské vojsko postrádající strategii tak bylo rychle donuceno k ústupu a 21. září 1529 byla obležena Vídeň. Teprve bezprostřední blízkost osmanského vojska českým zemím přiměla tamní sněmy poskytnout králi vojenskou pomoc. Avšak dříve než vojska českých zemí překročila zemské hranice, donutil blížící se podzim a problémy se zásobováním Turky se stáhnout, což Ferdinand demagogicky prohlašoval za „velké vítězství nad Turky“.\n\nFerdinand se vzápětí pokusil využít turecké hrozby ke konsolidaci své monarchie, pod záminkou společné obrany proti Turkům. Stavy českých zemí však omezení svých práv při schvalování berně jednoznačně odmítly a naopak připomněly králi, že to byl on, kdo válku rozpoutal. Ferdinandův protiútok proti stavům vedl jen k rezignaci nejvyššího purkrabí Zdeňka Lva z Rožmitálu. Úspěchů tak král dosahoval jen postupně díky trpělivému prosazování loajálních lidí do úřadů a využívání každého zaváhání stavů.\n\nZnačně úspěšnější byl Ferdinand v říšské politice. Roku 1530 se setkal s Karlem V., který souhlasil s tím, aby byl Ferdinand zvolen římským králem, což se také stalo následujícího roku, čímž se Ferdinand stal zástupcem císaře v době jeho téměř stálé nepřítomnosti v Říši. Zároveň se však v Říši stále více projevovaly prohlubující se rozpory mezi katolíky a protestanty, a to nejen při augšpurském sněmu roku 1530, ale také vznikem šmalkaldského spolku.\n\nMezitím v Osmanské říši probíhaly přípravy na mohutné vojenské tažení. Reálné nebezpečí, které z toho českým zemím vyplývalo, přinutilo české a moravské stavy poskytnout králi vojenskou pomoc. K velkému střetu mezi habsburskou (asi 100 tisíc mužů) a tureckou armádou (asi 200–300 tisíc mužů) však roku 1532 nakonec nedošlo a Turci se omezili jen na plenění Štýrska, Krajiny a Chorvatska. Ferdinand nakonec uznal nereálnost svých plánů na získání Uher, a 30. prosince 1532 uzavřel s Janem Zápolským příměří a 23. června 1533 mír s Osmanskou říší. Ferdinand uznal tureckou svrchovanost nad celými Uhrami, sultán však souhlasil s přímou habsburskou vládou v západní části Uher.\n\nPo uklidnění situace na východní hranici se Ferdinand soustředil na monarchii samotnou, kde jej tížily především dva problémy: partikularismus jednotlivých zemských stavů a dualismus královské a stavovské moci. Zřízení centrálního sněmu zemské stavy odmítly, neboť zemské sněmy by tak ztratily významný politický nástroj, který představovalo povolování vybírat daně. Úspěšnější byl Ferdinand při posilování královské moci v monarchii vytvářením byrokratického aparátu.\n\nPřestože král svou pozici v českých zemích pozvolna posiloval, mohutněla proti němu zároveň i opozice. Stavům se především nelíbilo, že panovník mnohdy jedná proti jejich radám, zazlívaly mu také rozpoutání války v Uhrách a byly znepokojeny, že se král na sněmech zajímá jen o finance a jiné důležité otázky nechává stranou. Stavy však spíše jen pasivně bránily své svobody, chyběla jim vlastní politické koncepce, a byly navíc rozděleny do frakcí (královská města, bratrská šlechta, utrakvistická šlechta aj.), které měly své vlastní zájmy.\nKromě mocenské opozice sílil v českých zemích také náboženský odpor vůči Habsburkům. Ferdinand při obsazování úřadů nejenže upřednostňoval katolíky, ale navíc potíral Jednotu bratrskou. Nadto se v českých zemích začalo významně šířit luteránství, čímž v Koruně české získával sympatie šmalkaldský spolek. Nespokojena byla také města, která se Ferdinand rovněž snažil zdanit. Navíc měšťané často ochotně přijímali nové reformační proudy.\n\nOdpor vůči Ferdinandovi se vyhrotil po dalším neúspěchu v Uhrách. Roku 1538 sice král uzavřel ve Velkém Varadíně s Janem Zápolským mírovou smlouvu, podle které měly Uhry připadnout po Zápolského smrti Ferdinandovi. Zápolskému se však v roce 1540 narodil syn, který byl po jeho smrti ve stejném roce Zápolského rádci prohlášen za krále. Ferdinand podnítil uherskou šlechtu k povstání, avšak do celé věci se vložila Osmanská říše. Turci zničili celé Ferdinandovo vojsko a zřídili v Uhrách budínský pašalík, čímž definitivně Ferdinandovi vyhasla šance na získání Uher.\n\nNejen zcela neúspěšné Ferdinandovo tažení proti Turkům roku 1543, kterého se zúčastnila také česká hotovost, ale také opět zvýšené finanční nároky krále na obranu hranic nepřátelství vůči Ferdinandovi v Čechách jen zvětšilo. Na Moravě, ve Slezsku a v Lužici se král rovněž setkával s odporem, který pramenil spíše z náboženských než z mocenských důvodů.\n\nKdyž roku 1546 Habsburkové zahájili šmalkaldskou válku proti říšským protestantům a Ferdinand donutil české a moravské stavy povolat zemskou hotovost, poskytli mu stavové vojsko ke krátkému tažení do Saska jen velmi neochotně. Když pak král žádal stavy o válečnou pomoc podruhé, stavy mu nevyhověly. 10. ledna 1547 vtrhl saský kurfiřt Jan Fridrich I. do Dolní Lužice, a když Ferdinand bez porady se stavy povolal zemskou hotovost, stavy se vzepřely: Pražané a po jejich vzoru i další města odmítli vojsko poskytnout, šlechta žádala svolání sněmu, který by o svolání hotovosti jednal a stavy na Moravě a ve Slezsku odmítly vybírat daně. V Praze vznikl stavovský spolek, který měl odbojníky chránit před královskými represáliemi, a přes králův zákaz byl uspořádán zemský sněm.\n\nPo porážce Šmalkaldských v bitvě u Mühlberka se stavovský odboj začal rozkládat. Ferdinand vydal generální pardon, který se netýkal jen původců povstání, a mnozí stavové se proto rychle začali předhánět v projevech loajality vůči králi. Poslední výspou odboje nakonec zůstala Praha, jejíž konšelé se však nakonec 8. července 1547 Ferdinandovi poddali.\n\nNa města byl také nakonec uvalen největší díl viny za povstání, byla donucena odevzdat králi privilegia, musela zaplatit vysoké pokuty a podrobit se konfiskacím a zřízení královského dozoru je zbavilo významných politických svobod. Šlechta byla oproti tomu potrestána mnohem mírněji, takže její role ve stavech výrazně vzrostla. Stavovský odboj konečně vedl také k rozšíření obzoru politického myšlení, umenšení provincionalismu a zároveň zbrzdil Ferdinandovy centralizační a integrační snahy, které již musel provádět obezřetněji.\n\nKrál nicméně využil nabyté převahy a prosadil, aby byl jeho syn Maxmilián roku 1549 přijat za budoucího českého krále a roku 1562 korunován. Výrazem nové oddanosti českému panovníkovi se stal také doprovod Maxmiliána roku 1551 při jeho cestě do Španělska. Ferdinand se rovněž snažil změnit poměr sil jednotlivých církví. Zejména se snažil potlačit Jednotu bratrskou a naopak prosazovat katolické instituce – roku 1556 uvedl do českých zemí jezuity a roku 1561 byl Antonínem Brusem z Mohelnice po více než sto letech znovu obsazen stolec pražského arcibiskupství. Ferdinandova pozice byla nakonec natolik silná, že roku 1562 vrátil městům zpět jejich privilegia.\n\nDříve než Ferdinand roku 1564 zemřel, stačil vláda v rakouských zemích rozdělit mezi své tři syny, české země získal Maxmilián II.\n\nV době vlády Ferdinanda I. stály české země stejně jako v předchozích obdobích mimo hlavní obchodní stezky. Hospodářství Koruny české se orientovalo především na export levného sukna a cínu zejména do Polska, Uher a Sedmihradska. Stejně jako v ostatních evropských zemích probíhala v zemědělství i v českých zemích specializace jednotlivých regionů na produkci určitých komodit (jižní Čechy se orientovaly na rybníkářství, východní Morava zas na produkci ovoce).\n\nStřediskem řemeslnické produkce byla města, jejíž výrobky však byly určeny téměř výhradně pro místní trhy. Hlavní slovo v řemeslech měly cechy, které však v tomto období sehrávaly spíše negativní konzervativní roli, neboť bránily inovaci technologických postupů, a manufaktury se tudíž mohly rozvíjet jen v těch odvětvích, které nepodléhaly kontrole cechů (těžba kovů, mincovnictví). Konkurence lepších dovážených výrobků proto řemeslníkům přinášela značné problémy, které pak byly ještě více prohlubovány královou snahou města co možná nejvíce zdanit. Na druhou stranu bylo řemeslnictvo zastoupené cechy nejaktivnější složkou měšťanstva.\n\nNejširší vrstvou společnosti byli poddaní. Díky hospodářskému vzestupu venkova docházelo k sociální diferenciaci, takže se mezi vesničany utvořila vrstva zámožnějších, kteří se svým způsobem života snažili přiblížit měšťanům, kteří však tento jev nelibě nesli a zakazovali vesničanům nosit luxusní oděvy. Poddaní nicméně stále nesli veškerou tíhu daní, kterou odváděla šlechta králi, a vrstva bezzemků byla odkázána na sezónní práce na vesnici i ve městech či na službu v žoldnéřském vojsku.\n\nPro mnohé šlechtice byly velkostatky již nedostačujícím zdrojem obživy, a tak hledali živobytí v byrokracii, vojsku či církevní kariéře. Šlechta se navíc začala svou hospodářskou aktivitou přibližovat aktivitě měst, čímž vznikala rivalita mezi městy a šlechtou. Měšťané se zas snažili získat politickou moc, což jim přinášelo také nepřátelství krále, které se výrazně projevilo při trestání stavovského odboje.\n\nVětšina obyvatel fyzicky strádala. Strava byla nedostatečná a lidé trpěli trvalou podvýživou. Celodenní práce neposkytovala místo volnému času a mnozí řešili své problémy alkoholem. Tyto podmínky způsobovaly, že přírůstek obyvatelstva byl jen velmi pozvolný. Nejvíce obyvatelstva přibývalo v hornických oblastech Krušnohoří a na Moravu přicházeli novokřtěnci. Obě tyto skupiny byly německy mluvící, česko-německé spory však nebyly příliš časté.\n\nZvláštní skupinu obyvatelstva tvořili židé, kteří se živili většinou lichvou či pokoutním obchodem. Židé byli konkurencí zejména pro měšťany, kteří (mnohdy úspěšně) žádali jejich vypovězení z města. Šlechta naopak z hospodářských důvodů židy chránila. Nakonec se však pražským měšťanům podařilo využít požáru Hradčan a Malé Strany k vypovězení židů z českých zemí, když vinu za požár svedli na židy, které navíc obvinili z vyzvědačství ve prospěch Turků, se kterými právě probíhal válečný konflikt. Velký význam židů pro ekonomiku země však při jejich vyhnání nebyl domyšlen, a tak když byla moc měst po stavovském odboji zlomeny, byl židům povolen návrat. Židé byli ostatně vyhnáni pouze z území Čech, neboť v ostatních zemích šlechta rozhodnutí o vypovězení nerespektovala.\n\nJiž několik let před nástupem Ferdinanda Habsburského se z německých zemí do českých šířilo luteránství, jako takové se však rozšířilo v podstatě jen ve Slezsku a Lužicích. V Čechách sice uspělo jen u malé části obyvatel (většinou u měšťanů a lidových vrstev), zároveň však mělo velký vliv na dění uvnitř utrakvistické konfese.\n\nPři Ferdinandově nástupu již utrakvismus sotva připomínal revoluční husitství. Kališníci byli pod kontrolou stavů, kteří dosazovali členy konzistoře, navíc se potýkali s nedostatkem kněžského dorostu a poklesem náboženského cítění. Lutherovy myšlenky proto na mnohé utrakvisty zapůsobily, čímž však vznikly spory mezi zastánci tradičního utrakvismu (tzv. staroutrakvismus), ve kterém probíhaly snahy o sjednocení s katolickou církví, a sympatizanty s luterstvím (tzv. novoutrakvismus). Na přelomu 30. a 40 let nakonec získali v konzistoři navrch novoutrakvisté (Václav Mitmánek), kteří si kladli za cíl vytvořit samostatnou zemskou církev, čímž by však vznikla vedle stavů další instituce, která by stála v opozici vůči katolickému králi.\n\nSnaha utrakvistů však vyšla naprázdno, neboť Ferdinand nehodlal požadavky novoutrakvistů přijmout a Mitmánka vypověděl ze země. Když král roku 1547 porazil stavovský odboj, sám se svolením stavů jmenoval roku 1554 členy konzistoře, ačkoli doposud to byla výsada stavů. Když stejný krok provedl znovu roku 1562, stavy protestovaly, jejich právo však bylo pouze zvykové a nebylo kodifikováno, takže králi své právo na volbu členů konzistoře nemohly nijak dokázat. Král tak pozvolna nabýval v konzistoři vlivu a podporoval snahy o splynutí utrakvistů s katolíky.\nLidé zklamaní neúspěšným pokusem o obrodu utrakvismu proto obrátili své sympatie k Jednotě bratrské. Také na ni mělo luteránství vliv, avšak sympatizanti s Lutherem měli možnost se projevit až po smrti konzervativního biskupa Lukáše Pražského. Jeho nástupci Jan Roh a Jan Augusta prosazovali větší otevřenost Jednoty a snažili se uplatnit větší vliv v politice, proto Jednota přijala do svých řad dvacet šlechticů. Přijímání luterských myšlenek (například přijetí zásady \"sola fide\") ovšem způsobilo dogmatickou rozkolísanost Jednoty. Bratři však byli králi trnem v oku, navíc se aktivně zapojili do odboje roku 1547, takže po porážce tohoto povstání se luteránům docela snadno podařilo svalit vinu za povstání na Jednotu. Ferdinand proto ještě téhož roku obnovil Svatojakubský mandát, který nutil Bratry k vystěhování. Bratři většinou odcházeli na Moravu, kde proběhla duchovní obroda tohoto náboženského hnutí.\n\nNa Moravu přicházeli také novokřtěnci, vyhnaní ze Švýcarska, jižního Německa a Tyrol. Šlechta si pracovitosti a zručnosti této náboženské skupiny považovala, takže když král prosazoval rovněž jejich perzekuci, byly stavy k jejich vyhnání velmi liknavé.\n\nFerdinand se krom potlačení reformace snažil také o obnovu katolické církve. Za jeho vlády přišli do českých zemí jezuité, vrátily se některé starší řády a konečně roku 1561 byl po více než stu letech znovu obsazen stolec pražského arcibiskupa.\n\nDo českých zemí pronikal z Itálie humanismus a jeho nositelem bylo v českých zemích zejména měšťanstvo. Díky knihtisku se mohla rozvíjet vzdělanost, avšak až do poloviny 16. století zcela postačovalo průměrné vzdělání pro ekonomickou činnost ve městech. Teprve v 2. polovině 16. století došlo k růstu potřeby univerzitně vzdělaných lidí a rozvoji renesance (do značné míry díky iniciativě šlechty), jejímiž představiteli byli např. Jan Blahoslav, Jiří Melantrich z Aventina, Daniel Adam z Veleslavína či Tadeáš Hájek z Hájku.\n\nVe výtvarném umění se projevoval přechod mezi gotikou a renesancí. Renesance byla záležitostí nejvyšších vrstev společnosti. Velkým podnětem se pro šlechtu stala její výprava do Janova, avšak k největšímu rozvoji renesanční kultury přispíval král, který nechal v Praze vybudovat např. letohrádek Hvězda či Letohrádek královny Anny, a později místodržitel Ferdinand Tyrolský.\n\n\n"}
{"id": "350896", "url": "https://cs.wikipedia.org/wiki?curid=350896", "title": "Malibu", "text": "Malibu\n\nMalibu je přímořské město nacházející se v okrese Los Angeles. Od centra města Los Angeles je vzdáleno cca 35 km. Malibu bylo osamostatněno roku 1991. Město je známo kvůli tomu, že je domovem mnoha celebrit. K roku 2010 zde žilo 12 645 obyvatel. Malibu je také známo pro svůj nezaměnitelný charakter; celé se totiž nachází podél pobřeží Tichého Oceánu. Celková délka města od východu k západu dosahuje 43 km.  Valná většina obyvatel Malibu žije poblíž dálnice Pacific Coast Highway, která protíná město. Město má mezi místními přezdívku  “Bu“. Díky své poloze se ve městě nachází mnoho pláží jako například Surfrider Beach, Zuma Beach, Topanga Beach, Point Dume Beach, nebo pláž County Line.\n\nOblast dnešního města byla původně obývána lidmi z kmene Chumash. První Evropan se na toto místo dostal roku 1542.\n\nPřed rokem 1928 zde stálo několik prašných silnic, nicméně v roce 1929 zde stát vyhrál soudní spor o pozemky, a mohlo se začít se stavbou dálnice, táhnoucí se podél celého pobřeží Kalifornie, dnes známé jako Pacific Coast Highway.                \n\nJedny z prvních obytných domů na území dnešního Malibu byl soukromý komplex budov Malibu Colony. Ten byl zde otevřen roku 1926. Tento komplex se nacházel jižně od Pacific Coast Highway, západně od Malibu Lagoon State Beach, a východně od Malibu Bluffs Park. Dlouho bylo Malibu Colony známo jako populární útočiště pro bohaté celebrity. Dodnes je Malibu Colony soukromým komplexem, na jehož relativně malém pozemku stojí honosná sídla mnoha slavných osobností. \n\nKvůli strmým, kamenitým, a suchým, křovím porostlým srázům pohoří Santa Monica dochází v blízkosti Malibu téměř každoročně k lesním požárům, a sesuvům půdy.\n\nJedna ze zdejších pláží, Pirate’s Cove, bývala nudistickou pláží, nicméně dnes je nudismus v celém okrese Los Angeles postaven mimo zákon.\n\nMnoho velkých pláží v Malibu je snadno přístupných, nicméně některé pláže jsou rozděleny na menší, a více kontrolovatelné plážičky. Některé pláže jsou zde soukromé, jako například pláž Paradise Cove, u které se vybírají poplatky při vstupu na pláž. Ačkoliv je přístup na většinu pláží ve městě se lze dostat bezplatně, problém rozrůstajících se veřejných pláží, je neustále ve městě debatován. Mnoho obyvatel Malibu by s radostí přijalo, aby nyní veřejně přístupné pláže v budoucnu veřejně přístupné nebyly, jelikož někteří návštěvníci zdejších pláží nemají respekt k plážím nebo soukromým pozemkům. \n\nPočasí v Malibu je obvykle příjemně teplé, a obvykle jsou léta zde suchá s průměrnou teplotou 22 °C.\n\nK roku 2010 žilo v Malibu 12,645 obyvatel. Jejich hustota je tedy 245 osoby/km.\nVysoké vlny a písčitá pláž Surfrider Beach přímo sousedí s Adamson House. To vytváří výtečný výhled na surfaře řádící na vlnách.\n\nDalším turisticky vděčným místem jsou kopce pohoří Santa Monica za městem. Mnoho pěších stezek jež se vinou mezi početnými kopci skýtají panoramatické výhledy na Tichý Oceán, pohoří Santa Monica, blízký ostrov Santa Catalina, a nebo na údolí San Fernando.\n\nCelou délkou města se také vine oblíbená dálnice Pacific Coast Highway. Také tato silnice poskytuje mnoho pěkných výhledů na oceán. Přes svou krásu je však tato silnice nebezpečná pro cyklisty.\n\nAdamson House je neobydlený komplex budov. Budovy byly postaveny v 19. století, a jejímy majiteli byly původní majitelé Malibu; rodina Ringeů. \n\nMolo v Malibu je jednou z ikon jižní Kalifornie, a je také jednou z ikon americké surf kultury. Ostatně celá oblast kolem Malibu je někdy označována za “Americkou Riviéru“. Na Surfrider Beach, která přímo sousedí s molem se sjíždějí surfaři z celého světa.\n\nLokalita Malibu byla použita v řadě filmů a televizních programech. Malibu se začalo častěji objevovat s příchodem filmů o surfingu v 60. letech 20. století. Později došlo i na další filmové žánry, dokumenty a seriály. Město je známo například z televizních seriálů Dva a půl chlapa nebo O.C., které zde byly z části natáčeny.\n\n\n"}
{"id": "350897", "url": "https://cs.wikipedia.org/wiki?curid=350897", "title": "Malibu (rozcestník)", "text": "Malibu (rozcestník)\n\nMalibu může znamenat:\n"}
{"id": "350898", "url": "https://cs.wikipedia.org/wiki?curid=350898", "title": "David Dorůžka", "text": "David Dorůžka\n\nDavid Dorůžka (* 25. ledna 1980, Praha) je český jazzový kytarista, syn Petra Dorůžky a vnuk Lubomíra Dorůžky. V letech 1999–2002 studoval kompozici a hru na kytaru na prestižní americké Berklee College of Music. Potom se přesunul do New Yorku, kde hrál s celou řadou významných jazzových hudebníků.\n\nV roce 2004 mu u labelu Cube Metier vyšla deska \"Hidden Paths\". Zahrál si na ní v triu, na bicí a kontrabas ho doprovází jeho spolužáci z Berklee. Na albu jsou skladby, které si napsal David sám a pak cover verze skladeb Coltranea, Monka nebo Björk. Album sklidilo přízeň hudebních kritiků a obdrželo hudební cenu Anděl v kategorii jazz a blues.\n\nV březnu 2008 vyšlo druhé CD \"Silently Dawning\", které získalo cenu Anděl za nejlepší jazzovou desku roku. Účinkují na něm švédská zpěvačka Josefine Lindstrand, polský basista Michal Baranski a bubeník Lukasz Zyta. Na albu je deset Dorůžkových kompozic na básně nebo texty Emily Dickinson, Jiřího Ortena a Josefine Lindstrand.\n\nZatím poslední, v pořadí třetí CD \"Wandering Song\" vyšlo v prosinci roku 2009, které bylo nahráno v listopadu 2007 ve Španělsku a zahráli si s ním v triu ještě přední španělský pianista a varhaník Albert Sanz a známý bubeník Jorge Rossy. Na albu je celkem osm kompozic, přičemž polovinu složil David Dorůžka a druhá polovina je tvořena převzatými skladbami od autorů jako jsou Herbie Nichols, Ornette Coleman a Kurt Weill.\n\n"}
{"id": "350899", "url": "https://cs.wikipedia.org/wiki?curid=350899", "title": "Džungarská brána", "text": "Džungarská brána\n\nDžungarská brána je dopravně významný průsmyk s kontinentálním klimatem v nadmořské výšce 400–500 m n. m. Tvoří hraniční přechod mezi Kazachstánem a Čínou, prochází jím frekventovaná železniční trať z Evropy do průmyslové východní Číny. Zároveň je nejvzdálenějším místem na světě od moře. Od nejbližšího mořského pobřeží je vzdálen vzdušnou čarou 2 650 kilometrů.\n\n"}
{"id": "350902", "url": "https://cs.wikipedia.org/wiki?curid=350902", "title": "Alatyr (řeka)", "text": "Alatyr (řeka)\n\nAlatyr ( , , mordvinsky \"Ратор\") je řeka v Nižněnovgorodské oblasti a v Mordvinské a v Čuvašské republice v Rusku. Je dlouhá 296 km. Povodí řeky má rozlohu 11 200 km².\n\nProtéká severní částí Povolžské vrchoviny. Ústí zleva do Sury (povodí Volhy) na 277 říčním kilometru.\n\nZdrojem vody jsou převážně sněhové srážky. Zamrzá v listopadu a rozmrzá na začátku dubna.\n\nJe splavná pro vodáky. Leží na ní město Ardatov a při ústí Alatyr.\n"}
{"id": "350905", "url": "https://cs.wikipedia.org/wiki?curid=350905", "title": "Cizinec (rozcestník)", "text": "Cizinec (rozcestník)\n\nCizinec může být:\n\n\n"}
{"id": "350906", "url": "https://cs.wikipedia.org/wiki?curid=350906", "title": "Bratři Daltonovi", "text": "Bratři Daltonovi\n\nBratři Daltonovi se pravidelně objevují v komiksech o Lucky Lukovi a jsou jeho zapřisáhlí nepřátelé. Byli vytvořeni duem Morris a René Goscinny.\n\n„Praví“ Daltonové — Bob, Grat, Bill a Emmett — se objevili v dobrodružstvích Luckyho Luka napsaných a ilustrovaných Morrisem v roce 1951. Jediný rozdíl mezi nimi a novějšími Daltony byla jejich výška, která se měnila od Boba, nejmenšího a nejnebezpečnějšího, po Emmetta (který byl v reálném životě vlastně nejmladší). Tito Daltonové byli znázorňováni jako mnohem větší hrozba, než jejich pozdější nástupci. Všichni čtyři měli velmi pochmurné postavení.\n\nNa konci příběhu se Daltonové připletli do vyvraždění Coffevillu, v Kansasu, kde byli zavražděni i dva z bratrů: Bob a Grat. Emmett zůstal zraněn a uvězněn. Bill se tohoto nájezdu neúčastnil.\n\nV pozdějších příbězích se objevují fiktivní bratranci Daltonů. Jsou to bratři: Joe, William, Jack a Averell. Vypadají přesně jako jejich bratranci a opět je každý z nich vyšší než ten předcházející, nicméně se liší v charakterech: od Joa, výbušného vůdce, až k zabedněnému Averellovi, jehož myšlenky se zaměřují hlavně na jídlo. Tito Daltonové se objevují v mnoha příbězích Luckyho Luka, od jejich častého útěku z vězení až dokud je Lucky Luke zase nepošle zpátky.\n\nDaltonové se také objevili ve vedlejší edici „\"Rantanplan\"“, stejně jako v mnoha epizodách různých animovaných sérií Luckyho Luka. V další vedlejší edici „Lucky Kid“ se objevili v příběhu zvaném „Oklahoma Jim“, kde se poprvé setkali s Lucky Lukem, ještě jako děti.\n\nNejmenší, nejstarší a nejinteligentnější z bratrů. Cholerik, který nesnáší Luckyho Luka a hloupého policejního psa Tramtabuma, který je k němu často připoutaný, aby mu zabránil v útěku z vězení. \n\nJoe se chová potřeštěně, kdykoli uvidí Luka nebo jen uslyší jeho jméno. Když je naštvaný, je to obvykle Averell, kdo dostane výprask. Jeho nejvyšší bratr má také talent rozčilovat Joa a je potřeba vynaložit hodně úsilí znovu Joa uklidnit. Zásluhou své povahy je Joe nejnebezpečnější z Daltonů. Rychle vytahuje zbraně na kteréhokoli nešťastníka, který jej rozčiluje, nejčastěji na Luckyho Luka. Naštěstí je v naštvání mizerný střelec, a častěji mine cíl, nebo je odzbrojen dříve než může vystřelit.\n\nProstřední bratři mají poněkud bezbarvitější osobnosti a normálně jsou zaměstnáni uklidňováním Joa, aby mu zabránili v napadnutí Averella, kterému bývá na rozdíl řečeno, aby sklapl. Často opakují stejnou větu. V prvním komixu byl William mistr převleků a Jack maniak na zbraně, jenže se tyto povahové rysy neudržely. Je nejasné, který je který. Když byli poprvé představeni, William byl menší než Jack, ale později, například v „Dalton City“, je Jack z těchto dvou menší. Chyba byla původně provedena Morrisem, který zpočátku představil Williama jako menšího, ale na konci jej nazval Jackem. V některých příbězích („Dalton City“, „Le prophète“ and „La légende de l'ouest“) je vidět, jak se menší velmi rychle opil.\n\nNejvyšší, nejmladší a nejhloupější z bratrů. Je posedlý jídlem a pořád se ptá: „Kdy už budeme jíst?“, což leze na nervy Joemu. Averell má hodně rád Tramtabuma, protože mají oba požitek z jídla a jsou na stejném stupni inteligence (jestli se jejich stupeň blbosti ještě dá nazývat inteligencí). Je to většinou Averell nebo Tramtabum, koho Joe zmlátí, když je naštvaný. Averell je dobrosrdečný a díky své hlouposti dokonce občas vypadá čestně, což pomáhá Lucky Lukovi v navrácení Daltonů zpět do vězení. Avšak po Lucky Lukově kritice na Averellovo kuchařské umění v „Dalton City“ se dokázal chovat dost násilně a vyhrožoval Lukovi zastřelením. Averell konzumuje dost zvláštních věcí, zásluhou svého velkého apetitu. Například celého vola, mýdlo (mockrát), hliněný hrnec s rozmačkanou kukuřicí a kousky pohřebníkova oblečení s kloboukem, na který si stěžoval, že chutná jako terpentýn.\n\nJak říká sám Averell: „Možná jsem hloupej, ale jsem hezkej!“ (\"Daisy Town\" - \"Sedmikráskov\")\n\nV pozdějších příbězích se objevuje také matka Daltonů. Na rozdíl od svých synů, Máma Daltonová je ve své oblasti populární a místní lidé ji vždy s úsměvem bohatě obdarují jídlem. Aby nevypadala jako objekt charity, Máma \"nakupuje\" se starou zbraní tak, jako její synové vykrádají banky. Zákazníci a obsluha jen zvednou ruce nad hlavu a opětují jí s úsměvem.\n\nMáma se později vrátila k opravdovému zločinu, když dovolila svým synům, aby se oblékli jako ona, za účelem lehčího vybírání banek (bankéři váhali přiznat, že byli okradeni starou ženou).\n\nNejradši má Averella. Ke svým synům se chová, jako by byli stále děti: umývá jim ústa mýdlem pokud používají sprosté slova a dokonce pohlavkuje Joa.\n\nNikdy neukázán, ale často zmiňovaný je otec Daltonů. Joe je mu pravděpodobně nejpodobnější. Byl to kasař, ale rozhodl se vyzkoušet dynamit a byl zabit.\n\nV jednom příběhu se objevil Marcel Dalton, ředitel banky ve Švýcarsku a ostuda celé Daltonovic rodiny, kvůli své čestnosti.\n\nV animovaném filmu \"La Ballade des Dalton\" (Balada o Daltonových) je zmínka o strýci Henry Daltonovi. Je vidět pouze na plakátu hledaných osob a téměř na konci je vidět jeho socha (vypadá hodně jako Joe). Je uveden jako skvělý bandita, inspirace pro Joa, Williama, Jacka a Averella. Ve filmu je bratrům řečeno, že Henry zemřel následkem oběšení (\"přirozenou smrtí\" jak komentoval Joe). Ve své závěti odkazuje svůj mohutný majetek bratrům. Ovšem jen za podmínky, že se stanou nástrojem jeho pomsty a zabijí soudce a porotu, která jej odsoudila (což se jim díky Lukovi samosebou nepodaří).\n\nBratři Daltonové se objevili v následujících příbězích Luckyho Luka:\n\n\nBratři Daltonové se v česky přeložených příbězích Luckyho Luka objevili v:\n"}
{"id": "350918", "url": "https://cs.wikipedia.org/wiki?curid=350918", "title": "Dža'far as-Sádik", "text": "Dža'far as-Sádik\n\nDža'far as-Sádik (702 Medína - 765 Medína; : جعفر الصادق) je podle šíitských sekt isná ašaríji a ismá'ílíji šestým imámem. Je to v pořadí poslední imám, kterého uznávají obě sekty; spor o jeho nástupce vedl k rozkolu v šíitských řadách.\n\nPro svou zbožnost a islámskou učenost je as-Sádik ceněn i sunnity. Je od něj odvozován Dža'farovský mazhab. Byl vzdělán v mnoha vědních odvětvích, byl též učitelem Abú Hanífy, od něhož je odvozován sunnitský hanífovský mazhab.\n\n"}
{"id": "350928", "url": "https://cs.wikipedia.org/wiki?curid=350928", "title": "Coiba", "text": "Coiba\n\nCoiba je největší panamský ostrov v Pacifiku, který administrativně spadá pod panamskou provincii Veraguas.\n\nCoiba se od panamské pevniny oddělila zhruba před 12 000 až 18 000 roky. Od té doby se na ostrovělo vyvinulo několik endemických rostlin a živočichů (např. místní želvy a opice). Ostrov byl do roku 1560 domovem indiánského kmene \"Coiba Cacique\", dokud ho španělští kolonizátoři nezotročili a postupem času nevyhubili. Během diktatury Omara Torrijose a Manuela Noriegy na ostrově fungovala věznice. Povrch ostrova pokrývá tropický deštný les, průměrná teplota je zde 26 °C a srážkový úhrn 3 500 mm/rok.\n\nCelý ostrov a okolní ostrovy a moře jsou součástí \"Národního parku Coiba\".\n\nNárodní park Coiba zahrnuje 38 ostrovů a okolní moře. Celková rozloha parku je 270 125 hektarů, z toho připadá 216 543 ha na vodní plochy a 53 314 ha je rozloha všech ostrovů (z toho samotný ostrov \"Coiba\" má rozlohu 50 314 ha). Byl zřízen v roce 1991 a v roce 2005 byl zařazen do seznamu UNESCO. Je to zachovalý ekosystém jen málo ovlivněný lidskou činností (jak na pevnině ostrovů, tak v okolních vodách – vyskytují se zde např.: keporkak, vorvaň obrovský, kosatka dravá, kulohlavec Sieboldův, manta obrovská, delfín skákavý, delfín pobřežní). Na ostrově žije několik endemických druhů – např. vřešťan coibský či aguti panamský.\n\nZ chráněných druhů zde bylo napočítáno např: 69 mořský ryb, 45 měkkýšů nebo 13 korýšů.\n\n"}
{"id": "350935", "url": "https://cs.wikipedia.org/wiki?curid=350935", "title": "Antifona", "text": "Antifona\n\nAntifona (řecky ἀντίφωνον) znamená „proti-zvuk“. V užším smyslu je to krátké zvolání, vyňatý verš z Písma svatého, který se zpívá nebo recituje před a po žalmu během modlitby liturgických hodinek (viz Liturgia horarum, breviář)\n\n\n"}
{"id": "350936", "url": "https://cs.wikipedia.org/wiki?curid=350936", "title": "Státní fondy České republiky", "text": "Státní fondy České republiky\n\nStátní fondy České republiky jsou právnickými osobami, které sdružují majetek k určitému účelu. Jejich účelem je důsledné oddělení majetku pocházejícího z některých vázaných zdrojů, například strukturálních fondů Evropské unie nebo speciálních poplatků či výnosů.\n\n\n\nPodle stanoviska Nejvyššího státního zastupitelství majetek akciových společností, obecně prospěšných společností, nadací, nadačních fondů, sdružení a zájmových sdružení právnických osob, v nichž má stát majetkovou účast nebo členství nebo je jejich zakladatelem, se z hlediska trestního práva nepovažuje za majetek státu.\n\n12. května 2006 vetoval prezident republiky Václav Klaus novelu zákona 241/1992 Sb., protože v kinematografii neshledává oproti jiným oblastem kultury, sportu a podnikání zvláštní veřejný zájem a návrh zákona měl další závažné nedostatky.\n\nV červenci 2008 vláda podpořila návrh ministra kultury na zrušení státního fondu kultury. K jeho majetku patří například kubistický Dům U Černé Matky Boží, palác U Hybernů a Národní dům na Vinohradech.\n\nZrušení pozemkového fondu navrhovalo Ministerstvo financí ČR již v roce 2003 v rámci reformy veřejných financí současně se zrušením Fondu národního majetku a České konsolidační agentury, protože všechny tři tyto instituce byly určeny pro specifický účel v rámci transformačního procesu. Vláda tehdy na základě žádosti ministra zemědělství Jaroslava Palase rozhodla o prodloužení činnosti pozemkového fondu do konce roku 2009. Ministr zemědělství a zároveň předseda prezidia fondu Petr Gandalovič v lednu 2008 označil skončení činnosti fondu v roce 2009 za nereálné, navrhl prodloužení jeho činnosti do konce roku 2012 a namísto jeho zániku jen jeho transformaci v novou, menší instituci.\n\nV roce 2012 Nejvyšší kontrolní úřad zveřejnil, že prověřil hospodaření v letech 2008 až 2010 u 4 ze 6 existujících státních fondů, a to Státního fondu rozvoje bydlení, Státního fondu životního prostředí České republiky, Státního fondu České republiky pro podporu a rozvoj české kinematografie a Státního fondu kultury České republiky. V tiskové zprávě uvedl, že kontrolované státní fondy více či méně neplní své poslání. Například fond kultury České republiky už šest let neposkytl jedinou dotaci na kulturní projekty, protože všemi svými příjmy splácel státu dřívější dotaci po krachu loterie Česká lotynka, a uzavřel několik pochybných smluv. Fond prý nefungoval proto, Poslanecká sněmovna od roku 2006 do roku 2011 nezvolila členy Rady tohoto fondu. Státní fond životního prostředí nebyl schopen dohledat mobilní majetek v hodnotě 2,8 milionu korun a podivně hospodařil s nemovitostmi.\n\nRada Asociace krajů České republiky v květnu 2008 navrhla zřídit Státní fond obnovy vodohospodářské infrastruktury.\n\nV roce 2002 Poslanecká sněmovna zamítla poslanecký návrh na zřízení Státního fondu rozvoje lesního hospodářství ČR, vláda návrh také odmítla.\n\nV poválečném Československu existovaly Fond národní obnovy a Národní pozemkový fond.\n\n\n"}
{"id": "350939", "url": "https://cs.wikipedia.org/wiki?curid=350939", "title": "Švejk ve druhé světové válce", "text": "Švejk ve druhé světové válce\n\nŠvejk ve druhé světové válce (německy \"Schweyk im Zweiten Weltkrieg\") je drama německého dramatika a básníka Bertolta Brechta. Byla napsána v roce 1943 v kalifornském exilu. Jde o velmi volnou a osobitou parafrázi či pokračování Haškova románu Osudy dobrého vojáka Švejka za světové války, který Brecht velmi obdivoval.\n\nDěj dramatu se odehrává za druhé světové války, především v Praze. Obchodník se psy Švejk a jeho přítel, nenažraný fotograf Baloun tráví většinu času v hostinci U Kalicha, kde obsluhuje paní Kopecká (jejíž románek s mladým Procházkou tvoří vedlejší zápletku hry). Švejk je kvůli neopatrným politickým komentářům zatčen gestapákem Bretschneiderem a odveden k výslechu ke gestapáku Bullingerovi, který si u Švejka objedná psa. Švejk ho spolu s Balounem ukradne českému politikovi a je za to Bullingerem (který o tom ví a tak si to objednal) zatčen a donucen odejít bojovat do Ruska. Jde (není vysvětleno proč) pěšky a sám ke Stalingradu, „aby dostihl svůj oddíl“. Na své pouti potkává opilého feldkuráta Bullingera a později i Hitlera. Hra končí sborovou Písní o Vltavě, předpovídající konec nacismu: „Dvanáct hodin má noc a pak přijde den.“\n\nAutorem zatím jediného českého překladu je Rudolf Vápeník, verše (vložené písně a veršované promluvy nacistických pohlavárů) přebásnil Ludvík Kundera. Při překladu dle vlastního tvrzení poslal Vápeník Brechtovi své připomínky ke hře – vzhledem k Brechtově neznalosti protektorátních reálií i Haškova originálního českého textu totiž hra obsahuje některé věcné chyby –, které Brecht chtěl zapracovat do revidované verze hry, zemřel ale dříve, než tuto revizi stihl dokončit.\n"}
{"id": "350948", "url": "https://cs.wikipedia.org/wiki?curid=350948", "title": "Svatý Barnabáš", "text": "Svatý Barnabáš\n\nSvatý Barnabáš (?–61) byl raně křesťanský konvertita, jeden z prvních učedníků v Jeruzalémě. Společně se svatým Pavlem se věnoval misionářským cestám na pohanská území – např. Antiochie, Malá Asie. Zúčastnili se také koncilu v Jeruzalémě, kde obhájili názor, že nežidovští konvertité nemusí přijmout židovské tradice (zejména obřízku), aby došli spásy.\n\nNarodil se na Kypru a pocházel z židovské rodiny (kněžského rodu Lévijců), jeho rodiče ho pojmenovali Josef.\nJe postavou Nového zákona. Nejvíce je mu věnováno ve Skutcích apoštolů a sv. Pavel ho také zmiňuje ve svých listech.\n\nJméno Barnabáš získal poté, co prodal všechnu svou půdu a utržené peníze věnoval církvi v Jeruzalémě. Když se Pavel po svém obrácení vrátil do Jeruzaléma, Barnabáš se ho ujal a představil ostatním apoštolům. Barnabáše pak poslali do Antiochie, aby se ujal těch mnoha pohanů, kteří uvěřili v Ježíše. Zde dostali následovníci Krista označení křesťané. Odtud se vypravil do Tarsu, aby vyhledal Pavla a přivedl ho s sebou do Antiochie. Tam oba zůstali a úspěšně kázali pohanům o Kristu.\n\nPo roce byli vysláni do Jeruzaléma, aby doručili peníze ze sbírky pro chudé obyvatele Judska. Krátce po příchodu byli posláni společně s Barnabášovým bratrancem Janem Markem na misie do Malé Asie. Při té příležitosti navštívili Kypr, město Perge v Pamfýlii, kde se od nich Jan Marek odloučil, a Pisidskou Antiochii. Odtud ovšem museli utéct před svými odpůrci do okolí měst Lystra a Derba. Pak se vrátili, aby se zúčastnili koncilu v Jeruzalémě. Tam obhájili názor, že nežidovští konvertité nemusí přijmout židovské tradice (zejména obřízku), aby došli spásy.\n\nPo nějakém čase chtěl Pavel, aby ho Barnabáš doprovázel na jeho další cestě. Jenže Barnabáš si přál s sebou vzít Jana Marka, s čímž Pavel nesouhlasil, protože je na předchozí cestě opustil. Nakonec se jejich cesty rozdělily. Pavel si k sobě vzal Silase a odešel do Sýrie a Kilíkie, zatímco Barnabáš odcestoval s Janem Markem na Kypr a Skutky o něm dále mlčí.\nDalší zmínky lze najít v a .\n\nCírkevní tradice popisuje umučení mnoha svatých. Barnabášovo umučení se řadí mezi legendy.\n\nVypráví se, že jistí Židé, kteří přišli do Sýrie a Salamis, kde Barnabáš kázal evangelium, byli velice rozčíleni jeho neobyčejnými úspěchy. Když jednou diskutoval v synagoze, přepadli ho a vyvlekli ven, kde ho po nelidském týrání v roce 61 ukamenovali. Barnabášův bratranec Jan Marek, který vše viděl, pak tajně pohřbil jeho tělo v jeskyni, kde zůstalo až do doby císaře Zenona, roku 485. Pozůstatky považované za Barnabášovy se našly v roce 488 v hrobce kláštera sv. Barnabáše v Salamis.\nTradičně je považován za zakladatele Kyperské církve a je uctíván jako patron Kypru.\n\nZdá se, že jméno Barnabáš pochází z aramejštiny, kde by znamenalo „syn proroka“. Nicméně ve je jméno překládáno jako „syn útěchy“.\nŘímskokatolická liturgie uctívá jeho památku 11. června, na východě je pak uctíván 11. dubna.\n\nTertullian a ostatní západní autoři považují Barnabáše za autora Listu Židům. To však může být tradicí pocházející z Říma (z kterých Tertullian obvykle čerpal), neboť možná právě tam měly listy své první čtenáře. Proti pravdivosti této tradice ovšem existují pádné důvody.\n\nPodle Photia (Quaest. in Amphil., 123) Barnabáš napsal Skutky apoštolů (běžně je autorství přisuzováno Lukášovi).\n\nJe také považován za tradičního autora Listu Barnabášova, křesťanského apokryfního spisku, ovšem moderní odborníci považují za pravděpodobnější, že list pochází z Alexandrie z období okolo roku 130.\n\nDalším dílem nesoucí jeho jméno je Barnabášovo evangelium, které přetrvalo v podobě dvou post – středověkých rukopisů v italštině a španělštině. Na rozdíl od kanonických křesťanských evangelií a v souladu s islámským pojetím Krista předkládá toto evangelium Ježíše ne jako syna Božího, nýbrž jako proroka a Pavla označuje za „oklamaného“. Dále říká, že Ježíš vstoupil živý do nebe, aniž by byl ukřižován, a Jidáš Iškariotský byl ukřižován místo něj.\n\nJiné prameny přivádějí sv. Barnabáše do Říma a Alexandrie. \"Clementine Recognitions\" (i, 7) ho dokonce vykreslují, jak káže v Římě během Kristova života, a Klement Alexandrijský (Stromata, ii, 20) ho popisuje jako jednoho ze sedmdesáti učedníků zmíněných v Lukášově evangeliu.\n\nV Miláně byl Barnabáš uctíván už v 5. století. V roce 1530 založil Antonín Marie Zaccaria řád barnabitů.\n\nJelikož jde o známou novozákonní postavu, lze kostely jemu zasvěcené najít po celém světě a napříč různými církvemi a denominacemi. V České republice lze nalézt farní kostel svatého Barnabáše v Těšanech, z kostelů ve světě lze jmenovat například baziliku sv. Barnabáše v italském Marinu či anglikánský kostel sv. Barnabáše v australském Sydney.\n\nSvatý Barnabáš je znázorněn např. ve staroměstském orloji, v kostele sv. Voršily v pražském Novém Městě, v Martinické kapli Katedrály svatého Víta, Václava a Vojtěcha v Praze., v Chlumu svaté Maří a v kostele svatého Václava na Smíchově.\n\nV americkém dvojdílném filmu \"Petr a Pavel\" z roku 1981 byl do role apoštole Barnabáše obsazen česko-britský herec Herbert Lom.\n\n"}
{"id": "350950", "url": "https://cs.wikipedia.org/wiki?curid=350950", "title": "Haiku (operační systém)", "text": "Haiku (operační systém)\n\nHaiku je svobodný operační systém vyvíjený jako pokračování systému BeOS. Podobně jako BeOS podporuje platformy x86 a PowerPC.\n\nVývoj započal v roce 2001 poté, co BeOS koupil Palm, Inc a posléze ukončil vývoj.\nSystém byl zpočátku vyvíjen pod názvem OpenBeOS, v roce 2004 byl projekt přejmenován na Haiku, protože ochranné známky na BeOS má stále Palm.\n\nProjekt si rychle získal popularitu, protože na rozdíl od jiných podobných projektů nestaví na jádře Linuxu či BSD, ale snaží se vytvořit zcela nový systém při zachování binární a zdrojové kompatibility.\n\nVydání první alpha verze bylo stanoveno na 9. září 2009, kdy také vyšla.. Druhá alpha verze vyšla v květnu 2010.\n\nDne 28. září 2018 vyšla první betaverze.\n\nHaiku je vyvíjen v C++ a poskytuje objektově-orientované API. Díky kvalitnímu modulárnímu návrhu lze jednotlivé části systému vyvíjet zcela nezávisle. Haiku je postavené na klonu jádra NewOS, které bylo vyvíjelo také Be. Ač je jádro v rané fázi, podporuje už některé vyspělé funkce jako třeba virtuální souborové systémy.\n\nSystém umí spouštět spoustu původních aplikací z BeOS a mnohé další byly naportovány (Firefox, VLC media player či SeaMonkey).\n\nVrstva pro ovladače není ještě hotová a poskytuje pouze omezenou funkcionalitu, nicméně díky speciálnímu rozhraní lze používat síťové ovladače z FreeBSD.\n\nhttp://www.root.cz/clanky/haiku-system-s-vuni-beos/\n"}
{"id": "350955", "url": "https://cs.wikipedia.org/wiki?curid=350955", "title": "Paralelní komunikace", "text": "Paralelní komunikace\n\nParalelní komunikace nebo paralelní přenos je v telekomunikacích a informatice proces přenosu dat, kdy je několik bitů posíláno najednou (tj. několik zároveň) pomocí komunikačního kanálu nebo sběrnice. Je v přímém protikladu se sériovou komunikací, kde jsou jednotlivé bity odesílány postupně (sekvenčně).\n\nParalelní komunikační rozhraní obsahuje několik drátů. Osmibitový paralelní kanál vysílá osm bitů (neboli jeden bajt) současně, zatímco sériový kanál posílá bity jeden za druhým. Pokud by byly oba kanály provozovány na stejné frekvenci, paralelní kanál by byl osmkrát rychlejší než sériový. Paralelní kanál obsahuje typicky další řídící signály, jako jsou hodiny, které ukazují, že data jsou platná, a možná i další signály pro řízení toku a směrové řízení přenosu dat.\n\n\nJeště před vysokorychlostními sériovými technologiemi, byla volba paralelního propojení přes sériové linky ovlivňována těmito faktory:\n\n\nKlesající náklady na výrobu integrovaných obvodů v kombinaci s větší poptávkou spotřebitelů po rychlosti a délce kabelu, vedlo ke kritice paralelního přenosu ve prospěch přenosu sériového (například paralelní port IEEE 1284 (LPT) vs. USB, Parallel ATA vs. Serial ATA a SCSI vs. FireWire.\n\nNa druhé straně, paralelní datový přenos našel uplatnění v rádiové komunikaci. Spíše než přenášet jeden bit za druhým (jako v Morseově abecedě nebo BPSK) se v současné době používají techniky jako PSM, PAM a MIMO, které posílají několik bitů paralelně (každá taková skupina bitu se nazývá symbol). Tyto techniky mohou být rozšířeny k vysílání celých bajtů (256-QAM). Techniky, jako OFDM, byly použity v ADSL pro přenášení přes 224 bitů paralelně a u DVB-T vysílající přes 6048 bitů paralelně.\n\n"}
{"id": "350956", "url": "https://cs.wikipedia.org/wiki?curid=350956", "title": "Fotografie potravin", "text": "Fotografie potravin\n\nFotografie potravin (fotografie jídla nebo kulinářská fotografie) je specializovaná oblast produktové fotografie. Hlavní využití fotografie jídla je ve specializovaných časopisech, kuchařkách, reklamě a obalech.\n\nNejlepší výsledek špičkové fotografie jídla vznikne spoluprací fotografa, kuchaře, potravinového stylisty (foodstylisty) a osvětlovače. Záleží na technice svícení, kompozičním přístupu a formě stavby obrazu z hlediska hloubky ostrosti i barevného řešení.\n\nZvláštní oblastí fotografie potravin je takzvaný „foodstyling“. Specialista v tomto oboru se věnuje komerční fotografii jídla v nejpříznivějším osvětlení. Neatraktivní organické potraviny bývají často nahrazovány plastovými nebo voskovými náhražkami. Potraviny jsou ošetřovány speciálními prostředky a laky, které jim přidávají bohatost a lesk, jsou nahrazovány kapalinami podobného vzhledu, aby snímek nejlépe vypovídal o jejich kvalitách.\n\nTento druh fotografie vyžaduje bohatý sklad rekvizit (talíře, hrnky, mísy, sklenky, doplňky, a podobně). Speciální dekorace může zajistit produkční po dohodě se zákazníkem.\n\n\n"}
{"id": "350959", "url": "https://cs.wikipedia.org/wiki?curid=350959", "title": "IDrive", "text": "IDrive\n\niDrive je počítačový systém, který je využíván pro ovládání palubních systémů ve většině soudobých automobilů BMW. Uživatelské rozhraní sestává z LCD panelu umístěného v palubní desce a ovládacího kolečka na středové konzoli.\n\niDrive umožňuje řidiči a spolujezdci ovládat např. klimatizaci a topení, audio systém, navigační systém, telefon a další.\n\nSystém iDrive byl poprvé představen v BMW řady 7 (E65/E66). Nejrozšířenější variantou systému je verze používaná od roku 2003 v řadě 5 (E60).\n\nDůvodem pro zavedení iDrive bylo nahrazení stále se zvyšujícího počtu ovladačů jednou univerzální jednotkou. Ovládací prvky důležité pro bezpečnost (jako jsou například světla) zůstaly na svém místě v blízkosti volantu. Klimatizaci, zábavu, navigaci a komunikaci však řidič nepoužívá tak často a díky tomu bylo možné je sloučit do jednotně ovládaného systému iDrive. Systém také umožňuje zobrazování podrobných diagnostických hlášení o stavu vozidla či nutnosti servisního zásahu.\n\nZavedení systému iDrive s sebou přineslo významnou kritiku ze strany uživatelů, médií i kritiků. Někteří recenzenti systém kritizují pro jeho obtížnější pochopení a odvádění pozornosti řidiče od řízení vozu. Většina uživatelů však tvrdí, že si na ovládání zvykli během jedné hodiny používání.\n\niDrive umožňuje pro komunikaci s uživatelem výběr pouze z několika světových jazyků (angličtina, němčina, francouzština, španělština, italština, čínština). Pro české řidiče tak může být jistou překážkou k plnému porozumění a pohodlnému ovládání právě absence českého jazyka. Tuto komplikaci lze v současné době vyřešit lokalizací programu řídící jednotky iDrive.\n\n"}
{"id": "350962", "url": "https://cs.wikipedia.org/wiki?curid=350962", "title": "Google Chrome", "text": "Google Chrome\n\nGoogle Chrome (anglická výslovnost [guːgl krəum]) je freeware webový prohlížeč společnosti Google. Byl založen na otevřeném renderovacím jádru WebKit, avšak od verze 28 je založen na jeho forku Blink. V desktopové verzi nabízí standardní funkce (změnu velikosti písma, záložky, správu hesel, podporu více jazyků, kódových sad včetně UTF-8, jednoduchou JavaScriptovou konzoli a průzkumník DOM struktury a další). Prohlížeč podporuje anonymní režim, ve kterém nezanechává stopy v historii prohlížení, historii vyhledávání, v souborech s HTTP cookies. Na přelomu dubna a května 2012 překonal v oblíbenosti Internet Explorer a stal se tak globálně nejpoužívanějším internetovým prohlížečem. K 7. lednu 2015 měl podle odhadů statcounteru 41,64% podíl mezi všemi webovými prohlížeči na trhu (počítače, tablety, mobily a konzole). V prosinci 2018 činil celosvětový tržní podíl Google Chrome na všech platformách 62,28 %.\n\nBývalý šéf Googlu Eric Schmidt odmítal plány na vytvoření vlastního prohlížeče, nicméně v roce 2004 se už spekulovalo o tom, že Google „něco vlastního“ chystá.<ref name=\"www.root.cz/clanky/chrome-ma-10-let-nejrozsirenejsi-prohlizec-pouziva-60-uzivatelu\"></ref> Na prohlížeči se pracovalo od roku 2006, kdy Google zaměstnal vývojáře Firefoxu Bena Goodgera a Darina Fishera. Vývojáři prohlížeč poskládali z různých open source projektů, kromě WebKitu to byly např. Netscape Portable Runtime, Network Security Services, NPAPI, Skia Graphics Engine a SQLite.\n\nPrvní oficiální beta verze pro systém Microsoft Windows vyšla 20. září 2008 a to ve 43 jazycích včetně češtiny.\n\nChrome pravidelně načítá aktualizace ze dvou černých listin (jednu pro phishing a jednu pro malware) a varuje uživatele, když se pokoušejí navštívit škodlivou stránku. Služba je k dispozici všem vývojářům pomocí veřejného rozhraní Google Safe Browsing API. Při zařazení na blacklist kontaktuje Google majitele webových stránek, protože o existenci malware nemusejí vědět.\n\nChrome obvykle vytvoří pro každou záložku ( [tæb]) samostatný proces, čímž efektivně od sebe jednotlivé panely izoluje a může též zabránit malwaru, aby se do systému nainstaloval, ale celý model alokace procesů je složitější. V návaznosti na princip nejnižších privilegií je každý proces zbaven maxima ze svých oprávnění. Může využívat procesor pro výpočty, ale nemůže zapisovat nebo číst soubory z citlivých oblastí (např. dokumenty, plocha) – jde o obdobu „Chráněného režimu“ v aplikaci Internet Explorer v systému Windows Vista a Windows 7. \"Sandbox Team\", který tuto vlastnost naprogramoval, vytvořil pomocí specifických funkcí systému obdobu vězení, ze kterého se izolovaný proces nedostane. Škodlivý software běžící v jednom panelu pak není schopen zjistit čísla kreditních karet vložených v jiném panelu, komunikovat se vstupy myši, zajistit spuštění programu při startu systému a bude ukončen po zavření panelu. Tato vlastnost vytváří uvnitř systému víceúrovňový bezpečnostní model se dvěma úrovněmi: \"uživatel\" a \"sandbox\". Sandbox může reagovat jen na výzvy uživatele. V Linuxu je pro sandboxing používán seccomp režim.\n\nPluginy, jako je Adobe Flash Player, nejsou typicky standardizovány a nemohou být umístěny do sandboxu podobně jako panely. Často musí běžet na úrovni nebo dokonce nad úrovní zabezpečení samotného prohlížeče. Pro snížení možnosti úspěchu útoku skrze plugin jsou pluginy spouštěny v oddělených procesech, které komunikují s renderovacím jádrem a to pak běží s velmi malými oprávněními ve vlastním procesu pro každý panel zvlášť. Pluginy budou muset být upraveny pro provoz v rámci této softwarové architektury v návaznosti na výše zmíněný princip nejnižších oprávnění.\n\nFunkce soukromého prohlížení s názvem „anonymní režim“ brání prohlížeči v ukládání jakékoliv informace o historii a cookies z navštívených internetových stránek. Anonymní režim je podobný soukromému procházení v aplikaci Internet Explorer 8 (a vyšší), Mozilla Firefox 3.5 (a vyšší), Opera 10.5 (a výše) a Safari.\n\n7. srpna 2019 bylo do kódu prohlížeče přidáno varování, které se zobrazilo při nastavení proměnné prostředí SSLKEYLOGFILE, což umoŽňuje únik privátních klíčů pro šifrování protokolu https.<ref name=\"textslashplain.com/2019/08/11/spying-on-https\"></ref> Nebylo ale očekáváno, že se toto varování dostane do stabilní verze prohlížeče, protože tuto techniku používají antiviry a hrozilo by, že tyto by pak musely používat jiné, méně stabilní, přístupy.\n\nStatistiky ukazují, že uživatelé mají čtyřikrát větší pravděpodobnost, že budou podvedeni ke stažení malware, než že budou ohroženi jeho použitím. V nedávné studii, Chrome 10 blokoval pouze 13 % nebezpečných adres a je na třetím místě se Safari a Firefoxem. Naopak Internet Explorer 9 blokoval 92 % malwaru s filtrováním adres a 100 % s filtrováním adres. Internet Explorer 8, na druhém místě zablokoval 90 % malwaru. Malware, který se instaluje bez vědomí uživatele, nebyl ve studii zahrnut.\n\nOd verze Chrome 17 prohlížeč nabízí vlastní funkci ochranu proti phishingu a malwaru, ale stále je co vylepšovat. V posledním testu NNS labs z 31. března 2014 skončil celkově Chrome třetí (70,7 %), jako druhý se umístil čínský Liebao (Cheetah) (85,1 %) a na prvním místě skončil IE (99,9 %).\n\nDne 30. března 2010 Google oznámil, že nejnovější vývojová verze Chrome zahrnuje Adobe Flash plugin jako součást prohlížeče, takže není nutno stahovat a instalovat ho samostatně. Flash bude aktualizován jako součást vlastní aktualizace Chrome. Podpora Javy je k dispozici v Chrome s Java 6 Update 12 a výše. Podpora Javy pod macOS byla poskytována updatem Javy vydaným 18. května 2010.\n\nZpočátku Chrome podporoval všechny pluginy NPAPI, od verze 35, kdy jejich podporu ukončil, nadále podporuje jen Pepper Plugin API (PPAPI). Pluginy NPAPI však v prohlížeči, pokud to umožňuje výrobce, nadále fungují např. Java, ale nepodporuje vkládání ovládacích prvků ActiveX.\n\nPovolit, zakázat, či ověřit aktualizaci pluginu můžete po zadání \"chrome://plugins/\" do adresového řádku prohlížeče.\n\nOd Google Chrome 3.0 mohou uživatelé instalovat motivy pro změnu vzhledu prohlížeče. Mnoho volných motivů třetích stran je k dispozici v online galerii Chrome Web Store, lze jí najít v Nastavení→Rozšíření, odkaz \"Získat další rozšíření\".\n\nOd verze Chrome 4 jsou oficiálně k dispozici i rozšíření prohlížeče. Jedná se vlastně o prográmky, které rozšiřují možnosti prohlížeče. Jde např. o různá tlačítka pro nastavení, programy na blokování reklam a flashe, RSS čtečky, předpovědi počasí, VPN, zálohy stránek nebo hry. Existují i rozšíření pro správu karet a uvolnění operační paměti, které snižují náročnost na operační paměť, za kterou je Google Chrome dlouhodobě kritizovaný.\n\nZpočátku šlo tyto programy instalovat i z jiných zdrojů, dnes hlavně kvůli bezpečnosti (od 27. května 2014 pro uživatele Windows), lze stahovat tyto programy jen z oficiálního Internetového obchodu Chrome.\n\nJsou to takové skryté nastavení prohlížeče. Lze jimi povolit či zakázat např. 3D akceleraci, úpravu dotyku, ukládání stránek ve formátu MHTML atd. Tyto funkce jsou občas nestabilní a mohou zapříčinit pád prohlížeče či vymazání údajů, proto se doporučuje jejich použití jen zkušeným uživatelům.\n\nNajdete je po zadání chrome://flags do adresového řádku prohlížeče.\n\nPočínaje verzí Google Chrome 4.1 je přidán v panelu vestavěný překladač Google Translate. Překlad je v současné době k dispozici pro 52 jazyků.\n\nChrome umožňuje vytvořit si pro své oblíbené weby či aplikace zástupce přímo na ploše, v nabídce start či v panelu snadné spuštění. Po následném kliknutí na ikonku se načte samostatné okno Chrome, bez karet, tlačítek, adresního řádku nebo nabídek. Samotné základní menu lze pak vyvolat kliknutím na ikonku Chrome v záhlaví rámce stránky.\n\nTato funkce říká webům, aby nesledovali a nesbírali o uživatelích informace např. k posílání cílené reklamy do prohlížeče, či poskytování údajů třetím stranám. Bohužel v současné době (rok 2014) Do Not Track většina webů ignoruje.\n\nChrome tuto funkci obsahuje od verze 23.\n\nJedná se o monitor všech aktivních procesů prohlížeče. Udává údaje o stránkách, rozšířeních, pluginech, jejich obsazení v paměti, zatížení cpu, gpu atd. Pomocí správce je možno zamrzlé procesy či ty co spotřebovávají moc paměti i ukončit.\n\nLze najít v Menu, další nástroje nebo lze vyvolat pomocí kláves \"Shift+Esc\".\n\nChrome podporuje správu barev podle specifikací ICC v2 na všech platformách od verze 22. Na macOSu i verzi ICC v4.\n\nProhlížeč umožňuje synchronizovat uživatelům své záložky, nastavení a historie ve všech zařízeních a systémech, prostřednictvím účtu Google.\n\nProhlížeč nemá k dispozici klasickou offline nápovědu, známou z jiných programů, ale tzv. on-line nápovědu. To mimo jiné znamená, že jí lze spustit, až když je uživatel připojen k síti. Tento handicap vynahrazuje bohatou databází nápověd, rad a řešení problémů…\n\nCentrum nápovědy lze najít v Menu položka Nápověda či na adrese support.google.com\n\nChrome využívá pro své vydávaní od roku 2009 tři kanály relací, \"dev\", \"beta\" a \"stable\". Jak už názvy napovídají, dev kanál je pro relace ryze experimentální a nové, mnoho funkcí je následně testováno a jen hrstka se dostává do stavu, že je následně uznáno jako funkční a praktické. Následně se tyto funkce dostávají i do beta relace, která je podrobena širokému testování a následně, pokud se projeví jako stabilní, jsou překlopeny do stable verze prohlížeče.\n\nRychlost celého procesu je proměnlivá, ale v kostce lze říci, že se od roku 2010 dev verze objevují zhruba jednou až dvakrát týdně, beta a stable verze v průměru jednou za 6 týdnů. Samozřejmě beta verze je oproti stable asi o měsíc posunutá.\n\nMimo těchto kanálů je tu ještě verze \"canary\", jedná se o tzn. noční vydání, je aktuálnější než verze dev, může být nainstalována souběžně s verzí stable, ale na druhou stranu nemůže být výchozím prohlížečem. Samozřejmostí pak jsou občasné chyby a zamrzání, to ale to k vývojové verzi tak nějak patří. Aktualizuje se většinou každou noc.\n\nChrome obsahuje funkci automatické aktualizace prohlížeče, to mimo jiné znamená, že pokud program zjisti novou verzi je ihned stažena a po restartu ihned funkční. Tato funkce má zajistit, že jste neustále chráněni nejnovějšími aktualizacemi zabezpečení. Vše se děje na pozadí a uživatel není tímto procesem nějak rušen. Aktualizaci lze zkontrolovat i ručně, stačí v hlavním Menu vybrat možnost \"O aplikaci Google Chrome\".\n\nProhlížeč Chrome od své 9. verze může využívat i Internetový obchod Chrome, odkud lze zdarma i za peníze stáhnout nové motivy vzhledu, rozšíření, nebo například i hry.\n\nPrvní verze byla uvolněna v prosinci 2010, ale teprve od verze 24 je Chrome skutečně připraven k plnohodnotnému využívání ve firemní sféře. K dispozici jsou instalační balíčky MSI jak pro 32 tak i 64bitovou verzi systému Windows (pro ostatní systémy se instaluje klasická instalace Chrome). Z větší části než u prohlížeče pro normální uživatelé se zde využívají cloudové služby a správy více jak 100 zásad zabezpečení a různých nastavení skupin.\n\nDne 8. února 2012 vyšla první beta 0.16.4130.199 pro mobilní systém Android 4. Je založená na desktop verzi Chrome 16.0.915.75. Zatím obsahuje podporu Google účtů, synchronizaci, anonymní režim či předvyplněné heslo do služeb, jako je YouTube, Mail a Analytics. Mezi nedostatky patří zatím jen jazyková podpora pro United States, Canada, United Kingdom, France, Germany, Spain, Australia, Japan, Korea, Mexico, Argentina, Brazil, chybějící lišta záložek, rozšíření nebo přehrávání Flashe.\n\n\n28. červen 2012 – byla vydána první stabilní verze Google Chrome 19.0.1084.60 pro IOS 4.3 a novější, založená na desktop verzi 19.0.1084.52.\n\n\nChromium ([ˈkrəumiəm]) je opensourceový projekt stojící za Google Chromem a je vydávaný pod licencí BSD. Funkčně se takřka s Chromem shoduje, ale používá odlišný design a logo. Též se liší v absenci vestavěného Flash playeru, automatických aktualizacích a RLZ knihovny.\n\n\nPrvní oficiální verze byla představena dne 7. prosince 2012 v San Franciscu. Systém je založen na prohlížeči Chrome a značně redukovaném Linuxu, z většiny využívá Google on-line aplikace a cloudové služby.\n\nJe šířen pod licencí GPL verze 2 a běží jak na platformě x86 tak i ARM. Pro svou jednoduchost a minimální hardwarové nároky je určen pro netbooky a mobilní zařízení s přístupem na internet.\n\nPro tyto malé notebooky se ujalo na trhu označení Chromebook a jsou vyráběny celou řadou výrobců od ASUSu, Aceru, Samsungu, DELLu, HP až po např. Lenovo.\n\n\nJíž od prvních verzí vyniká prohlížeč velkou rychlostí interpretace JavaScript kódu, jedna z beta verzí se dokonce umístila na webu cnet jako první před Firefoxem a IE (v testu nebyla ještě započínaná Opera).\n\nPří testování JavaSriptu Chrome 27 s jádrem WebKit na webu TomsHardware skončil prohlížeč na třetím místě (nepočítá se Opera Next) za druhým Firefoxem a první Operou.\n\nNové jádro Blink dopadlo o poznání lépe, na blogu Midas proběhl test nejpoužívanějších prohlížečů a Chrome 31 skončil první, před druhou Operou a třetím Firefoxem.\n\nDoporučené požadavky pro optimální chod Chromu jsou:\n\n\n\nVe verzi Chrome 69 bylo zavedeno vynucené jednotné přihlašování uživatele k prohlížeči a službám Googlu, které funguje tak, že když se uživatel přihlásí k nějaké službě Googlu, automaticky se toto přihlášení aplikuje i na samotný prohlížeč Google Chrome.<ref name=\"www.root.cz/clanky/chrome-69-si-vynucuje-login-qualcomm-tvrdi-ze-apple-krade\"></ref> Podle některých analytyků je takové chování potenciálním problémem pro soukromí uživatelů. Po vlně kritiky této funkce Google oznámil, že ve verzi Chrome 70 má být možnost automatického přihlašování do prohlížeče vypínatelná.\n\nV Google Chrome byla omezena možnost mazání cookies tak, že cookies od Googlu nebylo možné smazat. Možnost smazání všech cookies byla Googlem ohlášena pro verzi Chrome 70.\n\nS verzí Chrome 69 se objevily úvahy o změně zobrazení URL, protože se tvar adresy zkomplikoval a podle Googleu uživatelé přestali mít jasno, která část URL k čemu slouží. V rámci experimentu byl zaveden systém, který zobrazuje pouze doménu a celou URL zobrazí až po kliknutí na adresní řádek, ovšem pro velmi nepříznivé přijetí byl tento experiment ukončen.\n\n\n\n\n"}
{"id": "350967", "url": "https://cs.wikipedia.org/wiki?curid=350967", "title": "Kompatibilismus", "text": "Kompatibilismus\n\nKompatibilismus je filozofický názor, věřící v možnosti vzájemného fungování svobodné vůle a teorie determinismu, tedy že je logicky možné, že platí oba koncepty zároveň (veškeré bytí je dopředu dané, člověk však má svobodnou vůli). Lidé věřící kompatibilismu se nazývají \"kompatibilisté\". Ti, co ve slučitelnost nevěří, jsou \"inkompatibilisté\". I když všichni kompatibilisté věří ve slučitelnost teorií svobodné vůle a determinismu, ne všichni věří oběma teoriím. Kompatibilismus vyznávali již stoici či Thomas Hobbes. Inkompatibilismus vyznávají například Peter Frederick Strawson či Steven Pinker.\n\n"}
{"id": "350971", "url": "https://cs.wikipedia.org/wiki?curid=350971", "title": "Kvadratická forma", "text": "Kvadratická forma\n\nKvadratická forma je zúžením (restrikcí) bilineární formy. Jde o zobrazení jen jednoho vektoru, který však představuje oba argumenty příslušné bilineární formy.\nKvadratické formy jsou ústředním matematickým aparátem, vyskytují se například v teorii čísel, Riemanově geometrii (jako křivosti křivek) a mnoha dalších. Jsou také všude ve fyzice a chemii, jako energie systému, zvláště pak co se týče matematických norem, které vedou k využití v Hilbertových prostorech.\n\nNechť formula_1 je bilineární forma na vektorovém prostoru formula_2 nad tělesem formula_3. Pak funkce\n\nse nazývá kvadratická forma na formula_2.\n\nVšechny kvadratické formy jsou homogenní funkce 2. řádu, tzn.\npro všechna formula_8 a formula_9.\n\nNejběžnější kvadratická forma je \n\nKvadratickou formu formula_11můžeme ve složkách rozepsat jako\n\nkde formula_13jsou složky symetrické matice typu formula_14.\n\nKvadratická forma formula_15 na euklidovském prostoru formula_2 se nazývá\n\n\n\n"}
{"id": "350980", "url": "https://cs.wikipedia.org/wiki?curid=350980", "title": "Rozsah expozice", "text": "Rozsah expozice\n\nRozsah expozice (nebo expoziční, osvitová nebo fotografická pružnost) ve fotografii je jeden z některých typů dynamického rozsahu. Je to vlastnost snímacího fotografického materiálu (filmu, fotočipu apod.), která udává, jak velký jasový rozsah nejsvětlejšího a nejtmavšího bodu scény je možné na něj zaznamenat. Umožňuje také fotografickému materiálu tolerovat odchylky od optimální expozice. \n\nO rozsahu expozice se analogicky, byť poněkud nepřesně, hovoří také u světelného rozsahu scény, tj. u rozsahu jejích jasů, jasového rozsahu.\n\nDynamický rozsah udává rozsah odstínů od nejčernější černé k nejbělejší bílé, kterou je ještě CCD snímač schopen rozlišit. Dynamický rozsah je z jedné strany limitován kapacitou každé buňky CCD (kolik elektronů vzniklých interakcí fotonů je schopna pojmout) a z druhé strany hladinou vlastního šumu buňky. \n\nŠum vzniká z mnoha různých příčin, ale tou základní je tepelný pohyb krystalové mřížky polovodiče. Při něm se občas uvolní elektron bez jakéhokoliv působení fotonu. Takový elektron je pochopitelně přitažen k expoziční elektrodě, a přičítá se tak k hodnotě světelné expozice dané buňky. Protože okamžitá hodnota šumu se liší buňku od buňky a expozici od expozice, je nemožné z obrázků tento šum stoprocentně odstranit.\nDynamický rozsah běžných CCD snímačů odpovídá proto pouze 4 – 5 expozičním stupňům, zatímco kvalitní filmový materiál má tento rozsah okolo 6 – 7 expozičních stupňů. \nK dosažení velkého dynamického rozsahu při přijatelné šumové úrovni je potřeba aby buňky snímače byly co největší (dosáhne se tak velké kapacity buňky a tím i zvětšení odstupu signálu od šumu). Proto malé formáty snímačů a/nebo snímače s vysokým rozlišením mají vždy výrazně horší šumové vlastnosti než snímače větší a s nižším rozlišením.\nU vědeckých přístrojů se šum CCD snižuje chlazením prvku (obvykle tekutým dusíkem).\n\nNejvětší expoziční pružnost mají chromogenní a vysoce citlivé filmy. \nMezi základní vlastnosti CCD snímače, které zajímají uživatele, patří mimo rozlišení také jeho základní citlivost. Udává se zpravidla jako tzv. ISO citlivost, což je veličina používaná v klasické fotografii pro citlivost filmového materiálu.\nDigitální fotoaparáty jsou většinou vybaveny přepínačem citlivosti, který funguje jako zesilovač obrazového signálu s přepínatelným zesílením. Vzhledem k tomu, že hladina šumu je u CCD prvku konstantní, zvýšením citlivosti zesílením se zvyšuje mimo užitečného obrazového signálu i šum (na obrázku modrou barvou).\n\nU chemických fotografických procesů lze rozsah regulovat použitými vývojkami a dobou vyvolávání, případně speciálními zesilovacími a zeslabovacími lázněmi.\n\nFotografovi umožňuje snížit příliš velký rozsah expozice scény šedý přechodový filtr.\n\n"}
{"id": "350984", "url": "https://cs.wikipedia.org/wiki?curid=350984", "title": "Štadión Pasienky", "text": "Štadión Pasienky\n\nPasienky je název fotbalového stadionu v Bratislavě, na kterém hrál své domácí zápasy fotbalový klub Inter Bratislava. V sezóně 2008/09 byl také přechodným domovským útočištěm pro klub Artmedia Petržalka. V současnosti zde působí klub ŠK Slovan Bratislava.\n\nKapacita stadionu činí 13 000 míst. Okolo hřiště je zde umístěna atletická tartanová dráha. Během kvalifikace na Mistrovství světa ve fotbale 2010 se zde měly uskutečnit dva podzimní kvalifikační zápasy slovenské fotbalové reprezentace, ale pro nezpůsobilost vybavení stadionu bylo dějiště kvalifikačních bojů přesunuto na Tehelné pole.\n\nNa stadionu se konaly také koncertní vystoupení (např. Metallica, Carlos Santana, Depeche Mode apod.).\n\nV roce 2000 stadion hostil několik zápasů Mistrovství Evropy hráčů do 21 let poté, co bylo pořadatelství přiřknuto Slovensku. Byly to následující:\n\n"}
{"id": "350989", "url": "https://cs.wikipedia.org/wiki?curid=350989", "title": "STS-109", "text": "STS-109\n\nSTS-109 nebo HST SM-3B byla mise amerického raketoplánu Columbia, čtvrtá servisní mise raketoplánu k Hubbleovu vesmírnému dalekohledu. Byla to zároveň poslední mise Columbie, při které raketoplán bezpečně přistál na Zemi, necelý rok před poslední tragickou misí STS-107.\n\nProtože předchozí servisní mise STS-103 musela odstartovat předčasně kvůli porouchaným gyroskopům dalekohledu, uskutečnily se během této mise i některé činnosti plánované na misi STS-103. Proto byl let označovaný i jako HST Service Mission 3B (předcházející mise měla označení HST Service Mission 3A). Hlavní cíle letu byly: výměna obou velkých solárních panelů dalekohledu, výměna energetické jednotky PCU (\"Power Control Unit\"), výměna kamery FOC (\"Faint Object Camera\") za ACS (\"Advanced Camera for Surveys\") a doplnění chladicího systému. V průběhu letu se uskutečnilo pět výstupů do otevřeného prostoru (EVA).\n\n\nOrbiter Columbie prošel po svém posledním letu STS-93, během kterého vynesl na oběžnou dráhu rentgenový dalekohled Chandra, generální opravou a modernizací Orbiter Maintenance Down Period. Úpravy probíhaly už od roku 1999, ale na Kennedyho vesmírné středisko se raketoplán vrátil až 5. března 2001. Z transportního letadla ho technici převezli do hangáru OPF-1. Začátkem listopadu 2001 dostala Columbie, nacházející se v hangáru OPF-3, trojici nových motorů SSME. V raketové montážní hale VAB se zatím sestavoval komplex složený z hlavní palivové nádrže pro raketoplán (ET) a startovacích motorů SRB. První start 14. února 2002 musel být odložen, protože kvůli problémům s gyroskopem Hubbleova dalekohledu byla do programu mise zahrnuta i jeho výměna. Příprava nové gyroskopické soupravy na Zemi a nácvik její výměny posádkou si vynutil odklad.\n\n17. ledna 2002 technici Columbii v hale VAB připojili ke komplexu ET-SRB. Zároveň zjistili závadu na transportéru převážejícím raketoplán na rampu, a proto byl převoz na rampu odložen. Došlo k němu až 28. ledna. 31. ledna a 1. února proběhlo zkušební odpočítávání TCDT. 15. února dorazil na rampu náklad. Vlastní odpočítávání započalo ve stavu T -43 hodin 25. února 2002 v 10.00 místního času. Start byl odložen o jeden den, ne však pro technickou závadu, ale kvůli předpovědi nízkých teplot na kosmodromu. Nízká teplota při startu byla totiž jeden z faktorů, které způsobily havárii raketoplánu Challenger. Na zasedání 28. února bylo rozhodnuto, že Columbie odstartuje 1. března 11:22:02 UT. Počasí se již umoudřilo a další přípravy probíhaly hladce. 1. března ve 02:20 UT začali technici plnit nádrž ET pohonnými hmotami.\n\nStart proběhl bez problémů 1. března 2002. Columbia se odpoutala od rampy v 11:22:02,080 UT, dvě minuty po startu se od ní oddělily startovací motory, které spadly do Atlantiku. T +510 sekund po startu se vypnuly i hlavní motory SSME a raketoplán byl na suborbitální dráze. Šest sekund po vypojení hlavních motorů, ještě před odhozením hlavní nádrže, však technici z telemetrie zjistili, že dochází k prudkém poklesu průtoku chladicího média v primárním okruhu termoregulačního systému. Přestože druhý okruh pracoval normálně, v minulosti by takovýto problém vedl k na návratu na Zemi. Vedení letu však dalo souhlas s podmínečným pokračováním mise. V čase 12:07:14 UT se zážehem orbitálních motorů OMS Columbia dostala na oběžnou dráhu ve výšce 199 až 574 km.\n\nOkolo 13:20 UT byly otevřeny dveře do nákladového prostoru, čímž se zajistila normální funkce radiátorů umístěných ve dveřích. Díky tomuto kroku se průtok freonu chladicím okruhem optimalizoval. Protože se závada mohla po uzavření dveří opět objevit, povolení pro další pokračování letu zůstávalo stále jen podmínečné. V čase 15:58:03 UT a 16:44:12 UT Columbia uskutečnila dva korekční manévry pro stíhání dalekohledu.\n\n2. března proběhla další korekce dráhy a začaly přípravy na plánované výstupy do otevřeného prostoru. Letoví specialisté také ověřovali funkčnost manipulátoru RMS a následně kamerou umístěnou na jeho konci zkontrolovali náklad. V ten den se ještě uskutečnilo v Houstonu zasedání, které mělo zhodnotit situaci s termoregulačním systémem. Rozhodnuti znělo pokračovat v letu.\n\n3. března po dalších dvou korekčních manévrech se raketoplán dostal jen 15 km za dalekohled. Velitel Scott Altman postupně vyrovnal rychlost stroje s oběžnou rychlostí dalekohledu. V 08:52 UT klesla vzdálenost pod 100 metrů a v čase 09:31 UT Currieová dalekohled zachytila dálkovým manipulátorem. Družicová observatoř byla následně připojena k montážnímu stolu FSS v nákladovém prostoru raketoplánu.\n\nPrvní plánovanou operací bylo svinutí slunečných panelů a jejich výměna za nové. Z tohoto důvodu dalekohled astronauti nejprve připojili na palubní zdroje energie raketoplánu. Následně se panely natočili kolmo k podélné ose tubusu, což je nejvýhodnější orientace pro jejich zasouvání. Po skončení příprav v čase 13:20 UT dalo řídící středisko dalekohledu povel k zasunutí prvního panelu. Panel se zasunul až po resetnutí mikrospínače. S menšími problémy skončilo zasouvání obou panelů v 14:46 UT.\n\n4. března začala vlastní oprava teleskopu. Grunsfeld a Linnehan v 06:37 UT vystoupili do otevřeného prostoru. Linnehan nejprve demontoval panel na pravoboku dalekohledu, zatímco Grunsfeld začal s demontáží starého diodového boxu. Potom dvojice astronautů namontovala nový box a následně i nový solární panel, který je sice menší, ale výkonnější. Po úspěšném dokončení všech plánovaných úkolů se astronauti v čase 13:26 UT vrátili do přechodové komory a v 13:30 UT za sebou uzavřeli vstupní průlez. První výstup trval 7 hodin 01 minut.\n\nDruhý výstup absolvovali následující den Newman a Massimino. Newman začal s demontáží druhého starého solárního panelu a Massimino mezitím uvolňoval šrouby panelu kryjícího rozvodný blok PCU. Po odmontování solárního panelu v 07:51 UT byl starý panel umístěn do nákladového prostoru a nahrazen novým panelem. Uskutečnila se také výměna diodového bloku obdobně jako předešlý den. Dalším úkolem dvojice astronautů byla výměna gyroskopů RWA-1. Starý blok demontoval Massimino a Newman zatím připravoval nový blok gyroskopů na uvolnění z transportního nosiče. Po úspěšném výstupu končícím v čase 13:56 UT se astronauti vrátili do přechodové komory. Druhá EVA trvala 7 hodin 16 minut.\n\n6. března proběhl výstup označovaný jako nejobtížnější, protože jeho cílem byla výměna rozvodné jednotky PCU, která nebyla na výměnu na oběžné dráze vůbec stavěna. V průběhu příprav na výstup nastaly problémy, když astronaut John Grunsfeld zjistil těsně před zahájením výstupu, že z chlazeného spodního prádla jeho skafandru uniká voda. Tato voda slouží na odvod tělesného tepla astronautů do klimatizační jednotky na zádech skafandru. Vedení letu rozhodlo, že si Grunsfeld musí vzít novou horní polovinu skafandru. To oddálilo výstup a vedení letu uvažovalo o tom, že změní plán výstupu a namísto složité operace výměny rozvodné jednotky PCU by se při tomto výstupu nainstalovala kamera ACS, což je jednodušší a časově méně náročná operace. Přesto se změna plánu neuskutečnila a po nové kontrole skafandrů Grunsfeld a Linnehan v čase 08:27 UT začali třetí výstup do otevřeného prostoru.\n\nLinnehan nejdřív odpojil konektory rozvodné jednotky. To byla složitá práce vzhledem k tomu, že byly na špatně přístupném místě. Posledních šest kabelů odpojil Grunsfeld a také vytáhl uvolněnou PCU z nitra observatoře. Linnehan umístil starou jednotku na transportní nosič v nákladovém prostoru. Grunsfeld vzal novou jednotku PCU, upevnil ji uvnitř dalekohledu a připojil k ní potřebné kabely. Následně se pustil do instalace pojistných bloků do čtyř podružných rozvodných skříní, které chrání jednotlivé spotřebiče dalekohledu. Po ukončení této činnosti připojili astronauti k rozvodné síti dalekohledu akumulátorové baterie a v nadplánu odstranili část nepotřebné tepelné izolace, jež chránila elektroniku dalekohledu před podchlazením v průběhu vypojení PCU. Výstup skončil v čase 15:16 UT a trval 6 hodin 48 minut.\n\n7. března proběhl čtvrtý výstup do kosmu. Absolvovali ho Newman a Masssimino. Výstup začal v 09:00 UT. Cílem výstupu byla výměna staré kamery FOC (\"Faint Object Camera\") za novou ACS (\"Advanced Camera for Surveys\"). Řídící středisko nejprve FOC vypojilo a potom astronauti uvolnili zámky na spodní straně dalekohledu a uvolnili kabely a šroubky držící starou kameru uvnitř přístrojového úseku dalekohledu. Newman potom starou kameru vytáhl a spolu s Massiminem přemístil novou kameru na místo instalace. Newman za asistence Massimina vložil ACS dovnitř a potom ji oba přišroubovali a zapojili kabely. Po ukončení práce s ACS umístili starou FOC do krytu, ve kterém byla na oběžnou dráhu dopravena ACS.\n\nNásledně Massimino vynesl k dalekohledu blok elektroniky pro řízení chladicího systému kamery NICMOS a namontoval ho. Po skončení montáže ještě zkontroloval uzavření dvířek, za kterými byl systém PCU a Newman odstranil zbývající panely tepelné izolace. Výstup skončil v čase 16:30 UT a trval sedm a půl hodiny.\n\nPoslední, pátá vycházka, začala 8. března v 08:46 UT. Zúčastnili se jí Grunsfeld a Linnehan. Hlavní náplní výstupu byla instalace nového chladicího systému pro přístroj NICMOS, který nefungoval od roku 1999. Nový chladicí systém obsahoval neónový chladicí okruh. Jeho součástí byl i radiátor, který astronauti na HST namontovali rovněž při tomto výstupu. První usazení radiátoru však nebylo přesné, a proto ho astronauti museli odmontovat, znovu přesněji usadit a definitivně přišroubovat. Výstup EVA-5 trval 7 hodin 20 minut a skončil v 16:06 UT. Délka všech pěti výstupů byla 35 hodin a 55 minut, což je ze všech servisních misí nejvíce.\n\nJeště tentýž den Columbia vykonala jeden korekční manévr, který zvýšil dráhu raketoplánu a připojeného dalekohledu o 5 kilometrů.\n\nDalekohled byl uvolněn 9. března po posledních prověrkách a úplném dobití jeho akumulátorových batérií. Massimino uchopil dalekohled dálkovým manipulátorem a po odpojení všech spojů mezi ním a raketoplánem ho zdvihl nad nákladový prostor. Minutu po jeho vypuštění vykonali piloti Columbie manévr, kterým se raketoplán od dalekohledu vzdálil.\n\nColumbia obíhala Zemi po samostatné dráze ještě 10. března a 11. března, kdy se také uskutečnil rozhovor posádky raketoplánu s posádkou Mezinárodní vesmírné stanice zajišťovaný díky družici systému TDRS. 11. března začaly prověrky všech systémů. Vlastní přípravy na přistání začaly 12. března v 03:00 UT oživením potřebných částí počítačů a navigačních zařízení. V čase 05:54 UT dalo řídící středisko souhlas s přistáním na Floridě. Nákladový prostor raketoplánu se uzavřel, piloti přetočili raketoplán do polohy pro brzdící manévr a v 08:22:39 UT začal vlastní manévr trvající 244 sekund.\n\nColumbia vstoupila do atmosféry v 09:01 UT nad Tichým oceánem. V čase 09:31:53 UT dosedla hlavním podvozkem na dráhu 33 a v čase 09:33:11 UT se zastavila.\n\nPo ukončení mise trvalo ještě několik dní, než došlo k obnovení pozorovaní dalekohledem, protože nejdříve bylo nutné vyladit všechny systémy dalekohledu tak, aby jejich funkce byla optimální. První zkušební pozorování novou kamerou ACS s vědeckými cíli proběhly 2. dubna 2002.\n\n"}
{"id": "350992", "url": "https://cs.wikipedia.org/wiki?curid=350992", "title": "Seznam kostelů zasvěcených svatému Barnabáši", "text": "Seznam kostelů zasvěcených svatému Barnabáši\n\nKostely zasvěcené sv. Barnabášovi, apoštolu a misionáři obsáhle zmiňovanému v Novém Zákoně, lze nalézt po celém světě napříč všemi denominacemi, které kostely světcům zasvěcují.\n\n\n\n\nKostel svatého Barnabáše ve Famagustě\n\n"}
{"id": "350993", "url": "https://cs.wikipedia.org/wiki?curid=350993", "title": "Barnabáš (rozcestník)", "text": "Barnabáš (rozcestník)\n\nBarnabáš je v prvé řadě křestní jméno aramejského původu, které získalo celosvětovou proslulost a rozšíření díky apoštolu Barnabášovi.\n\n\n\n"}
{"id": "350994", "url": "https://cs.wikipedia.org/wiki?curid=350994", "title": "Kolping Arena", "text": "Kolping Arena\n\nKolping Arena (známá jako Eishalle Schluefweg nebo Zurich-Kloten Stadium) je stadion nacházející se v blízkosti švýcarského města Zürich v jeho předměstí Kloten. Byla postavena v roce 1997 a primárně slouží pro lední hokej. Své domácí zápasy zde hraje tým Kloten Flyers. Původní název arény byl Eishalle Schluefweg.\n\nV roce 2008 byla aréna přejmenována na Kolping Arena, a tento název bude mít minimálně 7 let.\n\nV této aréně se konalo v roce 2004 mistrovství světa ve florbalu.\n\nSpolu s PostFinance Arenou bylo dějištěm Mistrovství světa v ledním hokeji 2009.\n"}
{"id": "351000", "url": "https://cs.wikipedia.org/wiki?curid=351000", "title": "Turistická značená trasa 7291", "text": "Turistická značená trasa 7291\n\n<nowiki>*</nowiki> přibližný údaj\n"}
{"id": "351002", "url": "https://cs.wikipedia.org/wiki?curid=351002", "title": "Degenerovaný polovodič", "text": "Degenerovaný polovodič\n\nDegenerovaný polovodič (někdy se označuje jako \"silně dotovaný polovodič\") je příměsový polovodič, který obsahuje nadměrné množství příměsového prvku. Po tomto předotování má výsledný polovodič tolik volných nosičů náboje, že ztrácí většinu vlastností polovodiče a jeho chování se blíží elektrickým vodičům.\n\nKoncentrace příměsi, kdy se polovodič stává degenerovaným, je velmi přibližně 10 cm (tj. 10 m nebo jinak 10 atomů příměsi v 1 m polovodiče).\n\nDegenerované polovodiče se označují obdobně jako příměsové (nedegenerované) polovodiče s přidaným znaménkem „plus“:\n\n\n"}
{"id": "351004", "url": "https://cs.wikipedia.org/wiki?curid=351004", "title": "Irena Fuchsová", "text": "Irena Fuchsová\n\nIrena Fuchsová (* 22. června 1950 v Kolíně) je česká spisovatelka a publicistka, původním povoláním divadelní suflérka (nápovědka) v pražském Činoherním klubu. Svoji první knihu vydala v roce 2001, od té doby jí vyšlo již více jak třicet knížek. Jedná se v současnosti o oblíbenou autorku povídek a fejetonů, která své práce, mimo jiné, také publikuje v různých ženských a společenských časopisech.\n\nKolínská rodačka pochází z ochotnické rodiny. Je vnučkou Františka Červína, režiséra, autora divadelních her, herce a vedoucího kolínského ochotnického spolku. V roce 1954 onemocněla dětskou obrnou, s trvalými následky. Byla dvakrát vdaná, současným manželem je Jan Fuchs. Má dceru Ritu a syna Filipa.\n\nOd roku 1968 pracovala v kolínském divadle jako uklízečka a šatnářka a v roce 1970 zde nastoupila jako nápovědka. Autorka si za sebou po nástupu do kolínského divadla táhne tenhle kádrový profil:Irena F. vstupuje ve svých 24 letech v divadle do SSM (Socialistický svaz mládeže). - Irena F. se stává předsedkyní SSM. - Irena F. žádá o tři roky později o vstup do KSČ (Komunistická strana\nČeskoslovenska). - Za další rok se stává kandidátkou a za dva roky členkou KSČ. - Irena F. studuje VUML (Večerní univerzita marxismu-leninismu). - Irena F. se stává předsedkyní organizace KSČ v divadle. - Irena F. nepodepisuje (na rozdíl od většiny zaměstnanců divadla) petici Několik vět. - Irena F. prohlašuje na jednom z mítinků Občanského fóra v listopadu 1989 v divadle, že \"je komunistka a jako komunistka je rozhodnutím ústředního výboru KSČ zklamaná a rozhořčená\". Irena F. doporučuje kolínským gymnazistům, že \"až ze strany odejdou všichni hajzlové, bude strana potřebovat právě je, nezkažené, čisté\".Irena F. v roce 1990 vystupuje z KSČ.V roce 1993 bylo kolínské divadlo zrušeno a Irena Fuchsová 1. 6. 1994 nastoupila na místo suflérky v Činoherním klubu. Hrála i několik vedlejších rolí.\n\nJejí první vydaná kniha se jmenuje Divadelní vejšplechty a vyšla v roce 2001. Od té doby vydává ročně 2 až 4 knihy. V roce 2008 změnila nakladatele. Některé ze svých knih také sama namlouvá pro nevidomé. Své povídky, včetně erotických, publikuje i v řadě časopisů.\n\n\n"}
{"id": "351006", "url": "https://cs.wikipedia.org/wiki?curid=351006", "title": "Chapmanova náprava", "text": "Chapmanova náprava\n\nChapmanova náprava (též Chapmanova vzpěra) je druh nápravy automobilu. Vzhledem k tomu, že konstrukčně jde o vzpěru, slouží současně jako tlumič pérování (s integrovanou vinutou pružinou) i jako zařízení k vymezení polohy kola - tedy že je navržena pro odolnost vůči příčným silám.\n\nChapmanova náprava je termín pro toto zařízení, pokud se používá na zadní nápravě; velmi podobná náprava MacPherson se používá jako přední náprava. Výjimku tvoří vozy Lotus, které mají Chapmanovu nápravu vpředu. Rozdíl mezi Chapmanovou nápravou a nápravou MacPherson je v tom, že MacPherson má otočnou vzpěru (otáčí se s kolem), kdežto Chapmanova náprava nikoliv.\n\nChampanova náprava je nazvána podle Colina Chapmana, slavného zakladatele a konstruktéra automobilky Lotus. Poprvé byla použita na voze Lotus 12.\n\n"}
{"id": "351009", "url": "https://cs.wikipedia.org/wiki?curid=351009", "title": "Kloub (Pohorovice)", "text": "Kloub (Pohorovice)\n\nKloub je vesnice v Jihočeském kraji, v okrese Strakonice, spadající pod obec Pohorovice, se kterou na západě těsně sousedí. Vesnice se nachází necelých 5 km severozápadně od Vodňan a 5 km jihozápadně od Protivína. K 1. lednu 2013 zde trvale žilo 35 obyvatel.\n\nKloub je také název katastrálního území o rozloze 2,68 km. V katastrálním území Kloub leží též osada Radany.\n\nNejstarší písemná zmínka o vsi Kloub pochází z 1. ledna 1336, kdy král Jan Lucemburský udělil Vodňanům privilegium s darem poloviny Kloubu (tehdy psáno \"\"Chlub\"\") a několika dalších vesnic. Zajímavá je zpráva z počátku husitství, kdy v roce 1416 byla přepadena a vypálena písecká fara. V seznamu útočníků se nacházejí také obyvatelé Kloubu.\n\nZ roku 1490 pochází nejstarší urbář hlubockého panství. Kloub je zde zapsán pod správou rychty v nedalekých Chvaleticích. Z hlubockého urbáře pro rok 1490 se lze dozvědět, že zde žili tito osedlí: Jan, Daněk (držel dvě usedlosti), Mácha, Vít, Ouhleda, Heryně, Kohút, Janek, Hustý, Kropáč, Dubec, Vácha a Velek. Majitelem hlubockého panství se po králi stal podnikavý šlechtic Vilém z Pernštejna a na Helfštýně, který jej koupil za 24 000 uherských zlatých.\n\nPoté byl Kloub značnou část 16. století v majetku nižší šlechty (Vamberští z Rohatec, Čejkovští z Čejkova). Roku 1562 koupil hlubocké panství šlechtic Jáchym z Hradce. Roku 1590 se na krátkou dobu patřil Kloub královskému městu Písku, ale roku 1640 byl prodán Mikuláši Dionýsovi Radkovci z Mirovic. Následně se Kloub dostal do majetku hrabat z Vrtby a tento rod jej roku 1700 prodal k schwarzenberskému protivínskému panství, ke kterému přináležel až do první pozemkové reformy roku 1921. Po roce 1700 se stal Kloub součástí obce Pohorovice a do roku 1870 byl spojen také s obcí Křtětice.\n\nDle \"Ottova slovníku naučného\": \"Kloub, ves v Čechách, hejt. Písek, okr. a pš. Vodňany, fara Skočice; 51 d., 370 ob. č. (1890), myslivna a hájovna Radany. Č. 8. (pozn.svobodství bývalo na čp. 4 a čp. 20 a k tomuto svobodství patřilo dalších 8 čísel popisných) bývalo svobodným zvláštním dvorcem.\"\nV publikaci \"Das Königreich Böhmen: bd. Prachiner kreis\" (J. G. Sommer, F. X. Zippe, 1840) je uvedeno mimo jiné: \"...Im Klaub ist f. Freisassenhof nebst mehren auf Freisassengrunden errichteten emphyteutischen Unsiedlungen, zusammen 8 Nrn...\", tj. \"...V Kloubě je svobodnický dvůr, mimoto navíc na svobodnických pozemcich byly zřízeny emfyteutické usedlosti, celkem 8 čísel popisných...\"\n\nV publikaci \"Schematismus des Königreichs Böhmen: auf das Jahr 1827\" (1833) se uvádí mimo jiné: \"...Klaub und Podhorowitz, Freihöfe, pr. K., Besitzer: Hrn. Wenzel Stiepanek, Jacob Klima und Franz Ržiha\", tj. \"...Kloub a Pohorovice, svobodné dvory ve vlastnictví Pánů Václava Štěpánka, Jakuba Klímy a Františka Říhy\".\n\nKdanský dvůr či Kdaňkovský dvůr (dnešní čp. 4 a 20) byl od pradávna svobodný, jeho majitel byl tzv. svobodník. Ke Kdanskému dvoru náležely dva lány polností, což je převedeno na dnešní míru cca 50 ha.\n\nPrvním známým zde usazeným svobodníkem byl Václav nebo také Vaněk Daněk, který v roce 1534 svědčil spolu s Machem z Lidmovic a Jarošem ze Skočic zemanovi Šimkovi z Javornice, a to při příležitosti koupě dvou rybníků – Hlubokého a Zámeckého při královském městě Vodňany. V roce 1603 zde hospodařil svobodník Matěj Daněk, jehož potomci zde hospodařili až do roku 1713 (roku 1654 je uváděn v Berní rule svobodník Jakub Daněk, který vlastnil 45 strychů polí a větší počet dobytka, roku 1667 Šimon Kdaněk). Po roce 1713 došlo na nějakou dobu k zániku svobodství, majitelé se ale dále střídali.\n\nDne 26. září 1764 koupila protivínská vrchnost (Schwarzenbergové) od vídeňského měšťana Antonína Malého svobodný dvůr v hodnotě 6 000 zl. Dne 31. května 1774 zakoupil dvůr „Kdaňský“ František de Spatzierer, vrchní ředitel buquoyského panství. Roku 1778 se uvádí svobodník Jan Mannlicher. Roku 1802 se jako majitel uvádí Adalbert Mück, nadporučík koburského dragounského pluku. Téhož roku 1802 přešel Kdanský dvůr na bratry Václava a Martina Štěpánky z Tourova a v tomto rodě zůstal statek až do roku 1956, kdy byl zkolektivizován a majitelé vyhnáni.\n\nKdanský dvůr byl mezi lety 1822–1830 rozdělen na dvě stejné části, čímž vzniklo nové čp. 20, jehož majitelem byl Jakub Klíma a které si dodnes zachovalo selskobarokní ráz. Ke svobodství v Kloubu patřily také chalupy čp. 21 a 8, kde se říkalo \"V Židovně\". Jak vyplývá ze samotné pojmenování chalup, bydlela zde židovská rodina, která vyráběla tzv. \"flůs\" neboli draslo, základní bázi pro výrobu mýdel (svobodníci měli právo na svých dvorech usadit židovské obyvatelstvo a mít i vlastní poddané). Svobodníci z Kloubu a sousedních Pohorovic často vedli spory s protivínskými Schwarzenbergy týkající se práva lovu na svých pozemcích. Organizačně spadali pod tzv. svobodnickou čtvrť, kterou zastupoval starosta svobodníků sídlící v Klášterském Mlýně u Kašperských Hor.\n\n\n"}
{"id": "351011", "url": "https://cs.wikipedia.org/wiki?curid=351011", "title": "Kyvné rameno", "text": "Kyvné rameno\n\nKyvné rameno je velmi často používanou konstrukcí nápravy automobilu (a čím dál častěji i motocyklu), zvláště na zadní nápravě.\n\nTermín „kyvné rameno“ se dlouho nesprávně používal pro označení tradiční zadní nápravy motocyklů, správně nazývané kyvná vidlice. Avšak od 90. let 20. století se rozšiřuje též použití skutečného kyvného ramena i pro tento účel.\n\nNa přední nápravě se u většiny vozidel používají jiné systémy – u automobilů náprava MacPherson a u motocyklů teleskopická vidlice.\n\n"}
{"id": "351021", "url": "https://cs.wikipedia.org/wiki?curid=351021", "title": "Seznam sexuálních pozic", "text": "Seznam sexuálních pozic\n\nTento seznam sexuálních pozic zahrnuje popis různých forem pohlavního styku a jiných sexuálních aktivit mezi lidmi. Pohlavní akty se obecně popisují pozicí, kterou účastníci při těchto aktech zaujímají. Alfred Kinsey používal jako kategorie šest primárních pozic. Protože počet pozic, které lze používat při sexu, je v zásadě neomezený, tento seznam není vyčerpávající.\n\nPoznámka: Pokud se v následujícím textu bude vyskytovat slovo \"partner\", může značit osobu kteréhokoli pohlaví (pokud není z kontextu jednoznačné, že se jedná o muže či ženu).\n\nTyto pozice zahrnují zasouvání penisu nebo jiných falických předmětů (např. připínací gumové náhražky – penetrujícím partnerem může být tedy i žena) do pochvy nebo řitního otvoru.\n\nTyto pozice se primárně používají při vaginálním styku, lze je však používat i při análním sexu. Základní pozice se nazývá misionářská. V ní leží přijímající partner na zádech s roztaženýma nohama. Penetrující partner leží nahoře nad ním, tváří v tvář. Jsou možné tyto variace:\n\n\nVětšinu z těchto pozic lze použít jak pro vaginální, tak pro anální penetraci.\n\n\nVětšinu z těchto pozic lze použít jak pro vaginální, tak pro anální penetraci.\n\n\nVětšinu z těchto pozic lze použít jak pro vaginální, tak pro anální penetraci.\n\n\nVětšinu z těchto pozic lze použít jak pro vaginální, tak pro anální penetraci. V základní podobě pozice stojí oba partneři tváří v tvář. Jsou možné tyto variace:\n\n\nVětšinu poloh penetrativního sexu (viz výše) lze přizpůsobit análnímu sexu, zvláště ty, kde se penetruje zezadu. I jiné původně vaginální sexuální praktiky, například prstění, lze přizpůsobit pro anální sex. Některé pozice ale není možné přímo přizpůsobit, vzhledem k odlišnému úhlu pro průnik do vaginy a do řitního otvoru. Následující pozice jsou vhodné pro anální sex.\n\n\nTyto polohy jsou inovativnější a asi ne tak široce známé nebo praktikované, jako ty uvedené výše.\n\n\nVětšina sexuálních aktů se typicky provádí v posteli nebo na jiné prosté platformě. Rozšířením škály dostupné podpory se zvětší také škála možných pozic. Pro tento účel lze využít běžný nábytek. Existují také různé formy erotického nábytku nebo jiných přístrojů, jako jsou speciální houpačka nebo trapézy, které lze použít k ještě exotičtějším sexuálním polohám.\n\nOtěhotnění je potenciálním výsledkem jakékoli formy sexu mezi plodnou ženou a plodným mužem, kdy přijde sperma do kontaktu s vaginální oblastí (typicky vaginální sex, ale otěhotnět lze i při digitálním sexu s ejakulátem na prstech, anebo když je sperma na těle a přenese se do vaginální oblasti). Orální sex sám o sobě nikdy nevede k otěhotnění. Avšak při neopatrnosti se může stát, že k otěhotnění dojde tak, že se sperma na rukách nebo na těle dostane do vaginální oblasti. Existují názory, že určité sexuální pozice dávají lepší výsledky než jiné – ovšem žádná pozice není účinnou antikoncepcí.\n\n"}
{"id": "351030", "url": "https://cs.wikipedia.org/wiki?curid=351030", "title": "Seznam slovenských skladatelů", "text": "Seznam slovenských skladatelů\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "351032", "url": "https://cs.wikipedia.org/wiki?curid=351032", "title": "Železniční tunel Karlín–Smíchov", "text": "Železniční tunel Karlín–Smíchov\n\n„Nové spojení II. etapa, městský železniční tunel“ je oficiální název záměru železničních tunelů pod Prahou, které by měly vést z pomezí Karlína, Žižkova a Vinohrad přes hlavní nádraží na Smíchov a do Vršovic. Tento záměr je hlavním prvkem dalšího zamýšleného postupu řešení železniční dopravy v centru Prahy, výhledově v horizontu několika desítek let. Bývá zmiňováno především využití tunelu pro osobní regionální železniční dopravu (systém Esko). Tunel by vedl ve směru III. tranzitního železničního koridoru, na hlavním nádraží a v Karlíně s návazností na I. a IV. koridor, a řešil by tak problematiku úzkého hrdla, jímž je nyní pro železniční dopravu Nuselské údolí. Některé záměry počítají i s druhou větví tunelu (resp. dvojicí samostatných tunelů pro každý směr jízdy), která je navrhována od zastávky Opera obloukem pod Novým Městem a Nuselským údolím do blízkosti dnešního nádraží Praha-Vršovice, přičemž zastávka je navrhována pod nuselským náměstím Bratří Synků.\n\nVýstavba tunelu je dávána do souvislosti nejen s tranzitními koridory, ale i s úvahami o zrušení Masarykova nádraží a centralizace železniční dopravy do jednoho dopravního uzlu, přičemž kolejiště hlavního nádraží by bylo přestavěno na dvoupatrové nebo by jej na regionálních spojích nahradila nedaleká podzemní zastávka Opera.\n\nUvažuje se o nových zastávkách:\n\nV dubnu 2008 se radní pro územní rozvoj Prahy 1 Filip Dvořák (ODS) postavil proti tomu, aby rychlodráha z Kladna a od letiště Praha-Ruzyně končila na Masarykově nádraží, a navrhl, aby z Negrelliho viaduktu pokračovala tunelem na nová, podzemní nástupiště hlavního nádraží s případnou zastávkou u autobusového nádraží Florenc. Jako vzory fungujících patrových nádraží byly jmenovány Petrohrad, Berlin Hauptbahnhof a plánované přesunuté Brno hlavní nádraží. Náklady na výstavbu tunelu odhadl na 2 miliardy Kč, přičemž uvedl, že by měly být uhrazeny z výnosů za prodej pozemků rušeného nádraží. Návrh na spojení letiště s hlavním nádražím podpořil městský radní pro dopravu Radovan Šteiner.\n\nMinisterstvo dopravy nechalo vypracovat studii tunelu navazujícího na hlavním nádraží opačným směrem na Smíchov se stanicí pod Karlovým náměstím, ten však Šteiner označil za nesmírně drahý.\n\nZáměr výstavby tunelu z Karlína na Smíchov představili veřejnosti zástupci města Prahy (radní Martin Langmajer) a Českých drah (ředitel nemovitostních projektů ČD Karel Tabery) dne 1. září 2008, u příležitosti otevření tzv. Nového spojení.\n\nV zahraničí se v současnosti realizuje projekt podobného typu v Lipsku (City-Tunnel Leipzig), další podobný projekt je Stuttgart 21. Průjezdné spojení pro příměstskou železnici S-Bahn bylo již realizováno v Mnichově či v Curychu na hlavním nádraží, které se v současnosti dále rozšiřuje. Dalším příkladem je plánovaný brněnský Severojižní kolejový diametr, který se pravděpodobně začne stavět v letech 2024/2025.\n\n\n"}
{"id": "351035", "url": "https://cs.wikipedia.org/wiki?curid=351035", "title": "Gloria La Riva", "text": "Gloria La Riva\n\nGloria Estela La Riva (* 13. srpna 1954) je americká levicová politička, v prezidentských volbách v roce 2008 kandiduje za stranu Party for Socialism and Liberation. V letech 1984, 1988, 1996 a 2000 byla v prezidentských volbách kandidátkou Workers World Party na viceprezidentku, v roce 1992 na prezidentku. V letech 1994 a 1998 neúspěšně kandidovala na guvernérku Kalifornie.\n\n"}
{"id": "351046", "url": "https://cs.wikipedia.org/wiki?curid=351046", "title": "Modesto", "text": "Modesto\n\nModesto je americké město, které se nachází na Highway 99 východně od San Francisca v Kalifornii. Zajímavostí je, že o něm byl natočen film \"American Graffiti\", jenž režíroval zdejší rodák George Lucas.\n"}
{"id": "351047", "url": "https://cs.wikipedia.org/wiki?curid=351047", "title": "Vsacan", "text": "Vsacan\n\nVsacan je soubor valašských písní a tanců ze Vsetína. Vznikl v roce 1948 spojením Valašského krúžku Vsetín a Cimbálové muziky Vsacan, založené o pět let dříve. Soubor patří k nejstarším amatérským tanečním souborům v České republice. Po celou dobu své činnosti propaguje kulturu valašského lidu nejen po cele České republice, ale i na folklórních festivalech v zahraničí. Spolupracuje s rozhlasem, televizí a filmem.\n\nV roce 1956 byl jako první amatérský soubor v Československu vyslán na Mezinárodní folklórní festival do Anglie. Za dobu existence souboru přibyla i řada dalších zemí, jako je Francie, Polsko, Španělsko, Itálie, Německo, Turecko, Rumunsko, Švédsko, Švýcarsko, Rakousko, Maďarsko, Litva, Řecko, Belgie, Holandsko, Bulharsko a Egypt.\n\nSoubor rozvíjí svou činnost ve městě Vsetíně a na jeviště přenáší lidové tance, zpěv a lidové zvyky etnografické oblasti Valašska. Lidové umění interpretované muzikanty a tanečníky souboru Vsacan má původ v lidovém umění obyvatel horské oblasti západní části karpatského oblouku. Soubor předává toto umění jak v původní podobě, tak různých formách jevištní stylizace.\n\nRepertoár souboru Vsacan tvoří jak tance točivé, tak i tance figurální, tance řemeslnické, tanec starodávný, sólový mužský tanec „odzemek“ i valašský čardáš.\n\nNedílnou součástí souboru je vedle taneční skupiny cimbálová muzika. V současné době muzika hraje pod vedením primáše Luďka Dobrovolného. Mezi členy souboru se svým více než 50letým členstvím patří i zpěvačka Zdenka Straškrabová. Její vynikající interpretace valašských písní byla oceněna na mnoha festivalech a soutěžích.\n\nVsacan bylo dřívější označení obyvatele oblasti Vsetínska. Oficiální označení oblasti od Vsetína po Velké Karlovice (údolím řeky Bečvy) bylo Horní Vsacko – od toho tedy Vsacan.\n\n"}
{"id": "351048", "url": "https://cs.wikipedia.org/wiki?curid=351048", "title": "Chaplin v hotelu", "text": "Chaplin v hotelu\n\nChaplin v hotelu (v anglickém originále Mabel's Strange Predicament) je americká filmová groteska společnosti Keystone z roku 1914 s Mabel Normandovou a Charliem Chaplinem.\n\nVe filmu \"Chaplin v hotelu\" (\"Mabel‘s Strange Predicament\"; 1914) se poprvé na filmovém plátně objevuje Chaplin vedle tehdejší hvězdy společnosti a Sennettovy přítelkyně Mabel Normandové. Film byl natočen ve dnech 6. až 12. ledna 1914, a i když byl do kin uveden o dva dny později než film \"Chaplin v zábavním parku\" (\"Kid Auto Races at Venice\"; 1914), ve kterém se objevuje ve stejném kostýmu tuláka, představuje film \"Chaplin v hotelu\" tulákovo první vystoupení na filmovém plátně. Ve své autobiografii popisuje Chaplin zrod své slavné filmové postavy tuláka následovně:\nPoprvé je rovněž Chaplinova postava ve filmu zobrazena jako opilec. Navázal tak na své dlouholeté působení v herecké skupině Freda Karna, kde se postavy opilců staly základem jeho úspěchu. V průběhu své filmové kariéry ztělesnil postavy opilců i v několika dalších filmech jako \"Chaplin opilcem\" (\"His Favorite Pastime\"; 1914), \"Chaplin novomanželem\" (\"The Rounders\"; 1914), \"Chaplin na námluvách\" (\"A Night Out\"; 1915), \"Chaplin v kabaretu\" (\"A Night in the Show\"; 1915) a další. Nejslavnějším \"opileckým\" filmem se stal sólový výstup ve filmu \"Chaplin se vrací z flámu\" (\"One A.M.\"; 1916) natočený v době působení u společnosti Mutual Film Corporation.\n\nV hotelové hale flirtuje podnapilý tulák (Chaplin) s několika ženami včetně Mabel (Normandová). Vzápětí si Mabel ve svém pokoji hraje se psem, kterému háře míček. V okamžiku, kdy se jde Mabel podívat na původ ruchu na chodbě, vylétne míček ven z pokoje. Mabel, oděná pouze v pyžamu, se pro míček vydá a zabouchne si dveře svého pokoje. V tu chvíli se scéně objevuje znovu opilý tulák a začne s Mabel opět flirtovat. Mabel, uvědomujíc si svou delikátní situaci, snaží se před opilcem utéci a proto se po menší honičce schová v protějším pokoji postarších manželů (Conklin a Davenportová). Aniž by o tom ovšem věděli. Vzápětí přichází Mabelin přítel (McCoy), a když se nemůže Mabel dovolat, vchází do protějšího pokoje, aby se zeptal, zda o ní něco neví. Zde objevuje pod postelí schovanou Mabel a začne postaršího muže podezírat z toho nejhorší. Do toho se vrací mužova manželka, která si byla stěžovat na hluk z vedlejšího pokoje. Nejprve vyhodí mladého muže a poté, co objeví pod postelí schovanou ženu, strhne se mezi manželi ostrá hádka, která se rychle přesune i na hotelovou chodbu a do pokoje Mabel a přeroste v ostrou potyčku, do které se zaplete i podnapilý tulák.\n\n\n\n"}
{"id": "351057", "url": "https://cs.wikipedia.org/wiki?curid=351057", "title": "Malý Čeremšan", "text": "Malý Čeremšan\n\nMalý Čeremšan ( , ) je řeka v Uljanovské oblasti a v Tatarstánu v Rusku. Je dlouhá 192 km. Povodí řeky je 3190 km².\n\nProtéká přes Nízké Závolží převážně směrem na jih. Ústí zprava do Velkého Čeremšanu (povodí Volhy).\n\nZdrojem vody jsou převážně sněhové srážky. Průměrný roční průtok vody ve vzdálenosti 123 km od ústí činí 4,75 m³/s, maximální 348 m³/s a minimální 0,06 m³/s. Zamrzá v listopadu a rozmrzá v dubnu.\n"}
{"id": "351060", "url": "https://cs.wikipedia.org/wiki?curid=351060", "title": "Robert Guiscard", "text": "Robert Guiscard\n\nRobert Guiscard (z latinského či starofrancouzského \"Viscart\"; 1015 – 17. července 1085 Kefalénie) byl normanský válečník a dobrodruh, který se svou normanskou výpravou do Byzantské říše dobyl její poslední jihoitalské državy, kde bylo následně založeno několik normanských státních celků, výrazně podporujících politiku sousedního papežského státu. Robert se stal nejprve hrabětem a později, po smrti svého bratra Onfroye, vévodou z Kalábrie a Apulie.\n\nRobert Giuscard v osmdesátých letech 11. století podnikl se svým nejstarším synem Bohemundem několik tažení proti byzantskému Balkánu. Normané se však na Balkáně nedokázali udržet a byli Byzantinci vytlačeni. Zemřel roku 1085, zatímco jeho syn Bohemund vedl další ze série výprav proti Byzantské říši.\n\n\n"}
{"id": "351061", "url": "https://cs.wikipedia.org/wiki?curid=351061", "title": "Bakteriální skvrnitost čiroku", "text": "Bakteriální skvrnitost čiroku\n\nBakteriální skvrnitost čiroku je choroba způsobovaná bakterií \"Pseudomonas syringae\" napadající rostliny rodu čirok (\"Sorghum\"). Rezervoárem je půda, posklizňové zbytky, osivo a čirok halapenský (\"Sorghum halapensis\"). Šíří se hmyzem a deštěm; do rostlin proniká průduchy a ranami. Příznaky jsou drobné kulovité skvrnky, které později přecházejí v tmavě zelené vodnaté skvrny s červeným okrajem. Tyto příznaky se objevují na spodní straně listů. V ochraně rostlin se doporučuje setí zdravého osiva, likvidace posklizňových zbytků a rezervoárových porostů čiroku halapenského. Též je nutné dodržovat přiměřený osevní postup s rotací plodin.\n"}
{"id": "351063", "url": "https://cs.wikipedia.org/wiki?curid=351063", "title": "Paul Wrzecionko", "text": "Paul Wrzecionko\n\nPaul Wrzecionko (18. listopadu 1916 – 13. června 1998) byl německý luterský teolog slezského původu.\n\nNarodil se v Těšíně. Od roku 1958 působil jako soukromý docent v Münsteru, roku 1960 se stal docentem a o pět let později byl jmenován profesorem systematické teologie.\n\nMezi jeho díla patří např. \"Reformation und Frühaufklärung in Polen\" či \"Die philosophischen Wurzeln der Theologie Albrecht Ritschls\".\n\n"}
{"id": "351068", "url": "https://cs.wikipedia.org/wiki?curid=351068", "title": "Arcivévoda Karel Ludvík", "text": "Arcivévoda Karel Ludvík\n\nPod jménem arcivévoda Karel Ludvík může jít o více osob:\n\n"}
{"id": "351070", "url": "https://cs.wikipedia.org/wiki?curid=351070", "title": "Alevité", "text": "Alevité\n\nAlevité patří mezi odnož šíitského islámu, žijí především v Turecku (tvoří zhruba 20 % obyvatel Turecka). Alevité nemají mešity, nemodlí se pětkrát denně, neuznávají právo šaría, nepostí se během ramadánu, pouť do Mekky není pro ně povinná. Současně nenadřazují muže ženám, ženy nenutí zakrývat vlasy.\n\nV Turecku jsou alevité částečně diskriminováni.\n\nPočet alevitů nelze z důvodu absence přesných statistik přesně stanovit. Někteří se ke své víře veřejně nepřiznávají a část se asimilovala. Navzdory univerzálnosti alevitské víry (na rozdíl od ostatního islámu) neznají konverzi k alevitismu. Odhady se pohybují mezi 10 milióny až celosvětově 25 milióny věřících.\n\nAlevitské komunity jsou soustředěny ve Střední Anatolii a Thrákii, zvláště pak v Turecku v pásu mezi městy Çorum na západě a Muş na východě. Jedinou tureckou provincií s nadploviční většinou alevitského obyvatelstva je provincie Tunceli (dříve známá jako \"Dersim\"). V Turecku jsou celkem 4382 obce s nadpoloviční většinou alevitského obyvatelstva. Z toho je 3929 vesnic, 334 nábožensky smíšené vesnice, 92 města, 16 nábožensky smíšených měst, 9 alevitských okresních měst a 2 hlavní města provincií. Z odhadu 12,5 miliónu alevitů se asi 2,9 miliónu asimilovalo.\n\nNa počátku 60. let 20. století odešlo mnoho původních alevitů do velkých měst západního a jižního Turecka a západní Evropy, kde se silně urbanizovali. Federace alevitských svazů v Evropě tvoří zájmové zastoupení v Evropě.\nVětšina alevitů jsou Turci a Turkméni, menšinu z nich tvoří Kurdové, Zaza a Azerové.\n\nNadto existují komunity v některých oblastech Íránského Ázerbájdžánu. Město Ilchiči (), které leží 87 km jihozápadně od íránského města Tabríz, je takřka celé osídleno alevity. V Řecku je asi 3000 alevitů v západní Thrákii. V Bulharsku je několik desítek tisíc bektašských alevitů, kteří jsou označovaní jako \"Aliani\" a \"Kizilbaši\". Další menšina žije na Kypru.\n"}
{"id": "351071", "url": "https://cs.wikipedia.org/wiki?curid=351071", "title": "Plíseň čiroková", "text": "Plíseň čiroková\n\nPlíseň čiroková (\"Peronosclerospora sacchari\") je řasovka žijící v rostlinách rodu čirok (\"Sorghum\"). Vyskytuje se v teplejších oblastech (Afrika, Indie, jihovýchodní Asie, jih USA) a hlavně tam, kde roste její hostitelská rostlina. Fruktifikuje na listech čiroku, v období mezi sklizní a založením nového porostu přečkává na posklizňových zbytcích. Při rozsáhlém rozšíření způsobuje ekonomické škody.\n"}
{"id": "351075", "url": "https://cs.wikipedia.org/wiki?curid=351075", "title": "Tostig Godwinson", "text": "Tostig Godwinson\n\nTostig Godwinson (1026? – 25. září 1066) byl anglosaský vévoda (earl) z Northumbrie a bratr krále Harolda II. Godwinsona, posledního korunovaného anglosaského krále Anglie.\n\nTostig se narodil jako třetí dítě Godwinu z Wessexu a Gythě Thorkelsdóttir. V roce 1051 se oženil s Judith, dcerou flanderského hraběte Balduina IV. , nevlastní sestrou Balduina V. a tetou Matildy, která se vdala za Viléma I. Dobyvatele. Tímto se stal Tostig Vilémovým nevlastnim strýcem.\n\nTéhož roku, 1051, byli Tostig a jeho otec vykázáni z Anglie, do které se silou vrátili v roce 1052. O tři roky později, v roce 1055, se stal Tostig hrabětem z Northumbrie po smrti hraběte Siwarda.\n\nTostig Godwinson padl v boji 25. září 1066 v Bitvě u Stamford Bridge, kde bojoval spolu s norským králem Haraldem III. Hardradou, který vpadl do Anglie se svým vojskem čítajícím přibližně 5000 mužů ve snaze dobýt anglický trůn proti svému staršímu bratrovi Haroldovi II. Godwinsonovi. V bitvě byli Norové poraženi a jejich král padl.\n"}
{"id": "351076", "url": "https://cs.wikipedia.org/wiki?curid=351076", "title": "Mistrovství Evropy v kulturistice", "text": "Mistrovství Evropy v kulturistice\n\nMistrovství Evropy v kulturistice je mezinárodní kontinentální kulturistická soutěž, která se koná každý rok na jiném místě v Evropě.\n"}
{"id": "351079", "url": "https://cs.wikipedia.org/wiki?curid=351079", "title": "Karel Ludvík Rakouský", "text": "Karel Ludvík Rakouský\n\nJméno Karel Ludvík Rakouský v historii mělo několik nositelů:\n\n"}
{"id": "351085", "url": "https://cs.wikipedia.org/wiki?curid=351085", "title": "Stone Gods", "text": "Stone Gods\n\nStone Gods je britská hard rocková skupina, která vznikla v roce 2007 po rozpadu kapely The Darkness.\n\n25. února 2008 vydali limitované EP \"Burn the Witch\", které se vyprodalo za jeden den. 7. července 2008 vydali své debutový album \"Silver Spoons & Broken Bones\". 29. červencea bubeník Ed Graham oznámil, že kvůli svému zdravotnímu stavu není schopný hrát na bicí a odchází z kapely. Stone Gods byli nominování Classic Rock Magazine za nejlepší novou kapelu a nejlepší nové album.\n\n\n\n"}
{"id": "351088", "url": "https://cs.wikipedia.org/wiki?curid=351088", "title": "Křesťanské umění", "text": "Křesťanské umění\n\nKřesťanské umění je umění vytvářené ve snaze zobrazovat, ilustrovat nebo doplňovat principy křesťanství. Umění určitým způsobem užívala a užívá většina křesťanských společenství. Jednotícím tématem je život Ježíše Krista, případně scény ze Starého Zákona. Dalším tématem je život svatých, zejména v římskokatolické církvi, pravoslavné a anglikánské církvi.<br>\n\nVýznam křesťanského umění, styl a interpretace bývají různé. Křesťanské umění se projevovalo a projevuje v architektuře, výtvarném umění, hudbě, literatuře, dramatu, filmu, užitém umění aj., je dílem profesionálních i lidových umělců.\n\nZejména výtvarné umění bylo poznamenáno ikonoklasmem (obrazoborectvím).\n\n"}
{"id": "351091", "url": "https://cs.wikipedia.org/wiki?curid=351091", "title": "Sergej Protopopov", "text": "Sergej Protopopov\n\nSergej Protopopov (5. července 1895 Valujki, Rusko – 13. července 1976 Banská Štiavnica, Československo) byl slovenský avantgardní fotograf a akademický malíř původem z Ruska.\n\nTvořil hlavně reportážní a dokumentární fotografie. Stál u zrodu fotografické reportáže na Slovensku. Publikoval v ilustrovaném tisku. V letech 1957-1967 byl metodikem pro fotografii a film v osvětových střediscích v Banské Bystrici. Později vedl filmové studio při Krajském osvětovém středisku v Banské Bystrici. Je nositelem mnohých ocenění a vyznamenání.\n\n\n\n"}
{"id": "351095", "url": "https://cs.wikipedia.org/wiki?curid=351095", "title": "Ľubomír Roman", "text": "Ľubomír Roman\n\nĽubomír Roman zvaný též Ľubo Roman (* 12. dubna 1944, Malacky, Slovenský stát) je slovenský herec a politik.\n\n\n\n\n\n"}
{"id": "351099", "url": "https://cs.wikipedia.org/wiki?curid=351099", "title": "Jozef Moravčík", "text": "Jozef Moravčík\n\nJozef Moravčík (* 19. března 1945 Očová) je slovenský a československý politik, od 16. března do 13. prosince 1994 byl premiérem vlády Slovenské republiky.\n\nStudoval na Právnické fakultě Karlovy Univerzity v Praze a na Právnické fakultě Univerzity Komenského v Bratislavě (UK). Krátkou dobu pracoval na Vysoké škole ekonomické v Bratislavě a v Chemapolu Bratislava. Od roku 1972 působil na Právnické fakultě UK v Bratislavě nejprve jako odborný asistent, od roku 1985 jako docent v oblasti hospodářského práva. V letech 1985–1990 byl vedoucím katedry hospodářského práva a odvětvových ekonomik a od ledna 1990 do února 1991 byl děkanem Právnické fakulty UK v Bratislavě.\n\nVe volbách v roce 1990 kandidoval za hnutí Veřejnost proti násilí do Slovenské národní rady. Mandát poslance SNR nabyl až dodatečně od 25. ledna 1991 a zasedal zde do roku 1992, přičemž během roku 1991 přešel po rozkladu VPN do Hnutí za demokratické Slovensko (HZDS). Ve volbách roku 1992 byl za HZDS zvolen do Federálního shromáždění. Zde zasedal od 6. června do 31. prosince 1992, tedy do zániku Československa.\n\nJeště před volbami v roce 1992 se Michal Kováč a Jozef Moravčík neformálně sešli (bez vědomí Vladimíra Mečiara) se zástupcem ODS a předali mu návrh uspořádání česko-slovenských vztahů v podobě volné unie. Šlo o sondáž možnosti dohody HZDS s očekávanou vítěznou stranou v českých zemích. S podobnou myšlenkou pak HZDS operovalo v počátečních fázích povolebních jednání. Následně ale převládl scénář zániku společného státu a v mezidobí na základě dohody ODS a HZDS o paritě českých a slovenských ministrů federální vlády působil Moravčík od 2. července do 31. prosince 1992 jako poslední ministr zahraničních věcí ČSFR (vláda Jana Stráského) a člen Rady obrany státu.\n\nOd roku 1993 působil ve vrcholné politice samostatného Slovenska, od 1. ledna 1993 coby poradce premiéra Vladimíra Mečiara pro legislativní otázky. Od 19. března 1993 do 14. března 1994 zastával post ministra zahraničních věcí Slovenské republiky za HZDS.\n\nPak se ale se svou stranou rozešel a ustavil odštěpeneckou formaci Demokratická únia Slovenska. Vzhledem k rozpadu HZDS došlo k pádu druhé vlády Vladimíra Mečiara a Jozef Moravčík se stal předsedou nově utvořené vlády široké koalice (bez HZDS), vláda Jozefa Moravčíka. Ve funkci slovenského premiéra setrval od 16. března do 13. prosince 1994. Po předčasných volbách v roce 1994, v niž zvítězilo HZDS, se moci ujal opět Vladimír Mečiar (třetí vláda Vladimíra Mečiara). Jozef Moravčík byl v těchto volbách zvolen poslancem Národní rady SR za Demokratickou únii, do níž se transformovala Demokratická únia Slovenska a které Jozef Moravčík předsedal. Poslancem byl v letech 1998–2002.\nV letech 1998–2002 zastával post primátora Bratislavy. Zvolen byl za koalici stran SDK a SDĽ.\n\n\n"}
{"id": "351100", "url": "https://cs.wikipedia.org/wiki?curid=351100", "title": "Kotoučová řezačka", "text": "Kotoučová řezačka\n\nKotoučové řezačky na textilie jsou používány zejména tam, kde je třeba přesných, delších, zároveň však rychlých řezů a přířezů materiálu ve vyšší vrstvě. Tyto řezačky jsou vybaveny kluznou podstavou řezačky, která zajišťuje lehký pohyb řezačky po stolu. Tato podstava je při řezu zakryta materiálem, jede tedy pod ním. \n\n\nTyto řezačky využívají pro řez jednostranně broušených nožů. Funkce jejich řezu je zajištěna pomocí protiostří umístěného na podstavě řezačky. Protiostří je pružinový nebo jinak napínaný segment, který je přitláčen na hranu nože pod určitým, přesným úhlem. U tohoto typu řezaček je použito pouze jednoho brousku, který dobrušuje úhel nože v opozici protiostří. Protiostří zajišťuje také ideální zaleštění rovné plochy nože. U tohoto typu řezaček dochází k řezu v místě kde se dotýká kotoučový nůž s protiostřím. Jedním z mnoha zástupců této kategorie je např. řezačka KM RS 100.\n\nTyto řezačky jsou vybaveny dvěma brousky a to proto aby zajistily stejnoměrné nabroušení obou stran nože do požadovaného úhlu. K řezu dochází v místě pomyslného setkání nože s průpyšnicí. Jedná se vlastně o princip řezání v drážce, kde se nůž nedotýká žádné části u podstavy řezačky. Průpyšnice je díl řezačky, který zajišťuje průchod nože pod úroveň podstavy řezačky tak, aby byl umožněn střih tímto nožem.\n\nTyto řezačky využívají k řezu kulatých nožů. Kulatý nůž zajistí rovnoměrný řez materiálu. Je vhodný na většinu běžně řezaných materiálů.\n\ntyto řezačky využívají k řezu vícehranných nožů. Každému typu řezačky odpovídá jiný, specifický typ nože. Vícehranný nůž vyžaduje protiostří na podstavě řezačky. Zajišťuje řez podobný nůžkovému střihu, který je odvislý od počtu hran konkrétního nože. Je vhodný u složitěji řezaných materiálů zejména syntetických vláken a jiných, kde je třeba rychlého a efektivního řezu.\n\nPro tento typ přístroje je nutné provádět pravidelnou revizi, jedná se o elektrické nářadí a takto je nutné k němu přistupovat. Pravidelnou údržbou výrazně prodloužíte životnost řezačky. Konkrétnímu typu řezačky odpovídá i doba max. použitelnost tzn. pro jednosměnné řezy, vícesměnné řezy aj. Také je nutno vzít v potaz vibrace přenášené na obsluhu a hlučnost řezačky.\n\n\n"}
{"id": "351111", "url": "https://cs.wikipedia.org/wiki?curid=351111", "title": "Moravčík", "text": "Moravčík\n\nPříjmení Moravčík nese více různých osobností:\n\n"}
{"id": "351117", "url": "https://cs.wikipedia.org/wiki?curid=351117", "title": "Radka Vodičková", "text": "Radka Vodičková\n\nRadka Vodičková (* 7. listopadu 1984, Jablonec nad Nisou) je česká triatlonistka a duatlonistka. V roce 2008 se v řeckém Serresu stala mistryní Evropy v duatlonu. V tomtéž roce obsadila na mistrovství Evropy v triatlonu 6. místo.\n\nV současnosti studuje na Fakultě sportovních studií Masarykovy univerzity v Brně.\n"}
{"id": "351119", "url": "https://cs.wikipedia.org/wiki?curid=351119", "title": "Prajzové", "text": "Prajzové\n\nPrajz/Prajzák je označení obyvatel Hlučínska. Prajz je odvozeno z německého slova Preußen (česky Prusko, Prusy). Místní obyvatelé se totiž považují za Prajzáky (\"Prušáky\", spisovně česky \"Prusy\", obyvatele pruského Slezska; na rozdíl od \"Císařáků\", to jest obyvatel císařského a královského (neboli rakouského) Slezska, konkrétně Opavska) a jsou na to náležitě hrdí, stejně jako na specifický jazyk této oblasti. Mentalita zdejších lidí zanechala velké stopy po bývalé vlasti. Sami Prajzáci se někdy označují za \"Moravce\" a svůj jazyk za \"moravštinu\" (prajzština). Mezi výhody rodilých Hlučínanů patří například i umožnění získání německého občanství. Německý zákon o státní příslušnosti je totiž zákonem pokrevním, Němcem je ten, jehož předci po mužské linii, dokonce dvě generace zpět, byli Němci. Pro většinu žadatelů z Hlučínska se tedy vyhovuje a přidělí německý občanský průkaz.\n\nPo první světové válce, v době kdy vznikalo Československo uvažovali političtí představitelé Čechů a Slováků o možných hranicích, které se vytvářely. Vznikly koncepce, které počítaly i s oblastmi, které patřily k českému státu alespoň na nějakou dobu např. Horní a Dolní Lužice, Kladsko ale i Hlubčicko a Ratibořsko, kde se ovšem předpokládal souhlas tamního obyvatelstva. Ještě před koncem první světové války se ozvaly signály hlučínských duchovních a o něco později i učitelů, podnikatelů atd., kteří žádali české politiky a v roce 1918 zástupce vítězných mocností na pařížské mírové konferenci, aby se „nezapomnělo na tyto oblasti, jež patří k českému národnímu majetku“. Většina obyvatelstva Hlučínska však byla proti připojení k Československu, v neoficiálním referendu vyslovilo celých 93,7% obyvatelstva přání zůstat v rámci Německa.\n\nV roce 1938 po mnichovském diktátu bylo Hlučínsko vráceno zpět do Německa avšak nikoliv jako Sudetengau ale přímo do Altreichu. Hlučínsko bylo tedy přičleněno přímo k německému Slezsku a stalo se součástí okresu Ratiboř v opolském vládním obvodu pruské provincie Slezsko (od roku 1941 provincie Horní Slezsko). Manifestačních oslav navrácení uskutečněných 13. prosince 1938 se účastnil i slezský vrchní prezident a gauleiter Josef Wagner. Akt byl spojen i s povinnou službou mužů ve wehrmachtu v průběhu 2. světové války, což mělo za následek velké lidské oběti, strádání a stovky mrtvých. Tato causa dodnes traumatizuje část hlučínských rodin a spor o právo připomínat si jejich památku vnáší neklid a kontroverze do místní společnosti.\n\n\n\n\n"}
{"id": "351121", "url": "https://cs.wikipedia.org/wiki?curid=351121", "title": "Bitva u Bělostoku a Minsku", "text": "Bitva u Bělostoku a Minsku\n\nBělostocko-Minská bitva byla německá strategická operace prováděná Skupinou armád Střed pod vedením Fedora von Bock. Trvala od prvního dne Operace Barbarossa 22. června 1941 do 29. června 1941. Jejím cílem bylo obklíčení Rudé armády v tomto prostoru.\n\nPo podpisu Paktu Ribbentrop-Molotov došlo k německé a sovětské anexi polského území, přičemž vznikla nová hranice. Ta v prostoru Bělostoku tvořila výběžek, který na severu sousedil s Východním Pruskem a na jihu a západě s Generálním gouvernementem, obsazeném Němci. To tvořilo pro Rudou armádu nebezpečí obklíčení, které se uvědomovali již v roce 1940 někteří sovětští důstojníci v čele se Žukovem. Bohužel pro Sověty, kteří žili v přesvědčení, že Hitler na SSSR nezaútočí, z této potenciální hrozby nevyvodil nikdo žádné důsledky. Plán německého útoku byl téměř totožný s tím, který Žukov předvedl na štábních hrách v roce 1940, když představoval vojska útočící ze západu – postup ze severu i jihu směrem na Minsk a obklíčení Rudé armády v prostoru Białystoku.\n\nDne 22. června 1941 zaútočily jednotky 3. pancéřové armády pod vedením Hermanna Hotha z východního Pruska směrem k Minsku. Stejným směrem útočila 2. pancéřová armáda Heinze Guderiana s prostoru kolem Brestu. Kromě těchto vojsk se daly do pohybu i další pěší a motorizované sbory, došlo k masívnímu útoku letectva. Proti těmto vojskům stála vojska Západního frontu pod velením Dmitrije Pavlova. Sovětské velení však bylo v chaosu, chyběly zprávy o pohybu německých vojsk, byly narušeny komunikace, nezvládala se organizace obrany. Letectvo bylo v drtivé většině zničeno a sovětským tankům chyběly pohonné hmoty, značná část jich nebyla bojeschopná. Německá 2. pancéřová armáda pronikla do druhého dne 60 km do sovětského území a teprve toho dne se setkala s pokusem vojsk Rudé armády o protiútok. Ten nebyl úspěšný stejně, jako další útok Rudé armády o den později. 27. června došlo k spojení 2. a 3. pancéřové armády východně od Minska a okruh obklíčení byl uzavřen. Německá vojska postoupila přes 300 km do hloubky sovětského území a vytvořila si dobré pozice na další útok směrem k Moskvě. Dne 28. června rozdělila německá vojska obklíčený sovětský kotel do dvou kapes. Dne 29. června 1941 padlo hlavní město Běloruska Minsk do německých rukou.\n\nPro Rudou armádu znamenala tato obrovská porážka šok. Údaje o sovětských ztrátách v operaci se značně rozcházejí, hovoří se o 340-420 tisících obětí, z toho 290 tisíc zajatcích. Ztráty na technice činily 1 500 děl, 2 500 tanků a 1 700 letadel. Zhruba 250 tisícům obklíčeným rudoarmějcům se podařilo z německé pasti uniknout a mohli se pak zapojit do dalších bojů. Sovětský generál Dmitrij Grigorjevič Pavlov byl odvolán do Moskvy, kde byl obviněn z vlastizrady a popraven.\n\n"}
{"id": "351127", "url": "https://cs.wikipedia.org/wiki?curid=351127", "title": "Kondurča", "text": "Kondurča\n\nKondurča ( , ) je řeka v Samarské oblasti a v Tatarstánu v Rusku. Je dlouhá 294 km. Povodí řeky je 3950 km².\n\nProtéká po jihozápadním okraji Bugulmsko-belebejské vrchoviny. Ústí zprava do Soku (povodí Volhy).\n\nNejvětším městem na Kondurče je Nurlat ležící na jejím pravém břehu.\n\nZdrojem vody jsou převážně sněhové srážky. Průměrný roční průtok vody ve vzdálenosti 40 km od ústí činí 9,44 m³/s. Zamrzá v listopadu a rozmrzá v dubnu.\n"}
{"id": "351128", "url": "https://cs.wikipedia.org/wiki?curid=351128", "title": "Quiriguá", "text": "Quiriguá\n\nQuiriguá (čti Kirigá) je staré mayské sídlo, které se nachází v guatemalském departementu Izabal nedaleko od břehu řeky Motagua. Zhruba 200 km od hlavního města Guatemala, 49 km od města Copán, 28 km od jezera Izabal a hned vedle banánové plantáže, v úrodném údolí, obývaném již od 2. stol .př.n.l. , se tyčí jedna ze tří guatemalských památek patřících do seznamu UNESCO (od roku 1981), archeologické naleziště mayských ruin. Oblast je velká asi 3 km zasahující do regionu Izabal. Quirigua byl důležitý uzel na obchodní mayské stezce.\n\nQuirigua je mayské město historií sahající až do počátku klasického mayského období. Založení tohoto města díky obdivuhodným záznamům na stélách přisuzujeme Tutum Yol K'inichm, roku 550 nl. Budování města a výstavba většiny budov však probíhala do roku 850 nl. V těchto letech bylo město na velmi vysoké úrovni a díky své poloze bylo také velmi důležitým místem na obchodní mayské stezce, řízené nedalekými centry Jade a Obsidián, obchodujících až na karibském pobřeží. Bohatlo díky těžbě obsidiánu a jadeitu, který se nacházel v nedaleké řece Motala.\n\nPo celou dobu své existence urputně bojovalo o svou nezávislost se svým nedalekým sousedem Copánem, od kterého se nikdy neosamostatnil. Všech 14 Quiriguských králů, bylo pod nadvládou Copánu. Jediný, který na krátký čas město osvobodil, byl Caus Nebeský, který vládl na konci klasického období, kdy město začalo okamžitě skvět. Caus se také zasloužil za vytvoření vládnoucích dynastií. Tomuto králi je také zasvěcena jedna ze sedmi nejvýznamnějších stél.\nMěsto přetrvávalo do poloviny 9. století, kdy zřejmě zaniklo kvůli velkému zemětřesení. Znovuobjeveno bylo až v roce 1841 angličanem Frederickem Aatherwoodem a američanem Johnem Lloyd Stephensem. O popsání zoomorfů se zasloužil Sylvan G. Marley.\n\nPočátky Quirigua, jako náboženského centra sahají až do předklasického období (250 př. n. l. - 250 n. l.). Astrologie a numerologie hrála u Mayů obecně důležitou roli. Číslo dvacet je pro Maye posvátné číslo, s čím souvisí i jejich kalendář, kdy je významný střed 20letého a 52letého cyklu. Za počátek světa považují 11. srpen 3114 př. n. l., pro ně znamenajícím začátek dlouhého věku.\n\nMléčná dráha symbolizovala kosmický strom , velký vůz představuje nebeského ptáka. Plejády byly nazývány Čtyři sta mládenců nebo Chřestýš. Nebeskou želvu tvoří hvězdy oriona a jeho mlhovina ztělesňovala kouř, který vychází z ohniště. Velmi důležitou roli hrála v celé Mezoamerice hvězda Polárka, u všech národů opatrovala všechny obchodníky, kteří se podle této hvězdy orientovali na cestách.\n\nUNESCEM chráněné území začíná ceremoniálním náměstím pro míčové hry (velké 100 x 80 m) ve středu se zoomorfem g, zřejmě funerální stavbou pro krále Causa Nebeského. Dále obklopené schodištěm ze 3 stran, lemované rezidencemi vládnoucí třídy, královským palácem, zabírajícím největší část akropole. Kromě kterého se zde nachází také školy, dílničky a další rezidence. Každých 52 let se zničil stávající chrám a vystavěl se na jeho místo chrám nový, u stél tomu tak bylo stejně každých 20 letech. Akropole je nyní v troskách, stále však jde o obří komplex budov, obklopující palác Cause Nebeského, v kterém se dokonce nacházejí lázně.\n\nV Quirigua se nacházejí jedny z největších pískovcových stél na světě. Důkazem zlaté éry jsou stély z černého mramoru. Každá stéla je zezadu a strany popsána hieroglyfy s přesným datováním a vyprávějících o politických a vojenských událostech. Předek kamene zdobí posvátné symboly s bohem a posvátnými zvířaty. Sloužil králům jako takový věstník.\nNejvětší stélou amerického kontinentu i mayského světa je 12 metrová stéla vážící 60 tun, vztyčena roku 771. Nejvýznamnější památkou je dvanáctimetrová Stéla E. Z hlediska historických nápisů je nejdůležitější stéla C, pocházející z roku 775. Stéla A dále zobrazuje postavu s fousy s mongoloidními rysy. Stéla E je vysoká 11 metrů, z toho 3 metry jsou v zemi a 8 metrů se se tyčí k nebi. Stéla F je ponechaná v původně křivé poloze, jak byly objeveny. Stéla J z roku 756 na sobě nese příběh obětování Copánského krále 18 Králíka. „Stéla posledního krále“ vznikla v roce 805, je ze všech nejchudší a je opravdu ta poslední.\n\nCopán je všudy přítomný a jeho zásluhu je možné vidět právě na tvorbě stél, kdy Copánští učitelé přišli do Quirigua učit místní řemeslníky tesat. Přece jsou stély z Quirigua jiné. Většinou mají vytesané obrazy ze všech stran, žáci tak v mnohém předčili své učitele. Kromě stél v městě nalezneme i tzv. zoomorfy, speciální oltáře, vyobrazující různá zvířata (nejčastěji mají tvar želvy, žáby, hada nebo jaguára. Nejvýznamnější jsou dva zoomorfy, tyčící se u paty akropole. Díky zachovalému jemnému tesání je lze považovat za vrcholná umělecká díla. Zoomorf O pocházející z roku 790 znázorňuje tanečníky. Zoomorf P z roku 795 zachycuje sedícího Buddhu, s propleteným bludištěm dalších detailů.\n\nDochovány zůstaly obrovské pískovcové stély, dosahující výšky až 11 m a vážící téměř 60 tun. Největší stéla v Quirigua je zároveň největší dochovanou stélou mayské civilizace. Ceremoniální náměstí pro míčové hry je obklopeno schodištěm. Pozůstatky akropole lemují paláce a zoomorfy, oltáře ve tvaru zvířat, jako jsou želvy, žáby nebo jaguáři. Největší stavbou Quirigua byl královský palác, který tvořil komplex obytných budov, škola a řemeslné dílny. Na Seznam UNESCO byl archeologický park a ruiny města Quirigua zapsán roku 1981.\n\nV archeologickém parku se nacházejí jednak paláce, náměstí a hospodářské budovy, ale především stély a oltáře. Stély jsou označeny písmeny A, B, C, D, E, F, H, J. Největší z nich (E) váží okolo 60 tun a na výšku má cca 11 metrů. Všechny stély jsou z jednoho kusu kamene.\n\n\n"}
{"id": "351130", "url": "https://cs.wikipedia.org/wiki?curid=351130", "title": "Logos Česká republika", "text": "Logos Česká republika\n\nLogos Česká republika (do roku 2010 Logos Praha) je ekumenický křesťanský spolek, jehož cílem je integrace gayů a leseb do společnosti i církví. Od roku 1997 je řádným členem Evropského fóra křesťanských LGBT skupin. V současnosti má čtyři místní skupiny (do roku 2010 pobočky) (Praha, Brno, Ostrava a Hradec Králové).\n\nJeho zakladatelkami byly lékařka, psychoterapeutka a bývalá řeholnice Bernadetta Dagmar Křížková a herečka, režisérka a psychoterapeutka Elena Strupková. V létě 1990 podala Křížková formou inzerátu do Katolického týdeníku výzvu všem, kdo mají zájem aktivně vykonávat pastorační péči lesbám a gayům, i těm, kdo by měli zájem o tuto péči. První neformální setkání se konalo v listopadu 1990. Od počátku se kolem hnutí pohybovali lidé různých názorů, od těch, kteří chtěli homosexualitu léčit, až po ty, kteří si váží homosexuálního partnerství, a i sama zakladatelka prošla názorovým vývojem a seznámila se i se skupinami kolem hnutí Exodus, s nimiž ale kontakty neudržuje. Setkání s hnutími zaměřenými na léčbu homosexuálů Křížková ironizuje: \"„Byla přesvědčena, že homosexualitu lze léčit a uzdravit a pyšnila se uzdravenými a 'šťastně' ženatými gayi, jejichž – již na první pohled zvýšený – neuroticismus byl výmluvnější než všechna jejich slova… Také mě pobavilo, že během četných přestávek na kávu ex-gayové zásadně vyhledávali společnost mužů, zatímco se mnou a mou přítelkyní se bavil – kromě přítomných žen – pouze jeden heterosexuální muž.“\" Po informativním pobytu ve Velké Británii v roce 1992, kde se Křížková se Strupkovou seznámily mj. s anglikánským knězem žijícím v homosexuálním svazku, vzniklo v roce 1993 formální občanské sdružení.\n\nSpolek pořádá informativní akce, a nabízí duchovní podporu a pomoc věřícím gayům a lesbám. V letech 1993-2001 vydával spolek časopis Logos zabývající se teologickými i literárními reflexemi otázek spojených s vírou a homosexualitou. Logos přispíval i do sekulárního časopisu SOHO revue. V říjnu 1994 zareagoval na rostoucí ohlasy na svou činnost zřízením Gay linky pomoci na půdě SOS centra Střediska křesťanské pomoci Diakonie Českobratrské církve evangelické. Činnost této linky byla z finančních důvodů ukončena 31. května 2007, její náplň však převzala SOS linka Diakonie ČCE.\n\nFarář Českobratrské církve evangelické Jiří Štorek v kostele U Jákobova žebříku v Praze 8 - Kobylisích poskytl Logosu dnes již tradiční místo setkání. Po zesnulém Jiřím Štorkovi převzal duchovní patronát nad hnutím evangelický farář Tomáš Drobík. Dne 25. listopadu 2006 se v kostele U Jákobova žebříku odehrálo historicky první církevní požehnání homosexuálnímu páru v České republice. Udělila je farářka Simona Tesařová.\n\nSpolek pořádá setkání s mnoha osobnostmi různého odborného i názorového zaměření. Setkání spolku navštívil i religionista Ivan Odilo Štampach (mluvčí iniciativy Kairos 98 a v roce 1999 jeden ze čtyř signatářů dokumentu o církvi, křesťanech a homosexualitě), Pavel Říčan z Psychologického ústavu AV ČR. Prokop Remeš, Karel Schwarzenberg, psychiatr a křesťanský etik Petr Příhoda, aktivisté Islámské nadace v Praze, socioložka Jiřina Šiklová, filosof a biolog Stanislav Komárek, herec a režisér Jiří Strach, psycholog Jeroným Klimeš, bavič Petr Novotný, bývalý mluvčí ČBK Daniel Herman, psychiatr Radkin Honzák, gay aktivista Jiří Hromada, genderová teoretička Věra Sokolová.\n\n\n"}
{"id": "351132", "url": "https://cs.wikipedia.org/wiki?curid=351132", "title": "Jaroslav Benda", "text": "Jaroslav Benda\n\nJaroslav Benda (27. dubna 1882, Praha – 12. ledna 1970, Praha) byl český malíř, grafik, redaktor, pedagog, autor poštovních známek, plakátů, monumentálních výzdob. Významně zasáhl do vývoje české knižní grafiky.\n\nNarodil se v rodině pražského kovolitce a část mládí strávil v Kutné Hoře. Již v dětství se naučil vázat knihy. Absolvoval Akademické gymnázium v Praze (latina a řečtina, řecké a římské reálie, mytologie, poezie, sochařství a architektura). Během studií na Uměleckoprůmyslové škole v Praze v ateliéru Arnošta Hofbauera (1901-1904) si jeho nadání všimli V.V. Štech, Jan Preisler a architekt Jan Kotěra. Ten mu zprostředkoval první zakázku u nakladatele Jana Laichtera a Benda s ním pak spolupracoval následujících 60 let. Na jaře 1904 přestoupil Benda na Akademii výtvarných umění, kde byli jeho spolužáky Bohumil Kubišta, Vincenc Beneš, Emil Filla, Zdeněk Kratochvíl, Václav Špála a Antonín Procházka a Vratislav H. Brunner.\n\nDíky zakázce pro SVU Mánes se stal členem výboru, později jednatelem spolku. Od roku 1920 byl profesorem na UMPRUM. V letech 1926–1928 byl pak jejím rektorem. K jeho žákům patřili například: Zdenek Seydl, Jaroslav Šváb, Antonín Strnadel a Jiří Trnka.\n\nV letech 1908-1949 byl členem SVU Mánes, členem SČUG Hollar.\n\n\nNavrhoval grafická řešení knih i celých edic pro přední české nakladatele Jana Laichtera, Jana Štence, Kamillu Neumannovou a nakladatelství Komenium, Kalich, Kmen, Sfinx, Kryl a Scotti (Nový Jičín), F. Obzina (Vyškov) aj. Věnoval se psaní odborných textů, publikována byla např. jeho učebnice Písmo a nápis (1931). V letech 1907–1912 byl redaktorem časopisu Světozor. Společně s V. H. Brunnerem, H. Johnovou a M. Teinitzerovou, patří mezi zakladatele Artělu (1908).\n\nV letech 1914–1916 navrhl plakáty pro členské výstavy SVU Mánes. Je autorem mozaiky v budově býva­lého ministerstva pošt (1931), v knihovně ČVUT (1932) aj. Společně s Otakarem Španielem vytvořil rektorské řetězy pro univerzitu v Bratislavě (1923) a pro brněnskou Masarykovu univerzitu (1935). Navrhoval českosloven­ské poštovní známky a bankovky.\n\nVytvořil dřevorytové ilustrace k Máchovu Máji a později jako ilustrátor spolupracoval s Josefem Florianem na jeho edici Dobré dílo. Jeho volná tvorba zahrnuje dřevoryty, lepty a litografie.\n\nBendova písma (romana, italika) byla realizována pouze v podobě návrhů (návrh antikvy Betu byl digitálně interpretován Američanem Donaldem Partykou, 2012).\n\nVýznamnou realizací je výzdoba pohřební kaple Jana Amose Komenského v holandském Naardenu (vrstvená a leptaná skla, 1935–1937).\n\nPodílel se na vzniku českého kresleného filmu ve filmovém studiu Zlín a v Praze.\n\n\n\n"}
{"id": "351138", "url": "https://cs.wikipedia.org/wiki?curid=351138", "title": "Miloš Klicman", "text": "Miloš Klicman\n\nMiloš Klicman (2. června 1890, Praha – 23. října 1957, Mělník), též Miloš František Klicman nebo Miloš F. Klicman , byl český knižní grafik - autodidakt. \nCivilním povoláním byl cukrovarnický inženýr v Mochově. Od mládí vynikající kreslíř. K zájmu o knižní grafiku ho přivedl Arnošt Procházka. Upravoval knihy pro Moderní revui, edici Knihy dobrých autorů, kterou vydávala Kamilla Neumannová a pro Josefa Floriana. Dále pracoval pro vydavatelství: Bedřich Kočí, František Borový, Družstevní práce a pro uměleckou revui „Veraikon“. Jeho vzory byli renesanční italští typografové Aldus Manutius a Piero Pacini a moderní tvůrci William Morris a Aubrey Beardsley. Do roku 1940 upravil 61 knih. Mimo typografii se zabýval navrhováním unikátních knižních vazeb, kresbou, grafikou a tvorbou ex libris.\n\n\n"}
{"id": "351140", "url": "https://cs.wikipedia.org/wiki?curid=351140", "title": "František Bidlo", "text": "František Bidlo\n\nFrantišek Bidlo (3. září 1895 Praha-Vinohrady – 9. května 1945 v Praze) byl český kreslíř,\nkarikaturista a ilustrátor.\n\nPocházel z velmi chudých a skromných poměrů, jeho otec byl bankovním sluhou. Již v mládí se věnoval výtvarnému umění. Otec však chtěl, aby se stal bankovním úředníkem. Své středoškolské vzdělání (reálné gymnázium) nikdy nedokončil. Nakonec se v roce 1915 ve Vídni vyučil kloboučníkem a svému řemeslu se i zpočátku profesionálně věnoval. Během první světové války bojoval v řadách rakouské armády na Italské frontě. Jednalo se o autodidakta resp. o samouka, který neměl žádné formální umělecké vzdělání a jenž se zpočátku umělecké činnosti věnoval pouze příležitostně a ze záliby. Pohyboval se však často v uměleckém prostředí, které se v Praze za První československé republiky utvářelo mimo jiné také kolem některých pražských uměleckých kaváren – např. Union, Tůmovka či Národní kavárna.\n\nV roce 1925 uveřejnil poprvé své politické kresby v Rudém právu. \n\nV roce 1928 se začal plně profesionálně věnoval výtvarné činnosti. Kreslil především různé politické\na propagační obrázky na plakáty, pro agitační letáky. Tvořil i karikatury a ilustroval\nknihy. Po celý jeho život se jednalo o silně levicově zaměřeného člověka, aktivně tvořil pro komunistický deník \"Rudé Právo\", jakož i pro časopisy \"Avantgarda\", \"Trn\", \"Rozsévačka\" a \"Tvorba\". V letech 1927 až 1929 působil jako pracovník\nagitačního oddělení předválečné KSČ. Od roku 1933 také pracoval pro další známé tiskoviny – \"Magazin dp\" resp. \"Družstevní práce\", \"Svět práce\", \"Literární noviny\", \" Panorama\". Jednu dobu také pracoval i jako odpovědný redaktor mnichovského časopisu \"Simplicus\". Z jeho knižních ilustraci jsou nejznámější obrázky ke knihám od Emila Vachka, Vítězslava Nezvala, Karla Havlíčka Borovského, Jaroslava Seiferta.\n\nBěhem 2. světové války za nacistické okupace byl zejména kvůli svým předválečným protifašistickým plakátům a karikaturám pronásledován fašistickým tiskem a dne 16. ledna 1945 byl zatčen pražským Gestapem na základě udání. Důvodem měl být jeho výrok, že \"po válce bude Hitler vozit kolečko na stavbě Stalingradu\". Vězněn byl v terezínské Malé pevnosti, nejprve na I. dvoře (cela č. 16) a později na IV. dvoře (cela č. 42). Od dubna 1945 ležel se záškrtem a skvrnitým tyfem na táborovém úseků nemocných až do 5. května, kdy se podařilo jeho bratru ing. V. Bidlovi a MUDr. A. Markalousovi nechat jej převézt na pražskou Bulovku. Dne 9. května, na konci 2. světové války, zemřel v nemocnici na následky svého onemocnění, kterým se nakazil během věznění v Terezíně.\n\nNa Olšanských hřbitovech se dne 28. května 1945 rozloučil básník František Halas s mrtvým přítelem Františkem Bidlem tímto epitafem:\n\n\n"}
{"id": "351147", "url": "https://cs.wikipedia.org/wiki?curid=351147", "title": "Hikikomori", "text": "Hikikomori\n\nHikikomori (japonsky ひきこもり nebo 引き籠もり, doslova „odtrhnutí se“) je japonský termín označující jedince, kteří se z různých důvodů vyhýbají lidské společnosti. Podle průzkumu japonského vládního úřadu z roku 2010 se počet hikikomori pohybuje okolo 700 tisíc. Dle úřední definice je hikikomori člověk, který se ve svém domově (často jen pokoji v domě svých rodičů) izoluje od lidské společnosti na dobu delší než šest měsíců.\n\nTrvání odloučení se ale samozřejmě různí případ od případu, může trvat i roky, ve vzácných případech i desetiletí. Hikikomori nevychází z bytu či pokoje, mají málo či vůbec žádné přátele, dlouhou dobu spí (většinou ale ve dne, zatímco aktivní jsou v noci), mimoto se věnují nespolečenským aktivitám (sledování televize, počítačové hry, čtení).\n\nAutorem termínu a také předním expertem na tento fenomén je japonský psycholog Tamaki Saitó (斎藤 環 \"Saitó Tamaki\", *24. září 1961 Kitakami), dle jehož odhadu je hikikomori v Japonsku asi jeden milion a tvoří tak asi jedno procento japonské populace. Fenomén se samozřejmě nevyskytuje jen v Japonsku, tam je ale nejlépe vědecky popsán, velmi se také odráží v japonské kultuře (romány, anime, manga), třeba \"NHK ni jókoso!\" od jošitoši ABeho (安倍 吉俊).\n"}
{"id": "351157", "url": "https://cs.wikipedia.org/wiki?curid=351157", "title": "Jak na počítač", "text": "Jak na počítač\n\nJak na počítač byl počítačový časopis vycházející v ČR a SR od roku 2003. Byl zaměřený zejména na začínající uživatele počítačů. K časopisu byly přikládány přílohy na CD (programy, doplňky, hry, speciální CD k tématu a podobně). Vydavatelem časopisu byla společnost CPress Media, a. s., od roku 2010 pak Mladá fronta, a. s.\n\n\n"}
{"id": "351158", "url": "https://cs.wikipedia.org/wiki?curid=351158", "title": "Vratislav Hugo Brunner", "text": "Vratislav Hugo Brunner\n\nVratislav Hugo Brunner (22. října 1886 Praha – 13. července 1928 Horní Lomnice, dnes Kunice) byl český typograf, ilustrátor, grafik, karikaturista, autor hraček, divadelních scénografií, malíř. Významně zasáhl do vývoje české knižní grafiky.\n\nVratislav Hugo Brunner se narodil v rodině staroměstského klempířského mistra Antonína Brunnera a jeho manželky Leopoldiny, rozené Chudobové. Po celý život žil v domě „V nebi“ na rohu Perštýna a Skořepky na Starém Městě pražském. Studoval staroměstskou reálku, kde se přátelil s Eduardem Bassem a Františkem Frabšou. Eduard Bass byl jeho celoživotním přítelem.\n\nPo prvním semestru kvinty odešel na Akademii výtvarných umění. V přípravce byli jeho učiteli Vlaho Bukovac a Bohumír Roubalík. Později pracoval pod vedením Vratislava Nechleby, Jakuba Obrovského a Maxmiliána Pirnera.\n\nByl neprůbojný ale spoluorganizoval studentský život. Pro své přátele byl velice obětavý. Miloval své \"vlídné kouty\" u přátel, jako byli Kamilla Neumannová a redakce Knihy dobrých autorů, anarchista Michal Kácha, Antonín Bouček v kavárně \"Union\", Josef Walter v kavárně \"Montmartre\", vydavatel Karel Borový, vydavatelství bratří Neubertové, prostředí na UPŠ.\n\nOd roku 1906 uveřejňoval časopisecky ilustrace a karikatury. V roce 1908 se stal jedním ze spoluzakladatelů Artělu (spolu s J. Bendou, H. Johnovou a M. Teinitzerovou). V roce 1909 spoluzaložil \"Novou edici\" (která vycházela do roku 1912 a přes krátkou dobu vydávání významně ovlivnila vývoj knižní kultury). V roce 1912 navštívil Lipsko a Mnichov. Ze zahraničí se vrátil nešťastný zpět do Prahy, protože mu chybělo jeho oblíbené prostředí.\nOd roku 1919 byl profesorem na Uměleckoprůmyslové škole v Praze. Jeho žákem a později asistentem byl Josef Kaplický.\nV roce 1921 navrhl malířskou výzdobu pro vstupní síň I. výstavy Svazu českého díla.\n\nV roce 1925 obdržel 1. cenu a zlatou medaili za knižní výzdobu na Světové výstavě v Paříži. Téhož roku vytvořil malby pro československé vyslanectví v Pešti.\nJeden rok působil na Státní grafické škole jako výtvarník knihařského oddělení.\nV letech 1925–1927 byl členem redakce časopisu Pestrý týden, který vydával Karel Neubert. Potřetí v životě opustil Prahu až krátce před smrtí v roce 1927 na ozdravný pobyt do Itálie a na Sicílii. Jeho vážný zdravotní stav už ale tato cesta nedokázala zlepšit. Zemřel 13. července 1928 po dlouhé nemoci.\n\nSpolek výtvarných umělců Mánes uspořádal v zimě 1928 posmrtnou výstavu Brunnerova díla v Obecním domě v Praze.\n\nVratislav Hugo Brunner byl ženatý, se ženou Marií měl syna Jiřího.\n\nV mládí byl ovlivněn řadou dobových vzorů (Heinrich Vogeler – Worpswedská škola, Aubrey Beardsley, Félicien Rops, Vallton, Edvard Munch, Théophile Steinlen, Henri de Toulouse-Lautrec). Později měli hlavní vliv na jeho kresbu a malbu barokní malířství a Honoré Daumier.\n\nJiž v době studií se začal věnovat úpravě knih. Pracoval nejprve pro S. K. Neumanna (\"Knihovna Nového kultu\", 3. ročník), poté upravoval Knihy dobrých autorů pro Kamillu Neumannovou. Celkem upravil asi 600 knih, mimo jiné pro:\nMezi jeho nejznámější úpravy patří například:\nNavrhl řadu vlastních písem, která používal pro své grafické úpravy.\nUpravoval katalogy pro SČUG Hollar a Spolek výtvarných umělců Mánes.\n\nSvé karikatury publikoval v časopisech: \"Nová omladina\", \"Šibeničky\" (F. Borový), \"Kopřivy\", \"Letáky\" (St. Minařík), \"Prager Presse\", \"Rarach\", \"Rozpravy Aventina\" (Otakar Štorch–Marien), a jinde. Existuje též řada nepublikovaných karikatur, které jsou rozptýleny v různých památnících a soukromých sbírkách. Některé z nich byly po Brunnerově smrti použity v různých příležitostných vydáních spolu s jeho texty.\n\nJe autorem následujících scénografií:\nPro Národní divadlo:\nMěstská divadla pražská:\nDále pracoval pro kabaret Červená sedma.\n\nLiterárními pracemi V. H. Brunnera jsou nejčastěji soubory karIkatur doprovázené autorovými texty, některé byly vydány až po Brunnerově smrti. Jsou to například:\n\n\nV roce 1927 navrhl spolu s Otakarem Španielem výzdobu západních dveří dostavby chrámu sv. Víta na Pražském Hradě (byly realizovány v roce 1929, po Brunnerově smrti).\n\nJe též autorem exlibris, návrhů bibelotů a hraček. Navrhl poštovní známku \"Osvobozená republika\" (1920).\n\n\n\n\n"}
{"id": "351160", "url": "https://cs.wikipedia.org/wiki?curid=351160", "title": "Kokosový ostrov", "text": "Kokosový ostrov\n\nKokosový ostrov ( \"Isla del Coco\") je ostrov v Pacifiku, který se nachází přibližně 550 km od kostarického pobřeží. Administrativně je součástí provincie Puntarenas. První Evropan, který objevil ostrov, byl v roce 1526 Juan Cabezas. Jediné lidské osídlení ostrova je stanice Guardaparques Wafer, který se nachází na severu ostrova v zátoce Bahía Wafer. Plavba lodí na ostrov z kostarické pevniny trvá přibližně 36 hodin.\n\nCelý ostrov spolu s okolním mořem je součástí \"Národního parku Kokosový ostrov\".\n\nNárodní park zde byl zřízen kvůli unikátní fauně a floře jak na samotném ostrově, tak v okolních vodách. Park má rozlohu 199 790 hektarů, z toho ostrov zaujímá „pouze“ 2 385 ha.\n\nKokosový ostrov je jediný ostrov ve východním Pacifiku, který je porostlý tropickým deštným lesem, navíc v nejvyšších partiích ostrova roste i mlžný les. Vznikl vulkanickou činností, leží na Kokosové tektonické desce. Pro svoji geografickou odlehlost od amerického kontinentu se na ostrově vyvinulo mnoho endemitů (70 endemických druhů rostlin, 64 druhů hmyzu). Oceán okolo ostrova je domovem pro mnoho ryb, kytovců a korálů.\n\nNa ostrově byly ukryty tři významné poklady. Po roce 1685 ukryl korzár Edward Davis poklad po přistání lodi Batchelor's Delight v zátoce Chatham. V roce 1819 ukryl poklad na ostrově pirát Benito Bonito na lodi Relampagos. Třetím pokladem ukrytým na ostrově je Limský poklad, který na lodi Mary Dyer přivezl a ukryl v roce 1821 skotský kapitán William Thompson.\n\n\n"}
{"id": "351164", "url": "https://cs.wikipedia.org/wiki?curid=351164", "title": "Socket 423", "text": "Socket 423\n\nS příchodem Socketu 423 (PGA423) byl ukončen dlouhý život Socketu 370. Byl určen pro první procesory Intel Pentium 4 (jádro Willamette), pracovní frekvence jádra 1,3—2 GHz a frekvence FSB 100 MHz (400 MHz QDR, Quad Data Rate). Číslo v názvu socketu udává počet pinů patice, která poskytovala napětí 1—1,85 V. Bylo použito balení OOI a protokol přenosu AGTL+. Avšak Socket 423 brzy ukončil svoji pouť (za necelý rok) a byl nahrazen Socketem 478, který dokázal nejen napájet procesory s velkým příkonem, ale hlavně využíval levné paměťové moduly SDRAM/DDRAM a nikoliv drahé RDRAM (s označením RIMM vyvinuté firmou Rambus a Intel), které vyžadoval Socket 423.\n"}
{"id": "351173", "url": "https://cs.wikipedia.org/wiki?curid=351173", "title": "Evropské fórum křesťanských LGBT skupin", "text": "Evropské fórum křesťanských LGBT skupin\n\nEvropské fórum křesťanských LGBT skupin (anglicky: \"European Forum of LGBT Christian Groups\") je organizace pro vzájemnou pomoc a výměnu informací mezi národními organizacemi křesťanských gayů a lesbiček.\n\nOrganizace byla založena v roce 1982 šestnácti členy z pěti států v Paříži. Za cíl si položila sdružit co nejvíce podobných organizací, kontakt na vysoké úrovni s Evropskou radou církví a Světovou radou církvi, zvýšení spoluúčasti žen a pomoc potřebným skupinám ve Střední a Východní Evropě. Jeho současným ženským co-prezidentem je Brenda Harris (Velká Británie) a mužským Arthur Thiry (Švédsko). Tajemníkem Randi Solberg (Norsko, Německo).\n\nOd roku 1983 uspořádalo fórum konference v Amsterdamu, Antverpách, Basileji, Bratislavě, Driebergenu, Edinburghu, Frankfurtu, Hööru, Londýně, Oslu, Rize, Stockholmu, Štrasburku, Turíně, Toulouse, Varšavě, Vídni a Curychu.\n\nV roce 2006 bylo fórum účastníkem konference Světové rady církví v Brazílii.\n\n\n\n\n\n\n\n\n\n\n\n\n\n\n"}
{"id": "351175", "url": "https://cs.wikipedia.org/wiki?curid=351175", "title": "Rosetta", "text": "Rosetta\n\nRosetta může být :\n\n\n\n\n\n\n"}
{"id": "351176", "url": "https://cs.wikipedia.org/wiki?curid=351176", "title": "Josef Richard Marek", "text": "Josef Richard Marek\n\nJosef Richard Marek (21. července 1883, Karlín – 19. června 1951, Praha) byl český kreslíř, grafik, překladatel a spisovatel. Významně zasáhl do vývoje české knižní grafiky.\n\n\nDále napsal úvodní statě k řadě výstavních katalogů.\n\n\n\n"}
{"id": "351178", "url": "https://cs.wikipedia.org/wiki?curid=351178", "title": "Mail Delivery Agent", "text": "Mail Delivery Agent\n\nMail Delivery Agent (zkratka MDA) je počítačový program, který doručuje zprávy elektronické pošty do jednotlivých poštovních schránek uživatelů poté, co přepravce pošty (MTA) rozhodne, že jsou přijaty a patří místnímu uživateli.\n\nMail Delivery Agent (MDA) nemusí být nutně součástí Mail Transfer Agenta (MTA), přestože obě funkce jsou implementovány stejným programem nebo programem pocházejícím ze stejného zdroje. Některé MTA umožňují správci systému zvolit nejvýhodnější MDA pro jeho konfiguraci.\n\nNa unixových systémech patří mezi nejpopulárnější MDA programy procmail a maildrop. Síťově orientované MDA často používají protokol LMTP.\n\n"}
{"id": "351179", "url": "https://cs.wikipedia.org/wiki?curid=351179", "title": "Josef Marek", "text": "Josef Marek\n\nJméno Josef a zároveň příjmení Marek patří více osobnostem:\n\n"}
{"id": "351183", "url": "https://cs.wikipedia.org/wiki?curid=351183", "title": "Peugeot 306", "text": "Peugeot 306\n\nPeugeot 306 byl automobil nižší střední třídy francouzské automobilky Peugeot. Výroba probíhala v letech 1993 až 2002. Kromě tří- a pětidveřového hatchbacku se vyráběl i kabriolet, sedan a kombi. Nahradil Peugeot 309 a jeho nástupce byl Peugeot 307.\n\nNa jaře 1993 se představily obě varianty hatchbacku se zážehovými motory. Na podzim přibyly motory vznětové. Už o rok později byla nabídka motorů obměněna, přibyly sportovní verze XSi a S16 a verze Cabrio a Sedan. Ten měl objem zavazadlového prostoru 463 litrů. Od roku 1996 byla verze S16 vybavována šestistupňovou převodovkou. V roce 1997 prošel model faceliftem a v roce 1999 získaly přední světlomety čirou optiku. Z nabídky byl vypuštěn model XSi a přibylo kombi 306 Break. Od roku 2000 přestala být nabízena verze S16. Do standardní výbavy bylo přidáno ABS. V nárazových testech Euro NCAP získal v roce 1998 tři hvězdičky z pěti možných. Je velmi podobný Peugeotu 106.\n\nPředstavila se v roce 1994 a ve výrobě vydržela do roku 2002. Jako jeden z mála vozů měla samoříditelnou zadní nápravu. Na výběr byla klasická verze s omezeným výkonem na 150 HP a silnější varianta Premium o výkonu 167 koní s šestistupňovou převodovkou. Oproti sériovým verzím měla S16 patnáctipalcová kola, rozšířené blatníky, hlubší čelní masku, spojler, zrcátka, kliky a nárazníky v barvě karoserie. Po faceliftu v roce 1997 dostal vůz výraznější světlomety, které dostaly v roce 2000 čiré kryty. V témže roce se v interieru objevila imitace hliníku. Standardně byl vůz vybaven anatomickými sedadly\n\n\n\n\nPro závody rallye byla vyvinuta verze 306 MAXI. Ta dosahoval značných úspěchů. Nahrazena byla vozem Peugeot 206 S1600. S tímto vozem závodil například Jean-Louis Schlesser.\n\nPeugeot 306 Maxi byl speciál určený pro rallye, který byl postaven v rámci specifikace Kit Car. Poháněl ho motor o objemu 1998 cm³ a výkonu 280 koní, který dosahoval točivého momentu 263 Nm. Celková hmotnost vozu byla 960 kg. \n\nAutomobilka Peugeot se ze závodů rallye stáhla po zrušení skupiny B a pouze připravovala typy 106. Pro návrat do vrcholné kategorie se automobilka rozhodla až po vzniku kategorie Kit Car s typem 306, který měl konkurovat vozu Renault Clio Maxi. První prototyp měl užší blatníky a decentní přítlačné křídlo, který dosahoval výkonu jen 220 koní. Sériové provedení, značně odlišné od prototypu, bylo poprvé představeno na Rally Du Alsace v roce 1995. První vozy řídili Gilles Panizzi a Doenlen. Vývoj motoru měla na starosti firma Pipo. Vstřikování paliva bylo od firmy Mageti Marelli a převodovka byl typ Xtrac. Samosvorný diferenciál ZF byl stejný jako v typu S16. \n\nV roce 1996 dojel typ 306 Maxi na druhém místě na Rallye Monte Carlo, když ho pilotoval Francois Delecour a na Korsice, kde dojel druhý Panizzi. V mistrovství Francie zvítězil Paniizi a důležitá byla porážka vozů Renault Maxi Mégane. O rok později Panizzi titul obhájil. V roce 1998 představila automobilka druhou evoluci, která používala větší kola a sekvenční převodovku. Panizzi tehdy dojel třetí na Korsice a ve Španělsku, když porazil i vozy kategorie WRC. O rok později Peugeot použil nový hydraulický diferenciál a Delecour získal druhé místo na Korsice. V Mistrovství světa dvoukolek získal tým druhou příčku. Jezdci získali s těmito vozy i národní tituly v Portugalsku v letech 1997 a 1998 a v roce 1998 navíc ještě ve Švýcarsku a Belgii.\n"}
{"id": "351189", "url": "https://cs.wikipedia.org/wiki?curid=351189", "title": "Tramtabum", "text": "Tramtabum\n\nTramtabum (v originále Rantanplan) je fiktivní pes z komiksů Luckyho Luka, vytvořených duem Morris a René Goscinny.\n\nTramtabum je pes, který je hloupější než jeho vlastní stín. Obvykle jen následuje Luckyho Luka a baví čtenáře svojí hloupostí. Občas na někoho vyskočí (obvykle na Joa Daltona nebo Luckyho Luka), čímž jej odzbrojí a vyřadí z boje. Obvykle se ale netrefí.\n\nTramtabum je oficiálně policejní pes hlídající vězně, ale většinu času stráví spaním na vězeňském nádvoří. Občas je dokonce připoután k zápěstí Joa Daltona. Tramtabum bere toto připoutání jako citové pouto a Joa jako svého milujícího majitele. Ve skutečnosti Joe Tramtabuma nesnáší, ale jeho úsilí zbavit se \"toho zabedněnce\" si Tramtabum špatně vykládá. Tramtabum vždy na slovo poslechne Mámu Daltonovou.\n\nLucky Lukův kůň Jolly Jumper (velmi inteligentní zvíře) Tramtabumem také opovrhuje, hledíc na něj jako na velký omyl přírody.\n\nV anglickém překladu Lucky Lukových komiksů nebo filmů je pojmenován Rin Tin Can nebo Bushwack. \n\n\nTramtabum se v česky přeložených příbězích Luckyho Luka objevil v:\n"}
{"id": "351193", "url": "https://cs.wikipedia.org/wiki?curid=351193", "title": "Frico Kafenda", "text": "Frico Kafenda\n\nFrico Kafenda (2. listopadu 1883, Mošovce, Uhersko – 3. září 1963, Bratislava) byl slovenský hudební skladatel a pedagog. Mezi jeho žáky ve hře na klavír patřil i slovenský hudební skladatel Eugen Suchoň.\n\nPo studiích působil v Německu jako dirigent, nicméně po první světové válce se vrátil na Slovensko. Pokusil se napsat slovenskou národní operu, ale kvůli propuknuvší druhé světové válce zůstalo jeho dílo nedokončeno. Narukoval a padl do ruského zajetí, kde skicoval budoucí \"Smyčcové kvarteto G dur\", které je zobrazením jeho osobních zážitků ze zajateckého života. Po 1. světové válce se vrátil na Slovensko a stal sa jednou z vedoucích osobností hudebního života. Byl ředitelem Hudební školy v Bratislavě, byl jmenován lektorem hudby na Filozofické fakultě Univerzity Komenského v Bratislavě. Složil cyklus \"Tři mužské sbory\" (\"Išli hudci horou\", \"Sedemdesiat sukieň mala\"). Poslední z jeho písní je \"Pieseň vďaky\" na Plávkova slova, kde vyjadřuje pocity radosti nad vítězným ukončením války. Zemřel v roce 1963 v Bratislavě.\n"}
{"id": "351197", "url": "https://cs.wikipedia.org/wiki?curid=351197", "title": "Čertova stěna (opera)", "text": "Čertova stěna (opera)\n\nČertova stěna je komicko-romantická opera o 3 jednáních. Jejím autorem je Bedřich Smetana, který tímto dílem uzavřel svou hudebně dramatickou tvorbu. Libreto napsala podobně jako v případě Smetanových oper Hubička a Tajemství spisovatelka a překladatelka Eliška Krásnohorská. Poprvé byla Čertova stěna uvedena 29. října 1882 v Prozatímním divadle. Premiéra však vinou lehkomyslného scénického nastudování nebyla úspěšná. \n\nPo prvních pěti málo navštívených představeních byla \"Čertova stěna\" znovu uvedena až roku 1890, dlouho po Smetanově smrti. I tak byla hrána jen příležitostně a teprve nastudování Karla Kovařovice z roku 1904 ji zařadilo na standardní repertoár pražského Národního divadla. Hrála se i dne 28. června 1914, kdy bylo její představení předčasně ukončeno, protože dorazila zpráva o atentátu na arcivévodu Františka Ferdinanda. Značná část odborné veřejnosti ji však považovala za úpadkové dílo, umělecký krok zpět oproti \"Hubičce\" a \"Tajemství\". Mezi ojedinělé přesvědčené zastánce opery patřila Charlotta Garrigue-Masaryková. Objevovaly se návrhy na její úpravy, zejména libreta, ale i hudby. Roku 1909 navrhl na stránkách \"Hudební revue\" řadu změn skladatel (a Smetanův obdivovatel) Otakar Zich. Ty nebyly nikdy realizovány, na rozdíl od rozsáhlých změn textu i hudebních retuší, které pro novou inscenaci v Národním divadle roku 1942 zavedli divadelní kritik Miroslav Rutte a dirigent Václav Talich. Poválečné inscenace se však vrátily k původní podobě.\n\nTeprve se značným zpožděním pronikala \"Čertova stěna\" na další českojazyčné operní scény: roku 1900 se hrála poprvé v Národním divadle v Brně, roku 1908 v Městském divadle v Plzni, v Moravské Ostravě se hrála poprvé roku 1923, v Olomouci a v Bratislavě roku 1924. Celkový počet inscenací nebyl velký, hojněji se hrála pouze v Plzni.\n\nV letech 1945–2000 byla inscenována ve všech českých operních divadlech: v pražském Národním divadle (1946, 1948, 1954, 1963, 1974, 1983), v Brně (1954, 1963, 1979), v Plzni (1948, 1950, 1967, 1997), v Ostravě (1948, 1956, 1965, 1981, 1996), v Olomouci (1964, 1986), v Opavě (1949, 1960, 1974), v Liberci (1953, 1976), v Ústí nad Labem (1954, 1964) a konečně i v Českých Budějovicích (1974, 1996). V 21. století ji uvedlo nejprve Národní divadlo (2001) v režii významného anglického operního režiséra Davida Pountneyho a hudebním nastudování Jiřího Bělohlávka. V roce 2005 ji pak nastudovalo Moravské divadlo v Olomouci. Obě inscenace měly derniéru roku 2006. Dosud poslední inscenaci uvedlo Národní divadlo moravskoslezské v Ostravě, měla premiéru 12. června 2014. \n\nCelkově je \"Čertova stěna\" druhou nejméně hranou Smetanovou operou (po \"Braniborech v Čechách\"). P. Pražák napočítal 291 představení do konce sezóny 1947/48; databáze Divadelního ústavu eviduje 32 profesionálních inscenací po roce 1945. Výmluvným faktem je, že všechna česká divadla ji uvedla ze Smetanových oper až jako poslední. Přesto však počtem inscenací i představení v České republice tato opera značně předčí například méně hrané opery Dvořákovy nebo Janáčkovy.\n\nPoměrně malý zájem o \"Čertovu stěnu\" na českých jevištích se odráží i v malém zájmu ciziny, a to i pro přetrvávající pověst úpadkového díla. Slovenské národní divadlo v Bratislavě uvedlo tři inscenace: ve smetanovském jubilejním roce roku 1924, roku 1932 a naposledy pak v roce 1949 (ke 125. výročí Smetanova narození). Poprvé mimo Československo se \"Čertova stěna\" hrála ve Vídni roku 1924 v podání olomouckého souboru, který zde na zájezdu v Metropoltheater provedl všechny Smetanovy opery. Ve Spojeném království \"Čertovu stěnu\" poprvé uvedla londýnská University College Opera, a to v únoru 1987.\n\nPěvce přitahovala především hlavní role Voka Vítkovice; v české operní literatuře je jednou z nejlepších příležitostí pro ušlechtilý baryton. Postava byla psána pro legendárního barytonistu Prozatímního divadla Josef Lva. Ideálního představitele však získala až v Emilu Burianovi. Významnými Voky pak byli Jan Konstantin, Stanislav Muž, Václav Bednář, Teodor Šrubař, Přemysl Kočí, Jindřich Jindrák, nejnověji pak Ivan Kusnjer a Roman Janál. Postavu Záviše ztělesnily například Gabriela Horvátová, Marta Krásová, Štěpánka Štěpánová, Ludmila Hanzalíková nebo Libuše Márová. Z významných představitelek Hedviky lze jmenovat Marii Podvalovou nebo Evu Urbanovou (pro kterou byla Hedvika druhou rolí zpívanou v Národním divadle, po Miladě z \"Dalibora\"). Řada českých basistů zpívala vděčnou úlohu Raracha, od Viléma Heše přes Václava Klimenta, Karla Kalaše, Eduarda Hakena, Richarda Nováka a Dalibora Jedličku po Miloslava Podskalského. Roli hradního Michálka napsal Smetana pro Adolfa Krössinga, který zpíval od premiéry až do roku 1915. Ke konci své kariéry ji zpíval významný poválečný tenorista Beno Blachut.\n\n(Skalnatá zalesněná krajina pod hradem Rožmberkem) Rožmberský hradní Michálek, ve službách jihočeského velmloka pana Voka z Růže, potkává rytíře Jarka z Vokova doprovodu. Jarek se vrací z námluv, které vedl jménem svého pána u vdovy Mandalény, ale s nepořízenou. Oba si stýskají, jak je to možné, že tak slavný a bohatý pán, první muž v českém království, nemůže ani ve zralém věku najít nevěstu (duet \"Tak slavný rek, tak bohatýrský pán\"). Jarek v záchvatu oddanosti přísahá Bohu, že se sám neožení dříve, dokud se nezasnoubí pan Vok (árie \"Já, věrný soudruh pána svého\"). Přísahu vyslechne Rarach, v přestrojená za poustevníka. Michálek a Jarek odejdou a Rarach se setkává s mnichem Benešem. Mnich v něm poznává sobě navlas podobného démona, který jej stále provází (duet \"Duše černá, ďáblu věrná… Lháři! Muž jsem svatý\").\n\nPo jejich odchodu se objeví Michálkova dcera Katuška, která toužebně očekává Jarkův návrat (árie \"Nikdo? Ach, mně se tak zdálo\"). Kolem jsou děvčata s kosami a srpy na žatvu, ale ani ona Jarka ještě nezahlédla (sbor \"Dobrý den! Dobrý den!\"). Když se Jarek konečně objeví, Katuška se nejprve upejpá – je z prostého rodu a není rytíře hodna. Ale Jarek vyvrací její pochybnosti a ujišťuje ji o své lásce (árie \"Což stále ty pochybnosti\"). Nakonec oba splynou v objetí a vzájemně si slibují věrnost (duet \"Tak věčně k tobě lnout\"). Objeví se Rarach, posměšně jim žehná a připomíná Jarkovi jeho unáhlenou přísahu.\n\nPřichází pan Vok s družinou, v níž je i jeho mladý synovec Záviš. Lid selský i hradní jej vítá (sbor \"Budiž vítán, vojevůdce\"). Pan Vok se táže Jarka po výsledku jednání, ale není překvapen, když mu Jarek s rozpaky tlumočí vdovino odmítnutí: už to tak dopadne, že zestárne a zemře sám. Hradní Michálek jej přesvědčuje, aby myslel na zachování svého rodu a nepolevoval v hledání nevěsty. Se stejnou prosbou se připojuje i Jarek a Rarach Vokovi našeptá, že hradní má sličnou dceru. Pan Vok si ji proto nechává předvést. Michálek se tetelí pomyšlením na sňatek Katušky s velmožem, ale v Katušce a Jarkovi tuhne krev (sextet \"Proč jen tak planeš v líci?\"). Ale Záviš tuší, že dívka miluje jiného, a přiměje ji k přiznání její lásky k Jarkovi.\n\nMichálek je rozhořčen, ale pan Vok s úsměvem předává Katušku Jarkovi a slibuje jim vystrojit svatbu před oltářem kláštera ve Vyšším Brodě, který právě staví (arioso \"Ty, jenž svou krev jsi za mne prolil\"). Ale Jarek si připomíná svou přísahu a musí odmítnout. Michálek vysvětluje Vokovi, k čemu se Jarek před Bohem zavázal (árie \"Můj pane, můj pane, můj předrahý pane\"). Tím úpěnlivěji svého pána vybízí, aby se oženil, a k tomuto naléhání se přidávají i ostatní. Rarach, považovaný za Beneše, si na Vokovi vynutí slib jmenování opatem, jakmile bude klášter dokončen – pak může třeba modlitbami zbavit Jarka přísahy…\n\nV té chvíli přijíždí ke hradu rychlý posel a nese panu Vokovi zprávu: Zemřela paní ze Šauenburka a v závěti odevzdala svou osiřelou dceru Hedviku do ochrany právě Vokovi. Na Rarachovu radu vysílá Vok pro sirotka svého synovce. Před odchodem Závišovi vysvětluje, že kdysi paní ze Šauenburka vroucně miloval, ale ta jej odvrhla a provdala se za jiného; od té doby pan Vok nedokázal milovat žádnou jinou ženu (\"Jen jediná mě ženy krásná tvář tak dojala\"). Záviš vzbuzuje ve strýci naději, že snad jeho nová schovanka k němu pocítí lásku, a vyjíždí pro ni. I Vok se vzdaluje, potvrdiv Rarachovi vyšebrodské opatství. Beneš se snaží ďábla zažehnat, ale Rarach se mu vysmívá: ví, že právě mnich Beneš se všemi prostředky, včetně očerňování pana Voka u možných nevěst, snaží zabránit velmlokově sňatku, aby majetek po něm získal pro svůj klášter. Mnichova nečistá duše je proto ďáblovou jistou kořistí a je to Rarach, kdo Beneše nakonec zahání za hromů a blesků (duet \"Pryč! Propadni se v pekla moci!\").byl tady Ježek\n\n(Sednička v pastýřské chatrči) Jarek v poutnickém šatě vyhledává odpočinutí v chatrči starého ovčáka – kterým je Rarach v přestrojení. Jarek se snažil modlením, půstem a poutí dostát své přísaze, ale vášnivá láska jej stále stravuje (árie \"Jen klid! Jen duši mé dej, Bože, mír! … Kam prchnout před jejím tak sladkým obrazem?\"). Usne a Rarach mu do snu vykouzlí vidinu Katušky (árie \"Jen hajej, holátko! ... Ať lásky vábení\").\n\n(Proměna – velká síň na hradě Rožmberku. Spící Jarek zůstává na scéně.) Michálek se stále nemůže srovnat s tím, že mu unikla možnost stát se Vokovým tchánem (árie \"Ach, zle se tomu přivyká!\"). Katuška žádá Beneše – v skutečnosti Raracha – ať zařídí panu Vokovi zásnuby, aby si mohla vzít Jarka. I Michálek falešného Beneše žádá, aby pana Voka zasnoubil, avšak s jeho dcerou. Rarach Michálka uchlácholí a pak probudí Jarka, který ihned bere Katušku do náručí, ale vzpomínka na nešťastnou přísahu jejich shledání záhy zkalí. I Vok Jarka vítá zpět na svém hradě, tím radostněji, že se blíží i Hedvika. Záviš již dorazil a na strýcovo přání ji nadšeně popisuje (árie \"Jak siré ptáče letíc v jiný kraj\"). Voka toto vyprávění rozvášní vzpomínkami i nadějí. Zdá se mu, že se mu mladost a sny vracejí (árie \"Již ustaň! Obraz ten mne oslní!\" a kvintet \"Tak blaze v radosti pospolu dlít\").\n\nHedvika vstupuje, představuje se a podle medailónu, který jí zanechala matka, poznává mezi přítomnými pana Voka (árie \"Jsem děva sirá; kdež jest ten\"). Vok ji přijímá za dceru a v Hedvičině tváři shledává rysy její matky (duet \"Tvé drahé matky hlas\"). Po dívčině odchodu se Vok cítí, jako by se mu jeho stará láska vrátila zpět (árie \"Ó, jaký vír! Ó, jak mi jest!\"). Přistoupí však k němu Rarach a Beneš a společně ho přemlouvají: chce-li Vok osvobodit Jarka od přísahy a sám dosáhnout klidu duše, musí se zasnoubit – a to s církví svatou, tedy odchodem do kláštera, kde bude Beneš/Rarach opatem. Vok na tuto myšlenku přistupuje (tercet \"Svých slibů pamatuj! … V ten den, kdy opat zvolený\").\n\nVok svolává svou družinu a oznamuje jí svůj záměr. Všichni se zlobí na poustevníka, který tuto myšlenku velmoži vnuknul, a přesvědčují Voka, aby se nevzdával blaha lásky, služby vlasti ani svých povinností čerstvého náhradního otce. Pan Vok o něco povoluje: pokud se najde dívka, která pro něj dnes večer z upřímné lásky přijde do kláštera dříve, než obleče řeholní roucho, ožení se s ní místo s církví (finále \"Jakou zvěst nám dáš… Blaha lásky tak se neodříkej… Ó, jak odolám?\").\n\n(Skalnaté koryto Vltavy pod Vyšším Brodem) Vok se Závišem a Michálkem směřují ke klášteru. Vok vysílá Michálka napřed. Bojovný Záviš nechápe, proč se strýc chce zavřít mezi mnichy, ale Vok v tom vidí úlevu. Domnívá se, že Záviš a Hedvika v sobě mají zalíbení, a sděluje své přání, aby se vzali. Záviš je touto myšlenkou překvapen, protože Hedvika je mu lhostejná, a připomíná, že to k Vokovi Hedvika s láskou spěla a i Vok ji ve skutečnosti miluje. Jejich rozepři přeruší příchod Jarka a Katušky, kteří přivádějí nic netušící Hedviku. Ta zdraví Voka, ale když uvidí klášter, pochopí, že byla dovedena na místo, kde Vok očekává případnou nevěstu. A protože jí zde „prodlít brání stud“, chce se vrátit. Vok ji osloví, ale vzápětí pozbude odvahy a nevysloví své niterné přání; loučí se se všemi a odchází do kláštera. Hedvika cítí zvláštní prudký cit a dojetí. Záviš, Jarek a Katuška ji přesvědčují, že ji Vok vroucně miluje, ale je třeba jednat rychle. Hedvika váhá a zdráhá se uvěřit ve velmožovu lásku (kvartet \"Ó, nedej v odříkání\").\n\nZáviš je z toho, co viděl, přesvědčen, že i Hedvika Voka miluje. Proto spěchá přes lávku ke klášteru, aby to strýci zvěstoval. Michálek mu zastoupí cestu, protože má pokyn nikoho nepouštět k panu Vokovi dlícímu na modlitbách, a málem by mezi nimi došlo k souboji, kdyby je nezastavil Beneš. Záviš odkvapí vyhledat Hedviku a přivést ji k Vokovi třebas násilím. I Michálek chce odejít, Beneš ho však zadrží, protože se potřebuje vyzpovídat. Vypráví Michálkovi, polichocenému posvátnou úlohou, že se po světě potuluje čert v jeho podobě a přesvědčil pana Voka, aby ho udělal opatem. Aby ho Beneš přemohl, musí se zpovědět ze svých hříchů: překazil Vokův sňatek, aby získal jeho peníze pro církev a pro sebe opatské místo. Michálek mu dává rozhřešení a Beneš ho prosí, aby rychle přivedl Hedviku, kterou Vok miluje, jako nevěstu. Ale Michálek odbíhá rozhodnut přivléci místo toho svou Katušku. \n\nBeneš zatím hlídá lávku. Přichází Rarach v přestrojení za ovčáka se stádem ovcí, kterým zpívá pastýřskou píseň (pastorále \"Jsem dobrý pastýř oveček\"). Zpovědí posílený Beneš mu však tentokrát dokáže ohnivým znamením kříže zabránit, aby přešel přes lávku a přiblížil se ke klášteru.\n\nV údolí se objeví dvě skupiny děvčat – všechny se potají ubírají ke klášteru, ab se staly nevěstou pana Voka Narazí na sebe a hádají se o přednost (dívčí sbor \"Tiše, kradmo, přepozorně… Aj, tak pozdě na vycházce?\"). Jejich spor přeroste v potyčku, v níž jsou zbraněmi svatební kytice. To už je však dostihnou vesničtí hoši s vrbovými metlami, kterými své nevěrné milenky řádně vyplatí (sbor hochů \"Však my vás dosáhnem\"). Děvčata prosí za odpuštění a všechny dvojice se smiřují. Hrom a nastupující bouře je vyženou.\n\nNečas vyvolal Rarach a svolává svou družinu hříšných duší. Ze skal vyskakují diblíci a provozují pekelný tanec. Rarach je přeruší a káže jim vystavět přes údolí stěnu tak, aby vody Vltavy zatopily klášter a utopily Voka i Beneše (árie \"Dost plesu! Napněte svou sílu\").\n\nObjeví se Hedvika. Utíká Závišovi, ale ví, o co mu jde. Spatří klášter, ale také to, jaká mu hrozí pohroma, o níž nemá Vok tušení. Chce jej varovat, a proto se chystá přejít na druhý břeh po úzké čertově stěně nad rozbouřenými vodami. Tváří v tvář nebezpečí, které Vokovi hrozí, si uvědomuje svou lásku k němu (ariózní recitativ \"Ó vím, co Záviš snuje\"). Přispěchá Jarek a snaží se ji před nebezpečným přechodem zadržet a jít varovat Voka sám, ale Hedvika se nedá odbýt. Vstupují tedy na stěnu spolu a Katuška ze břehu prosí nebesa o ochranu. Hedvika s Jarkem vzburcují Beneše. Zatímco Vok vnímá jen skutečnost, že pro něj Hedvika přišla, Beneš zažehnává čertovo dílo jménem Božím. Čertova stěna se protrhne a zboří, Rarachova moc pomíjí, bouře se utišuje.\n\nZáviš a lid přivádějí za panem Vokem královské poselstvo (sbor \"K modlitbě sám\"). Katuška a Jarek se radují, protože již tuší Vokovu svatbu, a tedy i svou (kvintet \"Již Vok se v lásce s děvou spojí\"). Poselstvo oznamuje Vokovi, že ho Přemysl Otakar II. jmenoval hejtmanem Rakous, Štýrska a Korutan (sbor \"Svol, pane z Růže, poslům královým\"). Vok úkol přijímá a bázlivě se táže Hedviky, zda s ním pojede do ciziny jako dcera. Hedvika zaváhá, ale Beneš za ni doplní – jako manželka. Hedvika přitaká a všichni přejí šťastnému panu Vokovi a jeho nevěstě blažený život.\n\n\n\n"}
{"id": "351201", "url": "https://cs.wikipedia.org/wiki?curid=351201", "title": "Bruck an der Mur", "text": "Bruck an der Mur\n\nBruck an der Mur ( ) je rakouské okresní město ve spolkové zemi Štýrsko. Leží na soutoku řek Mury a Mürze, na rozhraní Hochschwabu a Lavanttalských Alp, v nadmořské výšce 468 m, 43 km severně od Grazu. Žije zde obyvatel. Je čtvrtým největším městem Štýrska.\n\nMěsto bylo založeno v roce 1263 českým králem Přemyslem Otakarem II. Jeho lokátorem pravděpodobně byl Herbord z Fulštejna. Město se ve středověku stalo důležitým obchodním střediskem.\nVe městě se nachází několik gotických kostelů.\n\nNejcennější památkou ve městě je \"Kornmesserhaus\" starobylý dům v benátském stylu, který si nechal postavit Pankraz Kornmess v letech 1499–1505.\n\nBruck an der Mur je významnou železniční křižovatkou. Z průmyslu je zde zastoupen hutnický (ocelárna) a dřevozpracující.\n\n\n"}
{"id": "351207", "url": "https://cs.wikipedia.org/wiki?curid=351207", "title": "Sternberg", "text": "Sternberg\n\nVlastní jméno Sternberg může mít více významů:\nPočeštěné podoby: Šternberk, Štemberk\n\n\nViz článek Šternberkové#Slavné osobnosti\n\n\n\n"}
{"id": "351210", "url": "https://cs.wikipedia.org/wiki?curid=351210", "title": "Karel V. Rypáček", "text": "Karel V. Rypáček\n\nKarel V. Rypáček (9. ledna 1885, Hodětín – 11. března 1957, Brno) byl český novinář a překladatel. Překládal z polštiny, ukrajinštiny, norštiny a ze švédštiny.\n\n\n"}
{"id": "351211", "url": "https://cs.wikipedia.org/wiki?curid=351211", "title": "Rattay", "text": "Rattay\n\nRattay může znamenat:\n\n\n"}
{"id": "351221", "url": "https://cs.wikipedia.org/wiki?curid=351221", "title": "ISO 1", "text": "ISO 1\n\nISO 1 je mezinárodní standard ISO, který určuje jako standardní referenční teplotu pro geometrické požadavky na výrobky 20 °C, tj. 293,15 K a 68 °F. Kvůli teplotní roztažnosti musí být přesná měření délky prováděna při definované teplotě. ISO 1 takovou referenční teplotu standardizuje.\n\nV Česku byl standard převzat jako norma ČSN EN ISO 1 (01 4110), \"Geometrické požadavky na výrobky (GPS) – Referenční teplota pro geometrické požadavky na výrobky a jejich ověřování\".\n\nPři vytvoření definice metru pomocí prototypu v roce 1889 bylo určeno, že se délka prototypu měří při „teplotě tání ledu“, tedy 0 °C. Tato referenční teplota má však mnoho praktických nedostatků: je nepohodlná pro člověka, je zpravidla nižší než rosný bod, což způsobuje nutnost nějak řešit kondenzaci. Dalším problémem je, že se výrobky zpravidla vyrábějí při vyšší teplotě a pokud jsou dvě součástky, jejichž délka byla přesně změřena při teplotě 0 °C, sestavovány při teplotě vyšší, způsobí odlišný koeficient teplotní roztažnosti materiálů, ze kterých jsou součástky vyrobeny, vzájemný rozdíl ve velikosti a součástky nemusí být možno ani sestavit. „Teplota tání ledu“ byla však v době vzniku prototypu metru prakticky jedinou použitelnou referenční teplotou, která byla reprodukovatelná s dostatečnou přesností.\n\nV praxi se proto začaly používat různé jiné referenční teploty, např. 62 °F, 25 °C či 20 °C. Postupně rostly snahy o mezinárodní sjednocení referenční teploty, které vyústily ve volbu hodnoty 20 °C, mezi jejíž výhody patří i to, že je vyjádřena celým číslem jak v Celsiově, tak Fahrenheitově stupnici.\n\nFormálně byla referenční teplota 20 °C jednomyslně přijata 15. dubna 1931 na setkání Mezinárodního výboru pro míry a váhy. V roce 1951 se pak stala doporučením ISO s číslem 1.\n\nOd té doby se sice vyskytlo několik návrhů na změnu referenční teploty, ale kvůli obrovským nákladům na provedení takové změny je nepravděpodobné, že by k nějaké úpravě došlo.\n\n\n"}
{"id": "351223", "url": "https://cs.wikipedia.org/wiki?curid=351223", "title": "Františka Kyselková", "text": "Františka Kyselková\n\nFrantiška Kyselková, rozená Klimešová (27. března 1865, Kamenice na Moravě – 23. července 1951, Brno) byla moravská etnografka, sběratelka lidových písní.\n\nAbsolvovala učitelský ústav v Brně, po maturitě pak učila v Ořechově a Ivančicích. V Ořechově se aktivně podílela na přípravě národopisné výstavy. V té době začala zapisovat lidové písně zvláště na Brněnsku a Horácku. Měla absolutní hudební sluch a smysl pro rytmus a melodii.\n\nOd roku 1907 se stala členkou \"Pracovního výboru pro českou národní píseň na Moravě a ve Slezsku\" a poté už písně zapisovala systematicky a soustavně. Předsedou výboru byl hudební skladatel Leoš Janáček. Oba zaznamenávali zpěv lidových písní na Edisonův fonograf, podařilo se jim tak uchovat autentické provedení lidových písní. Františka Kyselková také obrátila Janáčkovu pozornost k lidové písni na Horácku.\n\nV roce 1919 se stala jedním z prvních pracovníků \"Státního ústavu pro lidovou píseň v Brně\" a zde vedla evidenci písňových sbírek a zpracovávala rejstřík nápěvových incipitů. Kromě toho dále prováděla sběry písní po celé Moravě. Sbírala lidové písně z Podluží, Hané, Brněnska a z Drahanské vrchoviny. Na rodném Horácku sesbírala v letech 1906–1910 přes 1000 písní zejména ze Žďárska a Bystřicka. Celkem sebrala asi 1600 písní, jejich melodie zapisovala sama, se zapisováním textů jí pomáhal manžel. Na popud Leoše Janáčka zpracovala v roce 1920 zpěvník \"Lidové zpěvy z Podluží\". Některé ze zapsaných písní uvedl František Bartoš ve své třetí sbírce a Leoš Janáček a P. Váša v \"Moravských písních milostných\". Bylo to však pouhých 74 z celého bohatství.\n\n"}
{"id": "351224", "url": "https://cs.wikipedia.org/wiki?curid=351224", "title": "Michal Daněk", "text": "Michal Daněk\n\nMichal Daněk (* 6. července 1983 Ostrava) je český fotbalový brankář, uspěchy – vítěz České fotbalové ligy 2003/2004 FC Baník Ostrava, vítěz Českého poháru FC Viktoria Plzeň, vítěz Českého Superpoháru FC Viktoria Plzeň, momentálně působí v klubu 1. FC Slovácko.\n\nS fotbalem začínal v klubu FC Hlučín. Jeho kariéra pokračovala do známého klubu FC Baník Ostrava kde však v \"A\" týmu nedostal příležitost ukázat své kvality a tak byl poslán na hostování do SK Kladno. V Kladně odchytal sezónu 2004/05. Jeho další štace byla FK Chmel Blšany, kam byl poslán na hostování. Po roce se vrátil zpět do Baníku. V roce 2006 dostal nabídku od plzeňské Viktorky. Následně se upsal Viktorce na 4 roky. V roce 2008 Daněk dostal nabídku na hostování v anglickém klubu West Bromwich Albion, kde ovšem nedostal šanci v žádném ligovém zápase, a proto se vrátil zpět do plzeňské Viktorky. Poté odehrál jeden rok ve slezském Baníku Ostrava, aby se opět v červenci 2011 vrátil do Plzně. Jaro 2012 strávil na hostování v Českých Budějovicích, kam před sezonou 2012/2013 přestoupil. Od ledna 2015 působí v klubu 1. FC Slovácko.\n\nZúčastnil se Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a Brazílií a porážce 0:1 s Kanadou obsadil nepostupové čtvrté místo v základní skupině C. Michal ale nezasáhl ani do jednoho zápasu na turnaji.\n\nAktuální ke 4. červenci 2013\n2015 – 1.FC Slovácko 1.česká fotbalová liga, 2 starty\n\n"}
{"id": "351232", "url": "https://cs.wikipedia.org/wiki?curid=351232", "title": "Viola (opera)", "text": "Viola (opera)\n\nViola je název zamýšlené a zčásti zkomponované opery Bedřicha Smetany. Libreto pro skladatele zpracovala Eliška Krásnohorská podle známé komedie Večer tříkrálový od Williama Shakespeara. Jde tedy o jediné Smetanovo scénické dílo, které čerpalo inspiraci z klasického fondu světové literatury a jehož děj není lokalizován do českého prostředí. Smetanův dramaturgický posun k velkým světovým námětům, byť jen zamýšlený či pouze z malé části realizovaný, je pozoruhodný a naznačuje otevřenost skladatelova myšlení i jeho další možný vývoj v budoucnosti, které se již nedožil. Smetana začal s kompozicí Violy již v roce 1874, práci však odložil a vrátil se k ní až v závěru života, kdy rozepsal svou rovněž nedokončenou orchestrální fresku Pražský karneval. Fragment opery Viola tvoří 365 taktů, tj. přibližně 14 minut hudby.\n\n(Skalnatá krajina na ilyrském pobřeží) Zuří bouře a vesničané s hrůzou sledují, jak u břehu troskotá koráb (sbor \"Strašlivo! Strašlivo!\"). Rybář Marco svolává muže do člunů, aby vyjeli na pomoc tonoucím.\n\nNa pustý břeh byl vyvržen mladík Sebastian a jeho vychovatel Antonio. Antonio byl kdysi vypovězen z Illýrie pro nepřátelství jeho otce s panujícím knížetem. Sebastian mu nabízí, že u knížete bude Antoniovým jménem prosit za usmíření. Antonio ho nabádá poprosit knížete, aby poslal své biřice prohledat mořský břeh, zda se někde nezachránila Sebastianova sestra-blíženec Viola. Sebastian zoufale vzpomíná, jak ji viděl tonout ve vlnách (arioso \"O vzdal se, neklam, ty naděje svůdná!\"). Oba odcházejí.\n\nRybáři se vracejí. Marcův člun zachránil jediného člověka – omdlelou Violu. Ta přichází k sobě a ihned jí před očima tane obraz, jak její bratr mizí v rozbouřeném moři (arioso \"O moře ty zrádné!\"). Marco se Viole nabízí, že se o ni postará, a radí jí, aby v pátrání po bratrovi požádala o pomoc zdejšího vládce, vévodu Orsina. Marco z korábu zachránil skříň se Sebastianovým šatstvem a Viola se rozhodne obléci se do něj a u vévody se vydávat za mládence.\n\nK Marcově chalupě přichází vévoda Orsino, který trpí nešťastnou láskou k hraběnce Olivii (árie \"V samotách přec nejsem sám\"). Marco mu otvírá a vítá jej.\n\nInscenace Smetanovy nedokončené opery jsou přirozeně řídké a mají příležitostný ráz, zpravidla k uctění skladatelovy památky při některém výročí. Po první inscenaci z roku 1924 byla znovu uvedena v Národním divadle 28. května 1944 za účasti jeho nejlepších sil. Znovu ji připomněly Státní divadlo Ostrava roku 1956, Státní divadlo Brno roku 1964 a dosud naposledy Státní divadlo Ostrava roku 1984.\n\n\n\n"}
{"id": "351235", "url": "https://cs.wikipedia.org/wiki?curid=351235", "title": "Trepka", "text": "Trepka\n\nTrepka (\"Paramecium\") je rod obrvených vodních prvoků z kmene nálevníci, třídy chudoblanní. Mnoho znaků sdílí s ostatními zástupci svého kmene, ale má mnoho jiných, unikátních vlastností. Charakteristický je tvar boty, který dal tomuto prvokovi i české rodové jméno.\n\nZ organel jsou patrná buněčná ústa (cytostom), kde vznikají potravní vakuoly, dále například stažitelná vakuola. Z metabolického hlediska jsou to heterotrofové, fagocytují bakterie; někdy však mohou obsahovat zelené endosymbionty. Rozmnožují se pohlavně i nepohlavně (pohlavní proces je tzv. konjugace). Trepka velká se živí např. planktonem, bakteriemi nebo velice drobnými živočichy.\n\nRozeznáváme mnoho druhů rodu \"Paramecium\". Známé jsou:\n\nTrepka se rozmnožuje většinou nepohlavně. Jedinec vyroste na dospělém jedinci a po čase se oddělí. Trepky mají i pohlavní rozmnožování. Nazývá se konjugace. Jedinci splynou buněčnými ústy, generativní jádro prodělá redukční dělení, vegetativní se dvakrát rozpadá. Následuje vznik čtyř jader, tři z nich zanikají a čtvrté se haploidně rozdělí na dvě. Jádra v buňkách splynou v \"synkarion\" a konjuganti se rozestoupí. Následují tři za sebou jdoucí jaderná dělení. Výsledkem konjugace je vznik osmi trepek.\n\n"}
{"id": "351238", "url": "https://cs.wikipedia.org/wiki?curid=351238", "title": "ISO 4", "text": "ISO 4\n\nISO 4 je standard ISO, který definuje jednotné zkratky slov v názvech dokumentů. Za registrační orgán je určeno Mezinárodní centrum ISSN, které udržuje seznam zkratek slov, která se často vyskytují v názvech.\n\n"}
{"id": "351242", "url": "https://cs.wikipedia.org/wiki?curid=351242", "title": "Gay friendly", "text": "Gay friendly\n\nGay friendly je mezinárodní označení míst, politických aktivit, lidí nebo institucí, kteří usilují o vytvoření prostředí přátelského vůči gayům, lesbám, případně i dalším LGBT lidem. Jedná se o produkt pozdního 20. století v Severní Americe. Pojem se objevil jednak jako následek implementace práv LGBT lidí v zaměstnání nebo školství, ale také v souvislosti s rozeznáním LGBT lidí jako atraktivních klientů nejrůznějších služeb. Jako gay-friendly bývají vnímána i celá města, například San Francisco, Sydney nebo Berlín, Tel Aviv nebo bavorský Mnichov.. V českém prostředí lze do určité míry považovat za gay friendly např. pražskou čtvrť Vinohrady, kde se koncentruje veřejný život gay komunity. \n\nRestaurační zařízení, hotely a další organizace profilující se jako gay-friendly (tedy přátelské vůči LGBT menšině, ale ne výlučně na ni zaměřené) jsou v Evropě tradičně označeny tímto nápisem a drobnou duhovou vlajkou například na vchodových dveřích.\n\nMnoho firem se v současnosti identifikuje jako gay friendly, čímž dosahují pestřejšího složení zaměstnanců i zákazníků. Human Rights Campaign, organizace lobbující za rovná práva gayů a leseb, zveřejňuje seznam společností majících kladný vztah k LGBT lidem. Mezi organizacemi zaznamenanými pro vytváření gay friendly prostředí jsou například Dell nebo The Coca Cola Company. Mnoho společností nabízí širokou paletu produktů pro gay zákazníky. Studie prokázaly, že LGBT komunita je nakloněna zaplatit vyšší cenu za gay-friendly produkty, stejně tak existují náznaky, že nejen vyhledává luxusní prostředí, ale přímo aktivně zvyšuje životní úroveň ve svém okolí.\n\n"}
{"id": "351243", "url": "https://cs.wikipedia.org/wiki?curid=351243", "title": "Postanalytická filosofie", "text": "Postanalytická filosofie\n\nPojem postanalytická filosofie se používá pro označení okruhu poválečných amerických filosofů ovlivněných jak metodami analytické filosofie, tak americkým pragmatismem.\n\nK protagonistům postanalytické filosofie se obvykle počítají\n\n\npřípadně také\n\n\nPAF se vyhýbá nekritickému scientismu a materialismu (přesvědčení typická pro novopozitivismus).\nPAF se do značné míry překrývá s filosofií obyčejného jazyka.\nSnad je možno říci, že programem PAF je kritika různých „břitev“ či „dogmat“, zatemňujících vztah mezi světem a jazykem.\n\nNapříklad vlivný Quinův článek \"Dvě dogmata empirismu\" z roku 1952 zpochybňuje (1) přesvědčení, že každý výrok lze sám o sobě verifikovat pozorováním, (2) přesvědčení o možnosti ostře rozdělit výroky na analytické a syntetické.\n\nV českém prostředí popularizuje PAF Jaroslav Peregrin.\n\n"}
{"id": "351245", "url": "https://cs.wikipedia.org/wiki?curid=351245", "title": "Dan Houdek", "text": "Dan Houdek\n\nDan Houdek (* 21. srpna 1989, Plzeň) je český profesionální fotbalista, brankář, který v současné době hraje za plzeňskou Viktorku.\n\nS fotbalem začal v současném klubu FC Viktoria Plzeň ve svých 6 letech. V roce 2003 byl poslán do klubu SK Slavia Vejprnice, po 2 letech stravených ve Vejprnicích se vrátil zpět tam kde začal. Sezóna 2007/2008 byl pro Dana velice úspěšná. V kategorii U19 získal mistrovský titul a byl přiřazen do \"A\" týmu Viktorie. Na svůj premiérový zápas v lize však stále čeká.\n\nAktuální k 13. únoru 2008\n"}
{"id": "351248", "url": "https://cs.wikipedia.org/wiki?curid=351248", "title": "Malabo", "text": "Malabo\n\nMalabo je hlavní město západoafrického státu Rovníková Guinea. Nachází se v zálivu \"Biafra\" (součást Guinejského zálivu), na severním pobřeží ostrova Bioko, který leží severozápadně od větší (pevninské) části státu a severovýchodně od Svatého Tomáše a Princova ostrova, stejně jako od vzdálenějšího ostrova Annobón. Bylo postaveno na okraji vyhaslé sopky.\n\nPůvodní název města byl \"Clarencetown\", tak ho pojmenovali Britové. Španělé ho přejmenovali na \"Santa Isabel\" na počest královny Isabely. Současný název se používá na příkaz prezidenta Francisca Maciase Nguemy od roku 1973 v rámci kampaně nahrazení evropských jmen \"autentickými africkými,\" ale přesný původ pro pojmenování Malabo není znám.\n\nOstrov Bioko byl objeven roku 1471 portugalským mořeplavcem Fernaem do Póem, který ho pojmenoval po sobě. Portugalci ho ale moc nevyužívali a v roce 1778 ho postoupili Španělsku. Okolní moře ovládaly britské lodě. Když bylo zrušeno otroctví, začali Britové pronásledovat otrokářská plavidla a osvobozené otroky vysazovali na ostrově. Proto zde bylo roku 1827 britskými misionáři založeno město \"Clarencetown\".\n\nClarencetown byl roku 1843 obsazen Španěly, ti ho pojmenovali \"Santa Isabel\".\n\nKdyž se 12. října 1968 Rovníková Guinea osamostatnila, stala se Santa Isabel jejím hlavním městem, od roku 1973 se město jmenuje Malabo. Čelilo pak několika migracím a výrazným změnám počtu obyvatel (odchod Evropanů po nepokojích v roce 1969, návrat nigerijských dělníků v 70. letech, nebo třeba velký růst počtu obyvatel v poslední době, který vyvolal především nález a těžba ropy blízko ostrova).\n\nVe městě se dochovala španělská koloniální architektura. Podél pobřeží, přes velkou část města (od prezidentského paláce po Kongresové centrum), vede třída Nezávislosti. Na náměstí v centru města se nachází stará katedrála. V historické části města stojí hlavně bílé jednopatrové domy, pravidelně uspořádané. V moderní části jsou mimo jiné moderní hotely, pošta, radnice a obchodní přístav.\n\nVláda Rovníkové Guiney se snaží o zvýšení turistického ruchu, díky tomu je Malabo relativně čisté a bezpečné. V současnosti město vzkvétá, hlavně díky objevu ropy blízko ostrova. Kromě toho zde fungují dřevozpracující, cementárenské a potravinářské závody.\nPo celý rok zde panují vysoké teploty (leden: 26° C, červenec: 24° C). Nejvíce srážek spadne v červnu (270 mm); lednový průměr je 30 mm a červencový 190 mm.\n\nPočet obyvatel města se sleduje od roku 1942, tehdy zde žilo 9 280 lidí. V následujících letech kolísal kvůli častým emigračním vlnám, jak je vidět v tabulce.\n\nV posledních letech počet obyvatel díky objevu blízkého ložiska ropy prudce rostl a přesáhl 100 000 obyvatel (lze se například setkat s údajem 156 000 lidí)\n\n"}
{"id": "351250", "url": "https://cs.wikipedia.org/wiki?curid=351250", "title": "Sbírky Rudolfa II.", "text": "Sbírky Rudolfa II.\n\nZdena Bratršovská a František Hrdlička ve své úvaze \"O sběratelství\" píší, že \"...sběratelství se dá definovat jako soustavné hromadění věcí podobného druhu, případně jako pořádání věcí do přehledného souboru...\". A právě osobní zálibou císaře Rudolfa II. (1552–1612) byla jeho významná sběratelská a mecenášská činnost. Zatímco mecenášství se považovalo za ušlechtilý rys dvorského života, sběratelství se stalo zvyklostí stavovské společnosti. Cílem manýristického sběratelství byla snaha o vytvoření encyklopedického obrazu světa. Podněty pro tento typ sběratelství získal Rudolf II. již v mládí, kdy byl poslán na vychování k madridskému dvoru španělského krále Filipa II. (1527–1598). Pozdější podněty získal od svého vzdělaného otce císaře Maxmiliána II. (1527–1576), budovatele renesanční palácové a zahradní architektury, obdivovatele krásných knih a sběratele antických soch i drobné reliéfní plastiky. \n\nS přemístěním císařského dvora do Prahy nechal Rudolf II. převést části otcových vídeňských sbírek do prostor Pražského hradu. Současně pozval do císařského města i některé umělce sloužící již jeho otci, a často i jeho dědovi, císaři Ferdinandovi I. Habsburskému (1503–1564). Část z Vídně přivezených sbírek, zvláště obrazů a soch, Rudolf II. umístil do Letohrádku královny Anny. S jeho stavbou se započalo v roce 1538, ale dostavbu provedl Bonifác Wohlmut (1510 ?-1579) až v polovině 60. let 16. století. Letohrádek obklopovala Královská zahrada, která se mohla chlubit řadou dosud neznámých rostlin, které v roce 1562 přivezl z Orientu do Vídně a Prahy Angerius Ghislain de Busbecq, Ferdinandův vyslanec v Konstantinopoli. Za Rudolfa II. byla v zahradě dokončena stavba velké Míčovny, dále fíkovna (1590) a Oranžérie (1601)) a objekty pro exotická zvířata (Lví dvůr, 1581).). Po roce 1599 se Letohrádek stal místem uložení některých astronomických přístrojů určených k pozorování prováděných dánským astronomem Tycho Brahem, kterým byl někdy přítomen i sám císař. \n\nNa jih od Královské zahrady, na druhé straně Jeleního příkopu, začal Rudolf II. budovat nové prostory pro své rychle se zvětšující sbírky. Ukázalo se totiž, že \"prostory v obytném paláci\", zvaném Letní, který byl zbudován podle plánů Ulrica Aostalliho de Sala v letech 1577–1579, přestávaly být dostačujícím prostorem pro císařovy sbírky. Proto hned jak Aostalli dokončil stavbu stájí pro španělské koně v severní části Hradu (1594), císař ho pověřil zbudováním \"Nového sálu\" (dnes Španělský sál) nad těmito konírnami. Zde císař hodlal umístit sbírku soch v nadživotní velikosti zhotovených Adrianem de Vries. Tento sál budovaný italským architektem Giovanni Mariou Filippim však nesloužil zcela svému účelu ještě ani v roce 1606. Po Rudolfově smrti realizoval Filippi v letech 1613–1616 již jen torzo původního plánu výstavby severozápadního paláce. Protože císař nebyl velkým obdivovatelem sochařství, jeho kolekce obsahovala vedle několika antických soch a plastik (antické torzo Illionea, reliéfní plastiky z období antického Říma), především díla sochařů působících v rudolfínské Praze. V nikách Nového sálu, ale i v Letohrádku královny Anny a v přilehlé Královské zahradě, byla umístěna díla Hanse Monta, Adriana de Vries a Giovanni Battisty Quadriho. Drobnější plastiky Giovanniho da Bologna a Leone Leoniho byly později uloženy v císařově kunstkomoře, spolu s množstvím dalších uměleckých předmětů. \nNaopak větší část obrazových sbírek byla umístěna v dokončeném a výzdoby prostém \"Španělském sále\" (dnes Rudolfova galerie), který Aostalli budoval od roku 1590. Vzniklá obrazová galerie obsahovala malířská díla reprezentující několik tvůrčích okruhů. Byla to díla Albrechta Dürera a dalších reprezentantů německé renesance (Lucas Cranach starší, Hans Baldung Grien, Hans Holbein starší), díla italských renesančních a manýristických malířů (Leonardo da Vinci, Raffael Santi a jeho žák Giulio Romano, Giorgione, Tizian a jeho žáci – Jacopo Tintoretto a Paolo Veronese, Jacopo Bassano a jeho synové, Antonio Allegri da Correggio, ale i Rudolfův současník Caravaggio). Z pobytu ve Španělsku si císař přivezl obdiv k obrazům Hieronyma Bosche a Pietra Brueghela staršího, ale i k dalším vlámským umělcům (Quentin Massys, Jan Gossaert, Maerten Jacobsz van Heemskerck, Frans Floris), stejně jako ke španělským portrétistům té doby (Alonso Sánchez Coello). \n\nDvorští malíři, především Bartholomeus Spranger, Hans von Aachen a Joseph Heintz starší, kteří v Praze založili školu manýristické malby, měli na císaře velký vliv. U dvora působila i velká skupina nizozemských malířů (Dirck de Quade van Ravesteyn, Pieter Stevens, Roelandt Savery, Joris a Jacob Hoefnagelové, Jan a Paul Vriedmann de Vries), zatímco z Italů v Praze pracoval Giuseppe Arcimboldo a málo známý Esaias Gilliori.\n\nNa císařském dvoře pracovali i umělečtí řemeslníci, především zlatníci, řezači drahých kamenů, rytci a hodináři. Přitom evropského věhlasu dosáhly dva uměleckořemeslné obory, a to zlatnictví, včetně medailérství, a glyptika.\n\nZlatnické práce, práce s drahými kameny, kuriozity a drobné hodínářské a astronomické předměty Rudolf II. nejdříve uchovával ve své nejbližší blízkosti, především v místnostech Letního paláce. Později jich však bylo tolik, že pro tyto uměleckořemeslné předměty zřídil \"kunstkomoru\". V ní nacházely císařovy oblíbené sbírky medailí a plaket, které Rudolf II. částečně převzal z Maxmiliánových vídeňských sbírek. \n\nMedailérství dosáhlo svého vrcholu v rudolfínské Praze především díky italskému rytci a medailérovi Antonio Abondiovi (1538–1591), kterého po smrti císaře Maxmiliána II. finančně zajistil Rudolf II. až neobvykle vysokými částkami a udělil mu šlechtický titul. Přestože se Abondio proslavil řadou portrétních medailí členů habsburského rodu, v císařově kunstkomoře bylo vystaveno jen několik jeho prací z terakoty a kovu, zatímco většinu uměleckých artefaktů tvořily Abondiovy práce z vosku, často barevné. I jeho syn Alessandro Abondio (1570–1648) byl modelérem drobných sošek z vosku, ale z jeho pražského pobytu žádnou doloženou práci neznáme.\n\nMnohem větší zájem než o medailérství měl císař o řezání drahých kamenů, čemuž odpovídal nejen počet dvorských umělců, ale především množství v kunstkomoře se nacházejících uměleckých artefaktů. S řezači drahých kamenů úzce spolupracovali zlatníci a šmukýři. \nK nejvýznamnějším řezačům kamene a drahokamů patřil Ottavio Miseroni (1560?-1624), původem z Milána, který se v roce 1588 stal správcem brusírny v Císařském mlýně v Praze-Bubenči. Téhož roku byl Ottavio a jeho bratr Giovanni Ambroggio Miseroni císařem jmenováni dvorními brusiči drahokamů. K řezbě nádob používali nejen horský křišťál, ale i acháty, jaspisy, topasy a další polodrahokamy. Ottaviovy nádoby doplněné nejlepšími dvorními zlatníky patřily k vrcholům evropské glyptiky 17. století. Především spolupráce se zlatníkem Janem Vermeyenem (1559 ?-1608) dávala Ottaviovým nádobám a pohárům pestrý rámec. Spolupráce pražských dílen umožnila, že císařský dvůr začal konkurovat medicejským dílnám ve Florencii. Pražská škola se nakonec vydala cestou nezávislou nejen na Florencii, ale i na Miláně, a vytvořila vlastní styl, který je označován jako \"rudolfínský\".\nTalent po otci Ottaviovi zdědil Dionysio Miseroni (1607–1661), který se stal i šacmistrem pokladu a správcem císařských sbírek. Dohlížel také na řezačskou dílnu Castrucciů, ve které vznikaly císařem obdivované \"commessi in pietre dure\". Dílna však brzy po smrti Cosima di Giovanni Castrucciho zanikla.\n\nVe sbírkách Rudolfa II. byly zastoupeny neméně významné zlatnické práce a soubory šperků. Vlámský zlatník Jan Vermeyen přesídlil do Prahy] asi roku 1592 a v roce 1597 se stal císařovým dvorním zlatníkem. Spolu s Němcem Andreasem Osenbruckem]] (1570 ?-1622) byl Jan Vermeyen vybrán ke zhotovení osobních korunovačních klenotů pro císaře. Koruna dokončená v roce 1602 v sobě spojovala principy svatováclavské koruny a císařské koruny Maxmiliána I.. Ta byla nejen dokladem mistrovské zlatnické práce, ale vynikla i dokonalým zpravováním drahokamů a zdobných emailů. Je proto považována za nejvýznamnější zlatnickou prací, která vznikla v rudolfínské Praze za císařova života. Po smrti Jana Vermeyena (1608) dohotovil císařské jablko a žezlo Andreas Osenbruck, jak dokládá na žezlu destička s monogramem císaře Matyáše a datem 1612. Zlatnická signaturou odkazuje na rok 1615. \nSpolu s císařskými insigniemi vznikla v dílnách těchto zlatníků i řada šperků, které jsou dnes označovány za okruh mistra koruny, druhá skupina za okruh mistra žezla. Oba uvedení umělci a jejich dílny se významně podíleli na špercích zhotovených přímo do císařovy sbírky. \n\nPřed rokem 1600 byl však nejvýznamnějším šperkařem Anton Schweinberger (činný v Praze 1587–1603), původem z Augsburgu, kterého císař v roce 1587 jmenoval dvorním zlatníkem. Po jeho smrti tuto funkci převzal neméně uznávaný zlatník, který byl i schopným kreslířem krajinných motivů a nadaným sochařem, Paulus van Vianen (1570 ?-1613). Jeho pozdější tepané práce ve zlatě a stříbře mají již protobarokní charakter. Jako kreslíř zachytil i vpád pasovských vojsk na Malou Stranu, událost z roku 1611, která donutila císaře Rudolfa II. k abdikaci na český trůn. Krátce poté císař 20. ledna 1612 umírá a sbírky jím budované, především poklad zlatých a stříbrných předmětů, v dědictví postupně přecházel do rukou císaře Matyáše a dalších členů habsburského rodu. \n\n\n\n"}
{"id": "351252", "url": "https://cs.wikipedia.org/wiki?curid=351252", "title": "Jan Křtitel Václav Kalivoda", "text": "Jan Křtitel Václav Kalivoda\n\nJan Křtitel Václav Kalivoda (německy také jako \"Johann (Baptist) Wenzel Kalliwoda\", 21. února 1801 v Praze - 3. prosince 1866 v Karlsruhe, Bádensko-Württembersko) byl český houslový virtuóz a hudební skladatel. \n\nS aktivním provozováním hudby započal již jako dítě, v letech 1811–1817 navštěvoval houslové oddělení pražské konzervatoře. Po jejím absolutoriu byl celkem šest let houslistou v orchestru Stavovského divadla v Praze. \n\nV roce 1822 absolvoval velkou koncertní cestu do Mnichova, zde se seznámil s knížetem Fürstenberkem, jenž jej krátce nato povolal do čela své dvorní kapely v Donaueschingenu. V témže roce se oženil se sopranistkou Therese Brunetti ze známé pražské umělecké rodiny. V Donaueschingenu pobyl až do roku 1853, kdy se odebral na odpočinek do Karlsruhe. Jako houslista se vyznačoval výrazností své hry, kterou však později zanedbával, neboť se věnoval svému povolání kapelníka a dále také hojně komponoval. Společně s manželkou podnikali turné, při kterém ji doprovázel na klavír. \n\nSložil odhadem asi 250 až 300 děl, většina z nich je řazena do houslové literatury. Ta je velice přístupná, zejména co do její technické stránky, jež vyhovovala vkusu oné doby, dnes je jen málo známá. Mnohem hodnotnější je Kalivodova tvorba symfonická, jež spadá do období raného romantismu. Ze sedmi symfonických skladeb, jež byly příznivě přijaty i Robertem Schumannem, jsou nejznámější koncerty F-moll (op. 7) a V. z H-moll (op. 106). I další orchestrální skladby, jmenovitě četné předehry, prozrazují výrazný melodický talent, jakož i smysl pro působivou instrumentaci a živou rytmiku. Jednalo se i o operního skladatele, jeho opery \"Princezna Kristýna\" (\"Prinzessin Christine\", 1828) a \"Blanda aneb Stříbrná bříza\" (\"Blanda, oder die silberne Birke\", 1847) však zůstaly bez pronikavějšího úspěchu. \n\n"}
{"id": "351260", "url": "https://cs.wikipedia.org/wiki?curid=351260", "title": "Martin Ticháček", "text": "Martin Ticháček\n\nMartin Ticháček (* 15. září 1981, Klatovy) je bývalý český fotbalový brankář, naposledy působící v TJ Jiskra Domažlice. V současnosti trenér gólmanů FC Viktoria Plzeň.\n\nS fotbalem začal v mužstvu TJ Jiskra Domažlice, odkud ve svých 13 letech přestoupil do plzeňské Viktorie, se také potkal s Petrem Čechem. Ve Viktorii prošel zbylými mládežnickými kategoriemi a v před sezonou 2000/01 se propracoval do seniorské kategorii. V únoru 2007 byl poslán na hostování do klubu 1. FC Karlovy Vary, kde vydržel půl roku. Po návratu do Plzně získal s týmem v ročníku 2010/11 mistrovský titul. V zimě 2011/12 zamířil do mužstva FK Viktoria Žižkov. Do klubu tehdejšího nováčka nejvyšší soutěže zamířil hostovat. Po sestupu klubu do 2. ligy se vrátil zpět do Plzně. Před sezonou 2013/2014 Viktorku definitivně opustil a přestoupil zpět do Jiskry Domažlice. V létě 2015 ukončil svoji aktivní hráčskou kariéru.\n\nAktuální k 1. červenci 2015\nMartin je bývalý mládežnický reprezentant Česka. Postupně nastupoval za výběry do 15, 16, 17 a 18 let.\n\nV létě 2013, když odešel jako hráč do Domažlic, se stal trenérem brankářů staršího dorostu Plzně. V srpnu 2015 se stal koučem brankářů u A-týmu \"Viktorky\". V létě 2016 se stal trenérem brankářů v ruském týmu FK Anži Machačkala, kam si ho vybral trenér Pavel Vrba.\n\n"}
{"id": "351265", "url": "https://cs.wikipedia.org/wiki?curid=351265", "title": "Josef František Svoboda", "text": "Josef František Svoboda\n\nJosef František Svoboda (11. února 1874 Moravské Budějovice – 28. března 1946 Praha) byl všestranný vlastivědný a národopisný pracovník, historik, archivář a muzeolog.\n\nNarodil se 11. února 1874 v Moravských Budějovicích v chudé krejčovské rodině. Po dokončení gymnázia v Třebíči působil ve finanční správě v Hrotovicích, v Novém Městě na Moravě a ve Velkém Meziříčí. Při zaměstnání hojně publikoval, studoval archivy a byl jinak činný v kultuře. Podstatnou roli sehrál ve formování muzeí v Novém Městě na Moravě, Žďáře nad Sázavou nebo Velkém Meziříčí. V roce 1925 odešel do výslužby a odstěhoval se do Prahy.\n\nBěhem svého působení v Novém Městě na Moravě jako berní úředník zde založil a redigoval čtrnáctideník \"Ozvěna z Novoměstska\", později přejmenovanou na \"Horácké listy\". V r. 1912 přešel do Velkého Meziříčí, kde pokračoval ve své národopisné práci. S A. Večeřem založil týdeník \"Velkomeziříčsko\". Po smrti Vincence Praska se ujal funkce šéfredaktora \"Selského archivu\" a tuto funkci vykonával až do splynutí s \"Časopisem pro dějiny venkova\".\n\nJ. F. Svoboda byl považován za největšího znalce moravského Horácka. Věnoval se jak horácké architektuře, uspořádání obce nebo drobným stavbám, tak i nábytku, keramice, sklu, řemeslům, lidovému kroji a tanci. Do vědeckého světa se zapsal v r. 1930 prvním sešitem monografie \"Moravské Horácko\". Byl zároveň třetím svazkem edice \"Národopisu lidu českoslovanského\". Monografie však, stejně jako celá edice, zůstala nedokončena. Jeho díla byla příkladná po stránce metodické. Vynikala střízlivým, kritickým přístupem k látce a uplatňováním srovnávací metody.\n\nZ historických prací lze jmenovat \"Velkomeziříčské knihy potazův a nálezů vyššího práva pánů jihlavských\" z let 1380–1561, \"Urbář panství velkomeziříčského\", s J. Fialou vydal v l. 1937–1939 2 svazky \"Novoměstského listináře\", s Fr. Trnkou \"Paměti starých písmáků\", nebo v l. 1917–1918 \"Jména našich pozemků\". Při své všestrannosti zájmů se dotkl i otázek fokloristických. V \"Horáckých listech\" otiskl zvykoslovnou studii \"Rokem s Moravským Horákem minulého století\", v časopise \"Od Horácka k Podyjí\" vycházely na pokračování \"Lidové tance ze západní Moravy\". Ovoce svého bádání zúročil ve dvou monografiích \"Vlastivědy moravské\" – \"Žďárský okres\" a \"Noměstský okres\", které vyšly v l. 1937 a 1948.\n\n\n\n"}
{"id": "351268", "url": "https://cs.wikipedia.org/wiki?curid=351268", "title": "Joseph Acabá", "text": "Joseph Acabá\n\nJoseph Michael Acabá (* 17. května 1967, Ingelwood, Kalifornie, Spojené státy americké) je americký hydrogeolog a od roku 2006 astronaut NASA. Roku 2009 absolvoval krátkodobý kosmický let (mise STS-119) na Mezinárodní vesmírnou stanici (ISS). V květnu 2012 vzlétl na ISS podruhé, tentokrát k dlouhodobému pobytu jako člen Expedice 31 a 32.\n\nV roce 1990 ukončil úspěšně na univerzitě v Santa Barbaře (Kalifornie) studium geologie a o dva roky později na University of Arizona získal v tomto oboru vysokoškolský titul.\n\nV roce 2004 byl zaměstnán na Dunnellon Middle School a stal se téhož roku (5. června 2004) kandidátem na místo astronauta u NASA (JSC, Houston). V roce 2006 byl mezi astronauty zařazen.\n\nAcabá byl nominován jako specialista mise do posádky letu STS-119, jehož start byl naplánován na 4. prosince 2008. Po řadě odkladů posádka s Acabou odstartovala 16. března 2009. Při této misi byla na Mezinárodní vesmírnou stanici dopravena poslední sada solárních panelů.\nV listopadu 2009 se objevily zprávy o jeho jmenování do Expedice 31/32 s plánovaným startem k ISS v březnu 2012, 8. července 2010 informaci oficiálně potvrdila NASA. V Sojuzu TMA-04M vzlétl na oběžnou dráhu 15. května 2012 společně s Gennadijem Padalkou a Sergejem Revinem, o dva dny později se připojili k posádce ISS. Po čtyřech měsících pobytu na ISS se Padalka, Revin, Acabá vrátili do Sojuzu, 16. září 2012 v 23:09:00 UTC se s lodí odpojili od stanice a druhý den v 02:52:53 UTC přistáli v kazašské stepi severovýchodně od Arkalyku. Let trval 124 dní, 23 hodin a 52 minut.\n\n"}
{"id": "351269", "url": "https://cs.wikipedia.org/wiki?curid=351269", "title": "Nástup Habsburků na český trůn (1526)", "text": "Nástup Habsburků na český trůn (1526)\n\nNástup Habsburků na český trůn označuje události od smrti uherského a českého krále Ludvíka Jagellonského v bitvě u Moháče vedoucí ke zvolení Ferdinanda I. z rodu Habsburků jeho nástupcem na českém trůně. Roku 1528 tak k dosavadní personální unii českých a uherských zemí přibyly i rakouské země, čímž bylo vytvořeno jádro habsburských držav ve střední Evropě na další čtyři staletí.\n\nPodle sněmovního snešení z roku 1497 bylo v případě smrti panovníka bez dědiců zaručeno právo stavů zvolit si nového krále. Roku 1515 byly ve Vídni uzavřeny rodové úmluvy mezi Habsburky a Jagellonci o vzájemném následnictví spojené s dohodou o sňatcích mezi dětmi Vladislava Jagellonského a císaře Maxmiliána. Ludvík Jagellonský si tak vzal za ženu Marii Habsburskou, jeho sestra Anna byla provdána za Mariina bratra Ferdinanda. Protože ke sňatku princezny Anny nedali čeští stavové souhlas, nebyla její dědická práva po smrti bratra (29. srpna 1526) uznána a její manžel se musel o český trůn ucházet ve volbě krále.\n\nNového krále mělo zvolit společné shromáždění stavů všech českých zemí. Když ale čeští stavové neuskutečnili slíbená předběžná jednání v Kladsku a moravské a slezské stavy vyjma olomouckého biskupa vůbec nepřizvaly, došlo k roztržce. Následkem bylo uznání dědických nároků princezny Anny a přijetí Ferdinanda za panovníka vedlejšími zeměmi bez volby.\n\nSpíše díky neobeznámenosti benátských vyslanců reálnými možnostmi zůstala dodnes známa jména českých velmožů, o kterých se také spekulovalo jako o možných kandidátech. Jednalo se o vnuky Jiřího z Poděbrad knížata Friedricha Lehnického a Karla Minsterberského, nejvyššího purkrabí Zdeňka Lva z Rožmitálu a moravského velmože Vojtěcha z Pernštejna. Mezi dalšími možnými kandidáty byli saský kurfiřt Jan a jeho syn Jan Friedrich, Jiří Saský z vedlejší rodové linie, Jáchym Braniborský a francouzský král František I. Reálné uchazeče však nabízely pouze tři strany - habsburská (Ferdinanda I.), bavorská (vévody Ludvíka a Viléma) a polská (Zikmund I.). Polský král se rozhodl ohlásit kandidaturu až po delším váhání a jeho list přišel do Prahy příliš pozdě. Přes jisté šance tento kandidát do volby nestačil zasáhnout.\n\nObecně se předpokládalo, že se volební klání potáhne nejméně měsíc, během kterého si stavové postupně vymohou na kandidátech významné ústupky. Vlastní volba byla zahájena 8. října 1526. Významnými argumenty proti volbě nejvážnějšího kandidáta - arcivévody Ferdinanda - byl jeho postup proti stavovským svobodám v rakouských zemích a hrozba, že se podobně jako v Uhrách bude domáhat trůnu vojenskou cestou. Naopak pozitivem byla schopnost postavit se tureckému vpádu a jeho dobrovolné uznání volebního práva stavů. Agenti bavorské kandidatury naopak nabízeli vysoké finanční injekce do zadlužené panovnické kasy. Panovník byl dlužen převážně svým šlechticům - nynějším volitelům. Sázka na peníze spojená se štědrými úplatky však bavorské straně nevyšla a značně poškodila její pověst. Podporu získaly střízlivější přísliby Ferdinanda I., který byl 23. října 1526 zvolen českým králem. Po dohodě o textu volební kapitulace byl následujícího roku korunován.\n\n\n\n"}
{"id": "351270", "url": "https://cs.wikipedia.org/wiki?curid=351270", "title": "Christoph Friedrich Otto", "text": "Christoph Friedrich Otto\n\nChristoph Friedrich Otto (4. prosince 1783 Schneeberg – 7. prosince 1856 Berlín) byl německý zahradník a botanik.\n\nV letech 1805 až 1843 byl inspektorem berlínské botanické zahrady. Spolu s Albertem Dietrichem byl v letech 1833 až 1856 vydavatelem \"\".\n\nByl po něm pojmenován rod \"Ottoa\" \n\n"}
{"id": "351277", "url": "https://cs.wikipedia.org/wiki?curid=351277", "title": "Opel Zafira", "text": "Opel Zafira\n\nProstorný Opel Zafira je kompaktní sedmimístný MPV vyráběný koncernem General Motors, jehož součástí je závod Opel již od roku 1931. \nZafira má 7 sedadel uspořádaných ve třech řadách, přičemž zadní řada sedadel může být sklopena, čímž se zvětší zavazadlový prostor. Výroba vozu byla zahájena v lednu 1999 a do roku 2003 zůstal bez vzhledových změn. Po následném faceliftu byla v roce 2005 představena druhá generace. V roce 2007 dostala Zafira B facelift. Na podzim 2011 se představila třetí generace Zafiry. \nZafira dnes patří na trhu s ojetými vozy mezi nejžádanější MPV.\n\n\nV říjnu 2015 oznámila německá ekologická organizace Deutsche Umwelthilfe (DUH), že některé vozy Opel Zafira při testování ve Švýcarsku vykázaly v běžném provozu až pětinásobné množství emisí oxidu dusíku ve srovnání s laboratorními testy. Organizace DUH proto požádala německé úřady, aby prověřily, zda se automobilka Opel nedopustila manipulace s emisními testy podobně jako automobilový koncern Volkswagen. Podle švýcarských expertů ale může být vysvětlením nepříznivého výsledku vypnutí systému AdBlue, který do zplodin vstřikuje močovinu, aby snížil koncentraci oxidů dusíku.\n\n\nZafira je dodávána s řadou motorů převzatých z modelu Opel Astra. \nEvropské verze Zafiry měly tyto motory:\n\n\n"}
{"id": "351281", "url": "https://cs.wikipedia.org/wiki?curid=351281", "title": "Seznam pařížských biskupů a arcibiskupů", "text": "Seznam pařížských biskupů a arcibiskupů\n\nSeznam římskokatolických sídelních biskupů a arcibiskupů od založení diecéze pařížské (asi 250) po současnost.\n\n\n"}
{"id": "351284", "url": "https://cs.wikipedia.org/wiki?curid=351284", "title": "Hrazany (Radíč)", "text": "Hrazany (Radíč)\n\nHrazany jsou vesnice v okrese Příbram. Jsou součástí obce Radíč, od které leží 2 km severozápadně. Poblíž se nachází vodní nádrž Slapy. Je zde evidováno 105 adres. V roce 2011 zde trvale žilo 23 obyvatel.\n\nPrvní písemná zmínka o vesnici pochází z roku 1408.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. října 1943 vystěhovat.\n\n\nPřed obcí, u polní cesty, která odbočuje ze silnice na Žďár, stával litinový kříž. Pověst se vztahuje k němu. Sedlák Šimek z Hrazan byl veliký vlastenec, ale nebyl nijak horlivý katolík. K nemalému překvapení svých sousedů začal na tomto místě kopat dvě jámy. Do jedné zasadil strom, do druhé kříž. Na dotazy zvědavců neodpovídal. Až po delším čase řekl, že byl ve snu vyzván, aby zde nechal zhotovit kříž. Ale kým a proč, se nikdy nikdo nedozvěděl.\n"}
{"id": "351291", "url": "https://cs.wikipedia.org/wiki?curid=351291", "title": "Chocolate Starfish and the Hotdog Flavored Water", "text": "Chocolate Starfish and the Hotdog Flavored Water\n\nChocolate Starfish and the Hotdog Flavored Water je třetí studiové album od americké nu metalové kapely Limp Bizkit. Deska se umístila na prvním místě Billboard 200 a prodala v prvním týdnu více jak 1 milion kusů, čímž se stala nejrychleji prodávanou rock/metalovou nahrávkou všech dob. CD je ve Spojených státech certifikováno jako 6× platinové (více než 6 milionů prodaných kopií) a mezi nejprodávanějšími alby prvního desetiletí 21. století obsadilo 18. místo.\n\n\"Chocolate Starfish and the Hotdog Flavored Water\" bylo kritiky přijímáno velmi rozporuplně. Na serveru Metacritic obdržela deska skóre 49 ze 100, ovšem figuruje v knize \"1001 Albums You Must Hear Before You Die\" (1000 alb, které musíte slyšet, než zemřete).\n\nZ nahrávky pochází celkem pět singlů: „My Generation\", „Rollin' (Air Raid Vehicle)\", „Take A Look Around\", „Boiler\", a „My Way\". Píseň „Take A Look Around\" je obsažen v soundtracku k filmu \"\" a song „Rollin' (Air Raid Vehicle)\" se probil na první místo britské UK Singles Chart.\n\n\n"}
{"id": "351292", "url": "https://cs.wikipedia.org/wiki?curid=351292", "title": "Dožínky", "text": "Dožínky\n\nDožínky jsou ve slovanské lidové kultuře svátek sklizně slavený na konci žní, patrně s předkřesťanskými kořeny. Podobnými oslavami konce sklizně jsou události jako vinobraní, dočesná – sklizeň chmele, konopnická – sklizeň konopí, nebo dokopná – sklizeň brambor.\n\nPodoba předkřesťanských oslav dožínek se rekonstruuje na základě lidových zvyků, existují o nich však i písemné prameny, především z prostředí Polabských Slovanů. Z díla Gesta Danorum Saxa Grammatica z 12. století pochází popis dožínkového rituálu na konci léta konaného v rujánské Arkoně:\nNásleduje popis hostiny a přispívání soše penězi každým mužem a ženou.\n\nPodobný svátek popisuje na počátku 12. století anglický kronikář Vilém z Malmesbury ve svém díle \"Gesta Regum Anglorum\" kde popisuje národy podmaněné Jindřichem III.. V textu se mluví slavnosti Vindeliků, keltském kmeni žijícím ve starověku v severních Alpách, ale z kontextu vyplývá že se týká slovanských Luticů, kteří jsou s nimi v díle zmiňováni. Pasáž týkající se svátku zní následovně\n\nAč se obřad odehrával o něco později než dožínky a nezahrnoval věštění pomocí koláče, napovídá tato zpráva, že se jednalo o obecně slovanský kmenový svátek. Ve starověké Spartě existovala slavnost zvaná hyakínthie, kde hrály velké medové koláče také významnou roli, a podobným způsobem jako na Rujáně se věštilo ještě v roce 1974 na Kysuci o Vánocích. Dušan Třeštík původní svátek spatřuje v indoevropských oslavách nového roku zasvěcených válečnickému solárnímu božstvu na bílém koni, při kterém koláče symbolizovaly sluneční disk.\n\nJe možné že podobná dožínková slavnost existovala i v předkřesťanských Čechách, snad připadající na první novoluní po podzimní rovnodennosti, později na 28. září. Stejně jako rujánský svátek v podobném období trval i český svátek tři dny. Ač byla tato slavnost v křesťanských Čechách svátkem svatého Václava, mohlo jít o nahrazení předkřesťanského svátku dožínek, jak se domníval Zdeněk Fiala. Nemuselo jít nutně o umělé přiřazení svátku světce k dávné slavnosti. Je možné, že hostina roku 935, na niž Boleslav Václava pozval, nebyla pouze posvícením hradského kostela na Staré Boleslavi, ale právě také dožínkami. Tuto domněnku podporuje skutečnost, že v 10. století nebyl václavský svátek vžitý, ačkoliv 28. září se již slavilo, a že se tento den chápal jako příležitost k obžerství a opilství až rituálního charakteru, které upomíná spíše na předkřesťanský než křesťanský původ.\n\nMezi dožínkové obyčeje patřily například zvyky spojené s posledním uvázaným snopem obilí. Ten se v českém prostředí nazýval \"baba\", \"stará\" nebo \"nevěsta\" a často byl stylizován do ženské postavy či oblékán do ženských šatů. Nakonec byl odvezen do statku, předán hospodáři a zanechán v domě do příštích dožínek. Podobně se na poli nechávalo obilí svázané do jehlanu s kytkou klasů na vrcholu, zvané \"stodola\" či \"sibilia\". V jižním Rusku existoval ještě na počátku 20. století zvyk vázat na konci žní do uzlu hrst posledních klasů, někdy doplněných chlebem se solí, a této praktice se říkalo „zavinovati Velesovi bradu“ nebo „nechati Velesovi hrstku klasů na bradu“. Podle Jana H. Máchala jde o pozůstatek obětí tomuto božstvu. V některých oblastech je tento zvyk spojen s jiným jménem než Velesovým a figuruje v něm „brada“ Ilji, Boha či Krista.\n\nK dožínkám také patřila společná cesta z pole, při které byli účastníci ozdobeni květy a klasy, stejně jako jejich nástroje, a ze stejného materiálu měli i věnce na hlavách. Důležitý byl obzvlášť dožínkový věnec, ponechávaný v domě až do jarní setby. Tento objekt měl výraznou solární symboliku jak dokazuje označení \"dožínkové slunce\" používané na Pardubicku.\n\nV polovině 19. století byly dožínky slaveny prakticky na celém českém území, postupně však tato tradice doznívala. Na počátku 20. století byly organizovány především Agrární stranou a zahrnovaly průvody selské jízdy a tančení české besedy. Původní pojetí dožínek tak zaniklo a staly se zábavnou a společenskou akcí.\n\n"}
{"id": "351298", "url": "https://cs.wikipedia.org/wiki?curid=351298", "title": "Pražský smíšený sbor", "text": "Pražský smíšený sbor\n\nPražský smíšený sbor je český pěvecký sbor založený roku 1945 pod názvem Perun. V letech 1950–1960 se jmenoval Soubor ČKD Stalingrad, v letech 1960–1965 Umělecký soubor ČKD Praha, v letech 1965–1999 Pěvecký sbor ČKD Praha. V letech 1951–2010 byl sbormistrem tělesa Miroslav Košler. Od roku 2010 je sbormistrem Jiří Petrdlík. \n\nPražský smíšený sbor patří dlouhodobě ke špičce české neprofesionální sborové scény. Je známý jako těleso se širokým záběrem repertoáru s důrazem na českou tvorbu 20. století. Dosáhl mnoha úspěchů doma i v zahraničí a získal řadu ocenění na prestižních pěveckých soutěžích, mj. na mezinárodní soutěži pěveckých sborů Praga Cantat, kde získal umístění ve Zlatém pásmu a zároveň prvenství v kategorii Nejlepší provedení povinné skladby. Kromě koncertů na domácí půdě reprezentuje české interpretační umění na četných zahraničních turné; dosud jich absolvoval na šest desítek. Patří mezi ně návštěvy většiny evropských zemí, Spojených států amerických, Japonska, Izraele a Egypta.\n\n50. LÉTA\n\nSbor byl založen roku 1945 pod názvem Perun. Měl devět zakládajících členů a zpočátku se jednalo o sbor výhradně mužský. Brzy však byly do souboru přibrány také ženy, a vznikl tak sbor smíšený, který přinesl širší repertoárové možnosti. Až do roku 1957 byl jeho hlavním sbormistrem Miroslav Hroněk, ale již v roce 1951 začal se sborem zároveň spolupracovat tehdy dvacetiletý Miroslav Košler. V důsledku změny politické situace v roce 1948 byl sbor nuceně přesunut pod patronát závodu ČKD Stalingrad a musel změnit i svůj název na Soubor ČKD Stalingrad. V této době již sbor čítal asi 60 členů. Nutnost působit pod „hlavičkou“ velkého státního podniku však přinesla i svá pozitiva: ekonomické zajištění a možnost cest do zahraničí, kde se soubor účastnil řady soutěžních přehlídek sborového zpěvu. Mezi jeho nejvýznamnější úspěchy v této době patřilo vítězství v kategorii smíšených sborů na 1. Mezinárodní olympiádě sborového zpěvu v Paříži a účast na mezinárodní soutěži pěveckých sborů v Berlíně, kde v konkurenci osmačtyřiceti sborových těles z celého světa získal 2. místo. V roce 1951 byl sbor vyznamenám státní cenou II. stupně za dlouholetou úspěšnou práci na kulturním poli.\n\n60. LÉTA\n\nRoku 1960 sbor přešel do svazku celopodnikového Závodního klubu ČKD Praha a byl znovu přejmenován, tentokrát na Umělecký soubor ČKD Praha. Ve spolupráci s Akademií múzických umění byl zároveň založen Symfonický orchestr ČKD Praha s dirigentem Vladimírem Válkem a oba umělecké soubory spolu až do zániku orchestru o šest let později úzce spolupracovaly. Společně mj. absolvovaly dva zájezdy do tehdejší Německé demokratické republiky. V roce 1965 sbor při příležitosti 20. výročí svého založení inicioval uspořádání národní soutěže pěveckých sborů, jíž se zúčastnilo množství pěveckých těles z celého tehdejšího Československa. Sbor zde poprvé vystoupil a získal první cenu pod dalším novým názvem Pěvecký sbor ČKD Praha, který pak používal dalších čtyřiatřicet let.\n\n70. - 80. LÉTA\n\n70. – 80. léta představovala v historii sboru období strmého nárůstu kvality i repertoárové šíře. Klíčový vliv na toto směřování měl sbormistr Miroslav Košler, který vyprofiloval dramaturgii tělesa směrem k a capellovému repertoáru hudby 2. poloviny 20. století. S tím úzce souvisí jeho osobní přátelské kontakty s předními osobnostmi tehdejší české skladatelské generace. Týká se to především Petra Ebena, Zdeňka Lukáše a později i Antonína Tučapského, kteří některé své kompozice sboru přímo věnovali a Miroslav Košler je pak se „svým“ sborem provedl ve světové premiéře.\n\nPO ROCE 1989\n\nPolitické a společenské změny pro roce 1989 umožnily realizování většího počtu zahraničních zájezdů než v minulosti: během prvních pěti let po sametové revoluci se podařilo uspořádat celkem jedenáct koncertních turné, mj. do Japonska, Spojených států amerických, Belgie, Francie a Itálie. Nové poměry se však negativně odrazily v ekonomické situaci sboru, a to zejména po privatizaci dlouholetého patrona, podniku ČKD, v roce 1999. Do nového tisíciletí tedy již těleso vstoupilo samostatně pod svým současným názvem Pražský smíšený sbor. V roce 2010 došlo po téměř šedesáti letech k výměně na postu sbormistra. Miroslav Košler předal vedení sboru svému žáku, dirigentu Jiřímu Petrdlíkovi, který na odkaz svého velkého vzoru při práci se sborem vědomě navazuje. \n\nPražský smíšený sbor má v současné době 75 členů (sezóna 2014/2015). Jeho repertoár zahrnuje širokou škálu duchovních i světských děl mnoha autorů počínaje mistry klasicismu (Mozart, Haydn, Beethoven) přes české a světové autory 19. století (Dvořák, Janáček, Smetana, Schubert, Verdi) až po tvorbu skladatelů současných (Tučapský, Lukáš, Eben), ale také ruské pravoslavné zpěvy či české, moravské a slovenské lidové písně. Sbor spolupracuje s významnými profesionálními orchestry, sólisty a dirigenty (Severočeská filharmonie Teplice, Komorní filharmonie Pardubice, Hudba Hradní stráže a Policie České republiky, Symfonický orchestr Českého rozhlasu, Káhirský symfonický orchestr, Jaroslav Svěcený, Vladimír Válek), vystupuje na prestižních koncertních pódiích (Rudolfinum, Obecní dům, Pražský hrad) a své umění prezentuje i ve významných médiích (Česká televize). Ročně absolvuje kolem dvaceti koncertů na českých a zahraničních pódiích a má na svém kontě několik profilových CD.\n\nhttp://www.psschoir.cz\n"}
{"id": "351299", "url": "https://cs.wikipedia.org/wiki?curid=351299", "title": "Dark Gamballe", "text": "Dark Gamballe\n\nDark Gamballe vznikla v červenci roku 1990. Pět zakládajících členů tehdy na Vyškově založilo thrash/death metalovou skupinu Dark. Svůj současný název získala až v roce 2000. Za dobu své existence kapela vydala 9 CD a účastnila se mnoha koncertů a festivalů. \n\n\n\n\n\n"}
{"id": "351301", "url": "https://cs.wikipedia.org/wiki?curid=351301", "title": "Operace Moked", "text": "Operace Moked\n\nOperace Moked (, Mivca Moked, , ) byl vzdušný úder izraelského vojenského letectva, kterým byla zahájena Šestidenní válka. Operace Moked byla započata 5. června 1967 v ranních hodinách. Izraelská vojenská letadla při ní zničila většinu egyptského a později i syrského a jordánského vojenského letectva při minimálních vlastních ztrátách. Úspěch během Operace Moked vedl k získání letecké převahy nad bojišti Šestidenní války a významně se podílel na konečném vítězství Izraele v této válce.\n\nZe zpravodajského hlediska hrály rozhodující úlohu v plánování operace Moked vojenská zpravodajská služba Aman a dále potom civilní zpravodajská služba Mosad. Obě zpravodajské služby své znalosti o arabských armádách těžily zejména z nasazování agentů působících přímo v týlu nepřítele. Nejvýznamnějším z nich byl Eli Kohen, který působil v Sýrii a poskytl cenné informace o syrských obranných pozicích na Golanských výšinách. Dalším ze zdrojů informací bylo letecké snímkování zejména egyptských (ale i syrských a jordánských) letišť. Díky tomu dostali izraelští piloti mapy s vyznačenými polohami nejen samotných letišť, ale i protileteckých baterií a děl, rozjezdových ploch i fingovaných cílů. Zpravodajci díky dlouhodobému pozorování leteckých jednotek arabských států znali systém hlídkování, trasy hlídek i jejich složení.\n\nZákladním předpokladem, který plán předpokládal byl moment překvapení. Protivníkovi nesměl být dán čas na vzpamatování se. Začátek operace byl záměrně určen na 07:45 (8:45 káhirského času) z řady důvodů: tou dobou (dle informací Amanu) docházelo ke střídání směn hlídkujících egyptských pilotů. Zatímco noční směna odcházela na snídani, ranní se teprve chystala ke vzletu. Dalším důvodem byl fakt, že tou dobou se zdvihala ranní mlha nad Nilem a Suezským průplavem. A v neposlední řadě to byl fakt, že útočící izraelská letadla měla mít slunce v zádech. Součástí operace byly celkem tři údery, každý po třech vlnách. Na samotnou operaci bylo vyčleněno prakticky celé izraelské vojenské letectvo (na obranu izraelského vzdušného prostoru bylo vyčleněno pouze 12 stíhaček). Z důvodu plynulého vzletu všech letadel a jejich synchronizovaného útoku proti egyptským cílům dostali izraelští piloti rozkaz v případě potíží při startu (např. prasklá pneumatika) zajet s letadlem do oranice kolem vzletové dráhy, aby nebyla narušena plynulost operace. Letadla měla startovat dle harmonogramu v desetiminutových intervalech, jednotlivé roje měly nad určenými cíli strávit maximálně sedm minut a poté odletět, aby uvolnily místo další vlně. Při plánování bylo pro první vlnu za cíle určeno devatenáct egyptských vojenských letišť a radarových stanic. Útočící letouny měly do Egypta letět nízko nad Středozemním mořem, poté obrátit na jih přes Dolní Egypt a dále se stočit na východ, takže k úderu proti egyptským cílům by došlo ze západu. Výběr této trasy byl veden se snahou vyhnout se v maximální míře území pokrytému radary. Největším problémem se ukázal jordánský radar Marconi 547 v Ajlunu, který dokázal kontrolovat celý izraelský vzdušný prostor. To bylo vyřešeno letem ve stínu Judejských hor a následným nízkým letem nad Středozemním mořem.\nPrvořadým úkolem izraelských útočících letadel bylo ničení přistávacích a vzletových drah, aby se zabránilo vzletu protivníkových letadel. Poté byly na zemi ničeny letové prostředky protivníka a protiletecká obrana základen.\n\nNejvětší množství cílů pro úrok bylo plánem určeno v Egyptě, celkem 19:\nCairo West (zde bylo umístěno 30 strategických bombardérů sovětské výroby Tu-16), Cairo International (přestože se jednalo o civilní letiště, byla zde umístěna letka MiG-21), El Mansura, Inshas, Abu Sueir, Fajid, Kabrit, Heluan, Beni Suef, al-Minyja, Hurghada (uskupení stíhačů MiG-19 a MiG-21), Ras Banas, Luxor, Gamil, Deversoir, El Aríš, Džabal Libní, Bir Džafdžafa a Bir Thamada.\nDalších pět plánovaných cílů se nacházelo v Sýrii: základny Dumyja, Sejqal, Marj, Rhyjal, Damašek - Mazzah a T-4.\nV případě jordánských nepřátelských aktivit byly za cíle vybrány Princ Hassan Air Base a King Abdullah Air base, v Iráku potom základna Habbynija.\n\nPro letecké údery bylo plánováno využití prakticky celého izraelského letectva. Nasazeny byly stíhačky Mirage, Vantour (vzdálené cíle), Mystére a Ouragan. Pro nebojovou část operace byly nasazeny dopravní Dakoty pro rušení radarových prostředků protivníka, na záchranné a vyprošťovací akce byly nasazeny vrtulníky.\n\nStíhací letouny byly vyzbrojeny protiletadlovými řízenými střelami vzduch-vzduch Matra R530. Pro ničení vzletových a přistávacích ploch bylo použito speciálních protibetonových pum \"Pa´Pa´M\" Matra nebo těžkých pum svrhávaných za střemhlavého letu.\n\n30. května proběhla schůzka nejvyšších představitelů Jordánska a Egypta, krále Husajna a Násira v Káhiře. Husajn varoval Násira před možností izraelského útoku proti egyptským vzdušným silám. Násir odpověděl, že útok očekávají a egyptská armáda je na něj připravena..\n\nOperace byla naplánována jako série na sebe navazujících leteckých úderů směřovaných proti egyptským letadlům, letištím a letištnímu zařízení na 19 hlavních egyptských leteckých základnách. Kromě letadel bylo naplánováno ničení rozjezdových ploch, protileteckých prostředků a systémů radarové výstrahy. Samotný harmonogram byl vytvořen tak, aby jednotlivé letecké údery na sebe navazovaly a nedaly šanci egyptským letadlům vzlétnout. U některých letišť na Sinajském poloostrově bylo naplánováno pouze zničení letadel. Rozjezdové plochy měly být ušetřeny (nebo poškozeny jen minimálně), neboť se počítalo v dalších fázích bojů s jejich převzetím a následným využitím.\n\nJako první odstartovaly ještě před zahájením samotné operace dopravní letouny Dakota, které pomocí tzv. \"techniky window\" (mračen hliníkových pásků) a speciálních podvěsů zahlušily radarovou techniku protivníka. Nejprve v 7:14 odstartovaly Ouragany (základna Hatzor), o minutu opozději Mirage z Ramat Davidu. Po chvíli ze základny Hatzor odstartovaly další Ouragany. Z letišť v Izraeli startovalo ve třech vlnách 186 bojových letadel izraelského vojenského letectva určených pro první úder a ve stanovených formacích mířily k určeným cílů. Byl nařízen přísný radiový klid. Letadla letěla předem stanovenou rychlostí, aby svých cílů dosáhla v 07:45.\n\nPrvní izraelská letadla zahájila útok na egyptské letecké základny. V první fázi byly ničeny rozjezdové plochy. Následně byla na zemi ostřelována a ničena egyptská letadla, pozice protiletecké obrany a budovy pozemního personálu.\nJako první byla napadena egyptská základna Cairo West. Ve třech vlnách bylo zničeno 16 bombardérů Tu-16, Izrael ztratil 2 letadla. Dalším cílem bylo letiště Cairo International, kde při prvním náletu byly zničeny 4 MiG-21. Stejný počet Migů byl zničen i na základně Abu Sueir (včetně přistívacích a vzletových drah). Napadeny byly základny Fayid (hostící letky Su-7, MiG-21 a MiG-19) a Inshas (letky MiG-21). Základna Beni Suef byla prázdná a útočící izraelská letadla napadla alespoň letištní objekty a dráhy. Na základně Kabrit Izraelci zničili několik letadel MiG-21 a dva stroje Il-14. na ústupu Izraelci ztratili dva letouny.\nNa Sinajském poloostrově byla napadena egyptská základna El Ariš. Zde bylo zničeny 6 strojů MiG-17, dráhy ničeny nebyly, předpokládalo se obsazení základny a její následné využití. Základna Džebel Libni bylo na zemi zničeno 15 letadel MiG-17 a MiG-19 a poškozena část vzletové a přistávací dráhy. Další izraelské letouny zasypaly prostor časovanými náložemi, které znemožnily následné opravy. Na základně Bir Džafdžafa byly na zemi zničeny 3 vrtulníky a čtyři letouny Il-14. V Bir-Thamadě bylo izraelskými letadly zničeno 8 An-12 a další dopravní letadla.\nPo svržení pum se izraelská letadla vracela zpět na základny k znovuvyzbrojení, nad egyptskými letišti se objevila izraelská letadla druhé vlny a pokračovala v útocích. Na jejich odlet navazoval přílet třetí vlny izraelských letadel. Po odletu třetí vlny následovalo půlhodinové \"okno\", po němž se nad egyptská letiště vrátila znovu vyzbrojená izraelská letadla z první vlny. Již při prvním úderu došlo k několika leteckým soubojům: nedaleko Imphaly byly sestřeleny 4 MiG-15UTI. K prvnímu střetu s Mig-21 došlo nad Abu Sueirem, zde byl sestřelen startující MiG-21F a další byl zničen při přistávacím manévru. Na Cairo West byl sestřelen další Mig-21, ale trojice dalších MiG-21 následně sestřelila jeden izraelský Ouragan.\n\n164 izraelských bojových letadel znovu ve třech vlnách zaútočilo proti cílům v Egyptě. Kromě základen, které byly napadeny při prvním úderu zaútočilo izraelské letectvo i na další, vzdálenější egyptské základny: El Mansura, El Myrija, Almasa, Luxor, Deversoir, Hurghada, Bilbeis, Ras Banas (zničeno 16 bombardérů Il-28) a Heluan. Kromě několika sporadických leteckých soubojů byly egyptské letouny ničeny na zemi. Docházelo také k dalším leteckým soubojům. U Abu Sueiru byly sestřeleny 4 MiG-21.\n\nV 10:40 napadly 4 jordánské Huntery izraelské letiště Kfar Sirkim (zde zničily několik letadel), další Huntery zaútočily na dům izraelského ministra obrany Moše Dajana. Krátce na to se nad izraelskou základnou Ramat David objevily 3 irácké Huntery, základnu ale minuly a zaútočily na blízkou vesnici. V 11:55 proniklo do izraelského vzdušného prostoru 12 syrských MiG-21 a MiG-17: tři z nich napadly letiště Meggido, rafinerii v Haifě, civilní letiště Jezreel a několik dalších civilních cílů. Záhy však byly napadeny izraelskými Miragemi a část z nich byla Izraelci sestřelena. Zbylé syrské formace MiGů zaútočily na osady na břehu Středozemního moře a v okolí Nazaretu.\n\nOd 13 hodin útočily postupně tři vlny izraelského úderu. Cílem byly zejména na egyptské radarové stanice a systémy protiletadlové ochrany. Napadeno bylo 23 stanovišť (z toho 16 na Sinajském poloostrově) Část třetí vlny izraelských bojových letadel původně mířící do Egypta byla odkloněna a zaútočila na cíle v Sýrii a Jordánsku. Na jordánské základně King Abdullah Air Base zničily izraelská letadla dva vrtulníky Alouette a několik dopravních letadel. Při návratu byli napadeni 4 jordánskými Huntery: Izraelci ztratily dvě stíhačky Mystére, Jordánci jeden Hunter. Další izraelské letouny napadly jordánskou základnu King Hussein Air Base, kde při leteckém souboji zničily jeden Hunter, další zničily při přistání a další letadla zničily na zemi. Odpoledne poté izraelské letouny poškodily radarovou stanici Marconi 547 v Ajlunu. Krátce po poledni napadly izraelské stíhačky syrské základny Marj Riyal, Damyr, Seiqal a o několik hodin později základnu T-4. Došlo k řadě vzdušných soubojů, při kterých Izraelci ztratily čtyři letadla a Syřané deset. Kolem 15 hodiny izraelské letectvo bombardovalo i vzdálenou iráckou základnu H-3.\n\nVedlejší úkolem izraelského letectva byla podpora vojsk při pozemních útocích. Protože však na bylo prakticky celé izraelské letectvo vyčleněno na operaci Moked, podporu zajišťovaly cvičné letouny Fouga Magister vyzbrojené 80mm neřízenými raketami a pilotovanými záložníky a kadety letecké školy.\n\nInformace o ztrátách jednotlivých účastníků se u různých zdrojů liší\n\n\n\n\n\n\n\nZničení syrského a jordánského letectva bylo důsledkem klamných informací ze strany egyptského prezidenta Násira. Násir totiž informoval své spojence, že útok úspěšně odrazil a že izraelské letectvo utrpělo těžké ztráty. Oba státy se okamžitě rozhodly zapojit do konfliktu a zahájily nálety na Izrael. Ty však byly buď s těžkými ztrátami odraženy, popřípadě mířily na civilní cíle a měly jen minimální význam. Poté následoval zdrcující útok na syrská a jordánská letiště a zničení prakticky všech arabských letadel.\n\nCelkem bylo zničeno 70% - 80% všech arabských vzdušných sil v oblasti, zároveň byla vyřazena většina letišť, kterými arabští spojenci disponovali. Izraelské vojenské letectvo získalo naprostou vzdušnou převahu nad bojišti a v následujících dnech Šestidenní války se věnovalo vzdušné podpoře pozemních operací.\n\nEgyptská oficiální místa později přišla s tvrzením, že nepozorované proniknutí izraelských bojových letounů až k egyptským základnám bylo možné jen proto, že americké válečné lodě ve Středozemním moři účinně rušily egyptské radary. Egypt dále obvinil USA a Velkou Británii z přímé účasti na bombardování egyptských letišť; Egypťané totiž nepředpokládali, že by izraelské letouny mohly přiletět ze severu a západu.\n\n\n\n\n"}
{"id": "351302", "url": "https://cs.wikipedia.org/wiki?curid=351302", "title": "Lamine Diack", "text": "Lamine Diack\n\nLamine Diack (* 7. června 1933, Dakar) je senegalský sportovní funkcionář, bývalý prezident Mezinárodní asociace atletických federací (IAAF). Nejprve, v roce 1999 se funkce ujal po smrti tehdejšího prezidenta Prima Nebiola (kongres jej potvrdil o dva roky později ve funkci), v roce 2003 a 2007 byl zvolen v řádných volbách. Vrcholné funkci ve vedení světové atletiky však samozřejmě předcházela dlouhá sportovně-diplomatická kariéra: už v roce 1976 byl Lamine Diack na kongresu IAAF v Montrealu zvolen za jednoho ze čtyř místopředsedů tehdejší Mezinárodní atletické amatérské federace. Během jeho funkčního období došlo k vypuštění slova \"amatérský\" z názvu IAAF a tím k přejmenování federace: iniciální písmena v názvu organizace však zůstala zachována a tím pádem zůstala zachována i zaužívaná zkratka IAAF. Své působení v nejvyšší funkci světové atletiky ukončil v roce 2015 a prezidentství od něj převzal jeden z dosavadní místopředsedů IAAF Sebastian Coe, který byl do funkce prezidenta zvolen v srpnu 2015 na kongresu IAAF v Pekingu.\n\nV listopadu 2015 mu Mezinárodní olympijský výbor pozastavil čestné členství v souvislosti s dopingovým skandálem v ruské atletice.\nFrancouzské úřady zahájily vyšetřování Diacka pro podezření z braní úplatků za krytí dopingových případů ruských atletů.\n\nLamine Diack byl ve svém mládí aktivním atletem a na konci padesátých let dvacátého století byl dokonce jedním z nejlepších afrických skokanů do dálky. Výkonem 7,63 metru figuroval na prvním místě afrických tabulek sezóny 1958. Na olympijských hrách však nikdy nestartoval.\n\n"}
{"id": "351307", "url": "https://cs.wikipedia.org/wiki?curid=351307", "title": "Ensiferum", "text": "Ensiferum\n\nEnsiferum (z latiny ensĭfĕrum, slovo znamená \"nosící meč\" ve středním rodě) je folkmetalová kapela pocházející z Helsinek ve Finsku. Bývají řazeni ještě do viking metalu či melodic death metalu. Kapela funguje už od roku 1995, z původní sestavy dnes zůstal jen kytarista Markus Toivonen. Současným zpěvákem kapely je Petri Lindroos, jenž byl dříve zpěvákem v kapele Norther.\n\n\n\n\n\n\n"}
{"id": "351309", "url": "https://cs.wikipedia.org/wiki?curid=351309", "title": "Děkanát Frýdek", "text": "Děkanát Frýdek\n\nDěkanát Frýdek je územní část ostravsko-opavské diecéze. V současné době jej tvoří 19 římskokatolických farností.\n\nPrvní zmínky o farnostech děkanátu pocházejí z roku 1447, kdy vznikl rejstřík svatopetrského haléře opolského arcijáhenství. V roce 1654 vzniká samotný děkanát Frýdek (tehdy ještě pod názvem arcikněžství frýdecké). Děkanát se vydělil z arcikněžství těšínského na základě rozhodnutí vratislavského biskupa Karla Ferdinanda Vasy. Děkanát měl na starosti tyto farnosti: Bludovice, Bruzovice, Dobrá, Domaslavice, Frýdek, Hnojník, Slezská Ostrava, Šenov a Vratimov.\n\nV souvislosti se vznikem arcikněžství (děkanátu) Karviná v roce 1759 jsou z frýdeckého arcikněžství odděleny 3 farnosti (Slezská Ostrava, Šenov a Vratimov) a převedeny pod nové arcikněžství. V 19. století se součástí karvinského arcikněžství stává i farnost Bludovice. Zároveň, v roce 1785 vznikají tři nové farnosti děkanátu: Borová, Morávka a Skalice.\n\nV roce 1806 dochází k vzniku arcikněžství Jablunkov (vydělení z arcikněžství Těšín). Součástí tohoto arcikněžství se stávají farnosti Jablunkov, Jistebná (dnes v Polsku), Konská, Mosty u Jablunkova, Střítež, Ropice a Vendryně. Tyto farnosti jsou později začleněny do děkanátu Frýdek.\n\nV roce 1978 je oblast Apoštolské administratury v Českém Těšíně zrušena, oblast, která pod ní patřila, je vyjmuta z Vratislavské arcidiecéze a začleněna pod arcidiecézi olomouckou. Zároveň dochází k reorganizaci děkanátů. Je zrušen děkanát Jablunkov a děkanát Slezská Ostrava a vzniká děkanát Frýdek v současné podobě. Ten se v té době skládá z farností původně připadajícího děkanátu Frýdek (Borová, Bruzovice, Dobrá, Dobratice, Domaslavice, Frýdek, Janovice, Morávka, Sedliště, Skalice a Staré Hamry), z části farností děkanátu Jablunkov (Horní Lomná, Jablunkov, Konská, Mosty Jablunkova, Ropice, Střítež, Třinec a Vendryně) a dvou farností z děkanátu Slezská Ostrava (Šenov a Vratimov).\n\nV roce 1996 dochází k vytvoření diecéze ostravsko-opavské a děkanát je zařazen pod tuto diecézi. Zároveň dochází k sloučení farnosti Konská s farností Třinec a farnost Borová a Staré Hamry se stávají součástí děkanátu Místek.\n\nStav z roku 2013\n"}
{"id": "351310", "url": "https://cs.wikipedia.org/wiki?curid=351310", "title": "Ministerstvo školství", "text": "Ministerstvo školství\n\nMinisterstvo školství může mj. označovat:\n\n"}
{"id": "351311", "url": "https://cs.wikipedia.org/wiki?curid=351311", "title": "Topologie sítí", "text": "Topologie sítí\n\nTopologie sítí se zabývá zapojením různých prvků do počítačových sítí a zachycením jejich skutečné (reálné) a logické (virtuální) podoby (datové linky, síťové uzly).\n\nJako taková je součástí teorie grafů a zasahuje tedy i do matematiky.\n\nTopologii lze zvažovat jako určitý tvar či strukturu dané sítě. Tento tvar nemusí nutně korespondovat se skutečným \"fyzickým\" rozvržením prvků, zapojených v síti. Například počítače v malé domácí síti mohou být uspořádány v pomyslném kruhovém tvaru, ale nemusí to nutně znamenat, že jejich \"logické\" zapojení představuje příklad kruhové topologie.\n\nTopologii (vzájemné uspořádání komponent) počítačových sítí můžeme chápat ze dvou hledisek: fyzická a logická.\n\nFyzická topologie popisuje reálnou konstrukci sítě, jednotlivé uzly a fyzicky zapojená zařízení a jejich umístění včetně instalovaných kabelů, přesného umístění uzlů a přípojek mezi nimi (např. UTP).\n\nLogická topologie se vztahuje k tomu, jak jsou data v síti přenášena a kudy protékají z jednoho zařízení do druhého. Nemusí nutně kopírovat fyzické schéma sítě.\n\nSignálová topologie BC, GC, MC, UC\n\n\nNejjednodušším typem topologie je permanentní spoj mezi dvěma koncovými body. Typickým základním modelem je například telefonní pevná linka.\n\nOznačuje logické zapojení, při němž je každý uzel (počítač) spojen se dvěma dalšími tak, aby společně vytvořily kruh. Přenos dat je relativně jednoduchý, nevznikají kolize a náklady jsou nižší než např. u hvězdicové topologie. Data ovšem musí projít přes každý uzel mezi odesílatelem a příjemcem, což přenos prodlužuje. Výpadek jednoho uzlu ochromí celou síť. \"- Viz podrobný článek Kruhová topologie\"\n\n\nNejpoužívanější způsob propojování počítačů do počítačové sítě. Každý počítač je připojený pomocí kabelu k centrálnímu prvku - hubu nebo switchi. Mezi každými dvěma stanicemi existuje vždy jen jedna cesta. To znamená, že selhání jedné stanice neomezí provoz sítě, ovšem kolaps centrálního prvku znamená kolaps i pro celou síť. \"- Viz podrobný článek Hvězdicová topologie\"\n\n\nČasto využívaná v rozsáhlejších počítačových sítích. Vychází z hvězdicové topologie spojením aktivních síťových prvků, které jsou v centrech jednotlivých hvězd. V případě, že selže jeden síťový prvek, výpadek ovlivní pouze část sítě pod něj spadající. Ostatní části sítě ale mohou dále pracovat. \"- Viz podrobný článek Stromová topologie\"\n\nSdílené spoje\n\nSpojení zprostředkovává jediné přenosové médium (sběrnice), ke kterému jsou připojeny všechny uzly sítě. Má nízké pořizovací náklady, ale omezenou rychlost přenosu a také v ní může docházet ke kolizím. Je vhodná spíše pro malé a dočasné sítě. \"- Viz podrobný článek Sběrnicová topologie\"\n\n"}
{"id": "351313", "url": "https://cs.wikipedia.org/wiki?curid=351313", "title": "Nino Salukvadzeová", "text": "Nino Salukvadzeová\n\nNino Salukvadzeová (gruzínsky: ნინო სალუქვაძე; * 1. února 1969, Tbilisi) je gruzínská sportovní střelkyně, trojnásobná medailistka z olympijských her. Své první dvě medaile, zlatou a stříbrnou, získala na Letních olympijských hrách 1988 v Soulu jako devatenáctiletá reprezentantka Sovětského svazu. Třetí, bronzovou medaili, vybojovala v roce 2008 na hrách v Pekingu v barvách Gruzie. Od roku 1988 do roku 2012 startovala na sedmi olympijských hrách. Měří 169 cm a váží 60 kg.\n\nNa Letních olympijských hrách 2008 v Pekingu skončila na třetím místě nástřelem 487,4 bodu (9,8; 10,3; 10,0; 9,5; 10,2; 10,7; 10,4; 10,6; 9,1; 10,8).\n\n"}
{"id": "351316", "url": "https://cs.wikipedia.org/wiki?curid=351316", "title": "Nezámrzná hloubka", "text": "Nezámrzná hloubka\n\nNezámrzná hloubka je taková hloubka pod povrchem rostlého terénu, kde nedochází k promrzání zeminy ani v průběhu chladné části roku.\n\nV mírném podnebném pásu, tedy i na území České republiky, je za nezámrznou hloubku ve stavebnictví považována úroveň 80 – 140 cm pod povrchem, podle druhu zeminy.\n\nU základů na úrovni upraveného terénu je nezámrzná hloubka stanovena podle druhu zeminy takto:\n\n"}
{"id": "351317", "url": "https://cs.wikipedia.org/wiki?curid=351317", "title": "Gulnara Samitovová-Galkinová", "text": "Gulnara Samitovová-Galkinová\n\nGulnara Iskanderovna Samitovová-Galkinová ( ; * 9. července 1978 Naberežnyje Čelny) je ruská atletka, olympijská vítězka a bývalá držitelka světového rekordu v běhu na 3000 metrů s překážkami.\n\nPoprvé na sebe výrazně upozornila dne 10. srpna 2003 na národním šampionátu v ruské Tule, kde vylepšila hodnotu světového rekordu v běhu na 3000 metrů překážek. Tehdejší maximum Bělorusky Alesji Turovové z července roku 2002 vylepšila o osm sekund a osmnáct setin na 9:08,33. Na MS v atletice 2003 v Paříži postoupila do finále běhu na 5000 m, kde skončila v čase 14:54,38 na 7. místě. V roce 2004 vybojovala na halovém MS v Budapešti bronzovou medaili v běhu na 1500 metrů. 4. července 2004 na mítinku v Heraklionu vlastní světové maximum vylepšila o dalších šest sekund na 9:01,59. V témže roce poprvé reprezentovala na Letních olympijských hrách, které se konaly v Athénách, avšak steeple na této olympiádě ještě na programu nebyl. Zúčastnila se závodu na 5000 metrů, kde obsadila celkové 6. místo. Na Mistrovství světa v atletice 2007 v Ósace skončila ve steeplu na 7. místě. Mistryní světa se tehdy stala její krajanka Jekatěrina Volkovová a stříbro získala Taťjana Petrovová.\n\n18. července 2008 na ruském šampionátu v Kazani vyhrála steeple v čase 9:08,21 a tímto výsledkem se nominovala na Letní olympijské hry do Pekingu, kde se běh na 3000 metrů překážek žen konal vůbec poprvé. Ve finále olympijských her zaběhla tuto trať jako první žena v historii pod 9 minut a časem 8:58,81 vybojovala zlatou medaili. Celý závod byla na prvním místě a vyhrála s náskokem více než osmi sekund.\n\nNa světovém šampionátu v Berlíně v roce 2009 byla hlavní kandidátkou na titul. V rozběhu předvedla nejrychlejší čas ze všech závodnic, když trať zaběhla v čase 9:17,67. Ve finále však zůstala bez medaile, když nakonec proběhla cílem jako čtvrtá. Titul získala Španělka Marta Domínguezová, která naopak do finále postoupila s nejhorším časem. Na Letních olympijských hrách 2012 v Londýně postoupila s dvanáctým nejrychlejším časem do patnáctičlenného finále, kde však běh nedokončila.\n\nV roce 2004 se provdala za Antona Galkina, který v témže roce reprezentoval na Letních olympijských hrách v běhu na 400 metrů překážek. 24. června 2010 se ji narodila dcera Alina.\n\n"}
{"id": "351319", "url": "https://cs.wikipedia.org/wiki?curid=351319", "title": "Diferenciální kódování Manchester", "text": "Diferenciální kódování Manchester\n\nDiferenciální kódování Manchester (anglicky Differential Manchester Coding) je jedním ze způsobů kódování používaném při synchronním přenosu. Hodinový signál potřebný pro synchronní přenos je přitom začleněn přímo do přenášených dat. Tím pádem dochází k průběžné synchronizaci odesílatele a příjemce a zároveň není potřeba vést hodinový signál po samostatné lince. V názvu je použito slovo diferenciální, neboť na rozdíl od klasického manchesterského kódování jsou jednotlivé bity (0 nebo 1) kódovány přítomností nebo absencí přechodu.\n\nMezi hlavní výhody tohoto kódování patří:\n\nMějme původní signál rozdělený na intervaly, ve kterých nabývá hodnot 0 nebo 1. Bit 1 se zakóduje tak, že první polovina intervalu je stejná jako druhá polovina předchozího intervalu (na začátku intervalu tedy nedochází k přechodu). Bit 0 se zakóduje tak, že první polovina intervalu je opačná než druhá polovina předchozího intervalu (na začátku intervalu dochází k přechodu). Uprostřed intervalu dochází vždy k přechodu, nezávisle na tom, zda se jedná o bit 0 nebo 1.\nJe také možné prohodit způsob kódováni 0 a 1, oba způsoby jsou rovnocenné.\n\nZ hlediska využití přenosové cesty není toto kódování příliš šetrné, neboť na každý přenášený bit (přechod signálu) připadá jeden synchronizační přechod. Je tedy zapotřebí dvojnásobné přenosové kapacity.\n\nDiferenciální kódování Manchester je popsáno ve standardu IEEE 802.5 pro sítě Token Ring. Využívá se také v jiných případech, například v magnetických nebo optických záznamových médiích.\n\n"}
{"id": "351322", "url": "https://cs.wikipedia.org/wiki?curid=351322", "title": "Eddie Tolan", "text": "Eddie Tolan\n\nEddie Tolan (29. září 1908 Denver, Colorado – noc z 30. ledna na 31. ledna 1967 Detroit, Michigan) byl americký atlet, věnující se sprintu na 100 a 200 metrů. Jako čtvrtý atlet v historii olympijských her získal tzv. „běžecké double“ na nejkratších běžeckých tratích 100 a 200 metrů. Podařilo se mu to na Letních olympijských hrách 1932 v Los Angeles.\n\nTolan je strýc bývalého basketbalisty NBA Bobbyho Tolana.\n\n"}
{"id": "351324", "url": "https://cs.wikipedia.org/wiki?curid=351324", "title": "NRZ", "text": "NRZ\n\nNázev kódování NRZ pochází z anglického Non Return To Zero (v překladu znamená bez návratu k nule). V tomto kódování je jednička \"1\" reprezentována konkrétní význačnou hodnotou (například kladným napětím). Nula \"0\" je reprezentována jinou význačnou hodnotou (například záporným napětím). Žádné další hodnoty se ve výsledném (nezašuměném) signálu nevyskytují, neexistuje zde třetí neutrální hodnota (například nulové napětí) jako je tomu u kódování s návratem k nule. Kvůli absenci neutrální hodnoty nelze toto kódování v základním tvaru použít pro synchronní přenosy, je potřeba přidat synchronizaci například v podobě RLL (run length limited) nebo přídavného signálu hodin.\n\nVarianty NRZ\n\n\n\n\n\n\nSpecifikace protokolu USB\n"}
{"id": "351328", "url": "https://cs.wikipedia.org/wiki?curid=351328", "title": "Šteins (planetka)", "text": "Šteins (planetka)\n\n(2867) Šteins je malá planetka hlavního pásu, kterou objevil v roce 1969 sovětský astronom Nikolaj Stěpanovič Černych. Byla pojmenována po Kārlisu Augustoviči Šteinsovi (1911–1983), řediteli astronomické observatoře Lotyšské univerzity známém pracemi o původu komet a rotaci Země.\n\nStudie astronomů z Evropské jižní observatoře ukázala, že Šteins je planetka spektrální klasifikace typu E o průměru 4,6 km.. Po analýze světelné křivky, kterou získala sonda Rosetta bylo zjištěno, že se těleso otočí kolem osy za šest hodin, je nepravidelného tvaru a nemá žádný měsíc. \n\n5. září 2008 proletěla kolem planetky Šteins sonda Rosetta ve vzdálenosti 800 kilometrů relativně nízkou rychlostí 8,6 km/s. Byla to první ze dvou planetek, které sonda navštívila. Druhou planetkou byla v roce 2010 (21) Lutetia.\nNa tiskové konferenci Evropského střediska vesmírných operací (ESOC) v Darmstadtu v Německu, která se konala 6. září 2008, bylo uvedeno, že planetka o rozměrech 5,9 km × 4 km má v oblasti severního pólu kráter o průměru 2 km a celou řadu dalších kráterů větších než 200 m \n\n\n"}
{"id": "351329", "url": "https://cs.wikipedia.org/wiki?curid=351329", "title": "Seznam slovenských písňových textařů", "text": "Seznam slovenských písňových textařů\n\nTento seznam obsahuje slovenské písňové textaře.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "351332", "url": "https://cs.wikipedia.org/wiki?curid=351332", "title": "Haile Gebrselassie", "text": "Haile Gebrselassie\n\nHaile Gebrselassie (Ge'ez: ኃይሌ ገብረ ሥላሴ, \"haylē gebre silassē\"; * 18. dubna 1973) je etiopský sportovec - běžec, atlet závodící na středních a dlouhých tratích jak na dráze, tak na silnici, ale i v přespolním běhu.\n\nJe vítězem na tratích počínaje od 1500 metrů až po maratonský běh, tedy 1500 m, 2000 m, 3000 m, dvě míle, 5000 m, 10000 m, deset mil, 20 000 m, půlmaraton, 25 000 metrů a maraton. Během své sportovní kariéry překonal celkem 27 světových rekordů včetně rekordu v maratonském běhu z roku 2007 a 2008. Jedná se o dvojnásobného olympijského vítěze na trati 10 000 metrů, čtyřnásobného mistra světa ve stejné disciplíně a trojnásobného halového mistra světa v běhu na 3000 metrů. V roce 1994 získal i bronzovou medaili na mistrovství světa v přespolním běhu na 5000 metrů. Patří k nejvšestrannějším vytrvalcům v historii atletiky. V roce 1998 vítěz ankety Atlet světa.\n\nNa letních olympijských hrách 2008 v Pekingu neběžel maraton (kde o měsíc později překonal znovu světový rekord), zúčastnil se pouze závodu v běhu na 10 000 metrů, kde již medaili nezískal.\n\n\n"}
{"id": "351339", "url": "https://cs.wikipedia.org/wiki?curid=351339", "title": "Robert Wilson", "text": "Robert Wilson\n\nRobert Wilson může být:\n\n\n"}
{"id": "351341", "url": "https://cs.wikipedia.org/wiki?curid=351341", "title": "Marx (město)", "text": "Marx (město)\n\nMarx ( ) je město v Saratovské oblasti v jižním Rusku. Leží na východním břehu Volhy, asi 60 km severovýchodně od Saratova. Žije zde 33 000 obyvatel.\n\nMěsto bylo založeno Němci při kolonizaci jižního Ruska v roce 1767 pod názvem \"Baronsk\" (podle zakladatele, barona z Brabantu). Bylo nazýváno též \"Jekaterinstadt\". Roku 1919 byl přejmenován na \"Marxstadt\" (Марксштадт) a od května 1919 do června 1922 byl hlavním městem ASSR Povolžských Němců (později bylo přemístěno do obdobně přejmenovaného města Engels). V roce 1941, kdy byly v SSSR likvidovány veškeré německé názvy, byla odňata koncovka \"-stadt\" a město získalo současný název.\n\nVe městě je k vidění muzeum historie města a místních Němců, několik kostelů včetně katolického a také mešita. Fungují zde dva velké závody: \"Volgadizelapparat\" a \"Agat\", dále též pivovar a další potravinářské podniky. Do Marxu nevede železnice.\n\n"}
{"id": "351344", "url": "https://cs.wikipedia.org/wiki?curid=351344", "title": "Marks", "text": "Marks\n\nMarks může být:\n"}
{"id": "351362", "url": "https://cs.wikipedia.org/wiki?curid=351362", "title": "Kairos 98", "text": "Kairos 98\n\nKairos 98 byla iniciativa v rámci české římskokatolické církve, kterou několik osobností z intelektuálních kruhů, inspirovaných německojazyčnou iniciativou My jsme církev z roku 1995, vyjádřilo svoji angažovanost v dění v církvi. Prvotní prohlášení s názvem Kairos 98 neslo nadpis „Výzva k diskusi o stavu katolické církve“ a podepsali jej brněnský historik Jiří Hanuš, brněnská publicistka Hana Holcnerová a pražský teolog Odilo I. Štampach. Do roku 2000 vydali mluvčí této iniciativy několik dalších dokumentů a prohlášení, exkomunikovaného Štampacha nahradil v roce 2000 sociolog Jan Spousta. Po roce 2000 pod hlavičkou iniciativy již žádný významný dokument zveřejněn nebyl.\n\nŘecké slovo \"kairos\" znamená \"příhodný čas\".\n\nÚvodní prohlášení iniciativy rekapituluje stav církve po pádu komunistického systému v roce 1989. Jako problémy konstatuje podceňovanou spoluodpovědnost laiků a řadových kněží a chybějící otevřený vnitrocírkevní dialog, nedostatečnou toleranci k jiným názorům a neochotu spolupracovat s nekatolíky, nedůslednost a povrchnost uskutečněné liturgické reformy. Nesrozumitelná nebo triviální kázání považuje za důsledek špatného stavu výchovy a vzdělávání bohoslovců a špatného vztahu ke kulturním, intelektuálním i demokratickým hodnotám. Zmiňuje nutnost evangelijního přístupu k otázce církevního majetku.\n\nJako cíl uvádějí signatáři podnícení diskuse uvnitř církve i v celé společnosti, aby církev „byla dynamickým, pluralitním společenstvím, které by dokázalo též kvalitně analyzovat poměry, v nichž se nachází, a které by mělo odvahu řešit problémy a nalézat východiska, inspirovaná biblickým poselstvím a adekvátní době, v níž žijeme.“ Oznámili, že budou spolu s dalšími spolupracovníky veřejně vydávat prohlášení, dopisy, analýzy či studie týkající se nejvíce ohrožených míst v církevním životě. Dokument byl zveřejněn bez data podpisu.\n\nDokument č. 1 datovaný 6. ledna 1999 se hlásí k ekumenickému zaměření Druhého vatikánského koncilu. Dosavadní proces hodnotí jako pouhé „ekumenické zdvořilosti“, která je důležitá a cenná, ale nepostačuje. Připomíná souvislost mezi mezicírkevním ekumenismem a vnitrocírkevní pluralitou a dialogem a varuje před pragmatickým spojenectvím, který spočívá jen v účelovém spojení proti někomu třetímu.\n\nDokument varuje před zákonickým a formalistickým přístupem, který dusí ekumenické aktivity zdola. Připomíná dosud nerealizované pokyny, které místním církvím ukládá Direktář k provádění ekumenických principů a norem: nedostatečný prostor pro ekumenické obory na teologických a církevních školách a podpora teologickým ekumenickým aktivitám, chybějící dohody o vzájemném uznávání křtu s jinými církvemi, pastoraci konfesně smíšených rodin a vzájemném přístupu ke svátostem. Navrhuje jednat o plném členství Římskokatolické církve v Ekumenické radě církví, připustit v katolické liturgii užívání ekumenického překladu Bible jako alternativy, jednat s ostatními církvemi o společném znění liturgických textů a modliteb.\n\nV mezináboženských vztazích prohlášení naznačuje, že česká církev se neúčastní mezináboženského dialogu katolické církve, a konstatuje nutnost překonat neinformovanost a nezájem o dialog a jasně se distancovat od antijudaismu lidí, kteří se označují za věrné katolíky. Katolická církev by měla podporovat výstavbu mešit, aniž by však slevovala z požadavků na náboženskou svobodu v muslimských zemích. Vztah k náboženskému a pseudonáboženskému extremismu a sektářství a pomoc zasaženým lidem mají být kvalifikované, nezaujaté, sebekritické a neproselytické.\n\nZdeněk Vojtíšek v roce 1999 zmínil tento dokument v článku o mezináboženském dialogu v Česku v časopise Dingir.\n\nDokument č. 2/1999 ze 14. února 1999 se týká církevního majetku. Zdůrazňuje že základní poslání církve není závislé na majetku. Opatrně vyjadřuje podporu církvi při jednání o majetku, avšak varuje, aby ukvapenými reakcemi, nedostatečnou transparentností postupu nebo nerealistickými požadavky a nevstřícností neztratila církev věrohodnost a nepreferovala lpění na majetku před svým základním posláním. Vyjadřuje názor, že Ježíšova slova z Evangelia podle Matouše (5,40) „…tomu, kdo by se s tebou chtěl soudit o košili, nech i svůj plášť“ jsou míněna vážně a platí i pro dnešní církev.\n\nPetr Příhoda v Katolickém týdeníku uvítal tuto starost signatářů Kairosu a v mnohém jim dal za pravdu, ale zároveň oponoval některým výtkám vůči postupu představitelů církve, ale vytýká Kairosu defekt vnímavosti, že předpojatě připomínají jen chyby v rámci církve a nereflektují skutečnou existenci sil nepřátelských církvi.\n\nV roce 1999 převzali signatáři Kairosu 98 z Teologického sborníku 1/1999 (vydával CDK Brno) český překlad návrhu Ústavy katolické církve, který zpracovalo Společenství za práva katolíků v církvi (ARCC) v USA. Závěrečnou redakci návrhu provedl 19. září 1998 J. Georg Kohl, český překlad vytvořil Tomáš Suchomel. Pokyn k sestavení ústavy vydal v době Druhého vatikánského koncilu papež Pavel VI., námět byl později opuštěn jako nereálný, mnohé dílčí prvky jsou však v existujících církevních dokumentech obsaženy.\n\nCelostránkovou informaci o návrhu přinesly Lidové noviny. Kritický článek o návrhu přinesla i příloha Katolického týdeníku Perspektivy, č. 4/1999.\n\nMilan Badal v Katolickém týdeníku vyjádřil zklamání, že dosavadní aktivity Kairosu 98 nepřinášejí zasvěcené rozbory, ale jen vzletná prohlášení postrádající smysl pro realitu. Reakce na tento text podle Badala nejsou rozporuplné, ale jednotné ve smyslu, že návrh je „oslovina“. Teologická komise České biskupské konference zpracovala k návrhu stanovisko, že návrh ignoruje autentické učení Druhého vatikánského koncilu o tajemství církve a přítomnosti a působení vzkříšeného Krista v ní i učení Prvního vatikánského koncilu o primátu papeže a učitelském úřadu církve.\n\nDokument č. 3/1999 z 2. června 1999 kromě původních tří signatářů podepsala ještě lékařka a psychoterapeutka Dagmar Křížková. Byl iniciován diskusemi, které vyvolalo projednávání návrhu zákona o registrovaném partnerství osob stejného pohlaví.\n\nText vyjadřuje přesvědčení, že žádný z těch úryvků Bible, které bývají pokládány za odsudek homosexuálního chování, nemluví o pohlavním životě dvou osob stejného pohlaví, který je výrazem lásky mezi nimi, ale jde o odsudky sobeckého zneužívání sexuality, znevažování lidské důstojnosti, násilí nebo prostituce. Je připomenut dokument Papežské biblické komise \"Výklad bible v církvi\" z roku 1993, jímž je zavržen fundamentalistický výklad Bible, který „vzbuzuje klamnou jistotu, neboť nevědomky zaměňuje lidské hranice biblického poselství s jeho božskou podstatou“. Text dále připomíná současný stav vědeckého poznání, podle nějž je homosexualita trvalou a pravděpodobně vrozenou citovou a erotickou preferencí osob stejného pohlaví, a problematičnost pokusů o psychoterapeutickou léčbu. Současný výklad v Katechismu katolické církve sice signatáři do jisté míry ocenili, ale označili jej přesto za neuspokojivý, nerespektující dostatečně současné poznatky. Konstatují v katolické církvi převahu postojů a názorů blízkých fundamentalistickému přístupu, a připomínají, že Ježíšova výzva „nesuďte, abyste nebyli souzeni“ je v tomto případě zcela na místě. Zamlčování a potlačování homosexuálních tendencí označuje dokument za nedůstojné, protože nemůže vést k tomu, aby věřící přijali sami sebe a církev za svůj domov, a prosí věřící včetně kněží, aby se za vhodných okolností nebránili sdělit svou orientaci. Na závěr dokumentu signatáři vyjadřují podporu základnímu principu Zákona o registrovaném partnerství.\n\nV roce 2005 mediální analýza v Literárních novinách označila toto prohlášení Kairosu 98 za ojedinělou iniciativu, která narušila semknuté řady křesťanů.\n\n8. března 2000 reagoval Kairos 98 na \"Prohlášení o „tajné církvi“\", dokument vatikánské Kongregace pro nauku víry, zveřejněný Českou biskupskou konferencí v Katolickém týdeníku 27. února 2000. Religionistu Odila Štampacha, který byl mezitím exkomunikován z Římskokatolické církve, nahradil mezi signatáři sociolog Jan Spousta.\n\nProhlášení se zabývá problémem, že kněží působivší v rámci tzv. tajné církve byli nuceni podstoupit podmínečné přesvěcení, aby mohli být začleněni do oficiálních církevních struktur. Signatáři podezírají autory oficiálního dokumentu, že skutečným motivem nebyla pochybnost o platnosti původních svěcení, napadají argumenty, jimiž je zdůvodňováno neuznání ženatých biskupů, označují některé formulace za arogantní vůči kněžím z „tajné církve“ a kritizují, že dokument upřednostňuje hodnoty jednoty a poslušnosti před svobodným svědomím, jímž byly řešeny mimořádné situace.\n\nOlomoucký arcibiskup Jan Graubner v reakci na úvodní prohlášení uvedl, že ve výzvách a občasných prohlášeních nevidí řešení a že je třeba opravdového dialogu a spolupráce, což blíže nevysvětlil. Obvinil signatáře z toho, že hlavním cílem prohlášení je zviditelnění jeho autorů.\n\nPražský světicí biskup Václav Malý výzvu uvítal a projevil zájem o průběžný kontakt se signatáři.\n\nPrezident České křesťanské akademie Tomáš Halík označil výzvu za dobré východisko k dialogu a vyjádřil připravenost ji podpořit. Označil výzvu za „umírněnější a přitom hlubší“ než rakouskou petici Wir sind Kirche.\n\nBohuslav Fliedr v magazínu AD vyjádřil názor, že vznik takové iniciativy zdola je nejspíš dokladem toho, že připravovaný Plenární sněm katolické církve v ČR nedává naději na efektivní řešení církevních problémů.\n\nMilan Badal v Katolickém týdeníku vyjádřil zklamání, že dosavadní aktivity Kairosu 98 nepřinášejí zasvěcené rozbory, ale jen vzletná prohlášení postrádající smysl pro realitu.\n\n24. listopadu 1999 uspořádal 1. místopředseda Ivan Havlíček (za ČSSD) v Senátu PČR seminář o „různých celospolečenských iniciativách, např. Kairos 98 a Impuls 99“.\n\nKromě rakouské petice My jsme církev z roku 1995, kterou podepsalo více než půl miliónu katolíků převážně v německojazyčných zemích, předcházel iniciativě Kairos 98 i text Bohuslava Blažka \"Výzva křesťanů ke křesťanům\" v roce 1996, který reagoval i na první náznaky krize na Katolické teologické fakultě UK, zejména její ukončení spolupráce s Ivanem O. Štampachem.\n\nNázev iniciativy nese známky inspirace prohlášením Charta 77, na tuto tradici později navázala i iniciativa Impuls 99. Označení \"Kairos 1989\" použil pro přelomový rok papež Jan Pavel II.\n\n\n"}
{"id": "351364", "url": "https://cs.wikipedia.org/wiki?curid=351364", "title": "Súfismus", "text": "Súfismus\n\nSúfismus (: تصوّف; \"tasawwuf\") je mystická forma nebo také duchovní cesta či spiritualita islámu. Rozmanitý pojem zahrnující v sobě etiku, estetiku, vzory chování, působí i na poli hospodářském, politickém či vojenském. Zachází až za hranice běžného chápání mystiky. Na vztahy k bohu a okolí se odvolává šarí´a, súfismus dává šarí´i duchovní postoj, pomoci něhož věřící vykonávají světské povinnosti. Súfismus je hnutí nejednotné a nekonformní. Cílem následovníků súfismu je pomocí zvláštních praktik přivést věřícího blíže k Bohu či dokonce s Bohem splynout. Existuje velká řada súfijských řádů, které se označují jako taríky, z nichž převážná většina je sunnitských.\n\nPraktikant súfismu je označován jako súfí (arabsky: صُوفِيّ‎), ačkoli někteří stoupenci súfismu používají termínu súfí jen pro ty, kteří dosáhli cíle súfijského učení. Občas se pro súfiho též používá termínu derviš.\n\nPojetí súfismu vychází z Koránu a následného historického vývoje. Súfismus se také někdy vyjadřuje geometrickými prvky. Obvod kruhu představuje náboženské právo (muslimská obec), poloměry poukazují na cestu (taríqa) směřující do středu, jenž tvoří pravda (haqíqa), která je všude a nikde a v metafyzické rovině tvoří taríqu i šarí´u.\n\nNejstarší zmínky súfismu nalezneme v islámské středověké filozofii, falsafě, čerpající také z řeckého novoplatónství a některých esoterických nauk. V průběhu dějin se mísil s křesťanstvím a indickými naukami. Súfismus zobrazuje morální uvolnění a světskost umajjovského dvora v Damašku. První zmínky súfismu pocházejí z Turecka a to hlavně z města Konya, Jiho-íránské Kúfy a Bagdádu.\n\nZa zakladatele súfijského učení je považován Džaláluddín Balchí Rúmí, který se zapsal do dějin jako jeden ze zakladatelů řádů Tancujících dervišů, také jako mystik a nejvýznamnější perský mystický básník. Svým přínosem obohatil literaturu, umění a filozofii. Ale o rozšiřování súfismu se zasloužil sultán Veled.\n\nV současné době najdeme příznivce súfismu v místech jeho vzniku např. Egypt, Irák, Persie, Turecko a Indie. Za povšimnutí stojí i rozšíření a rostoucí zájem o súfismus obyvatel Maghribu.\nCharakteristické pro súfismus je tanec (samá) od kterého se odvozuje název pro jeho členy-dervišové. Jednotlivci z řádu bratrstva jsou povinni řídit se určitými pravidly meditace, modliteb, rituálu. Jejich řád nastoluje pravidelné zúčastňování setkání svých taríqv.\n\nPrvní mučedník súfismu byl Al-Halládž. Mezi další známé postavy súfismu patří např. Rúmí, Omar Chajjám, Ibn Sina, al-Muhasibi a Al-Ghazali.\n\nPojem súfismus znamená cestu či stezku, která se dá chápat jako cesta duše k bohu. Tato cesta zahrnuje různé etapy od doslovné praxe zjeveného zákona k božské realitě a současně obsahuje souhrn rituálů, které jsou potřebné pro osvojení súfiské nauky.\n\nS rozšiřováním islámu dochází k rozkvětu súfismu. Jeho přívrženci se sdružují do bratrstev, neboli oddělených komunit, které jsou založené na dodržování určitých zásad a jsou vedeny mistrem.\n\nČlenové bratrstev se uchylovali do klášterů, kde se uchýlili na dobu určenou k osvojení si nauk. Členové řádu mohli uzavírat sňatky. Súfismus byl od počátku naukou o lásce, pokoře, milosrdenství a upřímnosti. Tedy vlastnostmi Proroka islámu.\n\nVe třetím století islámu vzniká většina sufíských zásad.\n\nPo mystické cestě odříkání a sebe- ukázněnosti prochází adept víry určitými duchovními etapami (mukámat), přičemž nejprve se stává hledačem, poté poutníkem a svůj duchovní stav završí rolí zasvěcence.\n\nCílem je snaha přiblížit se k Bohu, Bůh pak promlouvá ústy zasvěcence. Existuje tolik individuálních cest k Bohu, kolik je hledajících Boha. Proto by se Korán měl číst tak, jako by nám byl právě v danou chvíli sdělován. Konečným nejvyšším stádiem je poznání a následné rozprostření se v Bohu. Dle súfíské literatury lze dosáhnout cílené jednoty pomocí prostředníka mezi žákem a Bohem. Proto na cestě k bohu není sám, je veden svým duchovním vůdcem, kterého si sám vybral, a jemuž je zcela oddán.\nTeologie v sufismu zahrnuje šarí´a (zákon) jehož dodržování je formálně předepsáno, taríqa (cesta) a haqíqa (nejvyšší jsoucno). Těmto 3 náboženským základům odpovídají kořen, větev a plod duchovní cesty z nichž vycházejí 4 sféry bytí.\n\n\n\nToto úplné vzájemné oddání nemůže být nikdy přetrhnuto, protože se jedná o nejvyšší vzájemný duchovní svazek uzavřený v nebi. Duchovní učitel doprovází svého žáka na cestě při odevzdání se duchovnímu vlivu a poznání božské aspirace (baraka). Adept se nazývá vůdcovým synem. Ostatní adepty nazývá svými bratry, a miluje je jako svého učitele.\n\nSúfismus jako směr, který se formoval na základě mnohých dějinných události do dnešní doby přetrval v určité specifické podobě. Jedná se o variaci vyjádření základní lidské touhy po duchovním rozvoji.I v dnešní době lze pozorovat napjaté vztahy mezi jednotlivými súfíjskými řády.\n\nOrtodoxie vytýká súfismu, že nedodržuje šarí´u. Další sporným bodem je otázka: Kdo je nejvyšší autoritou islámu? Konfrontace se postupně rozšířily na věrouky a způsoby provádění obřadů. Došlo k zákazům projevu náklonnosti a úcty vůči učitelům.\n\nPraxe vychází z Koránu. Příslušníci súfismu se modlí pětkrát denně, podobně jako muslimové, přispívají na charitu apod. Mezi vnější súfiskou tradici patří nošení šátků, zakládání nových modliteben a mešit. Vnitřní súfíská tradice se projevuje pak čtením posvátných textů a poezie. Určitého pocitu extáze dosahují pomocí hudby. Mezi praktické cvičení žáků patří modlení se, vzývání Alláha, citování veršů z Koránu. K těmto činnostem dochází mezi jednotlivci i v kolektivu.\n\n\n\n"}
{"id": "351370", "url": "https://cs.wikipedia.org/wiki?curid=351370", "title": "Krize v České televizi", "text": "Krize v České televizi\n\nJako krize České televize nebo televizní krize je označován sled událostí na přelomu let 2000 a 2001, kdy se redaktoři zpravodajství České televize s podporou předních politiků spjatých s havlovským křídlem a Čtyřkoalicí vzbouřili proti vedení České televize, které bylo považováno za spřízněné zejména s ODS, přičemž obě parlamentní komory se nakonec přiklonily ke vzbouřencům. \n\nVzbouření redaktoři vytvářeli na obvyklé technicky profesionální úrovni své zpravodajství, zatímco oficiální vedení angažovalo jako ředitelku zpravodajství Janu Bobošíkovou a produkovalo od 24. prosince 2000 do 9. února 2001 jednoduché improvizované vysílání, které mezi příznivci vzbouřenců získalo podle hlavní moderátorky přezdívku \"Bobovize\". Na způsobu přenosu pak záviselo, že k některým divákům se dostalo oficiální vysílání zpráv a k jiným zprávy zpracované původními redaktory: na pozemní vysílače bývalo dopraveno oficiální zpravodajství ČT a do satelitních a těch kabelových sítí, které přijímaly signál ze satelitu, zprávy vzbouřenecké. Před budovou zpravodajství ČT v Praze na Kavčích horách se denně scházelo množství lidí a sledovalo na velkoplošných projektorech zprávy vzbouřenců. \n\nLeitmotivem krize byl možný politický vliv, který by nové vedení na tuto veřejnoprávní instituci mohlo mít, s perspektivou ovlivňovat nestrannost vysílaných pořadů. Není proto přesné o událostech z přelomu let 2000 a 2001 týkajících se ČT hovořit jako o „krizi České televize“. \n\n\n\n\n\n\n\n\n\n\n\n\nV období kolem 27. a 28. prosince bylo vysílání kanálů ČT1 i ČT2 nahrazeno sdělením informujícím o suspendování vysílání do doby, kdy se situace vyřeší. Tím Česká televize přišla o předpokládaný zisk z reklam mezi pořady a porušila některé smlouvy (např. o zveřejňování výsledků Sazky) se sankcemi v milionech korun. Další finanční důsledek krize byla pokuta ve výši dvou milionů korun za porušení pracovní kázně.\n\n\n"}
{"id": "351371", "url": "https://cs.wikipedia.org/wiki?curid=351371", "title": "Opium", "text": "Opium\n\nOpium je zaschlá šťáva získaná z nezralých makovic máku setého (\"Papaver somniferum\"). Jedná se o rostlinnou látku významnou svým obsahem alkaloidů, především morfinu, jenž působí jako opiát. K řadě dalších látek patří např. kodein (rovněž opiát), noskapin, papaverin, či thebain. Obsah opiátů propůjčuje opiu silně narkotický účinek spojený s utišením bolesti, pocitem klidného blaha (euforie) a celkovým útlumem organismu.\n\nOpium je využíváno farmaceutickým průmyslem k izolaci alkaloidů, které nacházejí využití jako velmi účinná analgetika a antitusika. Podstatná část zásob opia je nicméně zneužita k výrobě polosyntetického diacetylmorfinu (heroinu). Zbytek je poté využíván samotnými pěstiteli a blízkými spotřebiteli.\n\nNázev opium pravděpodobně pochází z řeckého slova \"opion\" – maková šťáva nebo \"opos\" – rostlinná šťáva.\n\nOpium se získává z máku setého, k získávání opia jsou však vhodné pouze některé druhy máku. Na tobolkách nezralých makovic se pomocí speciálního nože vytváří mělké zářezy, ze kterých vytéká lepkavá tekutina – latex. Ten na vzduchu rychle tuhne a mění se na tvrdou tmavohnědou hmotu – opium které v tomto stadiu obsahuje 10 až 15 % morfinu. Opium se z makovic seškrabuje a tvaruje do briket o hmotnosti 0,5–1,5 kg, popř. se tvaruje do bochníků. Drogu pěstitelé předávají do ilegálních laboratoří, kde se dále zpracovává; část úrody se však dostává přímo ke spotřebitelům.\n\nNejvětším producentem opia je Afghánistán, jehož produkce je odhadována na 6 000 až 8 000 tun ročně. Nejkvalitnější surovina se pěstuje v oblasti tzv. zlatého trojúhelníku, jejž tvoří Thajsko, Barma a Laos. Například v Thajsku se roční produkce opia pohybuje pouze okolo 40-60 tun. Máku setému využívanému k produkci opia ( \"Papaver somniferum var. album\"; mák uspávající, bílokvětá forma) se také daří v Číně, Íránu, Pákistánu, Afghánistánu, Turecku, Indii a dokonce i v Austrálii.\n\nSurové opium se nejčastěji používá jako základní surovina pro výrobu dalších drog. Jedním z nich je galí, drobná kulička méně čistého opia. Tato droga je oblíbená zejména v Indii, kde si kuličky vkládají pod jazyk a zapíjejí je silným čajem.\n\nOpakovaným převařováním, filtrováním a zahušťováním vodného roztoku opia se droga zbavuje většiny příměsí. Vzniká tak tzv. čandu, které je nabízeno hlavně na orientálním trhu. Využívá se i popel z čistého opia kouřeného v dýmce, tzv. dross. Pro svůj nízký obsah účinných látek je velmi levný a vyhledávají jej nejnižší sociální vrstvy.\n\nNejdůležitějším přírodním alkaloidem opia je morfin. Distribuuje se ve formě prášku nebo roztoku. Zpracováním morfinu vzniká polosyntetický preparát diacetylmorfin, známý zejména pod názvem heroin. Mezi syntetické opiáty patří i některé léky používané pro tlumení bolestí, např. u onkologických pacientů.\n\nV minulosti se opium nejčastěji kouřilo. Při kouření se vdechuje dým přímo ze surového opia, případně ze směsi opia a hašiše nebo tabáku. Dnes se v Malé Asii prodává opium často ve formě tablet.\n\nNový způsob užívání opia nepřímo objevil rakouský lékař, přírodovědec a filosof Paracelsus. Při experimentech se mu podařilo rozpustit opium v alkoholu, čímž vznikl polosyntetický preparát nazvaný \"laudanum\" s vlastnostmi drogy.\n\nPo roce 1853, kdy Charles Pravaz vynalezl injekční jehlu a stříkačku, se rozšířilo podkožní aplikování morfia. Výhodou je konzumace bez pociťované nepříjemné chuti a žaludečních nevolností.\n\nPři změnách vědomí vyvolaných opiem se narkoman dostává do stavu euforie a ztrácí pocit tělesné a duševní bolesti. Opium nevyvolává fantastické vize; opojení se omezuje na mírnou a pokojnou extázi. Po několika hodinách takovéhoto stavu toxikoman usíná, po probuzení na něj však doléhají nepříjemné abstinenční příznaky.\n\nPři morfinismu je euforie mnohokrát výraznější. Opojený je klidný, šťastný a vyrovnaný. Zvyšuje se jeho sebevědomí a duševní aktivita. I v tomto případě však po vystřízlivění dochází k projevům abstinenčních příznaků, jako například deprese, průjem, zvracení, poruchy krevního oběhu.\n\nTypickým příznakem užívání morfinu (a opiátů obecně) jsou nápadně zúžené zorničky, tedy právě naopak než u stimulantů.\n\n"}
{"id": "351377", "url": "https://cs.wikipedia.org/wiki?curid=351377", "title": "St. Gangolf (Münchenlohra)", "text": "St. Gangolf (Münchenlohra)\n\nBazilika Sv. Gangolfa v obci Münchenlohra (současná obec Großlohra, Nordhausen) je románský klášterní kostel v severním Durynsku.\n\nKlášter Lohra byl založen kolem roku 1170 hrabětem z Lohry, který sídlil na blízkém hradě Lohra a pojmenován po svatém Gangolfovi. Poskytl přístřeší benediktinkám a augustiniánkám. Ve stejné době byl postaven také klášterní kostel. Po reformaci byl klášter roku 1546 sekularizován a kostel chátral. Roku 1590 získal budovy rod Gladebecků z Northeimu. V tomto období byla zbořena většina vedlejších stavení, zůstala pouze budova kostela, která byla roku 1666 sanována na pokyn Boda von Gladebecka. Roku 1701 rod vymřel a roku 1815 propadl tento majetek pruskému státu. Roku 1732 byla část kostela zbořena a zbylá část sloužila jako kostel obce Münchenlohra.\n\nRoku 1845 navštívil Münchenlohru generální konzervátor Ferdinand von Quast a navrhl uvést kostel do původního stavu. Rekonstrukci vedl Carl Schäfer v letech 1882 až 1885. V letech 1951 až 1957 probíhaly úpravy a zajištění základů stavby.\n\nSt. Gangolf je po rekonstrukci opět trojlodní bazilikou s půdorysem latinského kříže a dvojicí věží na západní straně. Chór a obě boční lodě jsou uzavřeny apsidami. Pod chórem se nachází rozlehlá krypta.\n\nV hlavní apsidě stojí gotický mariánský oltář. Vznikl v letech 1510 až 1515 a pochází z kostela v Karritzu ve Staré marce; roku 1957 byl přenesen do Münchenlohry. Předtím byl instalován v katedrále ve Stendalu.\n\nKřtitelnice pochází z 15. století.\n\nOba kostelní zvony se nachází v přístavbě mezi věžemi. Menší vyrobil roku 1894 Peter Schilling v Apoldě; větší (700 kg) pochází ze zrušeného kostela obce Kayna a byl odlit roku 1316.\n\nVarhany vyrobily roku 1853 dílny Knauf v Bleicherode.\n"}
{"id": "351384", "url": "https://cs.wikipedia.org/wiki?curid=351384", "title": "Torpedo Havířov", "text": "Torpedo Havířov\n\nTorpedo Havířov (také Florbal Havířov, a podle sponzora Florbal Exelsior Havířov) je český florbalový klub založený v roce 1995.\n\nMužský A tým hraje 1. ligu (druhou nejvyšší soutěž v Česku). Ihned ve své první sezóně 1995/96 ve 2. florbalové lize (dnes 1. liga) vybojoval tým postup do nejvyšší soutěže (v té době ještě 1. liga, dnes Superliga), ve které hrál čtrnáct sezón v řadě. Po ročním sestupu do 1. ligy v sezóně 2010/11, se ještě na dva ročníky vrátil zpět do nejvyšší soutěže. Ale od sezóny 2013/14 již nastálo hraje nižší soutěže. Největšími úspěchy týmu jsou tituly vicemistra ČR v sezónách 2001/02 a 2006/07, když v obou případech tým podlehl ve finále Tatranu Střešovice. Díky finále v sezóně 2006/07 se tým dostal do kvalifikace na Pohár Mistrů Evropských Zemí. Zde však proti zahraničním celkům neuspěl.\n\nŽenský tým hraje 1. ligu. V jedné sezóně 1999/00 hrál Extraligu (v té době 1. ligu).\n\nKlub za svou více než desetiletou historii vybojoval také několik mládežnických medailí a má i jednu z největších mládežnických základen. Klub také zásobuje hráči juniorskou i mužskou reprezentaci. Za zmínku stojí hráči jako Pavel Kožušník, Petr Kožušník, Ivo Jochman, Roman Kantor, Vojtěch Skalík nebo Matěj Jendrišák a reprezentantka Lucie Szotkowská (dnes Kadlecová).\n\n\n\n\n"}
{"id": "351388", "url": "https://cs.wikipedia.org/wiki?curid=351388", "title": "Bantice", "text": "Bantice\n\nObec Bantice (něm. \"Panditz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1046.\n\nV letech 2010–2012 byl starostou René Remeš, od roku 2012 funkci vykonává Josef Šprencl.\n\n\nU obce se nachází koupací biotop a sportovní areál, provoz byl zahájen v červnu 2008.\n\n\n"}
{"id": "351391", "url": "https://cs.wikipedia.org/wiki?curid=351391", "title": "Astrální cestování", "text": "Astrální cestování\n\nAstrální cestování má být jednou z forem mimotělních zkušeností (OOBE - out of body experience) zejména člověka, ostatní fauny nikoliv. Předpokládá duální možnost existence „astrálního těla“, které se může od fyzického těla člověka oddělovat, cestovat mimo něj a pak nazpět do těla vstupovat.\n\nPředpokládá existenci takových „dimenzí“ v prostoru vesmíru, ve kterých může vědomí člověka nebo část jeho vědomí pobývat a volně se pohybovat a to bez ohledu na přírodní zákony. Někteří zastánci takové víry spojují své představy s virtuálními matematickými dimenzemi známými z fyziky, které popisují složité projevy nebodových hmotných částic v prostoru. Fyzika ani astronomie však nepřipouštějí možnost nehmotného „astrálního“ cestování. Například z důvodu omezení, které jsou určeny teorií relativity, pak pro nemožnost lokalizace a pohybu v prostoru něčeho nehmotného bez působení hmotných sil (gravitace, setrvačnost, hybnost) a pro nemožnost vnímání světa pro orientaci a komunikaci, bez hmotných orgánů.\n\n\nČlánek Astrál ve slovníku esoteriky a pavěd - na www.sysifos.cz\n\nPřednáška Tomáše Poutníka https://www.youtube.com/watch?v=7KF_Yxh4BFo&t=315s\n\n"}
{"id": "351402", "url": "https://cs.wikipedia.org/wiki?curid=351402", "title": "Impuls 99", "text": "Impuls 99\n\nImpuls 99 s nadpisem \"Pozvání k celospolečenské diskusi o směřování společnosti\" byl dokument z 22. července 1999, který podepsali jako mluvčí iniciativy sociolog a teolog Tomáš Halík, politolog Jiří Pehe a novinářka Jana Šmídová. Obsahem je propagace evropské integrace a tzv. občanské společnosti. Jako jeden ze sponzorů a aktivistů iniciativy vystupoval v roli administrátora MUDr. Martin Jan Stránský.\n\nDo dne zveřejnění výzvu podepsalo „186 většinou veřejné známých osobností“. Do 9. srpna 1999 podepsalo výzvu asi 1700 lidí, za tři měsíce bylo nashromážděno přes 5000 podpisů.\n\nV pěti odstavcích je vyjádřeno znepokojení nad vývojem situace v zemi. Začíná obavou ze směřování vývoje ke „zmaření nadějí na brzkou integraci do evropských struktur“ a k „prohlubování negativních jevů v ekonomické, sociální, právní i morální oblasti.“ Zatímco začátek 90. let byl nadějný, protože přinesl „otevření veřejného života občanům, jejich sdružením, společenstvím a obcím“ do společnosti se začal vracet zájem o veřejný život a o účast v něm, poslední roky před výzvou se veřejný život „uzavírá občanům a nevládním institucím, začínají ho stále více ovládat velké politické strany“, velká část občanů ztrácí důvěru v politiku, objevuje se neprůhledné propojení politické a hospodářské moci a ve veřejném životě narůstá atmosféra konfrontace a arogance.\n\nNásleduje pět číslovaných úkolů: integrace do evropských struktur, rozvíjení občanské společnosti, péče o kulturu vztahů mezi lidmi (včetně sociální politiky, kultury podnikání, decentralizace), péče o právní kulturu a vymahatelnost práva, péče o vzdělanost.\n\nNa konci textu se signatáři zavazují k práci pro změnu tohoto stavu a prohlašují, že chtějí pravidelně upozorňovat na neřešené problémy a systematicky předkládat názory.\n\nVýzva byla interpretována jako další z nesouhlasných reakcí na takzvanou opoziční smlouvou mezi ODS a ČSSD. Zatímco Václav Klaus tehdejší událostí vnímal jako souboj mezi „nepolitickou politikou“ občanské společnosti a standardními demokratickými postupy politických stran, aktéři iniciativ jako Impuls 99 nebo Děkujeme, odejděte! nebo vzpoury v České televizi je interpretovali jako souboj mezi zastánci demokratické, otevřené občanské společnosti a těmi, kteří podlehli pokušení demokracii oklešťovat v zájmu své vlastní moci a výhod prostřednictvím stranických sekretariátů.\n\nVáclav Bělohradský v otevřeném dopise signatářům označil výzvu za aktuální, ale nedostatečnou. Sama je podle něj jedním z příznaků nemoci, kterou chce léčit, tedy uzavírání veřejného prostoru demokracie. Spíše než k odpovědi na otázky „oslovující celou společnost“ Impuls 99 vyzývá ke konformismu: vyžaduje ekonomický růst a brzkou integraci do euroamerických struktur, bezpodmínečnou poslušnost vůči NATO, nesouhlas s bombardováním Jugoslávie nepovažuje za legitimní projev svobodného veřejného mínění.\n\nPodobně kriticky se k požadavku Impulsu 99 na brzkou evropskou integraci vyslovil Ivan Dejmal v Literárních novinách. Podle něj „pod hlavičkou diskuse o tématech nám vaše výzva předkládá celou řadu předem připravených a velmi konformistických politických cílů“.\n\nKlub angažovaných nestraníků iniciativu uvítal a nabídl spolupráci.\n\nPodle Slavomila Hubálka „Miloš Zeman a Václav Klaus zareagovali odmítavě a zlostně s arogancí sobě vlastní“ a jen Václav Havel tuto iniciativu přivítal.\n\nCibulkovy Necenzurované noviny zveřejnily článek, který označuje výzvu za „nic neříkající pláč nad stavem současné společnosti, který je bez chuti, byť se silným zápachem minula…“ Mezi signatáři se „v jednom šiku sešli udavači a jejich oběti.“ Několik reakcí zveřejnily i Britské listy.\n\nV týdnu po výzvě bylo zpochybněno financování iniciativy (což kontrastuje s tím, že autoři vytýkají politikům spjatost s ekonomickou sférou).\n\nPochybnosti byly o tom, jak se na seznam dostalo jméno předsedkyně Nejvyššího soudu Elišky Wagnerové, která sice s výzvou souhlasila, ale vzhledem ke své funkci ji údajně nepodepsala. Novinářka Yvonne Přenosilová prohlásila, že podepsala kratší text, než jaký byl publikován. 9. srpna 1999 z etických důvodů odvolal svůj podpis moderátor (tehdy na rozhlasové stanici Frekvence 1) Václav Moravec, protože předsedkyně Syndikátu novinářů Irena Valová označila za neprofesionální, aby novinář podporoval podobné iniciativy.\n\nVe veřejné diskusi se probíralo, zda je etické, aby novinář nebo soudce podepisovali podobná prohlášení. Předseda Ústavního soudu Zdeněk Kessler se vyjádřil, že podpis soudce by byl v rozporu s jeho nezávislostí, první náměstek ministra spravedlnosti Josef Baxa přiznává i soudci právo vyjádřit svůj občanský názor podpisem.\n\nPodobně jako Charta 77 měla iniciativa tři mluvčí. V hlavním sídle v Praze, v kanceláři MUDr. Martina Stránského, vydavatele měsíčníku Přítomnost, několik měsíců pro Impuls 99 pracovalo 6 lidí. Postupně bylo založeno 8 místních klubů a 9 pracovních skupin. Iniciativa uspořádala v roce 1999 tři celostátní kongresy příznivců, z nichž na dvou se zúčastnil i například prezident republiky Václav Havel, počet účastníků byl 250 až 400, ředitelem a organizátorem kongresů byl Martin Stránský. Iniciativa připravila dokumenty k reformě zdravotnictví a ke vstupu ČR do Evropské unie.\nVáclav V. Nekvapil uspořádat a v roce 2003 vydal prostřednictvím nakladatelství ELK (Evropský literární klub) sbírku esejů \"Impuls pro občanskou společnost – Eseje o třetím rozměru demokracie\", která zahrnuje texty osob spjatých s iniciativou Impuls 99 na téma občanské společnosti. Autory jednotlivých textů jsou Prof. PhDr. Vladimíra Dvořáková, CSc., Prof. PhDr. ThDr. Tomáš Halík, PhDr. Slavomil Hubálek, Prof. PhDr. Josef Jařab, CSc., dr. h. c. Prof. PhDr. Jiří Musil, Václav V. Nekvapil, JUDr. Jiří Pehe, PhDr. Jiřina Šiklová, Jana Šmídová a Ing. Václav Žák.\n\n\n"}
{"id": "351405", "url": "https://cs.wikipedia.org/wiki?curid=351405", "title": "St. Gangolf (Trevír)", "text": "St. Gangolf (Trevír)\n\nSt. Gangolf je farní kostel v Trevíru, zasvěcený svatému Gangolfovi. Po trevírské katedrále je nejstarším kostelem ve městě.\n\nPůvodní stavba z roku 958 byla přestavěna v letech 1284 až 1344. Současná pozdně gotická budova získala svůj vzhled při renovaci kolem roku 1500. Barokní prvky byly přidány v letech 1731 až 1746.\n\nKostel je odjakživa obestavěn domy. Východní strana St. Gangolfa hraničí téměř s ulicí (Grabenstraße). Hlavní vchod se nachází u paty věže a stejně jako vchod do vedlejší kostelní lodi je umístěn pod barokní bránu (1731/32, dílo Josefa Waltera), a je dostupný z Hlavního trhu.\n\nNejznámější ze zvonů St. Gangolfa je tzv. Lumpenglocke. Byl odlit roku 1475 Nicolauem von Ene a odbíjí každý večer v 22:00. Zvony tohoto jména se používaly k oznamování zákazu nočního vycházení. Zvon je součástí trevírského kulturního života, jeho zvuk byl použit 16. června 1930 při prvním rádiovém vysílání stanice \"Frankfurter Senders\".\n\nSt. Gangolfský zvon \"Zündel\" je od středověku používán pro oznamování požáru. Město mělo dva strážce, kteří ukazovali ve dne vlajkou a v noci lucernou místo ohně. Poslední strážce zde působil do roku 1905.\n"}
{"id": "351414", "url": "https://cs.wikipedia.org/wiki?curid=351414", "title": "Čertova stěna", "text": "Čertova stěna\n\nČertova stěna může být\n\n"}
{"id": "351416", "url": "https://cs.wikipedia.org/wiki?curid=351416", "title": "Elulu", "text": "Elulu\n\nElulu je uveden jako třetí král (tituloval se jako lugal) první dynastie z Uru na Sumerském královském seznamu, podle kterého vládl po 25 let. Byl pravděpodobně současníkem lagašského krále Eannutuma.\n\n"}
{"id": "351428", "url": "https://cs.wikipedia.org/wiki?curid=351428", "title": "Nanum", "text": "Nanum\n\nNanum (nebo také \"Nanium\") byl králem akkadské říše, který dosedl na trůn v roce 2257 př. n. l. Po smrti předchozího panovníka Akkadu, Šar-kali-šarrího, soupeřil o moc se třemi dalšími rivalskými králi: Igigim, Imim a Iluluem. Tito čtyři panovníci se střídali na trůnu po tři roky, přičemž zavdávali příčinu k velkému chaosu: který z nich je vlastně legitimním držitelem královského titulu a moci. Panování Nanuma a jeho rivalů bylo ukončeno nástupem Dudu k moci.\n\n"}
{"id": "351434", "url": "https://cs.wikipedia.org/wiki?curid=351434", "title": "Hřebčín Slatiňany", "text": "Hřebčín Slatiňany\n\nHřebčín Slatiňany je chovná stanice vraníků českého plemena starokladrubských koní sídlící ve Slatiňanech nedaleko Chrudimi. Hřebčín je součástí Národního hřebčína Kladruby nad Labem. Je zde chováno přibližně 250 starokladrubských koní.\n\nAreál hřebčína je kulturní památkou v těsném sousedství národní kulturní památky slatiňanského zámku a parku.\n\nKoně ve Slatiňanech chovala již knížata z Auerspergu. Ti v letech 1894–1898 vystavěli nové velkolepé a moderní stáje pro koně dostihové, kočárové, pro parfosní hony a pólo. Projekt vypracovala anglická firma z Newmarketu W&C Manning, adaptace a realizaci provedl architekt Jan Schmoranz ze Slatiňan. Roku 1898 nechali zbourat starou klasicistní budovu stájí z konce 18. století mezi dnešním hřebčínem a zámkem. Konírny jim náležely (spolu se zámkem, parkem a velkostky Nasavrky a Žleby) až do roku 1942, kdy je po smrti Ferdinanda z Auerspergu zdědil jeho synovec Josef Trauttmansdorff. Tomu byl majetek zkonfiskován československým státem v roce 1945. V zámku bylo vybudováno (otevřeno roku 1950) hippologické muzeum, v hřebčíně byl ustaven Státní pokusný hřebčín ve Slatiňanech, v roce 1948 přejmenovaný na Výzkumnou stanici pro chov koní. Ta fungovala do roku 1992. Od roku 1992 je hřebčín součástí Národního hřebčína Kladruby nad Labem. V současnosti se zaměřuje na chov starokladrubských vraníků.\n\n\nSoučástí hřebčína jsou i rozsáhlé pozemky v okolí Slatiňan a související provozy rostlinné výroby.\n\nHřebčín Kladruby nad Labem se zaměřuje na chov starokladrubských koní, ve Slatiňanech chovají starokladrubský vraníky, v Kladrubech n. Labem bělouše. Toto plemeno má historické kořeny v době Rudolfa II., a po dlouhá staletí sloužilo jako zdroj kočárových koní pro rakouský císařský dvůr. Jde o unikátní plemeno, které je dnes chováno v tomto rozsahu jen v České republice. Chov starokladrubských koní byl téměř zničen úsilím československého státu po roce 1918, kdy bylo rozhodnuto o jeho likvidaci. Do roku 1931 se chov podařilo téměř zničit rozprodejem a převody chovného stáda. S regenerací chovu začal až profesor František Bílek ve 40. letech. Podle mnoha odborníků na poslední chvíli. K regeneraci museli být využiti zčásti i koně jiných plemen. Od roku 2001 je kmenové stádo bílých starokladrubských koní (a hřebčín Kladruby) národní kulturní památkou.\n\n\n"}
{"id": "351442", "url": "https://cs.wikipedia.org/wiki?curid=351442", "title": "Logroño", "text": "Logroño\n\nLogroño je hlavní město autonomního společenství a zároveň provincie La Rioja na severu Španělska. Žije zde 145 000 obyvatel, což je přibližně polovina celého společenství; přes 10 % tvoří imigranti především z Jižní Ameriky a Rumunska.\n\nMěsto ležící v širokém údolí řeky Ebro obklopují vinice. Prochází tudy nejznámější („francouzská“) větev Svatojakubské cesty a také dálnice a železnice spojující Katalánsko a Aragón s Baskickem a atlantským pobřežím.\n\n"}
{"id": "351445", "url": "https://cs.wikipedia.org/wiki?curid=351445", "title": "Konzervativní strana (Spojené království)", "text": "Konzervativní strana (Spojené království)\n\nKonzervativní a unionistická strana (anglicky \"Conservative and Unionist Party\"), která je spíše známá jako Konzervativní strana (\"Conservative Party\"). Jde o pravicovou politickou stranu ve Velké Británii. Moderní forma strany se vytvářela v první polovině 19. století. Je nástupcem strany Toryů, která byla založena roku 1678 a její členové bývají často označováni jako Toryové. Na počátku 20. století byla také známá jako Unionistická strana, poté vytvořila spojenectví s částí Liberální strany, označovanou jako Liberální unionisté, která nesouhlasila se zbytkem své strany v otázce irské autonomie.\n\nKonzervativní strana vládla Spojenému království po dvě třetiny 20. století. Od července 2019 je vůdcem strany Boris Johnson. Předsedou strany je James Cleverly.\n\nKořeny strany pochází z frakce, která v 18. století vznikla ve straně Whigů a soustředila se kolem Williama Pitta mladšího. Původně byli označováni jako \"nezávislí Whigové\" a po Pittově smrti se začali označovat Toryové. Jednalo se o narážku na Torye, politickou skupinu, která existovala od roku 1678, ale neměla organizační vztah ke skupině Pittových spojenců. Asi od roku 1812 se pojem Toryové začal používat pro novou stranu.\n\nVe 20. letech pak George Canning poprvé pro stranu použil termín \"konzervativní\". Oficiálně byl tento název přijat okolo roku 1834 v době, kdy byl jejím vůdcem Robert Peel a v souvislosti s vydáním Tamworthského manifestu.\n\nRozšíření volebního práva přimělo stranu popularizovat svou koncepci pod vedením Edwarda Smith-Stanleye a Benjamina Disraeliho. Roku 1888 byla vytvořena aliance s Liberálně unionistickou stranou a pod vedením Roberta Cecila a Arthura Balfoura vládla následujících téměř dvacet let až do drtivé porážky roku 1906, kdy ve straně došlo k rozkolu v otázce volného obchodu.\n\nV období první světové války se konzervativci zapojili do koaliční vlády za účasti všech stran, jejíž funkční období skončilo roku 1922. Rozchod iniciovali Andrew Bonar Law a Stanley Baldwin a konzervativci byli vládní stranou až do roku 1931, kdy vstoupili do vlády národní koalice, která později pod vedením Winstona Churchilla provedla zemi obdobím druhé světové války. V poválečném období strana podporovala některá opatření sociálního státu, i když Churchill, Anthony Eden, Harold Macmillan i Alec Douglas-Home pokračovali v podpoře relativně liberálních omezení trhu a menších státních intervencí.\n\nVláda Edwarda Heatha uskutečnila zapojení Velké Británie do Evropské unie, ale nebyla schopna vzdorovat tlaku odborů v době hospodářského poklesu a velkých stávek. Po nástupu Margaret Thatcherové začala strana uplatňovat monetaristickou politiku, podporovala volný trh a provedla privatizaci státem vlastněných společností. V zahraniční politice dosáhla vítězství ve válce o Falklandy. V době nástupu Johna Majora byla vláda populární, a to i poté, co se hospodářství dostalo do recese. Vlivem pokračujícího poklesu hospodářství musel značný počet obyvatel prodat své domy, nezaměstnanost narůstala, vláda se stávala nepopulární a ve volbách roku 1997 byla poražena Labouristickou stranou.\n\nV následujících letech byli konzervativci v opozici. Poté co 6. května 2005 rezignoval jejich vůdce Howard, byl do čela strany zvolen David Cameron. Po svém zvolení vyjádřil nutnost reformy strany a posunu jejich programu do centra tak, aby se stala přitažlivější pro mladé, liberální voliče. Rovněž vyslovil svůj obdiv k Margaret Thatcherové, i když sám sebe neoznačil za thatcheristu. Následně začalo docházet k příklonu voličů ke Konzervativní straně, což se mimo jiné projevilo vítězstvím jejího kandidáta Borise Johnsona, který se v květnu 2008 stal prvním konzervativním londýnským starostou.\n\nPo zvolení Davida Camerona se politika strany zaměřuje na \"sociální problematiku\" a \"kvalitu života\", do popředí se dostávají témata životního prostředí, vládní služby (zdravotnictví, imigrace) a školství.\n\nStrana prosazuje zachování jednotného státu a nesouhlasí se zvětšováním skotské nezávislosti. Místo toho prosazuje decentralizaci státní správy, i když respektuje již vzniklý skotský parlament a velšský sněm.\n\nV ekonomické oblasti konzervativci vystupují ostře vůči přijetí eura ve Velké Británii. V daňové oblasti podporují snížení přímých daní, zastavení růstu daní a snížení vládních výdajů.\n\nStrana kritizovala labouristický multikulturalismus, který podle ní vytvořil kulturní vakuum. Pod vedením Davida Camerona však výrazně odklonila od tradičního konzervativismu směrem k sociálně liberálním a levicovějším pozicím a změnila i styl své prezentace. Začala se zaměřovat i na voliče z řad neevropských imigrantů. Došlo k setření posledních signifikantních rozdílů mezi Konzervativní stranou a New Labour. Ve volebním programu slíbila zvýšení školného a zastavení růstu platů ve veřejném sektoru a zvýšeni věku pro odchod do důchodu.\n\nV rámci zahraničních vztahů má být pokračováno ve zvláštních vztazích se Spojenými státy, aktivním zapojení mezinárodních seskupení NATO a Commonwealth a podpoře volného mezinárodního obchodu.\n\nVe straně převládá euroskeptický tábor. Strana aktivně bojovala proti přijetí Lisabonské smlouvy, která podle ní převádí příliš mnoho suverenity do Bruselu. Nicméně její představitelé uvedli, že nebudou jednání o této smlouvě po její ratifikaci znovu otevírat.\n\n\n"}
{"id": "351451", "url": "https://cs.wikipedia.org/wiki?curid=351451", "title": "Kostel Navštívení Panny Marie (Svitavy)", "text": "Kostel Navštívení Panny Marie (Svitavy)\n\nFarní Kostel Navštívení Panny Marie, barokní kostel ve Svitavách.\n\nPůvodně románský jednolodní kostel se dvěma postranními kaplemi vznikl okolo r. 1250, kdy docházelo k osídlování oblasti převážně německými usedlíky.\n\nBěhem husitských válek sídlila v kostele litomyšlská biskupská kapitula. V roce 1424 husité město vydrancovali a kostel poničili.\n\nKostel byl znovu obnoven svitavskými měšťany a premonstráty, ti v něm zůstávají do roku 1554, kdy umírá jejich poslední místní farář. Po nich spravují kostel diecézní kněží. \n\nDnešní barokní podobu získal kostel r. 1781, kdy byl po velkém požáru města přestavěn. \n\njména která kostel v historii měl:\n\nv letech 1993-94 generální oprava kostela. Bylo odvlhčeno zdivo a udělaná nová omítka. Byly opraveny \nsluneční hodiny, vyměněna stará krytina za tzv. bonský šindel a některé části oplechování. Byla také \nopravena a ošetřena dřevěná konstrukce střechy. \n\nVnitřek byl nově vymalován a položena nová dlažba. Nově byly uspořádány obrazy Křížové cesty a částečně \nrestaurovány nástropní malby.\n\n"}
{"id": "351452", "url": "https://cs.wikipedia.org/wiki?curid=351452", "title": "Abebe Bikila", "text": "Abebe Bikila\n\nAbebe Bikila (7. srpna 1932 – 25. října 1973) byl etiopský voják, sportovec - atlet, běžec na dlouhých tratích, dvojnásobný olympijský vítěz v maratonském běhu z Letních olympijských her 1960 v Římě a Letních olympijských her 1964 v Tokiu. Svůj třetí olympijský maratonský běh na Letních olympijských hrách 1968 v Mexiku nedokončil pro zranění zánártní kůstky.\n\nJednalo se o etiopského vojáka, pozdějšího člena osobní gardy etiopského císaře Haileho Selassieho. Drobný muž, jenž v době svého vrcholného tréninku uběhl denně i 60 kilometrů naboso v nadmořské výšce 2400 až 2700 metrů.\n\nNarodil se 7. srpna 1932 jako syn zemědělce ve vesnici na náhorní plošině v Etiopii. V devatenácti letech byl přijat do císařské armády, kde si jeho výjimečných běžeckých schopností všiml švédský trenér Onni Niskanen, který v Etiopii působil od r. 1946. Nejdříve jako vojenský sportovní instruktor, později šéftrenér atletů odpovědný za jejich přípravu na OH v Římě. Zařadil Bikilu do své tréninkové skupiny a ten vyhrál kvalifikační závod na olympijský maraton. Vítězstvím na OH v Římě začala jeho sportovní kariéra, která trvala do roku 1968. Kromě mezinárodního uznání mu přinesla i zlepšení životních podmínek pro jeho rodinu - manželku a čtyři děti. Byl povýšen do důstojnické hodnosti. Stal se armádním tělovýchovným instruktorem a při služební cestě 20. března 1969 se jeho auto zřítilo ze srázu. Těžce zraněný Bikila byl objeven až po třinácti hodinách a následkem zranění ochrnul. Byl upoután na invalidní vozík, ale zúčastňoval se sportovních her pro postižené. V roce 1973 se jeho stav zhoršil a 25. října zemřel na mozkovou mrtvici.\n\nDo té doby naprosto neznámý etiopský běžec na Letních olympijských hrách 1960 v Římě senzačně zvítězil v královské atletické disciplině – maratonském běhu, a to v novém světovém rekordu 2:15:16.2. Téměř o 8 minut překonal olympijský rekord Emila Zátopka. Stal se tak prvním černým atletem reprezentujícím africkou zemi, který získal olympijský triumf. Celou trať absolvoval naboso (bez bot).\n\nŠest týdnů před Letními olympijskými hrami 1964 v Tokiu prodělal akutní zánět slepého střeva, který musel být odoperován, přesto dokázal zvítězit v novém světovém maximu 2:12:11.2. Stal se tak prvním maratoncem v historii olympijských her, který dokázal obhájit své olympijské vítězství.\n\nV letech 1960 až 1966 se zúčastnil 13 maratónů, z nichž 12 vyhrál. Nepodařilo se mu to jen v roce 1963 v bostonském maratónu, kde skončil na pátém místě. \n\nV r. 1961 navštívil Československo a vyhrál Mezinárodní maraton míru v Košicích.\n\nMaratónský běh si zopakoval i na Letních olympijských hrách 1968 v Ciudad de México, avšak na 17. kilometru odstoupil kvůli problému s nohou. \n\nRoku 1969 v důsledku dopravní nehody ochrnul. Svoji čtvrtou letní olympiádu 1972 v Mnichově absolvoval již jen jako čestný host na invalidním vozíku.\n\n"}
{"id": "351457", "url": "https://cs.wikipedia.org/wiki?curid=351457", "title": "Studium", "text": "Studium\n\nStudium je cílená a systematická činnost, směřující k získávání znalostí, zkušeností nebo k získávání poznatků vůbec.\n\nStudovat lze v různých školách. Může to být např.\n\nVzdělávání žáků (mimo vysokou školu) může být různě organizováno (tzv. formy vzdělávání): denní forma vzdělávání, večerní forma vzdělávání, dálková forma vzdělávání, distanční forma vzdělávání, kombinovaná forma vzdělávání.\n\nStudium posluchačů (studentů na vysokých školách) může být rovněž různě organizováno (tzv. formy studia): prezenční studium, distanční studium, kombinované studium. Základní stupně vysokoškolského studia jsou pak: bakalářské studium, magisterské studium, doktorské studium (někdy též označované jako \"studium doktorandské\"). Mimoto vysoké školy (zejména univerzity) též často uskutečňují celoživotní vzdělávání (různé kurzy), resp. U3V (kurzy pro seniory).\n\nStudium může představovat i návštěva kurzu nebo semináře.\nÚspěšnost a efektivnost studia se zpravidla ověřuje pomocí různých průběžných testů a zkoušek, zápočtů, cvičení, resp. seminářů; ukončuje se klasifikací.\n\nOsoba, která se věnuje studiu je student.\n\n"}
{"id": "351459", "url": "https://cs.wikipedia.org/wiki?curid=351459", "title": "Dlouhošíjky", "text": "Dlouhošíjky\n\nDlouhošíjky (Raphidioptera) jsou řádem dravého křídlatého hmyzu. Počtem druhů se jedná o chudý řád, na celém světě je známo přibližně 200 druhů. V Česku se vyskytuje jen 9 druhů. Typickým znakem dlouhošíjek je velmi protáhlá předohrud s hlavou. Vědecký název řádu vznikl z řeckého slova pro jehlici (\"rhafis\"), kterou připomíná typické kladélko samičky. Dříve byly dlouhošíjky řazeny do jednoho řádu síťokřídlých spolu s řády střechatek a síťokřídlých.\n\nTělo je dlouhé 12–25 mm, rozpětí křídel 12–38 mm. Zbarvení těla je nejčastěji černé. Hlava je velmi protáhlá, směřující přímo dopředu. Složené oči jsou vypouklé, často kovově lesklé. Tři jednoduchá očka jsou narostlé jen u čeledi dlouhošíjkovitých (Raphidiidae). Tenká tykadla jsou středně dlouhá, s velkým počtem článků. Ústní ústrojí je kousací. Pohyblivá předohruď je protáhlá a proti tělu svírá mírný uhel nahoru, čímž zvedá i celou hlavu. Svým povrchem je předohruď hodně odlišná od zbytku těla. Křídla jsou průhledná s hojnou žilnatinou a vyvinutou plamkou. Oba páry blanitých křídel jsou skoro stejné. Za letu je přední křídlo spojené se zadním pomocí štětinek. Nohy jsou dlouhé, slouží dlouhošijce k rychlému běhání. Zadeček je desetičlánkový. Samičce roste z devátého článku zadečku dlouhé kladélko.\n\nVajíčko dlouhošíjky je dlouhé a protáhlé. Na koncích je z jedné strany zaoblené a z druhé zašpičatělé. Délka je přibližně 1,2 mm a šířka 0,3 mm. Samička je klade ve skupinách, pod kůru trouchnivějících stromů nebo do štěrbin v kůře starých klád.\n\nMá protáhlé a štíhlé tělo. Barva těla se s dorůstáním mění z narudle hnědavě do skvrnité s neurčitými ornamenty. Hlava s hrudí je protáhlá a zploštělá. Složené oči jsou menší než u dospělce a jsou výrazně vpředu hlavy. Ústní ústrojí je, podobně jako u dospělce, kousací. Tykadla jsou krátká, tříčlánková. Hlava je oddělená od předohrudi výrazným zúžením. Nohy jsou krátké. Mladší larva má protáhlý zadeček, který po dalších svlékáních tloustne v prostředních článcích.\n\nKukla má dvě vývojová stádia. První stádium trvá skoro 2 týdny a kukla je v tomto období zcela nehybná. Jsou při něm patrná tykadla a končetiny přitisknuté těsně k tělu. Kukla je hlavou stočená k zadečku a leží na boku. Při druhém stádiu se kukla stane pohyblivou. Začnou se jí napřimovat tykadla a pohybuje končetinami. Toto stádium trvá přibližně 3 dny až týden, larva při něm začíná růst na velikost dospělce a postupně se zbarvuje. Nakonec vylézá ze svého úkrytu a líhne se z ní dospělec.\n\nDlouhošíjky se vyvíjejí proměnou dokonalou. Samička klade vajíčka po skupinách pod trouchnivějící kůru stromů. Larvy se v Česku líhnou v červnu. Ze začátku jsou velmi drobné a dospívají až po 3-4 svlékáních. Přezimují v larválním stádiu pod kůrou v nehybném stavu. Na jaře se po několika dalších svlékáních přemění na kuklu. Po 2-3 týdnech se z kukly vyvine dospělec.\n\nDospělé dlouhošíjky žijí nejčastěji na okrajích lesů v keřích a podrostu. Larvy žijí pod kůrou starých stromů. Neradi létají, ale jsou dobří běžci. Larvy i dospělci se živí výhradně dravě. Dospělci vyhledávají mšice a mnišky. Často loví kořist rychlým narovnáním předohrudi do přímky s tělem, čímž vymrští hlavu dopředu a kusadly uchvátí kořist. Larvy se živí jinými larvami, vajíčky, dospělým hmyzem nebo i pavouky. Ve svém okolí napadají vše živé, dokonce i svůj vlastní druh.\n\nNa celém světě je známo přibližně 200 druhů dlouhošíjek. Většina známých druhů žije v severním mírném klimatickém pásu, ale je pravděpodobné, že řada druhů čeká zejména v tropickém pásmu na své objevení. V Česku se vyskytuje jen 9 druhů (8 z čeledi dlouhošíjkovitých (Raphidiidae) a 1 z křivošíjkovitých (Inocelliidae)). Dva naše druhy jsou zařazené do červeného seznamu ohrožených druhů. Kriticky ohrožená je jediná naše dlouhošíjka z čeledi křivošíjkovitých, křivošíjka tmavá (\"Inocellia crassicornis\"). Ohrožená je dlouhošíjka \"Agulla nigricollis\".\n\n\nPodle nálezu zkamenělin jsou dlouhošíjky doloženy už z prvohorního karbonu. Z nálezů se předpokládá, že v dřívějších dobách byly dlouhošíjky více rozšířeny a v dnešní době jsou na ústupu.\n\nRozeznáváme dvě čeledi dlouhošijek:\n\n\n"}
{"id": "351461", "url": "https://cs.wikipedia.org/wiki?curid=351461", "title": "Kefír", "text": "Kefír\n\nKefír je kvašený mléčný nápoj původem z Kavkazu a také z opatství v Tibetu. Nejčastěji se připravuje z kozího, kravského nebo ovčího mléka a kefírového zrna. Původně byl kefír vyráběn v kožených vacích, které byly zavěšeny u vchodu, a když kolem někdo šel, zaklepal na vak, aby mléko zůstalo smíchané s kefírovými zrny.\n\nKromě tradičního mléčného kefíru, pak existuje i vodní kefír. V něm tvoří kvasnou kulturu kefírové krystaly a živnou půdu voda obohacená ovocnými cukry (typické je použití přírodně sušených nesířených ovocných plodů).\n\nKefírová zrna jsou kombinací bakterií a kvasinek v bílkovinách, tucích a cukrech. Tato symbiotická kultura vzhledem připomíná květák. V kefírových zrnech se nachází mnoho různých bakterií a kvasinek, které tvoří složité a vysoce proměnlivé společenství mikroorganismů. Tyto pro člověka příznivé organismy se rychle množí v mléku. Jejich působení ve střevech spočívá mj. v tom, že vytvářejí nepříznivé prostředí pro rozličné patogeny a tím je vytěsňují. Doma vyrobený kefír mívá oproti komerčnímu zhruba 10× více probiotických organismů, protože v procesu výroby komerčních produktů se provádí pasterizace.\n\nBakterie kefíru metabolizují mléčný cukr (laktózu) na mléčnou kyselinu, čímž vznikne kyselý, lehce perlivý, mírně alkoholický nápoj s konzistencí podobnou řídkému jogurtu, který zpravidla tolerují i osoby s laktózovou intolerancí. Na počátku 20. století dosahoval kvašený kefír v malých mlékárnách až 2 % alkoholu, ale kefír vyráběný komerčně moderními metodami má méně než 1 % alkoholu díky snížené době kvašení.\n\nJméno kefír pochází z původních krajových názvů „kepu“, „kchapu“ a „kiafir“. V Turecku jej nazývají „kef“, což znamená pochoutka.\n\n"}
{"id": "351468", "url": "https://cs.wikipedia.org/wiki?curid=351468", "title": "Císařská katedrála", "text": "Císařská katedrála\n\nCísařská katedrála (německy \"Kaiserdom\") bylo původně označení pro katedrálu na území dnešního Německa, kterou nechal postavit císař nebo se zde byli voleni, respektive korunováni císaři Svaté říše římské. Zvláštností těchto staveb je dvojitý chór. Kromě obvyklého oltářního chóru je na opačné straně lodi další, ze kterého se účastnil bohoslužeb císař s doprovodem. To mělo představovat rovnováhu mezi mocí církve a mocí císaře.\n\nPrvní toto označení nesla katedrála ve Špýru, kterou nechal postavit Konrád II. Sálský kolem roku 1030 jako pohřebiště pro sálskou dynastii a Jindřich IV. ji nechal přestavět. Později byly takto označovány tři rýnské dómy: v Mohuči, Wormsu a Špýru. Dále katedrály v Cáchách a Frankfurtu nad Mohanem s názvem \"Kaiserdom\", jako místa korunovací králů a císařů. Také bazilika ve Königslutteru a katedrála v Bambergu jsou „císařskými katedrálami“.\n\nCísařská katedrála ve Frankfurtu nad Mohanem je perlou historického centra města. Tento středověký chrám sice není největším německým kostelem, nicméně historickými událostmi je jedním z nejvýznamnějších v celé Evropě. Navíc jsou dějinné události této katedrály úzce propojeny s Českými zeměmi, neboť český král a říšský císař Karel IV. přiřkl roku 1356 dokumentem Zlatá bula Frankfurtu nad Mohanem královské a císařské korunovační právo. Díky tomu byli po dlouhá staletí ve Frankfurtské císařské katedrále voleni a korunováni němečtí králové a císařové Svaté říše římské.\n\nSprávný název frankfurtské císařské katedrály je „kostel svatého Bartoloměje“. Tento kostel nebyl nikdy katedrálou v původním slova smyslu: sídlem biskupským. Tento čestný titul si „Kaiserdom“ vysloužil v 16. století díky historickým událostem významným pro Svatou říši římskou.\n\nNejstarší zmínka o frankfurtské katedrále je z roku 680. Nad hrobem dívky z královského rodu byl postaven meronvinský kostel o délce cca 12 m, předchůdce kostela. Původní stavba byla v roce 794 rozšířena na požadavek řišského císaře Karla Velikého. Z kaple karolínských a ottovských pánů se později rozvinul klášter. Němečtí králové a císařové Svaté Říše Římské byli v Kaiserdomu voleni od 12. století. Od roku 1562 se zde konaly velkolepé korunovační obřady. Dějinné události přispěly k architektonickému rozmachu, který byl za účelem pozvednutí významu tohoto místa stále rozšiřován. V roce 1315 byl vystavěn hlavní kůr, v roce 1342 se přistavila příčná loď, v roce 1415 město dokonce obětovalo původní pozemek s městskou radnicí k vybudování hlavní věže, která měla symbolizovat hrdost občanů města Frankfurt na hlavní farní kostel. V roce 1867 byl \"Kaiserdom\" vlivem požáru velmi poškozen. Zničená byla raně gotická loď a interiér. Kostel byl však zrenovován a přestavěn do současné novogotické podoby. Vedle historického politického významu byl \"Kaiserdom\" samozřejmě vždy místem k uctívání Boha, což obyvatelé Frankfurtu využívají dodnes.\n\nVe vstupní novogotické hale, vybudované v 19. století mistrem Franzem Josephem von Denzingrem, se nachází barokní oltář Svaté Trojice. Je to jediný dochovaný objekt z období vrcholného baroka.\n\nV prostorách křížové cesty umístěné při vstupu vlevo od hlavních dveří je Muzeum katedrály (\"Dommuseum\") s archeologickými skvosty klenotnice \"Kaiserdomu\" z období 15. až 19. století.\n\nV katedrální věži je umístěno sousoší \"Ukřižování\" mohučského sochaře Hanse Backoffena z roku 1509. Toto sousoší se původně nacházelo na hřbitově za katedrálou, avšak z důvodu nepříznivých povětrnostních podmínek bylo přesunuto do interiéru. Tato věž je vysoká 94,75 m, výška stropu uvnitř čítá 23 m.\n\nV centru katedrály se nachází ostrovní oltář z Euvillského vápence od Ulricha Hahna z roku 1993. Dnes se zde konají bohoslužby, v minulosti se zde konaly korunovace. V období středověku, kdy došlo k rozšíření katedrály, bylo nutné vyřešit nerovnosti stropních podhledů. Architekt Madern Gerthener působil ještě jako učeň na dvoře Karla IV. u mistra Petra Parléře. Gerthener se o několik let později nechal při stavbě Kaiserdomu inspirovat žebrováním z katedrály svatého Víta v Praze.\n\nVýklenky příčné lodi zdobí dřevěné oltáře, sestavené z originálních gotických elementů, které nechal v 19. století sestavit městský farář a umělecký znalec E. F. A. Münzenberger.\n\nV kapli svaté Marie je originální gotický oltář \"Maria-Schlaf-Altar\" zobrazující skonání a vzkříšení Matky Marie. Tato část katedrály je považována za skvost. Kaple jako jediná nebyla za války zničena, proto je zde možné obdivovat původní výzdobu zdí z 19. století, včetně zachovalé originální okenní vitráže. Navíc je zde umístěn zcela zachovalý oltář vytesaný z kamene a vyrobený v letech 1434-1438.\n\nPůvodní kaple svaté Magdalény je vzpomínkou na život a vzkřísení Ježíše Krista. Je zde umístěn jeho hrob. Na severní zdi kaple naproti oknu je umístěn obraz českého malíře vrcholného baroka Petra Brandla Úmrtí Máří Magdalény.\nJižní stranu příčné lodi zabírají novodobé varhany z dílny Klais z Bonnu, vyrobené roku 1957. Na východní zdi je umístěn svatostánek z 15. století s kosterními pozůstatky apoštola Bartoloměje (kus lebky).\n\nZápadní zeď severní příčné lodě zdobí obraz Anthonise van Dycka Oplakání Christa, který v roce 1854 darovala \"Kaiserdomu\" rodina Brentano. Ve zdech jsou náhrobky významných patriciů, kteří měli vztah k Frankfurtu. Volební kaple, tzv. \"Wahlkapelle\" nesla původně název Petrusova a Marzellinusova. Byla místem setkání sedmi kurfiřtů při volbě císaře a krále (volební právo vyplývající ze Zlaté buly Karla IV. z roku 1356). Dnes kaple slouží veřejnosti převážně k duchovním rozpravám.\n\nVyvýšený kůr zdobí gotické dřevěné lavice, na kterých se v minulosti církevní hodnostáři modlili pětkrát denně ke králi, městu a farnosti. Fresky na zdech a celková výzdoba chóru jsou vzpomínkou na patrony a svaté ochránce kostela, svatého apoštola Bartoloměje a císaře Karla Velikého.\n\nGotický hlavní oltář ve výklenku zobrazuje scény z dětství a utrpení Ježíše, jeho poselství, stejně tak jako postavy apoštolů a církevních Otců. Ve svatostánku stojícím vlevo je uchován svatý chléb jako symbol přítomnosti Boha v kostele i ve světě.\n"}
{"id": "351469", "url": "https://cs.wikipedia.org/wiki?curid=351469", "title": "Zbožský potok", "text": "Zbožský potok\n\nZbožský potok nazývaný též \"Zbožický potok\" je největší levostranný a celkově nejvodnější přítok říčky Sázavky v okrese Havlíčkův Brod v Kraji Vysočina. Délka jeho toku činí 6,3 km. Plocha povodí měří 19,8 km².\n\nPotok pramení západně od vsi Kněž v nadmořské výšce okolo 510 m. Teče převážně jihozápadním směrem až ke svému ústí do Sázavky na jejím 3,3 říčním kilometru, v Josefodole, v nadmořské výšce 410 m.\nCelé povodí potoka se nachází v západní části Havlíčkobrodské pahorkatiny, která je podcelkem Hornosázavské pahorkatiny. \n\n\nV minulosti poháněl několik mlýnů (Vlčkův, Bradáčův, Spálený), které v současné době slouží k rekreačním účelům.\n"}
{"id": "351473", "url": "https://cs.wikipedia.org/wiki?curid=351473", "title": "Katedrála svatého Martina z Tours a svatého Štěpána", "text": "Katedrála svatého Martina z Tours a svatého Štěpána\n\nKatedrála svatého Martina a svatého Štěpána (německy \"Der Hohe Dom zu Mainz\" či \"Mainzer Dom\") v Mohuči byla původně postavená v románském slohu, později k ní přibyly gotické a barokní přístavby. Práce na trojlodní stavbě zasvěcené svatému Martinovi a svatému Štěpánovi začaly v roce 975/976.\n\n"}
{"id": "351484", "url": "https://cs.wikipedia.org/wiki?curid=351484", "title": "Sojuz 6", "text": "Sojuz 6\n\nSojuz 6 byla kosmická loď SSSR z roku 1969, která se svou posádkou a dvěma dalšími Sojuzy kroužila na oběžné dráze Země. Podle katalogu COSPAR dostala označení 1969-085A. Její volacím znakem byl ANTEJ.\n\nDvoučlennou posádku tvořili tito kosmonauté:\nOba byli ve vesmíru poprvé.\n\nLoď odstartovala z kosmodromu Bajkonur 11. října 1969 s pomocí stejnojmenné rakety. Dostala se na oběžnou dráhu ve výšce 186-223 km s dobou oběhu 88 minut. Den poté vzlétla na orbitu Země loď Sojuz 7 a další den, 13. října 1969 i loď Sojuz 8, takže řadu hodin byly na oběžné dráze Země najednou tři sovětské kosmické lodě a společně také komunikovaly. Spojit se nemohly už proto, že loď Sojuz 6 neměla žádný spojovací mechanismus. Posádka měla a plnila i další úkoly, s lodí manévrovala, prováděla různá pozorování vč. neúspěšného pokusu o spojení lodí Sojuz 7 a Sojuz 8, provedla úspěšný pokus se svařováním během 77 obletu Země. Při tomto pokusu byla z orbitální části lodě odstraněna atmosféra.\n\nPřistávací kabina Sojuzu i s posádkou přistála po necelých pěti dnech letu (118 hodin) s pomocí padáků a brzdícím motorem 16. října 1969 180 km SZ od Karagandy na území Kazachstánu.\n\nUdaná startovací hmotnost byla 6577 kg. V orbitální sekci bylo zařízení o hmotnosti 50kg s názvem Vulkan, kterým se dalo svářet třemi různými způsoby. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové.\n\n"}
{"id": "351485", "url": "https://cs.wikipedia.org/wiki?curid=351485", "title": "SRAM", "text": "SRAM\n\nSRAM (\"statická paměť\", ) je v informatice označení polovodičové paměti typu RAM realizovanou bistabilním klopným obvodem. Označení \"statická\" se vztahuje k tomu, že SRAM nepotřebuje periodickou obnovu uložených dat (na rozdíl od paměti typu DRAM). SRAM je velmi rychlá, ale kvůli vyšší složitosti i drahá, a proto je v počítačích používána například jako hardwarová cache v mikroprocesoru (tj. její velikost je výrazně menší, než velikost operační paměti RAM).\n\nTermín \"SRAM\" obvykle označuje volatilní paměť (po odpojení napájení zapomene svůj obsah). Paměť SRAM má v klidovém stavu velmi nízkou spotřebu, takže pokud potřebujeme nevolatilní RAM, lze toho dosáhnout malou pomocnou baterií, která napájí RAM po odpojení počítače od zdroje. Nevýhodou je, že baterii bývá nutné po několika letech vyměnit, zatímco životnost SRAM je mnohem delší. V současnosti (2016) již existují technologie pro nevolatilní RAM, ale zatím nejsou příliš rozšířené.\n\nPaměť SRAM je realizována jako bistabilní klopný obvod, který pro uchování 1 bitu informace potřebuje čtyři až šest tranzistorů (viz obrázky níže). Naproti tomu paměť DRAM využívá parazitní kapacity (kondenzátor) a pro uchování 1 bitu potřebuje jen jeden tranzistor, takže při stejné hustotě integrace má DRAM mnohem větší kapacitu než paměť typu SRAM. Proto je paměť SRAM dražší než DRAM.\n\nPaměť typu SRAM (na rozdíl od paměti DRAM) nepotřebuje periodickou obnovu uložených dat, protože bistabilní klopný obvod při připojeném napájení udržuje svůj stav. Naopak u paměti DRAM se elektrický náboj uložený v kondenzátorech vybíjí svodovými proudy, a proto je obsah paměti DRAM nutné periodicky obnovovat. Při obnovování uložené informace není paměť typu DRAM dostupná, a proto je paměť typu SRAM rychlejší, než DRAM.\n\nPaměť SRAM má v klidovém stavu menší spotřebu než DRAM (není potřeba obnovovat náboj v kondenzátorech).\n\nNa přiložených obrázcích je srovnání SRAM buňky při zobrazení pomocí rastrovacího elektronového mikroskopu a optického mikroskopu.\n\nSRAM je dražší a méně kompaktní než DRAM. Proto je SRAM používána v menších kapacitách (například hardwarová cache v mikroprocesoru), než DRAM (například hlavní paměti v osobních počítačích).\n\nSpotřeba energie SRAM se velmi liší podle toho, jak často je přístupná. To může být stejně náročné jako u dynamické RAM, při použití na vysokých frekvencích a sdílení připojení k Internetu může spotřebovat mnoho wattů na plnou šířku pásma. Na druhou stranu, statické RAM používá poněkud pomalejší tempo, jako například v aplikacích s mírně taktovanými mikroprocesory, spotřebovává velmi málo energie a může mít téměř zanedbatelný výkon, když je v nečinnosti – v rozmezí několik mikrowattů. Bylo navrženo několik technik pro řízení spotřeby energie založené na SRAM paměti struktur.\n\nStatické RAM existuje především jako:\n\nSRAM se také používá v osobních počítačích, pracovních stanicích, směrovačích a periferních zařízeních: soubory registrů v CPU, interní cache v CPU, externí SRAM cache, cache v pevném disku, paměť v routerech. Statickou paměť mohou používat i LCD obrazovky a počítačové tiskárny. Statická RAM byla použita pro hlavní paměť v některých prvních osobních počítačů jako ZX80, TRS-80 Model 100 a Commodore VIC-20.\n\nNevolatilní SRAM (nvSRAM) mají standardní funkce SRAM, ale uchovají obsažená data, když dojde ke ztrátě napájení, proto jsou používány pro uchovávání důležitých informací. nvSRAM jsou používány v celé řadě situací, například pro vytváření sítí, v letectví, lékařství a mnoha dalších, kde je uchování dat je zásadní a kde baterie jsou nepraktické.\n\n\n\nKolem roku 1990 byly asynchronní SRAM používány pro rychlý přístup. Asynchronní SRAM byly použity jako hlavní paměť pro malé cache vestavěných procesorů, které byly použity ve všem od průmyslové elektroniky, měřících systémů, pevných disků a síťových zařízení po mnoha další aplikace. V dnešní době synchronní SRAM (např. DDR SRAM) jsou spíše použity podobně jako synchronní DRAM (DDR SDRAM) a paměť slouží spíše jak asynchronní DRAM (dynamická paměť). Synchronní paměťové rozhraní má mnohem rychlejší přístupovou dobu, může být významně snížena tím, že zaměstná sběrnice architektury.\n\n\n\nTypická buňka SRAM je tvořena šesti Mosfety. Každý bit v paměti SRAM je uložen na čtyři tranzistory (M1, M2, M3, M4), kteří tvoří dvě křížové spojení měřiče. Tato skladovací buňka má dva stabilní stavy, které jsou použity k označení 0 a 1. Další dva \"přístupové\" tranzistory slouží k řízení přístupu k paměťové buňce během čtení a zápisu. Kromě tohoto typu SRAM jsou další druhy čipů SRAM například 4, 8, 10 (4T, 8T, 10T SRAM). Čtyřtranzistorová SRAM je docela běžná v samostatných zařízeních SRAM (oproti SRAM používané pro CPU cache), realizované ve speciálních procesech s extra vrstvou polykrystalického křemíku, což umožňuje velmi vysokou hodnotu Pull up rezistoru.. Obecně platí, že čím méně tranzistorů na buňku, tím menší každá buňka může být.\n\nPaměťové buňky, které používají méně než čtyři tranzistory jsou možné – ale například 3T nebo 1T buňky jsou DRAM, SRAM (dokonce i takzvané 1T-SRAM).\n\nPřístup k buňce je povolen ve word line (WL na obrázku), který řídí dva \"přístupové\" tranzistory M a M, které podle pořadí určí, zda by se buňka měla připojit k řádkům bitů: BL a BL. Používají se k přenosu dat pro operaci čtení a zápisu. I když to není nezbytně nutné mít dvě linky, signál a jeho inverze jsou obvykle poskytovány za účelem zlepšení hlukového rozpětí.\n\nSRAM buňka má tři různé stavy: úsporný režim (obvod je nečinný), \"čtení\" (data byla vyžádána) nebo \"psaní\" (aktualizace obsahu). SRAM pracující v režimu čtení a zápisu, režimy by měly mít \"čitelnost\" a \"zápis stability\".\n\n"}
{"id": "351487", "url": "https://cs.wikipedia.org/wiki?curid=351487", "title": "Jiří Hlaváč", "text": "Jiří Hlaváč\n\nJiří Hlaváč (* 12. října 1948 Zlín) je český klarinetista a saxofonista, hudební skladatel, básník, hudební organizátor, hudební pedagog a publicista, umělecký vedoucí souboru Barock Jazz Quintet a člen Českého dechového tria.\n\nJe absolventem konzervatoře v Brně ve třídě prof. Antonína Doležala (1963–1969). Na HAMU absolvoval ve třídě prof. Vladímira Říhy (1969–1974). Zabývá se pedagogickou činností: Konzervatoř Plzeň (1975–1985), HAMU (1990–dosud). Od 1975 odehrál cca 3000 koncertů v 50 zemích 5 kontinentů (např. Pražské jaro, mezinárodní hudební festivaly v Bostonu, Berlíně, Budapešti, Paříži, Helsinkách, Miláně, Bratislavě, Bukurešti, Havaně atd.), jako sólista, i v součinnosti s Barock Jazz Quintetem, Českým dechovým triem, Stamicovým kvartetem.\n\nZa nahrávky klarinetových koncertů Františka Vincence Kramáře (společně s Vlastimilem Marešem) obdržel v roce 1991 ocenění Grammy classic. Kromě toho je také držitelem Zlatého štítu Pantonu (1989), za nahrávku roku. Vydal publikace Metodiku hry na saxofon, Deset virtuózních etud pro klarinet, nebo Studie o klarinetovém tónu. Připravuje rozhlasové, nebo televizní pořady, jako Mezi proudy, To nejlepší z klasiky, Ti nejlepší z klasiky, Musica da camera, Rozhovory s hudbou.\n\nByl dlouholetým předsedou Asociace hudebních umělců a vědců. Známa je také jeho práce porotce v mezinárodní soutěži mladých hudebníků Concertino Praga, a MHS Pražské jaro.\n\nV březnu 2017 se rozhodl kandidovat do Rady Českého rozhlasu, avšak v samotné volbě v červnu 2017 neuspěl.\n\n\nN\n\n"}
{"id": "351490", "url": "https://cs.wikipedia.org/wiki?curid=351490", "title": "Arimatheum", "text": "Arimatheum\n\nArimatheum byl spolek existující v Československu po druhé světové válce, jehož účelem byla propagace pohřbívání do země. Spolek byl podporován římskokatolickou církví, která hlásala, že kremace mrtvol, která se v průběhu 20. století postupně značně rozšířila, je v rozporu s křesťanskou vírou.\n"}
{"id": "351491", "url": "https://cs.wikipedia.org/wiki?curid=351491", "title": "Mack Sennett", "text": "Mack Sennett\n\nMack Sennett (17. leden 1880 v Richmondu, Kanada – 5. listopad 1960 ve Woodland Hills, Kalifornie) byl americký filmový herec, režisér, scenárista a producent, který se do filmové historie zapsal na počátku desátých let dvacátého století jako průkopník tzv. slapstick-comedy. V desátých a dvacátých letech 20. století byl všeobecně přezdíván Král komedie (\"King of Comedy\"). Během své kariéry se podílel na výrobě stovek filmů. Z jeho \"továrny na smích\" vzešly hvězdy jako Charles Chaplin, Harry Langdon, Larry Semon, Ben Turpin, Billy Bevan, Bing Crosby, Gloria Swansonová nebo Mabel Normandová.\n\nNarodil se dne 17. ledna 1880 jako Michael Sinnott ve městě Richmond v kanadské provincii Québec jako syn irských přistěhovalců. V sedmnácti letech se s rodiči přestěhoval do Spojených států. Jelikož bylo jeho snem stát se operním pěvcem, vydal se zkusit štěstí do New Yorku. Zde rychle opustil vidinu své operní kariéry, aby se stal hvězdou vaudevillu. Změnil si jméno na Mack Sennett a začal vystupovat v Bowery Theatre na Broadwayi jako zpěvák, tanečník a klaun. Po pěti letech divadlo opustil a zkoušel štěstí u filmu. Byl najat jako statista společností Biograph, pro kterou natáčel své filmy David Wark Griffith. Záhy se vypracoval až na Griffithova asistenta, vedle nějž získal cenné zkušenosti pro svoji budoucí dráhu režiséra a producenta. Po řadě menších či větších filmových rolích – např. v komedii \"Politikova milostná aféra\" (\"The Politician's Love Story\"; 1909) – dostal na sklonku roku 1910 příležitost k režii svého prvního filmu, komedii \"Vagabundi\" (\"Comrades\"; 1911). Následovala celá řada filmů, kterou pro společnost Biograph natočil jako herec a režisér v jedné osobě.\nV roce 1912 založili dva bývalí bookmakeři Adam Kessel a Charles O. Bauman novou filmovou společnost, kterou pojmenovali Keystone, a která měla vyrábět pouze grotesky. Funkci vedoucího výroby v nově založené společnosti nabídli Sennettovi. A tak v roce 1912 opustil Griffitha a společnost Biograph a vydal se s několika neznámými kabaretními herci jako Mabel Normandová, Fred Mace a Ford Sterling na západní pobřeží Spojených států do Kalifornie, která se díky svým ideálním klimatickým a přírodním podmínkám pomalu stávala centrem filmové výroby. Zde ve studiu Bison 101 v Edendale začal natáčet své první komedie. Tou první se stal film \"Cohen vybírá dluhy\" (\"Cohen Collects a Debt\"; 1912). V tom druhém s názvem \"Vodní žínka\" (\"The Water Nymph\"; 1912) se poprvé na filmovém plátně představili na tehdejší dobu v odvážných plavkách \"koupající se krásky\" (\"Bathing Beauties\"). A v tom třetím – \"Riley a Schultz\" (\"Riley and Schultz\"; 1912) – vstoupil na scénu sbor ztřeštěných strážníků známých pod jménem keystoneští strážníci (Keystone Cops). Prvními hvězdami těchto komedií se staly Ford Sterling, Mabel Normandová, Roscoe \"Fatty\" Arbuckle, Chester Conklin, Al St. John, Hank Mann a dokonce i on sám, občas se také objevil mezi keystonskými strážníky. Jeho krátké filmy slavily u diváků velký úspěch a po jeho vzoru začala natáčet většina tehdejších filmových společností, avšak svůj primát si i v následujících letech dovedl udržet. Od roku 1913 začal natáčet dvoucívkové komedie a v roce 1914 natočil dokonce svůj první celovečerní film \"Chaplin honí dolary\" (\"Tillie's Puncured Romance\"; 1914) s Marií Dresslerovou a Charlesem Chaplinem v hlavních rolích. Z jeho \"továrny na smích\" vzešli téměř všechny hvězdy amerických filmových grotesek – Charles Chaplin, šilhavý Ben Turpin, Stan Laurel, muž s kozí bradkou Ford Sterling, Mabel Normandová, Roscoe \"Fatty\" Arbuckle, Al St. John, Mack Swain zvaný Ambrož, Louis Fazendová, Chester Conklin, Billy Bevan, Slim Summervill, Charlie Murray, Harry Langdon a další. Nové filmové hvězdy jej často velmi záhy opustily, aby natáčely pro jeho konkurenty a on za ně vždy našel náhradu a novou hvězdu. Následkem neshod s distribuční firmou Mutual vstoupil v roce 1915 společně s Griffithem a Incem do firmy The Triangle Film Corporation. V roce 1917 se společnost rozpadla a on začal vyrábět své filmy pro společnost Paramount. V průběhu své dlouhé kariéry změnil ještě několikrát distributora svých filmů. V letech 1921–1923 natáčel filmy pro společnost First National a v roce 1923 začala jeho filmy uvádět firma Pathé, která uváděla i filmy jeho největšího konkurenta Hala Roache.\n\nNa nástup zvukového filmu reagoval okamžitě a pro novou společnost Educational Pictures začal vyrábět zvukové snímky. Prvním se stal film \"Lví řev\" (\"The Lion's Roar\"; 1928) ve kterém se objevil ještě Billy Bevan, ale hvězdou většiny z nich se stal Andy Clyde. V několika se objevil i W. C. Fields a zpěvák Bing Crosby. Kromě zvuku zasadil filmové grotesce citelnou ránu také trikový animovaný film, který ji pomalu vytlačil z kin. V polovině třicátých let byla filmová groteska již mrtvým žánrem a jeho vlastní filmová kariéra (jejího průkopníka) skončila finančním krachem. Poté opustil Spojené státy a vrátil se do své rodné Kanady, kde se stáhl do ústraní. V roce 1937 převzal zvláštního Oscara za dlouholetý přínos filmu. V roce 1939 se ještě vrátil k filmu, když přijal práci jako producent pro společnost 20th Century Fox. V roce 1949 sestavil režisér Phil Karlson z jeho slavných filmů antologii \"Cestou vzpomínek\" (\"Down Memory Lane\"; 1949). Film byl nově doplněn několika dotočenými scénami se Sennettem, který také celý film doprovodil svým komentářem. V roce 1954 se účastnil mezinárodního filmového festivalu v Benátkách, kde mu byla uspořádána retrospektiva jeho filmů. Mack Sennett zemřel 5. listopadu 1960 ve věku 80 let ve Woodland Hills v Kalifornii. Pohřben je na hřbitově Holy Cross v kalifornském Culver City.\n\n\n\n"}
{"id": "351496", "url": "https://cs.wikipedia.org/wiki?curid=351496", "title": "Charles Spurgeon", "text": "Charles Spurgeon\n\nCharles Haddon Spurgeon (19. června 1834, Kelvedon - 31. ledna 1892, Mentone, Francie) byl anglický baptistický kazatel a hlasatel evangelia, jeden z nejvlivnějších kazatelů všech dob.\nNarodil se v Kelvedonu v Essexu 19. června 1834 ve zbožné anglické rodině. Byl jedním ze 17 dětí, ovšem pouze 8 z nich se dožilo dospělosti. Jeho otec i jeho dědeček byli kazatelé evangelia. Ve svých šesti letech poprvé četl knihu Johna Bunyana \"Cesta poutníka\" (The Pilgrim's Progress) a později tuto knihu četl ještě nejméně stokrát. Od svých deseti let hledal Boha a spásu. Po pěti letech hledání se ukryl před sněžením v metodistickém kostelíku a slyšel ne příliš zdařilé kázání na text Izajáš 45,22: „Pohleďte na mě a dojdete spásy všechny dálavy země.“ Toho dne se Spurgeon setkal s Kristem. Ježíš Kristus se stal jeho vyznáním na celý život: „Nestydím se označovat za kalvinistu, nemám rozpaky nazývat se baptistou, ale pokud se mě ptají, co je moje vyznání, odpovídám: ,Je to Ježíš Kristus.‘“\n\nBrzy sám začal kázat a v 19 letech byl zvolen kazatelem v Londýnském baptistickém sboru (New Park Street Church), kde zůstal dalších 38 let a kázal až do své smrti. Do svých 20 let Spurgeon kázal více než 600 kázání.\nRoku 1856 se oženil se Susannah Thompson. Ta ho velmi podporovala a pomáhala mu především ve vydavatelské činnosti. Od svých 33 let však musela zůstat doma připoutaná na vozík kvůli své invaliditě. Z toho důvodu nemohli mít další děti kromě dvojčat Charlese a Thomase. Oba jeho synové se stali kazateli - Thomas nastoupil na místo svého otce v Metropolitan Tabernacle a Charles ml. převzal péči o sirotčinec, který založil jeho otec.\nV roce 1856 se stala v kostele tragédie, kdy nějací muži zakřičeli: „Hoří!“ Po falešném poplachu bylo ušlapáno k smrti 7 lidí. Spurgeona tato tragédie poznamenala na celý život.\n\nTrpěl depresemi a jinými psychickými problémy, dnou, později revmatismem a zánětem ledvin. Zemřel ve Francii, kde se léčil.\n\nNeměl žádné formální teologické vzdělání. Když se ucházel o univerzitní studium, domluvil si schůzku s ředitelem školy, která měla být jeho přijímacím pohovorem. Ovšem služka ho zavedla do jiného pokoje a nikomu neřekla o tom, že přišel, takže po několika hodinách čekání odešel. Později odmítl další pohovor, protože uvěřil, že Bůh k němu promluvil slovy: \"Hledáš pro sebe velké věci? Nehledej je!\"\nPozději založil kazatelský seminář, kterým prošlo 827 posluchačů a který pod názvem Spurgeon's College funguje dodnes.\n\nJeden posluchač řekl: “Slyšel jsem výborného kazatele dr. Parkera. Při jeho kázání jsem poznal, že je veliký řečník. Šel jsem si poslechnout Spurgeona a na jeho kázání jsem poznal, že Kristus je veliký Spasitel.“\nKdyž zkoušel akustiku v obrovském sále Agricultural Hall, tak zakřičel: \"Hle, Beránek Boží, který snímá hříchy světa.\" Jeden z dělníků, který pracoval vysoko v podkroví stavby, to uslyšel a díky tomu se stal křesťanem.\n\nPřibývalo posluchačů a nestačil jim kostel, proto postavili Metropolitan Tabernacle s 5 a půl tisíci sedadly. Počet posluchačů však časem vzrostl na dvojnásobek míst. Někdy se dokonce stávalo, že Spurgeon požádal členy sboru, aby opustili shromáždění a uvolnili tak svá místa těm, kteří čekali venku. Obvykle byla místa opět okamžitě obsazená. Za svůj život kázal odhadem asi ke 10 milionům posluchačů.\nZveřejnil 3561 kázání v 63 svazcích s 28000 stranami. Je to nejčetnější sbírka kázání na světě.\nV roce 1865 se prodalo 25 000 výtisků jeho kázání týdně a byla překládána do 20 jazyků.\nDůkladná teologie byla pro Spurgeona taková, která je promyšlená, žitá a zvěstovaná. Jeho teologie vedla vždy k nějakému rozhodnutí.\n\nHlásil se ke kalvinismu a puritánství.\nJeho hlavní kazatelské důrazy byly:\n\nMezi posluchači byli např. i Dickens, Gladstone, Livingstone atd. Řídil nedělní školy, misijní podniky, kolportérskou činnost, zakládal domovy pro děti a nemocné. Vydal mnoho knih a jeho kázání vycházela tiskem.\n\nJednou dokonce kázal ze spaní a jeho žena to kázání zaznamenala. On je pak další den jenom přečetl.\nRoku 1857 založil The Pastors' College, dnes fungující pod názvem Spurgeon´s College.\nŽivotním heslem mu byl výrok G. Whitefielda: „Nechť raději mé jméno zanikne, ale jméno Ježíše ať trvá na věky.“\n\nBojoval proti kritice Bible i proti entuziastickému hnutí (předchůdce letničního a pozdějšího charismatického hnutí), jež obojí vznikalo v jeho době. Měl neshody s Baptistickou unií, kterou nakonec opustil. Jedním z důvodů bylo například její přijímání Darwinovy teorie.\n\n\n"}
{"id": "351498", "url": "https://cs.wikipedia.org/wiki?curid=351498", "title": "Výprava české šlechty do Janova", "text": "Výprava české šlechty do Janova\n\nVýprava české šlechty do Janova uskutečněná v letech 1551–1552 byla součástí doprovodu následníka českého trůnu Maxmiliána při jeho cestě do Španělska, aby odtamtud přivedl svou manželku do Vídně. Česká šlechta Maxmiliána doprovázela jen do severní Itálie, kde strávila tři měsíce, aby pak Maxmiliána doprovodila zase zpět do rakouských zemí.\n\nVýprava a pobyt v renesanční Itálii měl velký význam pro rozšíření kulturního i politického rozhledu českých šlechticů.\n\nVýprava české šlechty do Itálie se odehrála jen čtyři roky po potlačení stavovského odboje roku 1547 a měla krom jiného také ukázat novou oddanost české šlechty svému panovníkovi. Posláním výpravy bylo poskytnutí doprovodu následníkovi českého trůnu Maxmiliánovi, který pak měl sám z Janova pokračovat do Španělska, kde byl v letech 1548–1550 místodržitelem, aby zde vyzvedl svou manželku Marii Španělskou a přivedl ji do Vídně.\nNavíc Itálie byla pro šlechtu přitažlivá, neboť se v ní rozvíjel humanismus, věda i obchod. Cesta však byla zároveň velmi nákladnou záležitostí, takže ne každý šlechtic přizvaný k výpravě byl nadšen, a některé musel Ferdinand I. dokonce několikrát vyzývat.\n\nČeská část výpravy, která se připojila k rakouským účastníkům, čítala nakonec asi 200 lidí, které vedl mladý Vratislav z Pernštejna. Celkem se na cestu vydalo 53 českých pánů a rytířů, různého věku i vyznání. Vybíráni byli většinou podle jejich vztahu k Habsburkům, přednost měli zejména šlechtici, kteří králi sloužili jako dvořané či úředníci, či byli jejich blízkými příbuznými.\n\nCesta do Janova započatá roku 1551 vedla přes města Linec, Salzburg, Innsbruck, Brixen, Bolzano, Trident, Mantovu a Milán. Denně bylo možné urazit podle charakteru terénu 30–70 km a cesta byla přerušována několikrát za týden jednodenními přestávkami, takže za týden se urazilo asi 150–300 km.\n\nZatímco Maxmilián pokračoval lodí do Španělska, čeští šlechtici se ubytovali ve městě Voghera, vzdáleném asi 100 km na sever od Janova, či v Pavii a navázali styky s místní šlechtou a duchovenstvem, takže měli možnost poznat místní stravu a módu, místní prostitutky či širší souvislosti habsburské politiky. Po třech měsících Maxmilián i s manželkou dorazil do Janova, zpáteční cesta však ubíhala pomaleji, takže Vánoce strávili čeští šlechtici v Tyrolsku a do českých zemí se vrátili počátkem roku 1552.\n\nVýprava do Itálie měla na české šlechtice především kulturní vliv. Účastníci poznali italský způsob života a italskou renesanci a manýrismus, kterou se snažili napodobit. Například Vilém z Rožmberka si na svém sídle podle italského vzoru vytvořil hudební soubor a na základě dojmů z cesty nechal vzniknout legendě o italském původu rodu. Neméně významný byl pobyt v Itálii pro poznání silných i slabých stránek Habsburků, což přispělo ke zlepšení politické obratnosti českých šlechticů. A v neposlední řadě přispěla řada společně strávených měsíců k prohloubení sociálních vazeb mezi šlechtici (ať už pozitivních, tak negativních).\n\n\n"}
{"id": "351500", "url": "https://cs.wikipedia.org/wiki?curid=351500", "title": "Fiat Topolino", "text": "Fiat Topolino\n\nFiat Topolino je malý automobil italského výrobce aut Fiat. Od roku 1936 do roku 1955 se ho vyrobilo celkem 520 000 kusů.\n\nNejvyšší rychlost tohoto auta byla 85 km/h. Cena byla velmi nízká, jen asi 8 900 it. lir.\n\nTopolino je italský název pro myšku nebo myšáka Mickeyho ( ).\n\n"}
{"id": "351503", "url": "https://cs.wikipedia.org/wiki?curid=351503", "title": "The Wall Street Journal", "text": "The Wall Street Journal\n\nThe Wall Street Journal (WSJ) je americký mezinárodní deník publikovaný firmou Dow Jones & Company v New Yorku.\n\nVychází v angličtině a kromě americké má také evropskou a asijskou verzi. Má denní náklad větší než 2 miliony kusů, spolu s více než 900 000 odběrateli platícími online. \"WSJ\" byl deníkem s největším nákladem v celých Spojených státech až do listopadu 2003, kdy byl překonán novinami \"USA Today\". Jeho hlavním rivalem mezi finančními deníky je londýnský \"Financial Times\", který také publikuje své mezinárodní verze.\n\n\"WSJ\" hlavně zahrnuje zprávy z oblasti amerického a mezinárodního podnikání a financí – název novin pochází z Wall Street, ulice z New York City, která je srdcem finanční čtvrti. Je nepřetržitě tisknut od 8. července 1889, kdy byl založen Charlesem Dowem, Edwardem Jonesem a Charlesem Bergstresserem. Deník vyhrál 33 Pulitzerových cen.\n\nDow Jones & Company, nakladatel \"Journalu\", byl založen roku 1882 reportéry Charlesem Dowem, Edwardem Jonesem a Charlesem Bergstresserem. Jones přejmenoval malý \"Customers' Afternoon Letter\" na \"The Wall Street Journal\", poprvé publikovaný roku 1889, a začal ho dodávat přes telegraf.\n\nNovinář Clarence Barron koupil v roce 1902 kontrolu nad společností za 130 000 amerických dolarů; náklad byl poté 7 000 kusů, a do konce dvacátých let 20. století stoupl na 50 000 kusů. Barron zemřel v roce 1928, rok před krachem na newyorské burze, který spustil Velkou hospodářskou krizi ve Spojených státech. Barronovy následovníci, rodina Bancroft, ovládali společnost až do roku 2007.\n\n\"Journal\" získal jeho moderní podobu a důležitost ve čtyřicátých letech 20. století, čase průmyslového rozvoje Spojených států a finančních institucí v New Yorku. V roce 1941 byl jmenován vedoucím editorem zpravodaje Bernard Kilgore a v roce 1945 společnost CEO, která nakonec 25 let stála v čele \"Journalu\". Kilgore byl tvůrcem ikonového vzhledu hlavní strany plátku a také strategie národní distribuce, která zvýšila náklad z 33 000 kusů v roce 1941 na 1,1 milionu kusů v roce 1967, kdy Kilgore umřel.\n\nThe Wall Street Journal - oficiální stránky\n"}
{"id": "351504", "url": "https://cs.wikipedia.org/wiki?curid=351504", "title": "Diabetická neuropatie", "text": "Diabetická neuropatie\n\nDiabetická neuropatie je nezánětlivé poškození funkce a struktury periferních nervů vlivem dlouhodobě zvýšené glykémie (hyperglykémie) při diabetu. Mohou být poškozeny jak nervy motorické, senzitivní, tak i vegetativní. Jde o nejčastější chronickou komplikaci diabetu. \n\nPodle míry a typu poškození nervů se diabetická neuropatie projevuje různými klinickými příznaky jako:\n\nDiabetická neuropatie je také, spolu s ischemií a infekcí, často podkladem vzniku syndromu diabetické nohy.\n\nV diagnostice diabetické neuropatie jsou využívány tyto základní lékařské postupy:\n\nTerapie je zaměřena především na prevenci vzniku neuropatie (primární prevence) nebo zpomalení rozvoje onemocnění (sekundární prevence). Důkazy o reparaci významně postižených tkání u nemocných s dlouhodobým trváním diabetu jsou zatím jen nečetné.\nPrevencí vzniku diabetické neuropatie je dobrá kompenzace diabetu (vyrovnané hladiny glykémie v optimálních hodnotách). Řada lékařských studií také dokládá, že zlepšení špatné kompenzace (kontrola glykémie, omezení hyperglykémie) diabetu může působit na zlepšení neuropatie.\n\nDále se využívá nebo zkouší řada specifických léků a terapeutických postupů:\n\nSpecifickou oblastí terapie je léčba bolesti u bolestivých forem diabetické neuropatie – léčba neuropatické bolesti. Základním opatřením je dosažení vyrovnaných glykémií, ve specifické léčbě jsou využívány:\n\n\nNeuropatická bolest obvykle není léčitelná běžnými analgetiky a nesteroidními antirevmatiky. Dosavadní farmakologická léčba diabetické neuropatie a jejích bolestivých projevů nepřináší u velkého počtu pacientů úlevu, případně je úleva jen krátkodobá. Farmakologická léčba dlouhodobě prakticky selhává a obtíže\npřetrvávají i při dobré kompenzaci diabetu. Navíc farmakologická léčba postižení periferních nervů při\ndiabetu (diabetická polyneuropatie) je finančně náročná.\n\n\n"}
{"id": "351505", "url": "https://cs.wikipedia.org/wiki?curid=351505", "title": "Menhard Bavorský", "text": "Menhard Bavorský\n\nMenhard Bavorský (1344, Landshut – 13. ledna 1363, hrad Tirol) byl bavorský vévoda a tyrolský hrabě jako Menhard III.\nNarodil se z manželství bavorského vévody Ludvíka V. a Markéty, jediné dědičky Jindřicha Korutanského. Jeho narození předcházel evropský skandál, když Markéta za pomoci tyrolské šlechty s ostudou vyhnala svého prvního manžela Jana Jindřicha, a obvinila jej z impotence. Následně se 10. února 1342 se provdala za Menhardova otce Ludvíka. Papež Klement VI. neplatnost Markétina prvního manželství neuznal a pár exkomunikoval.\n\nExkomunikace byla zrušena až v souvislosti s Menhardovým sňatkem s Markétou, dcerou rakouského vévody Albrechta, který se konal po dlouholetém zasnoubení 4. září 1359 v Pasově. O dva roky později se po otcově skonu stal matčiným spoluvládcem. Zemřel bez potomstva v lednu 1363. Po jeho smrti připadlo Horní Bavorsko strýci Štěpánovi II. a Tyrolsko na základě smluv švagrovi Rudolfovi IV.\n"}
{"id": "351507", "url": "https://cs.wikipedia.org/wiki?curid=351507", "title": "Východní Ghát", "text": "Východní Ghát\n\nVýchodní Ghát ( , , , , , ) je pohoří, které se táhne podél téměř celého východního pobřeží Indie.\n\nSlovo \"ghát\" pochází ze sanskrtu a znamená „schod, stupeň“. V indických jazycích se používá v jednotném čísle, např. hindsky पूर्वी घाट \"(Púrví Ghát,\" doslova „východní stupeň“). Jednotné číslo zachovává i český název \"Východní Ghát.\" Naproti tomu v angličtině se název pohoří používá v množném čísle: \"Eastern Ghāts\" nebo \"Eastern Ghats,\" doslova „východní gháty“.\n\nVýchodní Ghát se zvedá z Indoganžské nížiny na pomezí Západního Bengálska, Džhárkhandu a Urísy, přibližně na 23. rovnoběžce. Dále sleduje pobřeží Bengálského zálivu na jihozápad přes území států Urísa, Ándhrapradéš a Tamilnádu. Pohoří Bilgiri na pomezí Tamilnádu a Karnátaky ho spojuje se Západním Ghátem. Výběžky Východního Ghátu pak ještě pokračují do tamilského vnitrozemí a postupně klesají až k řece Kávérí. Celková délka pohoří přesahuje 1500 km. Východní Ghát je nižší a méně souvislý než Západní. Jednotlivá horská pásma jsou často přerušována údolími řek, které si prorážejí cestu z Dekánské plošiny na východ k moři.\n\nK nejsevernějším výběžkům Východního Ghátu patří Dalma Range (926) na pomezí Džharkhandu a Západního Bengálska západně od Kolkaty. V severovýchodní Uríse se v okrese Mayurbhanj zvedá Simlipal (Maghasani, 1165) se stejnojmenným národním parkem. Paraleleně s ním, ale těsně u pobřeží, se táhne Nilgiri Range (Bola, 554, nezaměňovat se stejnojmennou, ale mnohem vyšší částí Západního Ghátu). Severozápadně od Simlipalu, na hranicích Urísy a Džharkhandu, leží Kolhan Upland (561). Západně odsud leží Saranda Hills (754), na jih od nich Bichakhani Pahar (Mankarhanacha, 1117 a Malayagiri, 1188). Dále na západ, za údolím řeky South Koel, leží (od jihu na sever) Bamra Hills (762), Bonai Hills, Sundargarh Hills (541) a už v Džharkhandu Birmitrapur Hills (662), které postupně přecházejí v Simdega Plateau (923) a dále v plošinu Chota Nagpur (1225), která je spojnicí Východního Ghátu s pásmy Vindhja a Sátpurá.\n\nNa jih od Bamra Hills se ještě zvedají menší vrchoviny Athmallik Hills, Tikarpara Range a Kanaka Hills (651), za nimiž je Východní Ghát přerušen údolím řeky Mahánadí („Velká řeka“).\n\nJižně od řeky se zvedají Nayagarh Hills (949), Khondama Hills (1136) a Kotgarh (1257). Nadmořská výška směrem k jihu dále roste. Blízko u pobřeží v uríském okrese Gajapati je pohoří Singaraju Parbat (Mahendra Giri, 1516), hlouběji ve vnitrozemí pak uríská část Východního Ghátu kulminuje horou Gali Konda (1620). Tato část pohoří se jmenuje Madugula Kondas. Její nejvyšší hora Ketamma Paryatam (1680), která ovšem leží už za hranicemi v Ándhrapradéši, je současně i nejvyšším vrcholem celého Východního Ghátu. Dále se pohoří opět snižuje směrem k Rampa Hills (1361), za nimiž je pásmo hor přerušeno deltami dalších dvou velkých řek, Gódávari a Kršny.\n\nDále na jihozápad se terén opět zvedá, nejdříve pásmem Velikonda Range (1105) a za ním dále od pobřeží rozlehlejším Nallamala Range (917), jejíž severní část u Kršny se nazývá Srisailam Plateau (pravý břeh Kršny) a Nagarjuna Plateau (levý břeh).\n\nNad údolím Nandya Valley a řekou Penneri na Nallamalu navazují Lankamalla Hills. Dále na jih, v jižním Ándhrapradéši se stírá rozdíl mezi Východním Ghátem a vnitrozemskou Dekánskou plošinou. Indická deska se tu zvedá do tisícových a vyšších výšek prakticky od pobřeží k pobřeží. Do Východního Ghátu každopádně patří Palkonda Range (1151) severně od města Tirupati, Nagari Hills (jihovýchodně od Tirupati) a Nagalpuram Hills (Kambakkam Drug, 774; východně od Nagari Hills). Jihozápadně odtud, u města Čittúru, jsou Chittoor Hills (Ayulapale Drug, 1177).\nNa západě, v Karnátace, leží Bengalúrská náhorní plošina, Bangalore Plateau, nad níž se ještě tyčí Nandi Hills (Nandi Hill, 1615). Jde o nejjižnější a nejvyšší partie Dekanské plošiny, které vyplňují zbývající prostor mezi Západním a Východním Ghátem.\n\nVýchodní Ghát pokračuje na jih na tamilské území. V Tamilnádu u města Vellúru se tyčí Elagiri Hills a jižně od nich Javadi Hills (1175). Mezi pásmy, která na ně navazují dále na jih, a pásmy podél karnátacko-tamilské hranice se tu rozevírá kotlina směrem k městu Erode a řece Kávérí. Na Javadi navazují Chitteri Hills (1628), Kalrayan Hills (1298), Kollaimalai Hills (1421) a Pachamalai Hills (1018). Patnáctisetkilometrový řetězec Východního Ghátu pak definitivně končí kotlinou řeky Kávérí (Cauvery).\n\nVýchodní Ghát je starší než Západní Ghát a má složitou geologickou historii, která se váže ke vzniku a rozpadu někdejšího superkontinentu Rodinie a ke vzniku superkontinentu Gondwany.\n\nPohoří odvodňují čtyři velké (od severu k jihu Mahánadí, Gódávari, Kršna, Kávérí) a desítky malých vodních toků. Všechny veletoky pramení hluboko ve vnitrozemí (většinou až v Západním Ghátu) a Východním Ghátem si prorážejí cestu k pobřeží Bengálského zálivu na východě.\n\nVzhledem k severojižní délce pohoří se v jednotlivých jeho částech liší podnebí i ekosystémy. Hornaté pomezí Karnátaky, Ándhrapradéše a Tamilnádu (pohoří Bilgiri zde spojuje Západní Ghát s Východním) vytváří dostatečný prostor pro druhou největší populaci slonů v Indii.\n"}
{"id": "351508", "url": "https://cs.wikipedia.org/wiki?curid=351508", "title": "Diabetická nefropatie", "text": "Diabetická nefropatie\n\nDiabetická nefropatie je chronické onemocnění ledvin, které je způsobeno vlivem dlouhodobě zvýšené glykemie (hyperglykemie) při diabetu. Onemocnění spočívá v morfologické změně ledvinových glomerulů a může vést k poklesu funkce ledvin nebo i jejich selhání.\n\nZpravidla se diabetická nefropatie projevuje těmito klinickými projevy:\n\nLéčba diabetické nefropatie je složitá, avšak průběh lze zpomalit dobrou kompenzací diabetu, absencí dlouhodobé hyperglykemie a snížením krevního tlaku.\nPři významném omezení funkce ledvin je využívána dialýza, volbou v pokročilém stádiu je transplantaci ledvin.\n\n"}
{"id": "351510", "url": "https://cs.wikipedia.org/wiki?curid=351510", "title": "Stacy Dragilaová", "text": "Stacy Dragilaová\n\nStacy Dragilaová, rozená Stacy Mikaelsenová (* 25. března 1971 Auburn, Kalifornie) je bývalá americká atletka, olympijská vítězka, dvojnásobná mistryně světa a halová mistryně světa ve skoku o tyči.\n\nS atletikou začala během svých studií na Idaho State University již v roce 1990, nejprve se věnovala atletickému sedmiboji, teprve později se specializovala na skok o tyči.\n\nPrvní úspěch zaznamenala v roce 1997 na halovém MS v Paříži, kde se ženská tyčka konala poprvé v historii šampionátu. Ve finále překonala jako jediná 440 cm a získala zlato. Stříbro brala Emma Georgeová z Austrálie za 435 cm. O dva roky později na halovém MS v japonském Maebaši skončila na osmé místě. Na Mistrovství světa v atletice 1999 v Seville vybojovala výkonem 460 cm zlatou medaili. Druhá Ukrajinka Anžela Balachonovová překonala 455 cm.\n\nV roce 2000 se stala historicky první olympijskou vítězkou ve skoku o tyči žen, stalo se tak na Letních olympijských hrách v australském Sydney. O rok později skončila na halovém MS 2001 v Lisabonu těsně pod stupni vítězů, na čtvrtém místě. O medaili ji připravil horší technický zápis, když překonala 451 cm napodruhé. O stříbro se podělily Ruska Světlana Feofanová a Američanka Kellie Suttleová, které stejnou výšku překonala napoprvé. V témže roce obhájila na světovém šampionátu v kanadském Edmontonu titul mistryně světa a získala zlatou medaili na Hrách dobré vůle v australském Brisbane.\n\nV roce 2003 na halovém MS v Birminghamu neprošla kvalifikací, když třikrát shodila základní výšku 410 cm. Na Mistrovství světa v atletice 2003 v Paříži se ve finále podělila s Polkou Monikou Pyrekovou o čtvrté místo. O rok později získala výkonem 481 cm stříbrnou medaili na halovém MS v Budapešti. Na letních olympijských hrách 2004 v Athénách skončila v kvalifikaci. Sítem kvalifikace neprošla také na Mistrovství světa v atletice 2005 v Helsinkách a na světovém šampionátu 2009 v Berlíně.\n\nBěhem své závodní kariéry osmkrát posunula hranici světového rekordu v této atletické disciplíně. V roce 2001 se stala vítězkou ankety Atlet světa. Její osobní maximum ve skoku o tyči činí 483 centimetrů, tohoto výkonu dosáhla na mítinku Zlatá tretra v Ostravě v roce 2004. Atletickou kariéru ukončila v roce 2009.\n\n\n"}
{"id": "351513", "url": "https://cs.wikipedia.org/wiki?curid=351513", "title": "Diabetická makroangiopatie", "text": "Diabetická makroangiopatie\n\nDiabetická makroangiopatie je souhrnné označení pro aterosklerotické projevy na velkých tepnách diabetiků. Termín makroangiopatie je analogií pojmu mikroangiopatie (postižení malých cév), někdy jsou spojovány pod společný pojem diabetická angiopatie. Neexistují morfologické rozdíly mezi aterosklerotickými změnami u diabetiků a nediabetiků, avšak diabetici jsou touto chorobou postiženi 2-4x častěji a může se vyskytnout i na menších cévách. \n\nKlinické projevy makroangiopatie jsou velmi rozmanité a závisí na druhu a místě poškození velkých tepen, nejčastěji jde o ischemickou chorobu srdeční, cévní mozkové příhody, ischemickou chorobu dolních končetin a sexuální poruchy.\n\nLéčba spočívá v odstranění rizikových faktorů jako:\n\n"}
{"id": "351515", "url": "https://cs.wikipedia.org/wiki?curid=351515", "title": "Azán", "text": "Azán\n\nAzán (: أذان) je slovo z arabštiny, které v islámu označuje svolání ke společné modlitbě. Azán pronáší zpěvným hlasem muezzin z minaretu či mešity.\n\n"}
{"id": "351516", "url": "https://cs.wikipedia.org/wiki?curid=351516", "title": "Sippar", "text": "Sippar\n\nSippar (sumersky Zimbir – \"ptačí město\"; v současnosti Tell Abu Habbah, Irák) bylo starověké sumerské a později babylonské město, které se nacházelo asi 60 km severně od Babylónu na východním břehu Eufratu.\n\nBylo rozděleno na dvě části: \"Sippar boha-Slunce\" a \"Sippar bohyně Anunit\", jak bylo doloženo objevy Hormuzda Rassama roku 1881 v Abu Habba, 20 km jihovýchodně od Bagdádu.\n\nSippar byl ve Starém zákoně nazýván \"Sefarvaím\" v narážce na dvě městské části – dvojměstí.\n\nV starých nápisech jsou zmiňovány dva jiné \"Sippary\"; jedním je „Sippar z ráje - rajský Sippar“, který byl patrně původně samostatnou čtvrtí později přičleněnou k městu. Je pravděpodobné, že jeden ze \"Sipparů\" je totožný s Akkadem, hlavním městem prvního semitského impéria.\n\nHlavním bohem města byl sumerský bůh slunce, Utu (Šamaš v akkadštině).\n\nV ruinách šamašského chrámu (v sumerštině nazývaného \"E-Babbar\" a v semitštině \"Bit-Un\") byla nalezena spousta artefaktů a tabulek s klínovým písmem. Tento chrám je považován za první bankovní dům na světě, který byl funkční minimálně od roku 1831 př. n. l.\n\nZiusudra (v řečtině \"Xisuthros\") – \"chaldejský Noe\", zde podle Béróssose zakopal předpotopní záznamy – možná proto je jméno \"Sippar\" spojováno se slovem \"sipru\", které znamená \"písmo\". A podle Abydena, král Novobabylonské říše Nebukadnesar II. zde při opevňování narazil na pozůstatky velké vodní nádrže. Za vlády krále Nabonida zde babyloňané měli vojenský tábor.\n\nPlinius starší ve své Historia naturalis zmiňuje sektu, nebo náboženskou školu zvanou \"Hippareni\". Je velmi často přijímán názor, že toto jméno pochází od slova \"Sippar\" (zvláště s ohledem na fakt, že další dvě školy zmiňované Pliniem svá jména odvozují od názvů měst: \"Orcheni\" od Uruku a \"Borsippeni\" od Borsippy). Tento názor ale není všeobecně sdílen.\n\nPodle záznamů budoval městské hradby Sumu-la-el (babylonský král) ve 29. roce své vlády. O něco později nechal vybudovat sipparské opevnění babylonský král Chammurapi – podle údajů ve 23. a pak 43. roce vlády. Jeho nástupce na babylonském trůnu, Samsu-Iluna, opravoval sipparské hradby v prvním roce své vlády. Městské hradby byly v té době obvykle z nepálených cihel, a vyžadovaly soustavnou pozornost a opravy.\n\n"}
{"id": "351517", "url": "https://cs.wikipedia.org/wiki?curid=351517", "title": "Equilibrium (film)", "text": "Equilibrium (film)\n\nEquilibrium je akční sci-fi film z roku 2002 režírovaný Kurtem Wimmerem, představující orwellovskou vizi budoucnosti.\nDěj filmu se odehrává v nedaleké budoucnosti po třetí světové válce a lidstvo přichází k poznání, že nelze dopustit válku další, proto je nutné zbavit se příčiny všech konfliktů - emocí. Ve společnosti města-státu \"Libria\" je udržován řád pomocí emoce tlumící drogy zvané \"Prozium\", kterou lidé denně užívají. Lék eliminuje negativní emoce a ostatní naprosto potlačuje; to má napomoci k absolutnímu sjednocení společnosti. Stát řídí \"Otec\" (obdoba Orwellova \"Velkého bratra\") nebo jeho zástupce - \"Konsul\". Obyvatele hlídá speciální instituce - \"Tetragrammaton\", podřízená \"Otci\" i \"Konsulovi\", její členové se nazývají \"Klerikové\". Ti ničí veškeré projevy svobodné vůle, stejně jako všechna umělecká díla předešlé kultury - filmy, knihy, obrazy, hudební nahrávky atd.; jejich majitelé jsou popravováni. Odpůrci tohoto režimu se ukrývají v \"Nether\" - ruinách dávné metropole za hranicemi \"Librie\".\n\nJednoho dne vzorný a dokonalý \"klerik\" John Preston (Christian Bale) pod vlivem smrti jiného \"klerika\" omylem rozbije svou ampulku s \"Proziem\" a nevezme si ji. Pozná tak svět lidských citů a zamiluje se do Mary (Emily Watson), za projevy citu odsouzené na smrt. Využije informace od \"Konsula\" a začne působit v \"Hnutí odporu\", jehož cílem je zničení režimu, a zabije \"Otce (Otec ve filmu zemřel již před nějakou dobou a Konsul byl dosazen na jeho místo)\" , aby vrátil starý řád.\n"}
{"id": "351518", "url": "https://cs.wikipedia.org/wiki?curid=351518", "title": "Jaroslav Kadlčák", "text": "Jaroslav Kadlčák\n\nJaroslav Kadlčák (30. března 1931, Žlutava – 1. ledna 2001) byl vysokoškolský pedagog a vědec v oboru visutých prutových konstrukcí.\n\nPo ukončení studia na Fakultě inženýrského stavitelství (Stavební fakulta VUT – Vysokého učení technického v Brně) nastoupil v roce 1956 na Katedru stavební mechaniky, kde působil celý život. Kromě výuky, vedení diplomových prací a doktorandů, se věnoval výpočtům v oblasti visutých lanových konstrukcí. Publikoval více než sto vědeckých a odborných článků v ČR i v zahraničí. Poslední monografie \"Statics of Suspension Cable Roofs\" byla vydána nakladatelstvím Balkema v Rotterdamu. Doposud je dostupná Statika stavebních konstrukcí II. Podle teorií, které odvodil provedl výpočty několika visutých lanových střech např. V Augsburgu v Německu, v Šale na Slovensku a v Békéscabě v Maďarsku. Střechu realizovanou podle jeho výpočtu v Německu však mohl na vlastní oči vidět teprve po sametové revoluci, protože mu komunistický režim neumožnil vycestovat do západních zemí.\n\nUčebnice statiky stavebních konstrukcí, kterou napsal spolu s Jiřím Kytýrem. První vydání vyšlo v roce 1998 v nakl. VUTIM. Úvodní díl dvoudílné učebnice, určené především studentům stavebních fakult, ale rovněž statikům a projektantům zabývajícím se nosnými prutovými konstrukcemi. Kniha se věnuje jak rovinným, tak prostorovým staticky určitým prutovým konstrukcím, obsahuje definice a vysvětlení základních pojmů.\nSpoluautorem je opět Jiří Kytýr. Ve druhém dílu učebnice je zaměřena pozornost na rovinné a prostorové staticky neurčité prutové konstrukce, u nichž nelze reakce vnějších a vnitřních vazeb a také složky vnitřních sil stanovit z pouhých statických podmínek rovnováhy. K jejich řešení je nutno použít rovněž podmínek deformačních, a tím respektovat vliv přetvoření konstrukce na statický a deformační stav konstrukce. Kniha je rozdělena do čtyř částí se čtrnácti kapitolami. Probíraná látka navazuje na základní poznatky i pojetí z prvního dílu. Na konci kapitol jsou připojeny kontrolní otázky.\n\n"}
{"id": "351524", "url": "https://cs.wikipedia.org/wiki?curid=351524", "title": "Šance (rozhledna)", "text": "Šance (rozhledna)\n\nRozhledna Šance se nachází na severozápadním okraji Jakubčovic, části města Hradec nad Moravicí. Rozhledna byla pro veřejnost slavnostně otevřena 29. dubna 2005 při příležitosti 60. výročí osvobození Jakubčovic Rudou armádou na konci druhé světové války. Rozhledna byla pojmenována podle nedaleko ležící obranné šance z 80. let 18. století.\n\n\n"}
{"id": "351531", "url": "https://cs.wikipedia.org/wiki?curid=351531", "title": "Plavání na olympijských hrách 2008 – muži – 50 m volný způsob", "text": "Plavání na olympijských hrách 2008 – muži – 50 m volný způsob\n\nMuži absolvovali 50 metrů volným způsobem v Beijing National Aquatics Center. Nejprve 14. srpna ve 13 rozplavbách, když olympijský rekord ruského plavce Alexandra Popova překonal v 11. rozplavbě Brazilec César Cielo posléze ho překonal v následující rozplavbě Francouz Amaury Leveaux. 15. srpna se uskutečnily dvě semifinálové rozplavby a hned v té první znovu Brazilec César Cielo posunul hodnotu olympijského rekordu na 21.34. Ve finálovém kole s brazilský sportovec snažil překonat hodnotu světového rekordu, ale zaostal za ním o dvě setiny sekundy, přesto znovu posunul hranici rekordu olympijského na 21.30.\n\n<div style=\"float:left;text-align:left;padding-right:5px\">\n"}
{"id": "351536", "url": "https://cs.wikipedia.org/wiki?curid=351536", "title": "Habsburská monarchie (rozcestník)", "text": "Habsburská monarchie (rozcestník)\n\nHabsburská monarchie nebo habsburská říše může označovat více historických státních útvarů, kterým vládla habsburská či habsbursko-lotrinská dynastie:\n\n\n"}
{"id": "351545", "url": "https://cs.wikipedia.org/wiki?curid=351545", "title": "Frederik Ruysch", "text": "Frederik Ruysch\n\nFrederik Ruysch (23. března 1638 Haag - 22. února 1731 Amsterdam) byl nizozemský anatom a botanik. Jeho dcerou byla malířka Rachel Ruyschová.\n\nRuysch studoval medicínu na univerzitě v Leidenu u Horneho (1621–1670), Sylvia, a Schuyla (1619–1669). Roku 1664 se stal doktorem medicíny.\n\nOd roku 1685 působil jako profesor botaniky na \"Athenaeum Illustre\" v Amsterdamu a ředitel botanické zahrady.\n\nNikolaus Joseph von Jacquin po něm pojmenoval rostlinný druh \"Ruyschia\" z čeledi Marcgraviaceae.\n\n"}
{"id": "351578", "url": "https://cs.wikipedia.org/wiki?curid=351578", "title": "Karel VI. Schwarzenberg", "text": "Karel VI. Schwarzenberg\n\nKarel VI. Schwarzenberg, německy \"Karl Friedrich Maria Joseph Johann von Nepomuk Cyrill Method Fürst zu Schwarzenberg\" (5. července 1911 Čimelice – 9. dubna 1986 Vídeň) byl český spisovatel, heraldik a kníže z orlické větve rodu Schwarzenbergů. Za druhé světové války bojoval proti nacismu a po nástupu komunistického režimu v únoru 1948 odešel z republiky do exilu.\n\nČeský politik Karel Schwarzenberg je jeho syn.\n\nSpisovatelské a publicistické činnosti se věnoval již před válkou, ale až v exilu rozvinul svoji práci naplno. Psal především česky, ale také německy a anglicky. Část jeho práce však dodnes zůstává v rukopisech. V mládí psal též pod pseudonymy \"Bojna\" či \"Středa\". Politicky smýšlel konzervativně, podle slov svého syna byl royalista a také sympatizoval se zelenou politikou, kterou považoval za principiálně konzervativní téma.\n\nNarodil se 5. července 1911 v Čimelicích jako \"Karel Bedřich Maria Josef Jan Nepomucký Cyril Metoděj kníže ze Schwarzenbergu\", první syn Karla V. (26. února 1886, Praha – 6. září 1914, Vukovar) z orlické sekundogenitury Schwarzenbergů a Eleonory roz. hraběnky Clam-Gallasové (4. listopad 1887 Frýdlant – 31. květen 1967 Vídeň), vnučky Eduarda Clam-Gallase. Již ve třech letech o svého otce přišel, když Karel V. zemřel na úplavici jako nadporučík hulánů rakousko-uherské armády u Vukovaru na srbské frontě první světové války. Jeho matka se později znovu provdala za Zdenko Radslava Kinského z hraběcího rodu Kinských. Ještě jako dítě se tedy stal šestým knížetem sekundogenitury, ovšem v roce 1918 bylo v Československu šlechtictví s tituly oficiálně zrušeno.\n\nMaturoval roku 1929 na pražském Akademickém gymnáziu. Dále studoval v Praze nejprve lesnictví na pražské technice a potom historii a heraldiku u  prof. Josefa Pekaře.\n\nRoku 1933 se Karel VI. ujal správy rodového majetku a v roce 1934 si vzal za manželku Antonii Leontinu z Fürstenbergu. Manželé měli čtyři potomky – Marii Eleonoru, Karla Jana Nepomuka, Bedřicha a Annu M. Karolinu.\n\nVe 30. letech se zapojil do činnosti Hnutí za nové Československo (známé též jako \"Vlajka\"). Prvorepubliková Vlajka byla hnutí československého nacionalismu a fašismu, vymezující se proti kapitalismu, marxismu a německému nacismu. Vystupovala i proti Židům, i když převážně umírněněji než nacisté. Po roce 1938 nastupující pronacistická garnitura Vlajky Schwarzenberga v době Mnichovské krize a bez jeho vědomí navrhla za svého kandidáta na novou hlavu státu. Schwarzenberg se od tohoto návrhu distancoval a Vlajku opustil.\n\nV době narůstající sudetoněmecké krize, která později vyústila v mnichovskou dohodu, zformuloval text první z Deklarací české šlechty v letech 1938 a 1939 – \"Prohlášení příslušníků historické šlechty\", které v září 1938 prezidentu Edvardu Benešovi předala skupina 12 představitelů šlechtických rodů, vedená Karlovým nevlastním otcem Zdenko Radslavem Kinským. Šlechtici se v prohlášení postavili za nedotknutelnost historických hranic českého státu a vyjádřili věrnost starých českých rodů Československé republice v době jejího ohrožení. Karel Schwarzenberg byl také účastníkem druhé šlechtické deklarace v lednu 1939.\n\nPo obsazení zbytku Československa nacistickým Německem v březnu 1939 se Karel VI. odmítl stát říšským občanem a dále se hlásil k české národnosti. Doložil to v září 1939 svým podpisem třetí šlechtické deklarace, \"Národnostního prohlášení české šlechty\", jehož hlavním autorem byl jeho bratr František Schwarzenberg. Prohlášení podepsalo navzdory nátlaku nacistů přes 80 českých šlechticů. Karel VI. proto patřil mezi šlechtice, na jejichž majetek zastupující říšský protektor Reinhard Heydrich uvalil nucenou správu. \n\nKarel VI. a jeho rodina byli přinuceni odejít ze svého sídla na hradě Orlík do malého zámku v Čimelicích, kde se věnoval psaní historických prací. V dubnu 1945 se na jeho popud vytvořil čimelický ilegální obecní národní výbor, který se připravoval na protiněmecké povstání. Karel VI. a jeho nevlastní bratr Norbert Kinský se následně účastnili květnového povstání v Čimelicích. Karel VI. se například podílel na odzbrojení maďarských vojáků ubytovaných v hostinci Na Knížecí. Během povstání se Karel VI. zranil při nehodě na motocyklu. Při jednání o kapitulaci jednotek SS, vedených generálem von Pücklerem, ho zastupoval jeho nevlastní bratr Norbert Kinský.\n\nDne 4. června 1945 byl zvolen předsedou Revolučního národního výboru v Čimelicích. Vedl ho téměř rok. Po válce sice opět právoplatně převzal kontrolu nad veškerým svým majetkem, ale již v roce 1948 byl majetek orlické větve Schwarzenbergů zcela zabaven novým komunistickým režimem Československa.\n\nV prosinci 1948, již delší dobu po komunistickém převratu, se Karel VI. a jeho manželka Antonie Schwarzenbergová s těžkým srdcem rozhodli pro odchod do rakouského exilu. Po vydání zvláštního zákona kvůli konfiskaci majetku rodu Schwarzenbergů..\n\nV Rakousku se Karel VI. věnoval převážně správě schwarzenberského archivu na zámku Obermurau v obci Murau ve Štýrsku, nicméně značnou pozornost nadále věnoval také českým dějinám. Byl českým velkopřevorem Řádu svatého Lazara od založení Českého velkopřevorství roku 1937 (duchovním převorem je nyní František Lobkowicz, bratr bývalého poslance za TOP 09 Jaroslava Lobkowicze). V emigraci oživil činnost českého velkopřevorství Maltézského řádu, jehož majetek na území Československa byl zestátněn.\n\nKarel VI. zemřel 9. dubna 1986 ve Vídni, aniž se dočkal Sametové revoluce roku 1989 a kýžené možnosti trvalého návratu do vlasti.\n\nKarel VI. se oženil 30. června 1934 v kostele sv. Mikuláše na Malé Straně v Praze s princeznou Antonií Leontinou z Fürstenbergu (12. leden 1905, Brusel – 24. prosinec 1988, Vídeň), dcerou Karla Emila z Fürstenbergu (16. únor 1867, Praha – 21. únor 1945, Strobl am Wolfgangsee) a jeho manželky (sňatek 23. červenec 1902, Keszthely) Márii Festetics de Tolna (24. květen 1881 – 2. březen 1953). Narodily se jim 4 děti (2 synové a 2 dcery): \n\n\n\n\n"}
