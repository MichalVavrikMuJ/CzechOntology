{"id": "224889", "url": "https://cs.wikipedia.org/wiki?curid=224889", "title": "Dobrošov (dělostřelecká tvrz)", "text": "Dobrošov (dělostřelecká tvrz)\n\nDělostřelecká tvrz Dobrošov je tvrz, která byla budována v rámci československého opevnění budovaného v třicátých letech, mimo jiné důsledku zvolení Adolfa Hitlera kancléřem v Německu. Patřila mezi páteř obrany československého opevnění na severní hranici Československa. Byla situována u stejnojmenné vsi Dobrošov, která leží mezi Náchodem a Českou Čermnou, západně od kóty 622 Dobrošov. Od roku 1968 je v pevnosti expozice československého opevnění. Tvrz nebyla dokončena. Její stavba byla zahájena v září 1937. V plánu bylo postavit dva pěchotní sruby, dva dělostřelecké sruby, jednu dělostřeleckou otočnou věž, minometnou otočnou věž a vchodový objekt.\n\nDěla měla postřelovat celé náchodské údolí, podporovat izolované pěchotní sruby ve svazích nad Bělovsí. Dostřel hlavních zbraní sahal za Hronov, kde se jejich palba překrývala s palbou tvrze Jírová hora. Na druhou stranu bylo zajištěno stejné krytí prostoru s tvrzí Skutina.\n\nProjektantem tvrze byl zvolen škpt. žen. Ing. František Zavadil. Stavbyvedoucí Vlastimil Zeithamml měl pod sebou přidělených 30 úředníků a 960 dělníků.\n\nVe výběrovém řízení se o zakázku na tvrz ucházely firmy Kapsa a Müller, Záruba-Pfeffermann, Kruliš, Skorovský, Pažout, Lanna, Velfík. Zvítězila firma Kapsa a Müller, které mělo být za zrealizování tvrze proplaceno 33 557 057,80 Kčs. Lhůta pro dokončení stavby byla určena na 24 měsíců. Stavba byla započata 13. září 1937 a po dokončení by se skládala ze dvou pěchotních srubů (N-D-S 72 Můstek a N-D-S 73 Jeřáb), dvou dělostřeleckých srubů (N-D-S 75 Zelený a N-D-S 76 Amerika), dělostřelecké otočné věže (N-D-S 74 Maliňák), minometné otočné věže (N-D-S 77 Kaplička) a vchodového objektu (N-D-S 77a Portál).\n\nCelkově byly postaveny tři objekty − N-D-S 72, 73 a 75, vyrubány podzemní sály skladů a ubikací a chodby o celkové délce 1750 m. Celé podzemí bylo téměř z poloviny vybetonováno. Byly vyhloubeny šachty do všech podzemních místností pod všemi objekty a byla vyražena odvodňovací štola.\n\nV žádném z postavených objektů nebyly osazeny zvony ani nebyl proveden zához kamennou rovnaninou. V září 1938 byl schopen bojů pouze jediný objekt a to srub N-D-S 73, který měl v době mobilizace přidělenou posádku. Vchodový objekt měl být na podzemí napojen svážnicí, avšak do osudného Mnichova nebyl postaven a tak se do podzemí tvrze vstupovalo provizorní mřížovou brankou zřízenou v ústí štoly.\n\nV období okupace byl srub postřelován při zkouškách německých zbraní. Nejvíce poničen byl pěchotní srub N-D-S 72, na kterém byla zkoušena nová německá střela Röchling. Jedna střela je ještě nyní zavrtána do železobetonové stěny srubu.\n\nDo dnešních dnů jsou v okolním terénu patrny stopy po zavalených staveništích ostatních objektů, zvláště N-D-S 76 a N-D-S 74. Podzemí tvrze je na několika místech zavaleno a není průchodné. Provizorní vchod do tvrze je zasypán a pouhých 400 metrů podzemí je přístupných.\n\nV roce 1979 byl na tvrzi natáčen maďarský sci-fi film Pevnost (Az eröd).\n\nNyní jsou v dělostřelecké tvrzi provozovány prohlídkové trasy, které vedou z dělostřeleckého srubu N-D-S 75, přes muniční sklad M2 srubu Zelený na křižovatku hlavní galerií, dodatečně vyztuženou chodbou hlavní galerie, kasárenskými sály, ošetřovnou a končí na srubu N-D-S 72. Ve dnech státních svátků je přístupný i druhý pěchotní srub N-D-S 73.\n\nPěchotní srub o kubatuře 3100 m betonu byl umístěn projektanty na nejvyšší terénní bod tvrze o nadmořské výšce 619 metrů. Místo bylo velmi dobré na pozorování a tak se počítalo s osazením pozorovacího zvonu, odkud měly být dodávány informace pro minometnou otočnou věž. Objekt disponoval dalšími dvěma zvony, ve kterých měly být uloženy lehké kulomety. Pro pancéřovou kopuli bylo určeno dvojče těžkých kulometů. Ve střílnách pod betonem měly být dva protitankové kanóny ráže 47 mm umístěny ve společné lafetě s těžkým kulometem a v další střílně dvojče těžkých kulometů. Betonáž objektu proběhla ve dnech 25. až 31. července 1938. Svůj název „Můstek“ získal podle nedalekého dřevěného lyžařského můstku. Za mobilizace neměl tento srub stálou osádku, z důvodu celkového nedokončení. Kromě vnitřních stavebních úprav nebyl dokončen ani zához.\n\nTento pěchotní srub o kubatuře 3808 m byl betonován ve dnech 24. června až 2. července 1938. Z objektu byl dobrý výhled do údolí Metuje, tak se počítalo s osazením dělostřeleckého pozorovacího zvonu, který by řídil palbu z dělostřelecké baterie umístěné v objektu N-S 75. Objekt měl ještě další dva zvony, které měly být vyzbrojeny lehkými kulomety. V kopuli mělo být umístěno dvojče těžkých kulometů. Objekt měl být vyzbrojen ještě ve střeleckých místnostech dvěma protitankovými kanóny ráže 47 mm a jedním dvojčetem těžkých kulometů. Za mobilizace srub neměl stálou osádku, protože nebyl dostatečně připraven. Srub neměl osazeny pancéřové zvony, vojáci spali na provizorních slamnících, pitná voda musela být donášena z jímky umístěné na počátku odvodňovací štoly v podzemí. Po Mnichovu zůstala část osádky ve srubu jako strážní oddíl. Člen tohoto strážního oddílu, svobodník Zicháček, nakreslil na stěnu ubikace několik kreseb, které se vyjadřují k okupaci pohraničí a Mnichovské dohodě. Kresby doplňuje nedokončený seznam osádky objektu. Za okupace byla němci vytržena střílna pro kanón na levé straně objektu, nyní je nahrazena maketou. Němci si také tento srub vybrali pro natočení propagandistického dokumentu o dobývání Maginotovy linie. Stěny dosud nesou stopy po ostřelování kulometem.\n\nObjekt N-S 74 určený pro dělostřeleckou otočnou a výsuvnou věž měl být postaven na kótě 604. Z tohoto místa bylo možné vést palbu do údolí řeky Metuje, na hřeben mezi Babí a Slavíkovem a také do prostoru Jeleniów a Kudowa-Zdrój. Celý objekt by po dokončení byl zapuštěný do terénu, nad který by vyčnívala pouze vrchní část a dva malé ventilační zvony. Staveniště objektu je dnes zarostlé porostem, ale je dobře patrný výkop pro objekt.\n\nTento dělostřelecký srub měl být největším objektem z celé tvrze, svůj název „Zelený“ dostal podle příjmení původního majitele pozemku na kterém byl postaven. Betonáž se prováděla ve dvou intervalech a to od 3. do 7. září 1938 a druhý až za všeobecné mobilizace ve dnech 20. až 28. září 1938. Při betonáží bylo celkově spotřebováno 5520 m betonu. Hlavní výzbroj objektu spočívala ve třech střílnách pro 10cm houfnice vz. 38, které měly svými zbraněmi mířit do údolí řeky Metuje, kde byly důležité komunikace. V nynější době jsou otvory po vytržených střílnách zaslepeny plechovými deskami. Bohužel do tvrze se žádná z těchto zbraní nedostala. Dále ve stropě sruby měly být osazeny dva pancéřové zvony se střílnami pro lehké kulomety. Třetí lehký kulomet měl být umístěn ve střílně postřelující ochranný příkop před střílnami. Jak houfnice tak zvony nebyly dodány. Objekt je rozdělen na dvě patra, přičemž v horním (bojovém) jsou kasematy pro houfnice, vstupní chodbička, chodbičky do zvonů a nouzový východ z objektu. V dolním (týlovém) patře je filtrovna, sociální zařízení, ubikace části mužstva, velitelské stanoviště a místnosti, do kterých padaly vystřílené nábojnice. Obě patra a podzemí jsou spojeny schodištěm a šachtou pro dva nákladní výtahy.\n\nTento dělostřelecký srub měl být postaven na svahu nad osadou Amerika, podle které mu také bylo přiděleno jméno. Podle původních plánů měl být objekt vyzbrojen třemi 8cm kanóny, ale z důvodu nevyhovujících zkoušek a snahy o jednotnou výzbroj byly nahrazeny 10cm houfnicemi vz. 38. Kanóny by byly namířeny směrem na Borovou, Rzy a tvrz Skutina. Obranu bezprostředního prostoru tvrze měly zajišťovat dva lehké kulomety osazené v pancéřových zvonech. Objekt se shoduje se srubem N-S 75 avšak je zrcadlově obrácen. Osádku mělo tvořit 86 mužů. Srub se nepodařilo do mobilizace postavit. Byla vyhloubena šachta do podzemí, proveden výkop objektu a vybetonována základová skořápka. Po Mnichovu byla šachta zasypána, postupem času zmizlo i celé staveniště.\n\nJediný objekt, který vůbec nebyl zadán ke stavbě je minometný srub N-D-S 77. Jeho výzbrojí měl dominovat dvojice 12cm minometů, které měly střílet z mohutné pancéřové kopule osazení ve stropě objektu. Minomety by mohly postřelovat nepřehledné údolí v okolí tvrze. Další zvon, který by byl na objekt osazen, by třímal lehký kulomet k obraně nejbližšího okolí.\n\nPro vstup do podzemí tvrze měl sloužit tento vchodový objekt. Postaven měl být ve svahu pod silnicí Náchod − Nový Hrádek. Ochranu příjezdové cesty měly chránit dva 4cm kanóny vz. 36 společně s těžkým kulometem v lafetě. Uvnitř objektu mělo být velké překladiště pro nákladní automobily. Dopravovaný materiál by tu byl překládán na vozíky podzemní úzkokolejné dráhy o rozchodu 600 mm. Pohyb vozíků by zajišťovali vojáci, kteří by je tlačili. Koleje měly vést k hlavní chodbě a v odbočkách pod objekty s dělostřeleckou výzbrojí. Z překladišť u hlavní chodby by se k výtahům pěchotních srubů dopravovala munice na vozíčcích s gumovými kolečky odbočkami bez kolejí. Kromě vjezdu pro automobily měl mít vchodový srub také malý vchod pro pěší. Ve stropě objektu se počítalo se dvěma pancéřovými zvony pro lehký kulomet. Stavba objektu měla být zahájena na jaře 1939. Po ukončení opevňovacích prací na podzim 1938 byla vyražená vstupní chodba provizorně vybetonována v menším profilu, aby se zabezpečil přístup do nitra rozestavěné tvrze, a vnější ústí bylo opatřeno mřížovou brankou. V pozdějších letech ale byl tento provizorní vstup zavezen zeminou, takže dnes není zvenku téměř patrný.\n\n\n"}
{"id": "224890", "url": "https://cs.wikipedia.org/wiki?curid=224890", "title": "Bolemír", "text": "Bolemír\n\nBolemír je mužské křestní jméno slovanského původu. Vykládá se jako „více míru, mírového uspořádání“ (v ruštině znamená předpona \"bole-\" „více“).\n\nPodle českého kalendáře má svátek 6. září.\n\n\n"}
{"id": "224894", "url": "https://cs.wikipedia.org/wiki?curid=224894", "title": "Borislav", "text": "Borislav\n\nBorislav je mužské křestní jméno slovanského původu. Vykládá se jako „bojuj za slávu“ nebo „bojem slavný“. Další variantou jména je Bořislav.\n\nPodle staršího kalendáře má svátek 10. května.\n\n\n"}
{"id": "224895", "url": "https://cs.wikipedia.org/wiki?curid=224895", "title": "Friedrich von Sonnenburg", "text": "Friedrich von Sonnenburg\n\nFriedrich von Sonnenburg byl středověký potulný básník pocházející z okolí kláštera Sonnenburg v Pustertalu u Brixenu v jižním Tyrolsku. Během let cca 1250 až 1275 vytvořil přes 70 básní s nejrůznější tematikou. Dvě z nich se týkají českého prostředí a českých králů. V jedné z nich je český král oslavován a svou štědrostí a bohatstvím přirovnáván k Saladinovi. V druhé básník jako očitý svědek popisuje uherské tažení Přemysla Otakara II. v roce 1271.\n\n\"\"Kde sedm týdnů český králs královskou slávou bojoval,kde dobře dvacet pevnostívzal - v zemi uherské - já s ním byl všady.Přes Dunaj most vzdor Uhrům postavil,ten dlouhý tisíc loktů byl,řek osm potom přemostí - a Bratislavy dobude pak útokem bez vady.Altenburg zřel jsem obléhatze všech stran, na vodě a na souši,Miesenburg nemoha vzdorovat- věže i valy mu rozmetal - se sotva bránit pokouší,a Huny od té chvíle-bylo jich třicet tisíc snad -on začal do Rábnice hnát(jich mnoho utonulo) daleko na tři míle.\"\"\n"}
{"id": "224896", "url": "https://cs.wikipedia.org/wiki?curid=224896", "title": "Božidar", "text": "Božidar\n\nBožidar je mužské křestní jméno slovanského původu. Je to obdoba řeckého jména Teodor, někdy se však odvozuje od jména Mattijah, od kterého je odvozeno např. jméno Matěj. Vykládá se jako „dar boží, bohem dán“.\n\nPodle českého kalendáře má svátek 9. listopadu.\n\n\n"}
{"id": "224898", "url": "https://cs.wikipedia.org/wiki?curid=224898", "title": "Chiasmus", "text": "Chiasmus\n\nChiasmus (podle tvaru řeckého písmene chí – χ) je syntaktický paralelismus dvou textových celků, z nichž jeden má právě opačný slovosled nebo sled témat či motivů než druhý, např.: AB:BA.\n\nVýraz se nejčastěji užívá v oblasti literární teorie, či rétoriky, ale také ve filosofii (v knize \"Viditelné&neviditelné\" Maurice Merleau-Pontyho). Výraz pochází z řeckého chí, písmena ve tvaru X; obecně se používá ve smyslu křížení; v literárním stylu a rétorice se jím označuje prostředek postavení slov křížem.\n\nChiastickou strukturu má Tóra, Starý zákon, Hérakleitovy výroky či Miltonův \"Ztracený ráj\". Princip je jednoduše popsatelný jako následnost ABBA. Příkladem může být Byronův bonmot \"Pleasure’s sin and sometimes sin’s a pleasure\".\n\n"}
{"id": "224899", "url": "https://cs.wikipedia.org/wiki?curid=224899", "title": "Cena prince Jindřicha", "text": "Cena prince Jindřicha\n\nCena prince Jindřicha (německy Prinz-Heinrich-Fahrt) byl automobilový závod pojmenovaný po pruském princi Jindřichovi (1862–1929), který se konal každoročně od roku 1908 až 1911 a společně s Kaiserpreis byl předchůdcem Grand Prix Německa.\n\nJindřich, bratr císaře Viléma II., který pořádal automobilovou Kaiserpreis (i v jiných sportech) v roce 1907, byl automobilový nadšenec závodník a vynálezce. Závod, jehož pořadatelem by oficiálně \"Kaiserliche Automobil-Club\" (\"KAC\") měl být konkurencí soutěže, pořádané jeho bratrem.\n\nZávodu se mohly zúčastnit pouze sériově vyráběné čtyřmístné cestovní vozy, maximálně mohly vézt tři osoby týmu. Závodní vozy byly zakázány. Čtvrtým mužem byl v každém voze a po celý závod kontrolní komisař. Vítězovou trofejí byl model automobilu zhotovený z 13,5 kilogramů stříbra. Vítězi ročníků byli: 1908 Fritz Erle, 1909 Wilhelm Opel a 1910 Ferdinand Porsche. Protože nikdo ročník nevyhrál dvakrát, o celkovém vítězi ceny musel rozhodnout los. Celkovým vítězem Ceny prince Jindřicha se tak po losování v roce 1910 stal Ferdinand Porsche.\n\nAčkoliv většinou se soutěže účastnily jen velké a silné vozy, v roce 1909 trasu dlouhou více než 1800 kilometrů bez poruchy projely i tři malé vozy firmy NSU.\n\nPoslední ročník, konaný v roce 1911, se jel jako turistická okružní jízda.\n\nZávod se konal od 9. do 17. července 1908 na trase Berlín – Štětín – Kiel – Hamburk – Hannover – Kolín nad Rýnem – Trevír – Frankfurt nad Mohanem (2200 km). Na startu bylo 129 vozů.\n\nSoučástí byl rychlostní úsek u Itzehoe s délkou přes 9 km a závod do vrchu o délce více než 6 km u obce Bacharach am Rhein. Vítězem obou byl Erle (rovina 4 min a 24 sekund, úsek do vrchu 4 min. 27 s.), druhý v obou případech dojel Pöge (rovina 4 min. 42 s., do vrchu 5 min. 15 s.)\n\nCelkovým vítězem se stal Erle na voze Benz, druhý byl Pöge s vozem Mercedes.\n\nDruhý závod se konal od 10. do 18. června 1909 na trase Berlín – Vratislav – Tatrafüred – Budapešť – Vídeň – Salzburg – Mnichov (1857 km). Startovalo 108 vozů.\n\nSoučástí byl více než 6 km dlouhý rychlostní úsek u obce Guben–Krossen, druhý v rozsáhlé lesnaté oblasti \"Forstenrieder Park\" u Mnichova o délce 5,5 km. Vítězem na prvním úseku byl komerční rada Wilhelm Opel (3 min. 39 sek.), druhý byl hrabě Alexander Kolowrat s vozem Laurin & Klement (3 min. 10 s.)\n\nCelkovým vítězem byl Wilhelm Opel s vozem Opel, druhý byl Pöge na voze Mercedes.\n\nOd 2. do 8. června 1910 se konala jízda dlouhá 1944,6 kilometrů.\n\nV tomto ročníku vyhrál Ferdinand Porsche na voze Austro-Daimler, další dva vozy této značky obsadily místa za ním.\n\nProtože se v roce 1910 při vážné nehodě u francouzského města Colmar těžce zranil jezdec Franz Heines, princ Jindřich nechtěl ročník 1911 pořádat jako závod a tak se tento ročník jel jako turistická okružní jízda.\n\n"}
{"id": "224900", "url": "https://cs.wikipedia.org/wiki?curid=224900", "title": "Pád do Maelströmu", "text": "Pád do Maelströmu\n\nPád do Maelströmu nebo též Sestup do Maelströmu, Sestup do Maelstromu (v angličtině \"A Descent into the Maelström\") je povídka Edgara Allana Poa, v níž využil své znalosti přírodních věd. Příběh se odehrává u břehů Norska a má dva vypravěče. Prvním z nich je návštěvník nebezpečných útesů, po nichž ho provádí muž, který mu vypráví, co zažil v jejich těsné blízkosti - na moři, kde se vyskytuje vír Malstróm (Moskoeström). Vypravěč použije své rozumové schopnosti k přežití. Příběh je považován za jeden z autorových prvních se sci-fi námětem. \n\nÚvod povídky nese jistou podobnost s dílem Samuela Taylora Coleridgeho \"The Rime of the Ancient Mariner\" (1798). V obou starý muž vypráví příběh o ztroskotání a přežití. \n\nNeznámý muž sleduje v doprovodu starého námořníka nebezpečný mořský vír Maelström, o němž nikdo nedokáže s přesností říci jak a proč vzniká, ale muži společně proberou nejrůznější hypotézy i domněnky a námořník poví vše, co za svůj život o proudu vypozoroval. Muž s úžasem a strachem sleduje vír a běsnící moře a pak poslouchá příběh svého průvodce:\n\nByli tři bratři – námořníci, kteří se živili lovem v nebezpečných oblastech, kam se nikdo jiný neodvážil, ale zato tu byly ty nejlepší a nejdražší ryby. Dokonale znali moře, dokázali předvídat, kdy je bezpečné se vydat po moři k nebezpečným proudům a útesům i kdy nastane bezpečná čtvrthodina a s ní správný vítr k přeplutí místa, které bylo v každou jinou dobu smrtelnou vodní propastí. Jednou je však překvapí nikým nečekaná bouře a to přímo hurikán, který znemožní jakékoli ovládání lodi a žene ji přímo do víru Maelströmu.\n\nPrvní bratr zemře ještě před tím, než loď vír pohltí, protože bouře utrhne stěžeň, k němuž se připoutá. Druzí dva bratři se za všech sil drží na lodi a sledují jak se mění sklon vodní stěny, jak jsou jiné věci, které do víru připluly, postupně pohlcovány.\n\nVypravěč vzpomíná na své podivné pocity a záchvěvy hrůzy i na to, jak si všimne, že kulaté věci oválného tvaru se do víru propadají později (později mu vysvětlí učitel, že jde o běžný fyzikální jev) a tak se připoutá k soudku. Děsem mu zbělaly vlasy a ochably svaly, z moře jej naprosto vysíleného vytáhnou známí námořníci, kteří jej však takto zničeného ani nepoznají a jeho příběhu nevěří.\n\n\nČesky či slovensky vyšla povídka v následujících sbírkách nebo antologiích:\n\nPod názvem Pád do Maelströmu:\n\nPod názvem Sestup do Maelströmu:\n\nPod názvem Sestup do Maelstromu:\n\nPod názvem Zostup do Maelströmu:\n\n"}
{"id": "224907", "url": "https://cs.wikipedia.org/wiki?curid=224907", "title": "Marcel Gecov", "text": "Marcel Gecov\n\nMarcel Gecov (* 1. ledna 1988, Praha) je bývalý český fotbalový záložník či obránce. Mimo Česko působil na klubové úrovni v Anglii, Belgii, Rumunsku a Polsku. Na kontě má jeden start v dresu českého reprezentačního A-týmu (v roce 2011).\n\nNyní je podnikatelem, založil ateliér Delicode zabývající se architekturou a designem nábytku.\n\nSvoji fotbalovou kariéru začal ve Slavii, kde prošel všemi mládežnickými kategoriemi. Před ročníkem 2005/06 se propracoval do prvního mužstva. Za tým během svého působení neodehrál žádný ligový zápas.\n\nNa jaře 2007 byl zapůjčen do Kladna na hostování, kde poprvé okusil nejvyšší soutěž. V klubu strávil i podzimní část sezony 2007/2008. Celkem za klub vsítil jednu branku v 17 střetnutích.\n\nV lednu 2008 přestoupil do Slovanu Liberec, kde podepsal 3½-roční kontrakt. V týmu se stal oporou. Dohromady odehrál 62 utkání, ve kterých vstřelil 2 góly.\n\nV létě 2011 se upsal anglickému Fulhamu, jenž si ho vyhlédl z českého výběru na ME hráčů do 21 let v Dánsku, na kterém patřil Gecov do základní sestavy týmu. Za Fulham odehrál Gecov jen 2 ligové zápasy, gól nevstřelil.\n\n23. července 2012 přestoupil za nespecifikovanou částku do belgického klubu KAA Gent. V týmu ale nedostával prostor a dohodl se na ukončení spolupráce. V 7 střetnutích síť nerozvlnil.\n\n28. prosince 2012 přestoupil do SK Slavia Praha. V mužstvu, do kterého se vrátil po pěti letech, podepsal 2,5letý kontrakt. Nastoupil v prvním zápase jarní části sezóny 2012/13 24. února 2013 proti domácí Sigmě Olomouc a ve své premiéře vstřelil hned v 8. minutě úvodní gól zápasu. Olomouc ale brzy výsledek otočila a zvítězila 2:1. 13. října 2014 byl přeřazen do konce podzimu do juniorky Slavie. V zimním přestupovém období ročníku 2014/15 klub oznámil, že s hráčem do prvního týmu nepočítá. V lednu 2015 se vedení týmu dohodlo s fotbalistou na předčasném konci smlouvy. Odehrál celkem 43 utkání a 3x rozvlnil síť.\n\nJeště v lednu 2015 odešel do rumunského týmu FC Rapid București, kde podepsal půlroční smlouvu a sešel se zde s krajany Tomášem Joslem, Pavlem Čmovšem a Milošem Buchtou. Při své premiéře v rumunské nejvyšší lize 22. února 2015 proti městskému rivalovi a vedoucímu týmu tabulky FC Steaua București se stal mužem utkání, vstřelil vítězný gól (výhra 1:0). Po skončení ročníku 2014/15 klub sestoupil do 2. ligy. Celkem za tým nastoupil k 17 zápasům, ve kterých vstřelil 3 góly.\n\nPřed ročníkem 2015/16 měl nabídku od tehdejšího bulharského mistra PFK Ludogorec Razgrad, ale nakonec se dohodl na dvouletém kontraktu s polským týmem Śląsk Wrocław. S týmem bojoval v sezoně 2015/16 o záchranu, která se zdařila. Po roce v mužstvu předčasně skončil. Za tým odehrál celkem 23 utkání, ve kterých se gólově neprosadil.\n\nMarcel Gecov nastupoval za různé mládežnické výběry České republiky.\nBilance:\n\nByl součástí mládežnického reprezentačního týmu ČR do 20 let, který na Mistrovství světa hráčů do 20 let 2007 konaném v Kanadě získal stříbrné medaile, když ve finále podlehl Argentině 1:2.\n\nV těžké základní skupině B Mistrovství Evropy hráčů do 21 let v roce 2011 konaném v Dánsku se česká reprezentace střetla postupně s celky Ukrajiny (výhra 2:1), Španělska (prohra 0:2) a Anglie (výhra 2:1), do semifinále postupovaly první dva týmy ze skupin. Marcel Gecov patřil na turnaji do základní sestavy trenéra Jakuba Dovalila, v základní skupině odehrál plný počet minut.\n\nSemifinále 22. června proti Švýcarsku ČR prohrála po prodloužení 0:1 a stejným výsledkem (avšak v normální hrací době) podlehla 25. června v souboji o 3. místo Bělorusku. Gecov nastoupil v obou zápasech v základní sestavě a hrál vždy do konce utkání.\n\n10. srpna 2011 jej trenér reprezentačního A-mužstva Michal Bílek nasadil k přátelskému utkání v Oslu proti domácímu Norsku, které ČR prohrála 0:3. Gecov odehrál první poločas. Byl to jeho jediný start v českém národním týmu.\n\nGóly Marcela Gecova v české reprezentaci do 21 let\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "224909", "url": "https://cs.wikipedia.org/wiki?curid=224909", "title": "Jiří Studík", "text": "Jiří Studík\n\nJiří Studík (* 12. září 1985) je český fotbalový obránce, který v současné době hraje za FK Baník Sokolov, kde je na hostování z SK Slavia Praha.\n\nVe Slavii s fotbalem začínal, prošel všemi mládežnickými kategoriemi a do prvního týmu se dostal v roce 2004. Dále nastupoval za první mužstvo jen sporadicky a na podzim 2006 byl zapůjčen do 1. FC Slovácko na roční hostování, aby se také mohl předvést lépe v prvoligovém světle, odehrál zde však pouze dvě utkání. Z hostování se poté vrátil zpět, znovu byl zařazen do rezervy, ale v létě 2007 byl povolán do prvního týmu Slavie. Postupně pak hostoval ještě v klubech FC Bohemians Praha, Siad Most a létě 2009 odešel na hostování do FK Baník Sokolov. Má za sebou několik startů v mládežnických reprezentacích.\n"}
{"id": "224910", "url": "https://cs.wikipedia.org/wiki?curid=224910", "title": "Luttenberger*Klug", "text": "Luttenberger*Klug\n\nLuttenberger*Klug je popové duo z Štýrska, Rakousko. Tvoří jej \"Michelle Luttenberger\" (* 12. červenec 1990) a \"Chrissi Klug\" (* 5. únor 1989). 17. května 2007 získaly cenu Amadeus Austrian Music Award v kategórii \"singl roku národní\" se singlem \"Vergiss mich\".\n\nJejich producent je Alexander Kahr, který má podepsanou smlouvu také s Christinou Stürmerovou a Nadinou Beilerovou.\n\n"}
{"id": "224911", "url": "https://cs.wikipedia.org/wiki?curid=224911", "title": "Novinářská kachna", "text": "Novinářská kachna\n\nVýrazem novinářská kachna (kalk německého \"Zeitungsente\") se označuje neověřená, senzační či skandální, často nepravdivá zpráva. \n\nSlovo kachna (\"canard\") ve významu vymyšlené novinové zprávy je doloženo ve francouzštině kolem roku 1750 a použití pochází od staršího výrazu \"prodávat kachny\" (někoho napálit).\n\nZa vznikem výrazu také údajně stojí francouzské \"Zemědělské noviny\", které roku 1775 otiskly článek \"Nový způsob chytání divokých kachen\". Kachny měly být chyceny za pomocí žaludu, uvařeného v projímadle a uvázaného na rybářský vlasec. Ten měl lovec přinést k rybníku, kde žijí kachny a předhodit jim ho. Některá z kachen nastražený žalud spolkla, ale díky projímadlu ho ihned vykálela, pak žalud spolkla druhá, opět ho vykálela a tak to pokračovalo, dokud nebylo celé hejno navlečené v řadě za sebou na vlasci jako korálky. Tento způsob lovu je samozřejmě nesmyslný, ale dostal se i do literatury. Obdobně měl totiž chytat kachny i legendární baron Prášil. \n\nNeověřené informace vydavatelé novin opatřovali latinskou zkratkou N. T. (\"Non testatur\") – neověřeno. Fonetická podoba zkratky [enté] se zvukově podobá německému \"die Ente\", česky kachna. Za rozšířením tohoto pojmu stojí zřejmě i slovní hříčka se zkratkou N. T.\n\n"}
{"id": "224914", "url": "https://cs.wikipedia.org/wiki?curid=224914", "title": "Karel Zelinka", "text": "Karel Zelinka\n\nKarel Zelinka (* 17. ledna 1987) je český fotbalový záložník, který v současné době hraje 1.B třídu za TJ Mnichovice.\n\nS fotbalem začínal jako sedmiletý ve východočeském Chlumci nad Cidlinou. Zde působil sedm let a v roce 2002 přestoupil do SK Slavia Praha. V tomto působišti je dodnes, výjimkou bylo jen půlroční hostování u sousedních Bohemians Praha. Tam se ovšem do základní sestavy neprosadil a putoval tedy zpět do Slavie. Po příchodu byl zařazen do B mužstva, ve kterém hrál až do konce sezony 2006/2007. V letní přestávce byl povolán do prvoligového mužstva.\n\nProšel všemi juniorskými výběry až do \"18\" , poté se ovšem zranil a do reprezentace se už nedostal. \n"}
{"id": "224917", "url": "https://cs.wikipedia.org/wiki?curid=224917", "title": "Lukáš Vácha", "text": "Lukáš Vácha\n\nLukáš Vácha (* 13. květen 1989 Praha) je český fotbalový záložník a bývalý reprezentant, hrající za AC Sparta Praha „B“.\n\nVe Slavii s fotbalem začínal, prošel mládežnickými celky a svými výkony si vysloužil pozvánku do prvního týmu. Svůj debut si odbyl v utkání s domácími Teplicemi 27. listopadu 2006, ale strávil na hřišti pouhou minutu (Slavia vyhrála 4:2). Víc ligových startů ve slávistickém dresu nepřidal. V letním přestupovém období odešel na půlroční hostování do Jablonce. V zimě se vrátil, ale hned odešel na další hostování na sever Čech, tentokrát do Liberce, kde se zranil, a Liberec tak nemohl využít opce na jeho přestup. Na začátku roku 2009 pak prodloužil smlouvu ve Slavii do poloviny roku 2012 a vydal se na půlroční hostování do Baníku Ostrava.\n\nPřed zahájením sezóny 2009/10 odešel na roční hostování s opcí opět do Slovanu Liberec. Liberec následně přestupovou opci využil a získal tak Váchu do svých řad nastálo. V sezóně 2011/12 získal Vácha v dresu Slovanu Liberec český titul.\n\nV domácím zápase předkola play-off Evropské ligy 2012/13 23. srpna 2012 svým gólem pomohl k remíze 2:2 proti ukrajinskému týmu Dněpr Dněpropetrovsk. Vácha v 90. minutě vyrovnával stav utkání na konečných 2:2 z pokutového kopu. Odvetu 30. srpna na Ukrajině Slovan prohrál 2:4 a do skupinové fáze Evropské ligy se nekvalifikoval. Lukáš absolvoval kompletní zápas.\n\nV zimě roku 2012 o něj začal být zájem ve dvou nejlepších českých klubech posledních let – Spartě Praha a Viktorii Plzeň. Vácha se rozhodl pro Spartu, pražský klub za něj zaplatil 15 milionů Kč a přidal dva mladé hráče – Martina Frýdka a Davida Pavelku.\n\nV lednu 2013 podepsal se Spartou smlouvu do roku 2016. První ostrý start absolvoval v úvodním zápase Sparty 14. února 2013 v jarní vyřazovací části Evropské ligy 2012/13 v šestnáctifinále proti anglickému velkoklubu Chelsea FC. Dobře podporoval součinnost defenzivy s ofenzivou, Sparta však podlehla doma soupeři 0:1 gólem mladého brazilského fotbalisty Oscara. O týden později se představil v odvetě na Stamford Bridge, Sparta dlouho vedla 1:0, ale naději na prodloužení neudržela, ve druhé minutě nastaveného času inkasovala vyrovnávací gól na 1:1 z kopačky Edena Hazarda a z Evropské ligy vypadla. Sezónu 2012/13 Gambrinus ligy završil gólem z přímého kopu do sítě Dukly Praha, Sparta porazila soupeře 1. června 2013 v posledním 30. kole 3:0, ale získat titul se jí nepodařilo.\n\nV prvním utkání druhého předkola Evropské ligy 2013/14 18. července 2013 proti hostujícímu švédskému celku BK Häcken přihrál za stavu 2:0 soupeři do brejku, který ho bleskově využil. Sparta ztratila jistotu a utkání skončilo remízou 2:2. V ligovém derby 28. září 2013 proti Slavii Praha vstřelil první gól utkání z přímého kopu (výhra Sparty 2:0). V sezóně 2013/14 slavil se Spartou Praha zisk ligového titulu již ve 27. kole 4. května 2014. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň. Vácha svůj pokus proměnil. V posledním ligovém utkání proti FC Vysočina Jihlava vstřelil úvodní gól zápasu a Sparta i díky jeho gólu porazila Jihlavu 4:1.\n\nPoté co se Sparta neprobojovala do základní skupiny Ligy mistrů UEFA, se s týmem představil v základní skupině I Evropské ligy 2014/15, kde číhali soupeři BSC Young Boys (Švýcarsko), SSC Neapol (Itálie) a ŠK Slovan Bratislava (Slovensko). Vstřelil pěkný úvodní gól v zápase 2. října 2014 proti BSC Young Boys (výhra 3:1).\n\nV nabitém kádru Sparty nedostával na začátku sezóny 2017/18 pod italským trenérem Andreou Stramaccionim mnoho příležitostí a tak začátkem září 2017 odešel na hostování do Slovanu Liberec. Jenže ani ve známém prostředí svou kariéru nerestartoval, do hry naskočil jen třikrát a naposledy se dostal do hry v desátém kole. V zimě se vrátil na Letnou a nyní hraje za juniorku AC Sparta Praha.\n\nPro sezonu 2019/20 byl Vácha přesunut do nově vznikajícího „B“ týmu, který bude působit ve 3. lize.\n\nVácha prošel většinou mládežnických reprezentací a patřil v nich k základním stavebním kamenům, což dokládá počet odehraných zápasů. V roce 2006 získal na Mistrovství Evropy do 17 let v Lucembursku stříbrnou medaili, Česko prohrálo až v penaltovém rozstřelu s Ruskem. Hrál mj. na Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem na penalty 3:4 (po prodloužení byl stav 2:2).\n\nOd jara 2009 byl v kádru české fotbalové reprezentace do 21 let. 7. září 2010 vstřelil za „reprezentační jedenadvacítku“ svůj premiérový gól v domácím utkání (hrálo se v Jablonci nad Nisou) proti celku Islandu v kvalifikaci na Mistrovství Evropy hráčů do 21 let 2011. Lukáš Vácha ve 20. minutě skóroval a zařídil tak první branku zápasu, který skončil vítězstvím domácího mužstva 3:1.\n\nV květnu 2014 jej trenér českého A-mužstva Pavel Vrba poprvé nominoval na přátelské utkání s Finskem, které se odehrálo 21. května 2014 v Helsinkách (remíza 2:2). Vácha odehrál kompletní počet minut. Ve svém druhém utkání za národní tým 3. června 2014 na Andrově stadionu v Olomouci proti Rakousku (prohra v přátelském střetnutí 1:2) dostal v průběhu zápasu kapitánskou pásku.\n\nGóly Lukáše Váchy v české reprezentaci do 21 let\n\nV červnu 2015 představil ve spolupráci s módním návrhářem Lukášem Macháčkem na pražských Vinohradech svou první kolekci oblečení s názvem LV6 (6 je jeho číslo na fotbalovém dresu).\n\nV ligovém zápase hraném 2. října 2016 remizovala Sparta na hřišti Zbrojovky Brno 3:3. Vyrovnávacímu gólu domácího Aloise Hyčky předcházel ofsajd, který však asistentka rozhodčího Lucie Ratajová mylně nesignalizovala. Tehdy zraněný Vácha na sociální síť Twitter adresoval Ratajové příspěvek \"Ke sporáku\". Podobný komentář pronesl v pozápasovém rozhovoru i sparťanský brankář Tomáš Koubek. Generální manažer Sparty Adam Kotalík je oba za trest určil ambasadory zápasu ženského týmu Sparty v Lize mistrů a hráči se měli zúčastnit několika tréninků sparťanek. Následně Váchu s Koubkem potrestala i disciplinární komise pokutou 40 tisíc korun a nařídila jim vést jeden mládežnický trénink mimo svůj klub.\n\nMěl menší hereckou roli v internetovém seriálu \"Vyšehrad\" z fotbalového prostředí.\n\n"}
{"id": "224918", "url": "https://cs.wikipedia.org/wiki?curid=224918", "title": "Ondřej Vrzal", "text": "Ondřej Vrzal\n\nOndřej Vrzal (* 1. března 1987 v Praze) je český fotbalový obránce, hráč klubu FK Dukla Praha. Nastupuje na postu levého obránce.\n\nSvoji fotbalovou kariéru začal v týmu FSC Libuš, odkud v roce 1997 v průběhu mládeže zamířil do Slavie Praha.\n\nSvými výkony si vysloužil v průběhu jarní části sezony pozvánku do prvního mužstva, když ho tehdejší trenér Karel Jarolím nominoval k zápasu 30. kola hraného 28. května 2007 pro Dynamu České Budějovice. Do utkání nezasáhl\n\nV srpnu 2007 přestoupil ze Slavie do Viktorie Plzeň. Do klubu tehdy zamířil výměnou za talentovaného obránce Pavla Čmovše, který odešel opačným směrem. Za Viktorii odehrál celkem 10 ligových střenutí, ve kterých se gólově neprosadil. Převážně působil v rezervě.\n\nV únoru 2010 odešel na hostování do klubu FK Dukla Praha. V ročníku 2010/11 s týmem postoupil do nejvyšší soutěže. V létě 2012 do Dukly přestoupil natrvalo a podepsal dvouletý kontrakt. 22. května 2013 se jedním gólem podílel na remíze 2:2 s FC Baník Ostrava. Byla to jeho druhá branka v sezóně 2012/13. Na jaře 2014 působil na hostování v Jablonci. V prosinci 2015 uzavřel s Duklou nový kontrakt do léta 2017.\n\nV zimním přestupovém období sezony 2013/14 odešel hostovat klubu Baumitu Jablonec. Po půl roce byl hostování předčasně ukončeno. V Jablonci Vrzala pronásledovaly zdravotní problémy, kvůli kterým odehrál pouze tři zápasy v lize.\n\nV únoru 2017 odešel na půl roku hostovat do mužstva Bohemians Praha 1905.\n\nAktuální k 9. únoru 2017\n\n"}
{"id": "224920", "url": "https://cs.wikipedia.org/wiki?curid=224920", "title": "Armend Nedžipi", "text": "Armend Nedžipi\n\nArmend Nedžipi, též Armend Nexhipi, (cyrilicí Арменд Неџипи, * 11. srpna 1986, Skopje) je severomakedonský fotbalový záložník. Pochází z fotbalové rodiny, jeho otec Mensur a bratr Nderim jsou taktéž profesionálními fotbalisty.\n\nJako nadějný mladík získal možnost hrát v zahraničí. Ve věku 14 let odešel do mládežnického týmu německého celku Hertha BSC Berlin a v 16 letech hrál za tým do 17 let VfL Wolfsburg.\n\nV lednu 2007 přišel na testy do českého celku SK Slavia Praha. Vedení týmu se líbil a tak jej získalo na půlroční hostování s opcí. Do prvního týmu se však neprosadil a po skončení sezony se vrátil zpět do Severní Makedonie. V červnu 2008 se objevil opět v Česku, a to na testech v 1. FK Příbram.\n\nV zimní pauze roku 2009 byl na testech u albánského týmu KS Dinamo Tirana, avšak neuspěl. S týmem Slogy se probojoval zpět do 1. makedonské ligy, kde v sezóně 2009/10 odehrál 10 utkání, poté se však klub dostal do sporu s severomakedonským fotbalovým svazem a sezónu nedohrál. Zpět do Česka přišel v lednu 2010, kdy se upsal týmu střížkovských Bohemians. Zde působil do července 2010, poté se dohodl na ukončení smlouvy.\n\nV únoru 2011 byl na testech ve finském klubu AC Oulu, 5. února nastoupil v zápase finského ligového poháru proti JJK Jyväskylä, který skončil remízou 1:1. Nedžipiho střídal na hřišti ve 38. minutě finský hráč Arttu Siira. V prosinci 2011 byl stále bez angažmá.\n\n"}
{"id": "224921", "url": "https://cs.wikipedia.org/wiki?curid=224921", "title": "Latentní obraz", "text": "Latentní obraz\n\nLatentní obraz vzniká, když je fotografický materiál vystaven působení světla (popř. v radiografii rentgenovému záření). Pouze v místech, kde byl tento materiál dostatečně exponován (osvětlen) dojde později působením vývojky ke ztmavnutí. To naznačuje, že působením světla došlo k neviditelné změně krystalů halogenidu stříbrného v exponovaných částech fotografické vrstvy filmu či papíru. V počátcích fotografie nebyla známa podstata této neviditelné změny, ale již tehdy se vžil termín latentní obraz.\n\nAktivní (světlocitlivou) složkou fotografické emulze je halogenid stříbra, nejčastěji bromid stříbrný AgBr.\n\nPředpokládá se, že fotony dopadem na krystal AgBr uvolní elektron z halového prvku (Br). Volný elektron se pohybuje krystalem a buď se znovu spojí s atomem Br, nebo se zachytí na poruše mřížky krystalu. Pokud se elektron zachytí na poruchovém místě, vznikne v tomto místě záporný náboj a začnou tam být přitahovány kladně nabité ionty stříbra, které tam vytvoří atom kovového stříbra.\n\nPřítomností takového atomu se zesílí působení poruchového místa jako pasti na elektrony a děj se opakuje\ns dalším elektronem uvolněným energií dopadajících fotonů. Tak vzniká na povrchu nebo i uvnitř krystalu částice kovového stříbra, která tvoří latentní obraz. Tento obraz není viditelný, protože částice stříbra jsou při běžné expozici příliš malé, než aby významně ovlivnily množství světla prošlé či odražené krystalem.\n\nPokud k částici stříbra může proniknout vývojka, tvoří při vyvolávání tato částice vyvolávací centrum zrna.\n\n"}
{"id": "224924", "url": "https://cs.wikipedia.org/wiki?curid=224924", "title": "Rekonstrukcionismus", "text": "Rekonstrukcionismus\n\nRekonstrukcionismus je náboženský směr, který se snaží navázat na předkřesťanská náboženství a obnovit jejich praktikování v současném světě. Dělí se na mnoho směrů, které spolu ve skutečnosti, krom základní myšlenky rekonstrukcionismu, nemusí mít nic společného, proto se o rekonstrukcionismu dá jen stěží hovořit jako o jednotném směru, ale jde spíš o souhrnné označení několika náboženských směrů, které vykazují společné (výše uvedené) znaky.\n\nU obnovovaných náboženství lze někdy pozorovat odklon od původní podoby daného náboženství (polytheismus) a v menší či větší míře se v projevují prvky pluralismu, henotheismu či monolatrie.\n\n\n\n\n\n\n\n\nV České republice je z těchto směrů rozšířen nejvíce keltský, slovanský a germánský rekonstrukcionismus. Přítomen je i kemetismus, ale na rozdíl od předchozích směrů není nikterak organizován a je záležitostí jen několika jednotlivců. Ostatní podoby rekonstrukcionismu se neobjevily nebo to zatím není známo.\n\n\n"}
{"id": "224927", "url": "https://cs.wikipedia.org/wiki?curid=224927", "title": "Otakar Štýrský", "text": "Otakar Štýrský\n\nOtakar Štýrský (\"něm.\" \"Ottokar aus der Gaal\", případně \"Otacher ouz der Geul\" nebo \"Ottokar von Steiermark\"; asi 1265 – 1318/1322) byl středověký kronikář. \n\nPocházel z rodu pánů ze Strettwegu. Byl autorem Štýrské rýmované kroniky tvořené 100 000 verši. Jedná se o první komplexní historické dílo v němčině. \n\nDíky svým konexím byl Otakar dobře informovaným pozorovatelem dějinných událostí v různých částech Svaté říše římské, včetně Českého království a jeho panovníků. Vystupuje zde Přemysl Otakar II. popisovaný jako štýrský uchvatitel a jeho protivník Rudolf I. Habsburský.\n\n"}
{"id": "224931", "url": "https://cs.wikipedia.org/wiki?curid=224931", "title": "Branimír", "text": "Branimír\n\nBranimír nebo Branimir, je mužské křestní jméno slovanského původu. Vykládá se jako „braň svět“, „braň mír“, případně „bojuj za svět“. Jeho hovorová podoba je Branko.\n\nPodle českého kalendáře má svátek 3. září.\n\n\n"}
{"id": "224933", "url": "https://cs.wikipedia.org/wiki?curid=224933", "title": "Kaiserpreis", "text": "Kaiserpreis\n\nKaiserpreis (\"Císařova cena\") byl automobilový závod konaný 14. června 1907, pojmenovaný podle pruského císaře Viléma II.. Stejně jako Cena prince Jindřicha, která se jela v letech 1908 až 1911, byla předchůdcem Grand Prix Německa.\n\nProtože v roce 1903 zvítězil v poháru Gordona Bennetta Camille Jenatzy (ač Belgičan) na voze Mercedes, na řadě v pořádání dalšího ročníku závodu bylo Německo. Vybrána byla 117 kilometrů dlouhá trať pohořím Taunus, z Oberurselu do Weilburgu a zpět. Na stejné trati jako se jel o tři roky předtím Bennettův pohár. Německo v roce 1907 uspořádalo druhý největší mezinárodní závod tohoto jména – \"Kaiserpreis\" (po veslařských a jachtařských závodech). Start byl povolen jen cestovním vozům s objemem motoru menším než osm litrů, a minimálním rozvorem 3000 mm, přičemž z každé továrny se mohli zúčastnit pouze tři jezdci (posádky).\n\nPo dva dni sledovaly trať statisíce lidí. V první kvalifikační části 13. června vyhrál Vincenzo Lancia, ve druhé kvalifikaci a celkově v závodě zvítězil italský pilot Felice Nazzaro s vozem Fiat, v konkurenci vozů Opel, Mercedes, Eisenach, Adler, Protos, Argus, Gaggenau, Dürkopp a dalších. Jeho průměrná rychlost byla 84,81 km/h.\n\nDruhý se umístil belgický jezdec Camille Jenatzy. Jako třetí dojel Carl Jörns s vozem Opel 34/65. Němci jej oslavovali jako vítěze a firma Opel se stala císařským dvorním dodavatelem. Pohár vítězi předával na slavnostním ceremoniálu sám císař Vilém, který ovšem doufal ve vítězství německého jezdce na německém stroji. Celkem dojelo do cíle 21 ze 39 startujících závodníků.\n\nV roce 1908 série pokračovala Cenou prince Jindřicha.\nPřihlášeno bylo původně celkem 92 posádek, do dvoukolové kvalifikační části, která se jela už předchozí den, čtvrtek 13. června, bylo puštěno 80 vozů.\nK závodu se přihlásilo:\n\nPro odlišení vozidel různých národů byly stanoveny „národní barvy“:\n\nZ 39 startujících dojelo do cíle 21 posádek:\n\nporuchy a nehody měli:\n\nZávod byl poznamenán několika nehodami a těžkými zraněními i jedním úmrtím. Spolujezdec vozu 19C z týmu Adler – Ludwig Faber zemřel na následky zranění při nehodě. Připomíná jej pomníček „Faberstein“ u Glashüttenu.\n\nOd 31. května do 3. června 2007 se na trati v pohoří Taunus opět uskutečnil závod historických vozů nazvaný \"Kaiserpreis-Rennen 2007\", spojený s přehlídkou elegance.\n\n"}
{"id": "224934", "url": "https://cs.wikipedia.org/wiki?curid=224934", "title": "Bratislav", "text": "Bratislav\n\nBratislav je mužské křestní jméno slovanského původu. Má buď stejný význam jako Bronislav, tedy „braň slávu“, nebo znamená „slávu bratrství“.\n\nPodle českého kalendáře má svátek 10. ledna.\n\n\n"}
{"id": "224936", "url": "https://cs.wikipedia.org/wiki?curid=224936", "title": "Ženijní skupina 21 Bratislava", "text": "Ženijní skupina 21 Bratislava\n\nŽenijní skupina 21 Bratislava byl výkonný orgán Ředitelství opevňovacích prací, který ve druhé polovině 30. let 20. století organizoval výstavbu těžkého opevnění na jižním Slovensku. Jednalo se o dva samostatné úseky: dunajské předmostí Petržalky v Bratislavě a opevnění Komárna. Samotná ženijní skupina postavila 11 pěchotních srubů, čtyři lehké objekty vz. 37 a čtyři velitelská stanoviště. Dále se v jejím prostoru nacházelo devět starších bunkrů z první poloviny 30. let 20. století, které byly upraveny.\n\nZákrut Dunaje vytváří od roku 1920, na opačném břehu než se nachází historické centrum Bratislavy, slovenské předmostí. Za první republiky bylo toto československé území menší než v současnosti. Státní hranice je v podstatě zachována od severu po Janíkov dvor; odtud dále pokračovala obloukem na východ k Dunaji, zatímco od roku 1947 se stáčí k jihu, čímž byly k tehdejšímu Československu přičleněny i obce Rusovce, Jarovce a Čunovo, které byly do té doby součástí Maďarska.\n\nNa prvorepublikovém předmostí mělo Československo podle článku 56 Saint-Germainské smlouvy zakázáno stavět jakákoliv vojenská zařízení.\nToto usnesení bylo ve 30. letech 20. století vzhledem ke zhoršené mezinárodní politické situaci ignorováno a podél hranice na Petržalce vyrostla linie opevnění, která zpočátku byla především orientována proti nepřátelskému Maďarsku, neboť Rakousko, jehož armáda byla omezena mezinárodními smlouvami, nepředstavovalo větší nebezpečí. Kolem Petržalky vyrostlo v letech 1933–1935 prvních devět železobetonových pevnůstek a to na popud generála Josefa Šnejdárka, jenž se v roce 1932 stal zemským vojenským velitelem v Bratislavě. Projekty těchto bunkrů, jež vznikly ještě před ustavením Rady pro opevňování (RO) a Ředitelství opevňovacích prací (ŘOP) roku 1935, zajistilo zřejmě Zemské vojenské velitelství Bratislava, výstavbou byl pravděpodobně pověřen bratislavský ženijní pluk 4. Vzhledem k později budovaným opevněním v Československu se jednalo o objekty zcela atypické, které musely být později upravovány.\n\nPo rozhodnutí o výstavbě opevnění podél celých hranic Československa bylo předmostí Bratislavy zařazeno v plánu z roku 1936 do I., nejnaléhavější etapy. Proto ještě tentýž rok vznikla ženijní skupina (ŽS) 21, která opevňování v Bratislavě řídila.\n\nŽS 21 také řídila výstavbu těžkého opevnění na břehu Dunaje v Komárně, které podle původních plánů mělo sestávat z pěti pěchotních srubů.\n\nŽenijní skupina 21 byla zřízena 15. září 1936, sídlo měla v Jelínkových kasárnách na Petržalce a jejím velitelem se kpt. (později škpt.) žen. Ing. František Novák. Výstavba v podúseku Bratislava byla zahájena ještě na podzim 1936, přičemž všech sedm pěchotních srubů, které doplnily a prodloužily linii Šnejdárkových bunkrů, bylo vybetonováno na přelomu let 1936 a 1937. Starší malé pevnůstky byly pro začlenění do systému opevnění upraveny v létě roku 1937. Ve druhé polovině roku 1937 bylo následně postaveno pět objektů tvořících druhou linii (z toho čtyři řopíky a jeden těžký objekt). Poslední akcí byla výstavba čtyř velitelských stanovišť na přelomu let 1937 a 1938.\n\nVýstavba tří pěchotních srubů v Komárně proběhla v létě 1937, přičemž další dva, jež byly původně plánovány, byly zrušeny.\n\nČinnost ŽS 21 byla ukončena po dokončení všech plánovaných objektů, vnitřních instalací v bunkrech, osazení zvonů a kopulí a výstavbě kabeláže a překážek 4. června 1938.\n\n\n\n"}
{"id": "224937", "url": "https://cs.wikipedia.org/wiki?curid=224937", "title": "Amélie Mauresmová", "text": "Amélie Mauresmová\n\nAmélie Simone Mauresmová, nepřechýleně Mauresmo (* 5. července 1979 Saint-Germain-en-Laye) je francouzská trenérka a bývalá profesionální tenistka. V roce 2006 vyhrála dva tituly Grand Slamu – na Australian Open a ve Wimbledonu. V letech 2004 a 2006 byla světovou jedničkou.\n\nPoté, co Skot Andy Murray prohrál v semifinále French Open 2014, angažoval Mauresmovou jako svoji trenérku. Učinil tak „historický krok“, když se Francouzka stala první ženou koučující mužského tenistu ze špičky žebříčku ATP.\n\nTenis začala hrát ve čtyřech letech, inspirovaná zážitkem z finále French Open mezi Yannickem Noahem a Matsem Wilanderem. Díky rychlému zvyšování výkonnosti dostala už v roce 1995, ve věku necelých 16 let, příležitost startovat v kvalifikaci French Open, v níž vyhrála tři zápasy proti papírově silnějším soupeřkám a dostala se do hlavní soutěže. O rok později zvítězila v juniorce na dvou Grand Slamech – na Australian Open a ve Wimbledonu a byla vyhlášena juniorskou mistryní světa.\n\nV následujícím roce se ale trápila a rozhodla se najít řešení v najmutí svého prvního soukromého trenéra Warwicka Bashforda. Že byla na dobré cestě, naznačilo její první finále na turnaji WTA Tour v roce 1998 – v Berlíně sice musela ve kvalifikaci odvracet mečbol, ale pak vyřadila Janu Novotnou a Lindsay Davenportovou (její první vítězství nad soupeřkami z nejlepší světové desítky). Ve světovém žebříčku nahlédla do první světové stovky a hned o rok později byla sama v první desítce.\n\nPomohlo jí k tomu i její první grandslamové finále – na Australian Open 1999 v semifinále zdolala světovou jedničku Davenportovou a prohrála až v souboji o titul s Martinou Hingisovou. Svůj výsledek komentuje: \"„Dva týdny jsem měla pocit, že mě nikdo nezastaví. Od té chvíle jsem byla silou, se kterou se musí počítat.“\" Zápas měl kontroverzní předehru, když Hingisová měla prohlásit o Mauresmové, že je „poloviční muž“ (Švýcarka to, že něco takového řekla, ale opakovaně odmítla), Davenportová se pro změnu vyjádřila, že v prohraném zápase s Mauresmovou měla několikrát pocit, že hraje s mužem. Francouzka pak oficiálně přiznala svou homosexuální orientaci. V Bratislavě vyhrála Mauresmová svůj první titul na WTA Tour. Francouzský tenis, díky ní i jejím krajankám, tehdy patřil na světový vrchol, od listopadu toho roku do ledna roku 2000 byly v první desítce čtyři Francouzky – vedle Mauresmové ještě Pierceová, Halardová-Decugisová a Tauziatová. Jedním z mála zklamání konce století bylo pro Mauresmovou zranění kotníku z French Open, kvůli kterému zmeškala Wimbledon.\n\nKdyž na začátku roku 2000 vyhrála další turnaj v Sydney, dokázala zdolat jinak déle než půl roku neporaženou Davenportovou. Přišla ale další zranění, která ji na dlouhé týdny vyřadila z tenisu, a zklamání ve Wimbledonu i jinde. Na olympijských hrách v Sydney, kde se jí na začátku roku tak dařilo, vypadla hned v prvním kole. Návrat o rok později byl ale triumfální, Mauresmová vyhrála čtyři tituly – a tři z nich (v pařížské hale Bercy, Nice a na Amelia Islandu) v řadě. Byla považovaná za favoritku French Open, ale senzačně prohrála hned v úvodním zápase s Němkou Kandarrovou.\n\nPřesto je jednoznačně hráčkou světové špičky a vítězí v řadě dalších turnajů. Drží se v první světové desítce a nakukuje do první pětky. V roce 2003 byla jedinou hráčkou, která dokázala porazit obě sestry Serenu i Venus Williamsovy, vyhrála všech osm utkání na cestě Francie za výhrou ve Fed Cupu. Na WTA Tour Championships prohrála až ve finále s Kim Clijstersovou.\n\nNa vrchol světového žebříčku se dostala v roce 2004. Na všech turnajích Grand Slamu byla aspoň ve čtvrtfinále (ve Wimbledonu v semifinále), vyhrála tři turnaje nejvyšší skupiny WTA Tour (Berlín, Řím a Montreal) a 13. září se stala světovou jedničkou, což se do té doby žádné tenistce ani tenistovi z Francie nepodařilo. Za celý rok vyhrála 63 zápasů.\n\nV dalším roce stále hájila postavení v první čtyřce na světě, ale útok na post světové jedničky ve finále turnaje v Dauhá proti Australance Molikové nezvládla. Sezónu zakončila úspěchem v dramatickém finále WTA Tour Championships. Zápas s Pierceovou trval tři hodiny a šest minut a skončil 5:7, 7:6 a 6:4. Ve finále Fed Cupu Francie prohrála s Ruskem.\n\nJedenáct let po svém debutu na grandslamovém turnaji se dočkala konečně v roce 2006 svého prvního titulu, z něhož ale měla smíšené pocity. V semifinále jí vzdala kvůli zranění kotníku Kim Clijstersová a finále se nedohrálo, když odstoupila Justine Heninová kvůli trávicím potížím. Bylo to tehdy druhé nejdelší čekání na vítězství v Grand Slamu – na 32. pokus. Další čekání nebylo tak dlouhé – po relativním neúspěchu na French Open porazila ve finále Wimbledonu tentokrát v řádném boji Heninovou. Po většinu roku (od března do listopadu) byla světovou jedničkou a až na jeho konci se Heninové podařila velká odveta ve finále Tour Championships.\n\nV roce 2007 zaznamenala nejlepší výsledky v evropské halové sezóně po nevydařeném Australian Open a pak ji o síly obral akutní zánět slepého střeva. Na třech dosud odehraných Grand Slamech ji v tomto roce vždy vyřadily české tenistky – na Australian Open a na French Open Lucie Šafářová a ve Wimbledonu Nicole Vaidišová.\n\nV roce 2008 se jí příliš nedařilo. Zahrála si čtvrtfinále v Gold Coast, Dubaji, v Amelia Island a v Cincinnati. Na Australian Open skončila ve 3. kole. Ve Fed Cupových zápasech s Japonskem ale vyhrála oba zápasy. Na French Open se jí tradičně nedařilo a ve druhém kole ji porazila Španělka Suarez-Navarro. Na Wimbledonském turnaji se potýkala se zraněním a prohrála ve třetím kole se Serenou Williamsovou. Na podzim tohoto roku se jejím novým trenérem stal Hugo Lecoq.\n\nDo roku 2009 vstoupila ve znatelně lepší formě. V Brisbane porazila Anu Ivanovićovou a dostala se až do semifinále, kde musela odstoupit kvůli problémům se zády. Na Australian Open skončila ve třetím kole. V pařížské hale dokázala aktuální formu, když porazila Jelenu Jankovićovou a ve finále Jelenu Dementěvovou. Po dvou letech tak vyhrála další turnaj.\n\nV říjnu 2009 oznámila, že pro ztrátu motivace ruší účast na turnajích do konce roku a zvažuje konec kariéry.\n\n3. prosince 2009 oznámila definitivní ukončení profesionální kariéry.\n\nVe své kariéře vyhrála 25 titulů ve dvouhře a 3 tituly ve čtyřhře.\n\nMezi největší úspěchy patří vítězství na grandslamových turnajích Australian Open a Wimbledonu v roce 2006. Mezi dalšími to bylo finále Australian Open 1999, dvě semifinále Wimbledonu a dvě semifinále US Open, na kterém byla alespoň ve čtvrtfinále pokaždé od roku 2001. Má stříbrnou medaili z Letních olympijských her v Aténách a s francouzským družstvem vyhrála Fed Cup v roce 2003.\n\nPatří mezi profesionální tenistky, které se oficiálně přihlásily k homosexuální orientaci (před ní byly nejznámějšími příklady Martina Navrátilová či Billie Jean Kingová). Při Australian Open 1999 představila svou tehdy jednatřicetiletou přítelkyni Sylvii Bourdonovou. Později se rozešly a Mauresmová podrobnosti o svých dalších vztazích nezveřejňovala. Na rozdíl od Navrátilové či Kingové ji otevřené vyjádření o sexuální orientaci nepřipravilo o sponzorské kontrakty.\n\nV dubnu 2015 prostřednictvím Twitteru sdělila, že je těhotná a v srpnu očekáva narození dítěte. Dne 16. srpna 2015 přivedla na svět syna.\n\nByla vyznamenána francouzským Řádem čestné legie.\n\nŽije ve švýcarské Ženevě. V roce 2008 hrála v malé roli ve filmu \"Asterix a Olympijské hry\".\n\nAmélie Mauresmová se zúčastnila 21 zápasů týmového Fed Cupu za tým Francie s bilancí 30-9 ve dvouhře a 2-2 ve čtyřhře.\n\n"}
{"id": "224943", "url": "https://cs.wikipedia.org/wiki?curid=224943", "title": "Love You Live", "text": "Love You Live\n\nLove You Live je živé dvojalbum kapely The Rolling Stones vydané v roce 1977. Nahrávky obsažené na albu byly nahrány při americkém turné kapely v létě 1975, při evropském turné v roce 1976 a při vystoupeních v Torontu v roce 1977. Jde o třetí živé album, které The Rolling Stones vydali.\n\nAutory jsou Mick Jagger a Keith Richards, pokud není uvedeno jinak.\n\n\"Všechny skladby byly nahrány v Paříži 6. a 7. června 1976, pokud není uvedeno jinak.\"\n\n\nAlbum\n"}
{"id": "224944", "url": "https://cs.wikipedia.org/wiki?curid=224944", "title": "Some Girls", "text": "Some Girls\n\nSome Girls je album The Rolling Stones vydané v roce 1978. Kritikou je považováno za nejlepší, které nahráli od vydání alba \"Exile on Main Street\". Some Girls je také nejúspěšnější album kapely ve Spojených státech, kde se jej prodalo asi 6 milionů kopií.\n\nV polovině 70. let sice Rolling Stones zůstávali velmi populární skupinou, jejich nahrávky však trpěly Jaggerovou fascinací slávou a Richardsovou prohlubující se závislostí na drogách. V roce 1978, kdy je z titulních stránek vytlačily punk a disco, přišli s albem Some Girls, které bylo pádnou odpovědí vkusu mladé generace. Začíná disco-bluesovou vypalovačkou \"Miss You\" a i zbytek alba je nabitý energií, jaká nebyla u skupiny ke slyšení minimálně od Exile on Main St.. Tak, jak si Rolling Stones z moderních stylů osvojili disco, nikdy nepřijali za svůj punk, za to jejich rockový zvuk zdrsněl. Na albu se objevují jak zpustlé homosexuální fantazie v písni \"When the Whip Comes Down\", tak bizarní až mizogynní titulní píseň, Richardsova zpověď psance \"Before They Make Me Run\" nebo dekadentní závěr obstaraný písní \"Shattered\". Mezi tím se mění k nepoznání skladba skupiny Temptations \"Just My Imagination\", kapela rozpoutává zničující parodii na country \"Far Away Eyes\" nebo přispívá jednou ze svých nejlepších balad \"Beast of Burden\". Tomuto albu možná schází ona pouliční agresivita stounovských alb ze 60. let nebo zdrogovaná pochmurnost jejich desek z počátku 70. let, má však punc ironického, dekadentního hard-rocku, což z něj dělá výjimečnou nahrávku.\n\nAutory jsou Mick Jagger a Keith Richards, pokud není uvedeno jinak.\n\n\n\n\nAlbum\n\nSingly\n"}
{"id": "224945", "url": "https://cs.wikipedia.org/wiki?curid=224945", "title": "Rozvodna Čechy Střed", "text": "Rozvodna Čechy Střed\n\nRozvodna Čechy Střed patří k nejvýznamnějším rozvodnám české energetické přenosové soustavy. Je provozována v napěťových hladinách 400, 220 a 110 kV.\n\nNachází se ve Středočeském kraji, katastrálním území Mochov (co do vzdálenosti je však bližší čelákovické místní části Záluží). Část rozvodny je ve správě společnosti ČEPS, a.s., část ČEZ Distribuce, a.s.\n\nOkolo rozvodny vede železniční trať Čelákovice–Mochov (v jízdním řádu pro cestující označená číslem 233), do prostoru rozvodny je zavedena vlečka.\n\nSeverně od rozvodny (za železniční tratí 233 v oblasti nazývané \"V Pardusově\") připravují firmy RWE Transgas a Atel výstavbu paroplynové elektrárny o výkonu 1000 MW.\n\n"}
{"id": "224946", "url": "https://cs.wikipedia.org/wiki?curid=224946", "title": "Berthelsdorf", "text": "Berthelsdorf\n\nBerthelsdorf ( ) je dřívější obec Německu, v Sasku, v Horní Lužici v zemském okrese Zhořelec. S účinností od 1. ledna 2013 se stala částí obce Herrnhut.\n\nVe středověku bývala lénem severočeského panství Grabštejn patřícím purkrabím z Donína. Leží poblíž hranic s Českou republikou u Ochranova. Ten vznikl v roce 1722, kdy Mikuláš Ludvík hrabě ze Zinzendorfu a z Pottendorfu koupil Berthesldorf od své babičky a poskytl na svých pozemcích azyl protestantům z Moravy. V návaznosti na to v berthelsdorfském kostele došlo 13. srpna 1727 k založení obnovené Jednoty Bratrské.\n\n"}
{"id": "224948", "url": "https://cs.wikipedia.org/wiki?curid=224948", "title": "Kratochvíl", "text": "Kratochvíl\n\nPříjmení Kratochvíl či Kratochvílová mělo v roce 2011 v Česku 14 884 osob. Je patrně odvozeno od kratochvíle čili zábavy. Podobná příjmení \"Kratochvil\" nebo \"Kratochvilová\" má 931 osob (převážně na Moravě), \"Kratochvíla\" 289 osob.\n\nZnámí nositelé tohoto příjmení:\n\n\n\n\n"}
{"id": "224950", "url": "https://cs.wikipedia.org/wiki?curid=224950", "title": "1. československá partyzánská brigáda Jana Žižky", "text": "1. československá partyzánská brigáda Jana Žižky\n\n1. československá partyzánská brigáda Jana Žižky (nesprávně uváděna jako Partyzánská brigáda Jana Žižky z Trocnova) byla největší vojenská jednotka vedoucí partyzánský boj proti německým okupačním jednotkám v prostoru Čeladné a Magurky v Protektorátu Čechy a Morava během 2. světové války. Brigáda byla v říjnu 1944 reorganizována a rozdělena na Oblastní oddíly (např. Partyzánský oddíl Olga), ty se následně dělily ještě na malé partyzánské skupiny.\n\nBrigáda zpočátku působila v Moravskoslezských Beskydech v oblasti hor Magurka, Trojačka, Kněhyně a v horské osadě Podolánky. Jejím prvním velitelem byl Ján Ušiak. Narodil se dne 5. října 1914 v Budiné na Slovensku. Do roku 1938 byl vojákem Československé armády, po rozbití Československa se vrátil na Slovensko do Bakty, která však připadla Maďarsku, a protože se mu nepodařilo získat slovenské státní občanství, musel narukovat do maďarské armády, se kterou bojoval na východní frontě. V roce 1942, přechází Ján Ušiak na stranu Ruska. Do Protektorátu Čechy a Morava se vrací již jako partyzán. Po dvou neúspěšných pokusech o překročení protektorátní hranice se Ušiak dostává přes hranice definitivně 15. října 1944 za pomocí domácích vlastenců. Odboj vedený Ušiakem a Ušiakova násilná smrt tvoří pilíře partyzánského hnutí na Čeladné.\n\nJednotka byla zformována z výsadku Jan Žižka I a Jan Žižka II, který byl ve dvou vlnách mezi 28. srpnem a 3. září vyslán podpořit partyzánské hnutí na Slovensku a vypuknuvší Slovenské národní povstání. Zatímco první část desantu vytvořila partyzánskou brigádu Jan Žižka, která působila na Slovensku, druhá část výsadku pod velením Ušiaka dostala záhy rozkaz k přesunu na Moravu a k rozpoutání partyzánského boje v této oblasti. Tím měla narušit postup německých sil proti slovenským povstalcům a v ideálním případě přenést povstání na východní Moravu.\n\nPrvní jeho stanoviště bylo právě na Kněhyni. Ze začátku byli partyzáni na Trojačce v chatě Klubu českých turistů. Toto místo bylo ale prozrazeno Stanislavem Kotačkou, který spolupracoval s Němci. V noci z 22. na 23. října, byla chata Němci obklíčena a začal útok na partyzány, těm se však podařilo rychle ustoupit a stáhnout se, ale lesní chata byla zničena, stejně jako zásoby potravin, zbraní a střeliva.\n\nNové sídlo měli partyzáni pod vrcholem Kněhyně. Za pomocí občanů z Čeladné byla vybudována zemljanka. V této složité situaci bylo nutné shánět nové zásoby a právě čeladenští občané jako byli Oldřich Machander a Karel Winkler, partyzánům dodávali maso. Partyzáni pokračovali v činnosti.\n\n2. listopadu se měla uskutečnit na Čertově Mlýně schůzka s jinými partyzány. Místo schůzky bylo však prozrazeno a obklíčeno nacistickou hlídkou. Slovenský partyzán Ján Ušiak a náčelník štábu Dajan Bajanovič Murzin byli těžce zraněni.\n\nTéhož dne zorganizoval velitelský štáb stíhacího oddílu pátrací akci v okruhu, kde došlo předešlého dne k přestřelce. Na místě padlo pak 6 partyzánů, mezi nimi jedna žena – Růžena Valentová. Raněný Ušiak se dostal pod ochranu partyzánů pod horu Martiňák na Horní Bečvu a pak byl převezen Oldřichem Machandrem na horní Čeladnou k Machandrům, kde mu poskytl ošetření medik Oldřich Fiedl.\n\nNěmci 3. listopadu 1944 obklíčili dům Machandrových. Těžce raněný Ušiak, aby se nedostal do rukou Němců, se zastřelil. V Čeladné a v dalších obcích vyhlásili stanné právo, ve čtvrtek 23. listopadu 1944 popravili na dolní Čeladné oba pomocníky partyzánů – Oldřicha Machandera a Karla Winklera. Kolem 27 lidí bylo popraveno nebo odvedeno do koncentračních táborů.\nV té chvíli se ukázalo, jak prozíravé bylo vyslat partyzánské organizátorské oddíly do Hostýnských a Vizovických vrchů pod vedením I. P. Stěpanova a V. Švecova - Grekovského. Tam se napojily na místní odbojové skupiny a spolupracovali dokonce ze západním desantem Wolfram velitele kpt. Otiska. Jádro brigády se stále přesouvalo mezi Bystřicí p.Hostýnem, Val.Meziříčím, Vsetínem, Vizovicemi, Zlínem až k Val.Kloboukům.\nZ původních asi 350 mužů, kteří přešli ze Slovenska, vzrostla síla brigády na téměř 1400 bojovníků na konci války, kdy se podíleli na boji za osvobození Zlína, Vsetína, Vizovic a jiných obcí v regionu Valašska. \n\nČeladná byla osvobozována dvakrát. 4. května 1945 v odpoledních hodinách začala postupovat Rudá armáda od Ostravice přes Vrchy a dostala se na horní Čeladnou. Po stažení jednotek ve večerních hodinách a přestřelkách trvajících celou noc; ráno 5. května 1945 osvobodila Rudá armáda celou obec. V obci bylo poškozeno několik domů, požární zbrojnice, byla přerušena hlavní silnice na Frenštát pod Radhoštěm, těžce byla poškozena železniční trať.\n\n"}
{"id": "224956", "url": "https://cs.wikipedia.org/wiki?curid=224956", "title": "Magdalena Neunerová", "text": "Magdalena Neunerová\n\nMagdalena \"Lena\" Neunerová (* 9. února 1987, Garmisch-Partenkirchen) je bývalá německá biatlonistka.\n\nJde o dvojnásobnou olympijskou vítězku, šestinásobnou mistryni světa a po Petře Behleové o druhou nejmladší německou mistryni světa. Na mistrovství světa v italském Antholzu v roce 2007, při své premiéře na seniorském šampionátu, získala tři zlaté medaile v disciplínách: stíhací závod, sprint a štafeta. V roce 2008 získala na mistrovství světa v Östersundu ve Švédsku také tři medaile, a to v závodu s hromadným startem, ve štafetě a smíšené štafetě. V sezoně 2007/2008 vyhrála celkové hodnocení Světového poháru a stala se tak nejmladší držitelkou tohoto titulu. V roce 2011 avizovala ukončení aktivní kariéry.\n\n\"Poznámka: Výsledky z mistrovství světa se započítávaly do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávaly.\"\n\nSezóna 2005/06\nSezóna 2006/07\nSezóna 2007/08\nSezóna 2008/09\nSezóna 2009/10\nSezóna 2010/11\nSezóna 2011/12\n\n\n"}
{"id": "224957", "url": "https://cs.wikipedia.org/wiki?curid=224957", "title": "Železniční trať Brno–Jihlava", "text": "Železniční trať Brno–Jihlava\n\nŽelezniční trať Brno–Jihlava je železniční trať v České republice vlastněná státem a spravovaná Správou železnic. V jízdním řádu pro cestující je uvedena pod číslem 240. Propojuje krajská města Brno a Jihlavu, konkrétně stanice Brno hlavní nádraží a Jihlava. První úsek dnešní dráhy byl otevřen v roce 1856, v plné délce byla trať zprovozněna roku 1886.\n\nJedná se o hlavní, z větší části jednokolejnou neelektrizovanou trať o délce 104 km, propojující hlavní trať Břeclav–Brno s hlavní tratí Havlíčkův Brod – Veselí nad Lužnicí. Provozovány jsou na ni též rychlíky dálkové linky R11, jejichž objednatelem je Česká republika. Úsek mezi Brnem a Náměští nad Oslavou je začleněn do Integrovaného dopravního systému Jihomoravského kraje. V budoucnu je na trati plánována elektrifikace a zdvoukolejnění v úsecích blíže k Brnu.\n\nDo provozu byla uváděna postupně po částech, jelikož původně byla součástí tří tratí s rozdílným účelem. Jako první byl v roce 1856 vystavěn úsek z Brna do Božího Požehnání (dnes Zastávka u Brna). Vlastníkem byla Brněnsko-rosická dráha, která se zabývala především přepravou uhlí z rosicko-oslavanského uhelného revíru do Brna. v roce 1871 Rakouská severozápadní dráha postavila trať z Jihlavy do Okříšek jako součást své hlavní trati z Vídně do Děčína. V roce 1871 Rakouská společnost státní dráhy převzala a v roce 1879 i odkoupila Brněnsko-rosickou dráhu a krátký úsek ze Střelic do Brna se stal součástí hlavní trati společnosti z Vídně přes Prahu k saským hranicím u Děčína. V roce 1886 Rakouská společnost státní dráhy vystavěla spojující trať mezi Okříškami a Zastávkou u Brna jako součást tzv. \"Českomoravské transverzálky\", jejíž stavbu tehdy stát podporoval.\n\nAž do novostavby tratě přes Žďár nad Sázavou (1953) představovala hlavní spojnici Brna a Českomoravské vrchoviny.\n\nSoučasná trať č. 240 zahrnuje úsek Brno – Zastávka u Brna (dříve Boží Požehnání) otevřený již roku 1856; úsek Okříšky – Jihlava byl jako součást Rakouské severozápadní dráhy vystavěn v roce 1871; podstatný mezilehlý úsek byl uveden do provozu v červnu roku 1886.\n\nVýhledově se uvažuje o vybudování zastávek Sudice (úsek Kralice nad Oslavou – Rapotice); Ostopovice, Brno Starý Lískovec, Brno Vídeňská (vše v úseku Troubsko – Brno Horní Heršpice) a v závislosti na vedení tratě v brněnském uzlu i o zastávce Brno Štýřice (úsek Brno Horní Heršpice – Brno hlavní nádraží).\n\nDle návrhu jízdního řádu platného od prosince roku 2019 by měly být posunuty odjezdy rychlíků. Omezen má také být poslední spoj osobním vlakem z Brna do Třebíče, který vyjížděl ve 22.45. V novém jízdním řádu by měl fungovat na trase Brno-Třebíč jen na pátek a sobotu, ostatní dny by měl spoj končit v Náměšti nad Oslavou. Přibudou také nové spěšné vlaky a několik rychlíků. V lednu roku 2020 bylo rozhodnuto, že poslední noční vlak z Brna do Třebíče bude opět jezdit i v pracovní dny.\n\nV roce 2020 mají být na některé přejezdy bez závor instalovány závory. Má se jednat o přejezdy v Okříškách, Třebíči (Sv. Čecha, Ruská) a v Čechočovicích.\n\nV letech 2014–2015 mělo dojít k opravám a modernizaci tratě v úseku Zastávka u Brna – Třebíč, kdy se počítalo s modernizací a zvýšení rychlosti na trati mezi stanicemi Okříšky a Zastávka u Brna, k rekonstrukcím a modernizacím železničních mostů, k rekonstrukci zastávek a k rekonstrukci železničních stanic v Třebíči, Kralicích nad Oslavou, Náměšti nad Oslavou, Studenci a Krahulově. V lednu 2015 bylo oznámeno, že k modernizaci za cca 1 miliardu Kč dojde v roce 2016, společně s modernizací úseku Zastávka u Brna – Brno, kde by mělo dojít ke zdvoukolejnění a elektrifikaci.\n\nDlouhodobě se připravuje elektrifikace trati, která měla být rozdělena na dvě etapy: Brno–Rapotice a Rapotice–Jihlava, následně byl však úsek Zastávka–Rapotice přesunut z první do druhé etapy. V květnu 2011 bylo zahájeno územní řízení pro elektrifikaci úseku Brno–Zastávka. Dne 27. ledna 2012 bylo vydáno stavebním úřadem Rosice územní rozhodnutí proti kterému se odvolala obec Tetčice. Krajský úřad Jihomoravského kraje však toto odvolání 19. června 2012 zamítl a územní rozhodnutí tedy nabylo platnosti. Rozhodnutí krajského úřadu bylo posléze napadeno obcí Tetčice podáním žaloby 10. července 2012 u Krajského soudu v Brně, který svým rozsudkem z 26. září 2012 napadené rozhodnutí zrušil a věc vrátil krajskému úřadu k dalšímu řízení. Krajský úřad rozhodnutím z 12. prosince 2012 napadené územní rozhodnutí zrušil a vrátil věc příslušnému stavebnímu odboru k dalšímu projednání. Po dlouhých jednáních mezi SŽDC a obci Tetčice byly na jednání zastupitelstva 13. srpna 2013 smluvně upraveny požadavky obce týkající se stavby na jejím území. Pokud budou smluvně zakotvené požadavky ze strany SŽDC dodržovány, obec se zavázala dále nenapadat územní řízení. Mezi hlavní požadavky obce patřila nízká výška protihlukové stěny, rozšířená otevírací doba nádraží, příchod na nástupiště ze dvou stran, vyšší počet přístřešků na nástupištích a zachování možnosti přecházení přes trať. Poté, co stáhla obec Tetčice veškeré připomínky, napadlo stavební řízení občanské sdružení Voda z Tetčic. Sdružení u soudu napadlo výjimku Ministerstva životního prostředí. Krajský soud koncem roku 2013 zastavil přípravu stavby. V roce 2015 udělilo ministerstvo výjimku novou, sdružení ji opět napadlo, ale soud již nepřerušil stavební řízení. SŽDC získala územní rozhodnutí koncem roku 2017. V červenci 2018 SŽDC vyhlásila veřejnou zakázku na zpracování aktualizace projektové dokumentace stavby pro vydání stavebního povolení (DSP). V optimistické variantě by mohlo dojít k zahájení stavby koncem roku 2019.\n\nDle původních předpokladů měla výstavba úseku Brno–Zastávka proběhnout od září 2013 do září 2015 (dle rozpočtu SFDI na rok 2013). Tato stavba měla být z cca 70 % financována z dotací EU. Vzhledem k problémům s přípravou ovšem návrh rozpočtu SFDI pro rok 2014 počítal s financováním až z nové finanční perspektivy a zahájením stavby v roce 2016.\n\nPředpokládané náklady na realizaci stavby \"Elektrizace trati Brno – Zastávka u Brna vč. PEÚ\" dosahují 3,7 miliardy korun. Součástí projektu je i zřízení zastávky Ostopovice, naopak zřízení zastávky Brno-Vídeňská není do této akce zahrnuto. V rámci elektrifikace má dojít ke zdvoukolejnění úseku Střelice – Zastávka u Brna, což umožní jízdu vlaků mezi Brnem a Zastávkou v 15minutovém taktu (podmínkou jeho zavedení ovšem je také výrazné zkapacitnění železničního uzlu Brno). V rámci modernizace má být zřízena nová zastávka Brno-Starý Lískovec v prostoru východně od ulice Šoustalovy. K zastávce má být prodloužena ulice Osová, po které sem mají být protaženy některé linky brněnské MHD.\n\nSpolek Voda z Tetčic dlouhodobě blokoval stavbu s tím, že jeho představitel údajně prohlásil, že by trať měla být zrušena a udělána místo ní cyklostezka.\n\nNa konci roku 2015 bylo oznámeno, že první etapa „realizace projektu Revitalizace trati Zastávka u Brna – Okříšky“ by měla být zahájena v červenci roku 2016 a kompletní stavba by měla být hotova v červnu 2017. První etapa měla začít 1. července a spolu s ní měla být zahájena výluka trvající do 31. října 2016, která se měla týkat úseku od Náměště nad Oslavou do Okříšek a jejíž součástí je i rekonstrukce nádraží ve Vladislavi, Třebíči a Třebíči-Borovině. Druhá etapa měla být zahájena 1. března 2017 a dokončena měla být 30. června 2017; výluka se měla týkat úseku Náměšť nad Oslavou – Zastávka u Brna.\n\nVzhledem k problémům při výběrovém řízení a odvolání některých účastníků bylo zahájení rekonstrukce prvního úseku odloženo na 29. července 2016. Byla zavedena náhradní autobusová doprava, jejíž trasa vedla mj. přes městys Vladislav, kde od jara do podzimu 2016 probíhala rekonstrukce silničního mostu. Práce na rekonstrukci tratě byly narušeny sesuvem kamení vzniklým nestabilitou skály u obce Vladislav. Tento sesuv způsobil problémy i v silniční dopravě, silnice I/23 byla ve druhé polovině srpna 2016 po dva týdny uzavřena. Výlukové práce měly skončit 8. prosince 2016, nicméně 16. listopadu 2016 České dráhy na svých internetových stránkách zveřejnily jízdní řád počítající s prodloužením výluky až do 17. února 2017. Posléze mělo být na rekonstrukci navázáno druhou etapou od Náměště nad Oslavou do Zastávky u Brna. V prosinci 2016 pak bylo oznámeno, že ukončení opravy se posouvá až na konec února. Traťový úsek po rekonstrukci byl znovu zprovozněn 1. března, kdy navázala rekonstrukce úseku Náměšť nad Oslavou – Zastávka u Brna. Výluka tohoto úseku skončila (v souladu s původními předpoklady) 30. června.\n\nPři rekonstrukci došlo také k opravám či úpravám několika železničních přejezdů, mimo jiné přejezdu u městysu Vladislav a u zastávky Vladislav zastávka. Celkem budou opraveny 4 přejezdy. Dále byly zrušeny dva přejezdy pro zemědělskou techniku mezi Třebíčí a Vladislaví.\n\nRekonstrukce tohoto úseku byla zahájena 1. března 2017, zprovoznění trati bylo naplánováno na 30. června téhož roku. Oprava trati umožnila zvýšení cestovní rychlosti v tomto úseku až na 100 km/h. Zkrácení cestovních dob coby stav po revitalizaci bylo deklarováno na 11 minut u rychlíků a 25 minut u osobních vlaků. Skutečné zkrácení jízdní doby o 6 minut v úseku Třebíč – Brno hl. n. nastalo u rychlíků od vydání nového jízdního řádu dne 10. prosince 2017.\n\nRekonstrukce úseku Brno – Zastávka u Brna by měla být zahájena na jaře roku 2020, měla by umožnit jízdu rychlostí až 120 km/h. Součástí stavby je i elektrifikace tohoto úseku a realizace druhé koleje v úseku Střelice – Tetčice – Zastávka u Brna. V roce 2019 bylo oznámeno, že práce na elektrifikaci začnou již na podzim téhož roku. Dokončena by měla být roku 2022. Měly by vzniknout dvě nové zastávky, Starý Lískovec a Ostopovice.\n\nV plánu Kraje Vysočina jsou na roky 2017–2021 zmíněny změny křižovacích stanic. Křižovací stanice budou přesunuty z Bransouz do Krahulova, z Kralic nad Oslavou (resp. z Rapotic) na dvoukolejnou trať u Střelic. Měly by také vzniknout nové spoje, které zrychlí dopravní obslužnost z Třebíče, resp. z Náměště nad Oslavou, do Brna. Ze Zastávky do Brna bude trať elektrifikována. V předběžném plánu se i mluví o tom, že by bylo záhodno prodloužit možnou elektrizaci ze Zastávky u Brna do Jihlavy, která by zvýšila propustnost trati.\n\nV roce 2017 městys Stařeč navrhl propojit tratě 240 a 241 blíže k Třebíči, Kraj Vysočina souhlasil s tím, že pošle Správě železniční dopravní cesty žádost o zpracování studie. V souvislosti s touto modernizací by městys chtěl přesunout nádraží blíže k zastavěné části obce.\n\n"}
{"id": "224958", "url": "https://cs.wikipedia.org/wiki?curid=224958", "title": "Aj múdry schybí", "text": "Aj múdry schybí\n\nAj múdry schybí je zábavný slovenský televizní pořad, který moderují Elena Vacvalová a Oliver Andrásy. Byl jím inspirován český pořad televize Prima Nikdo není dokonalý.\n\nPůvodně jej vysílala VTV, později úspěšný formát převzala TV Markíza. \n\nOd roku 2013 je pod jménem Nikto nie je dokonalý vysílán na STV (pravidla i moderátoři zůstali). Vysílání začalo silverstrovským speciálem na Silvestra 2012.\n\n"}
{"id": "224963", "url": "https://cs.wikipedia.org/wiki?curid=224963", "title": "Scénotest", "text": "Scénotest\n\nScénotest (\"The Scenotest\"; \"Der Scenotest\") je Projektivní psychodiagnostická metoda vytvořená Gerdhildou von Staabs ve třicátých letech dvacátého století. Dnes nejvíce využívaná ve vývojové psychodignostice a v psychoterapii hrou.\n\nScénotest je projektivní diagnosticko-terapeutickou metodou, která byla původně vytvořena jako diagnostická pomůcka (test) pro děti a mládež, postupně však autorka metody Gerdhild von Staabs užívala metodu také v diagnostice dospělých a její hlavní přínos začala více spatřovat i v oblasti psychoterapeutické (psychoanalyticky orientované).\n\nScénotest je v současnosti nejvíce využíván v oblasti vývojové diagnostiky (např. Rakousko, Švýcarsko, Polsko, Česko), dále v oblasti diagnostiky rodinných či sociálních vztahů a v psychoterapii dětí a dospívajících (např. s poruchami chování, pervazivními vývojovými poruchami, poruchami sociálního kontaktu ap.) – a to jak pro krátkodobou tak středně i dlouhodobou (systematickou) psychoterapii.\n\nPsychoterapeutická aplikace Scénotestu není vázána na žádný specifický terapeutický směr. Metodu lze využít k nácviku žádoucího chování stejně jako k pochopení smyslu symptomu či „pouhé“ abreakci hrou. Scénotest, i když von Staabs původně čerpá z psychoanalytické tradice, je neutrální nástroj, jehož konkrétní využití vyplyne z individuálního přístupu člověka, který jej bude užívat (svým svébytným způsobem).\n\n"}
{"id": "224969", "url": "https://cs.wikipedia.org/wiki?curid=224969", "title": "Misso", "text": "Misso\n\nMisso (německy \"Illingen\") je městečko v estonském kraji Võrumaa, samosprávně patřící do obce Misso, jejímž je administrativním centrem.\n\nMisso se nachází v jihovýchodním cípu Estonska, 38 km jižně od Võru, přibližně 5 km severně od lotyšských a 5 km západně od ruských hranic. Má necelé tři stovky obyvatel.\n"}
{"id": "224970", "url": "https://cs.wikipedia.org/wiki?curid=224970", "title": "Jaguar XK 120", "text": "Jaguar XK 120\n\nJaguar XK 120 byl sportovní vůz vyráběný britskou automobilkou Jaguar od roku 1948 do roku 1954. Jednalo se o první sportovní model značky vyráběný po druhé světové válce. Ve své době se jednalo o jeden z nejrychlejších sériově vyráběných automobilů. Číslice \"120\" v názvu značí maximální rychlost v mílích za hodinu (193 km/h). Jeho předchůdcem byl model SS 100, nástupcem se stal model XK 140.\n\nJaguar XK 120 se poprvé představil na londýnském autosalonu Earls Court v roce 1948 jako dvoumístný roadster. Původně byla naplánovaná výroba pouhých 200 kusů, ale hned při své premiéře na sebe strhnul veškerý obdiv návštěvníků a proto bylo rozhodnuto o sériové výrobě. Ovšem až do roku 1949 zůstával objem výroby nízký. Do tohoto roku se stačilo vyrobit pouze 240 exemplářů, které všechny měly hliníkovou karoserii a dřevěný jasanový rám. Když se poptávka v roce 1950 prudce zvýšila, přešla automobilka na hromadnou výrobu a od té doby měly všechny vozy ocelovou karoserii.\nDo roku 1954 se vyrobilo přes 12 000 exemplářů. Na autosalonu se společně s XK 120 objevil také model XK 100, který obsahoval slabý dvoulitrový čtyřválec s výkonem pouhých 71 kW (95 k). Tento model nikdy neopustil stádium prototypu.\n\nOvšem původně měl sportovní model značky sloužit pro odzkoušení nového šestiválcového motoru, který byl určen pro připravovaný výkonný cestovní sedan. Ten se představil až v roce 1950 s uvedením modelu Mark VII. Design vozu byl z velké části dílem Williema Lyonse, zakladatela a šéfa firmy, který se nechal inspirovat předválečným vozem BMW 328. V oblasti designu nenacházel nový model přemožitele, ale vůz nabízel i skvělou výkonnost. Pod kapotou se ukrýval zcela nový řadový šestiválec XK se dvěma vačkovými hřídeli v hlavách válce a dvěma karburátory SU. Motor měl objem 3,4litru a uplatnil se ve vozech Jaguar až do 90. let. Poháněl například vítězné vozy ze závodů v Le Mans, Jaguar C-type nebo D-Type a řadu pozdějších modelů. Jednalo se o vůbec první motor vyráběný touto značkou, protože před válkou dodávala firmě motory značka \"Standard\". Díky výkonu 119 kw (160 koní) vůz dosáhl max. rychlost 120 mil/h (193 km/h). Aby automobilka demonstrovala rychlost svého sportovní modelu, poslala v roce 1949 jeden vůz XK 120 na testovací dráhu Jabbeke v Belgii. Vůz měl na jednu míli s letmým startem naměřen úžasnou rychlost 213 km/h. Tuto hodnotu naměřily vozu s dolním spoilerem, kryty zadních kol a závodním čelním sklem, vůz se sklápěcí střechou a standardním čelním sklem dosáhl rychlost 203 km/h. Díky těmto výsledkům se z Jaguaru XK 120 stal jeden z nejrychlejších sériově vyráběných automobilů .\n\nPůvodně se vůz vyráběl pouze jako dvoumístný roadster s odnímatelnou střechou s označením OTS (Open Two Seater). Teprve když roadster upevnil svoji pozici, mohla se představit elegantní verze kupé s\noznačením FHC (Fixed Head Coupe), poprvé představená v roce 1951. Svojí zakulacenou linií střechy se\nLyons nechal bezpochyby inspirovat vozy Bugatti ze 30. let. Poslední variantou se stal roadster se snímací střechou označovaný DHC (Drop Head Coupe). Nabízel se až od roku 1953. I když byl vůz tak dost rychlý, byla také k dostání verze S.E. (Special Equipment) se zvýšeným výkonem na 134 kW (180 koní). Měla vačkové hřídele s vysokým vzdvihem, dva výfuky, drátovaná kola a dva světlomety navíc.\n\nJaguar XK 120 se proslavil také na závodní dráze. Výtečný poměr hmotnosti a výkonu a dobrá ovladatelnost i aerodynamika jim na závodních tratích zajistily významnou pozici. XK 120 s odlehčenou karoserií jezdili závody cestovních i sportovních automobilů. Svoje první vítězství si připsal v roce 1949 při závodech sériových automobilů na okruhu Silverstone. Největších úspěchů dosáhl Jaguar XK 120 s označením NUB 120, když v letech 1950–52 získal zlatý pohár za tři po sobě jdoucí vítězství v prestižní francouzské alpské rally. Vůz NUB 120 řídil Ian Appleyard, manžel Pett Appleyardové, která byla dcerou Williema Lyonse. V sezónně 1953 nastoupil Appleyard s novým vozem s poznávací značkou RUB 120 a opět sklízel úspěchy na mnoha evropských rally. S vozy XK 120 také vítězil pozdější vicemistr světa F1 Stirling Moss. Vybojoval např. vítězství při prestižní Tourist Trophy roku 1950 a v témže roce společně s Lesliem Johnsonem dokázali kroužit 24 hodin na francouzském okruhu Montlhéry průměrnou rychlostí 107 mil/hod (172 km/h). Model XK 120S soutěžil také ve slavném 24hodinovém závodě v Le Mans v roce 1950. Dva ze tří více méně sériových vozů dojely na bodovaných příčkách (dvanácté a patnácté místo) a jeden vůz pro poruchu spojky závod nedokončil.\n\n\n- Údaje odpovídají základní verzi XK 120 OTS\n"}
{"id": "224973", "url": "https://cs.wikipedia.org/wiki?curid=224973", "title": "Libertad", "text": "Libertad\n\nLibertad je album americké hard rockové kapely Velvet Revolver vydané v roce 2007. Jméno alba znamená ve španělštině \"svoboda\".\n\n\n"}
{"id": "224977", "url": "https://cs.wikipedia.org/wiki?curid=224977", "title": "Melody and the Tyranny", "text": "Melody and the Tyranny\n\nMelody and the Tyranny je EP vydané americkou hard rockovou kapelou Velvet Revolver v roce 2007 na podporu jejich alba \"Libertad\". \"Melody and the Tyranny\" obsahuje dvě písně z alba Libertad a cover verzi písně „Psycho Killer“ od Talking Heads. Na EP jsou dále obsaženy dokument o nahrávání alba Libertad a koncertní video s písní „Do It for the Kids“ z alba \"Contraband\".\n\nEP bylo vydáno jen v Evropě a v Austrálii a to v limitovaném počtu 5000 kopií.\n\n\n"}
{"id": "224979", "url": "https://cs.wikipedia.org/wiki?curid=224979", "title": "Backtracking", "text": "Backtracking\n\nBacktracking (česky zpětné vyhledávání, metoda pokusů a oprav, metoda zpětného sledování, metoda prohledávání do hloubky) je způsob řešení algoritmických problémů založený na prohledávání stavového prostoru problému. Jedná se o vylepšení hledání řešení hrubou silou v tom, že velké množství potenciálních řešení může být vyloučeno bez přímého vyzkoušení. Algoritmus je založen na prohledávání do hloubky možných řešení. \n\nAlgoritmus je možné použít pro řešení velkého množství problémů, nicméně díky jeho (obecně) exponenciální časové složitosti se používá jen tehdy, kdy není znám efektivnější algoritmus (polynomiální) nebo je použit pro data malé velikosti, popřípadě pro něj existuje dobrá heuristika.\n\nMetodu je možné použít v případě, že řešením je vektor (\"x...,x\"), jehož jednotlivé složky vybíráme z množin \"S\", \"x\"∈\"S\". Zpravidla je třeba najít n-tici, která optimalizuje nějakou účelovou funkci \"P(x...,x)\". Můžou se ale také hledat všechny n-tice, které tuto podmínku splňují. Metoda vytváří n-tice jednu složku po druhé. Přitom používá účelovou funkci (nebo nějakou vhodnou pomocnou funkci) a pro každou nově vytvořenou složku testuje, zda by taková n-tice vůbec mohla být optimální nebo splňovat dané podmínky. Jestliže pro nějaké \"x\" žádaný vektor (\"x...,x\") nemůže být optimální, není třeba už žádný takový vektor testovat a vezmeme další možnou hodnotu i-té složky. Pokud jsou vyčerpány všechny hodnoty i-té složky, vrátí se metoda zpět o jeden krok a zkouší další možnou hodnotu \"x\".\n\nBacktracking využívají některé programovací jazyky jako Prolog a Planner, obory zabývající se umělou inteligencí a zpracováním přirozeného jazyka.\n"}
{"id": "224981", "url": "https://cs.wikipedia.org/wiki?curid=224981", "title": "Alain Colmerauer", "text": "Alain Colmerauer\n\nAlain Colmerauer (24. ledna 1941 - 12. května 2017, Marseille) byl francouzský informatik. V roce 1972 vytvořil logický programovací jazyk Prolog a Q-systémy, jeden z nejranějších lingvistických formalizmů použitých při vývoji prototypu strojového překladatele TAUM-METEO. Působil jako profesor na Univerzitě v Aix-Marseilles, jako specialista na programování s omezujícími podmínkami.\n\n"}
{"id": "224982", "url": "https://cs.wikipedia.org/wiki?curid=224982", "title": "Robert Kowalski", "text": "Robert Kowalski\n\nRobert Anthony Kowalski také Bob Kowalski (* 15. května 1941 Bridgeport, Connecticut) je americký vědec zabývající se logikou a informatikou. Jeho předci jsou polského původu. Převážnou část své kariéry strávil ve Spojeném království. Jeho jméno je nejvíce spojováno s vývojem logického programování, především procedurální interpretací Hornových klauzulí. Byl jedním z prvních vývojářů abduktivního logického programování, ve kterém jsou logické programy rozšířeny o integritní omezení a nedefinované abduktivní predikáty.\n\nVzdělání dosáhl na Chicagské univerzitě, na univerzitě v Bridgeportu získal v roce 1963 titul bakalář. Titul Magistr v matematice získal v roce 1966 na Stanfordově univerzitě a poté na Varšavské univerzitě. Na univerzitě v Edingurgu získal v roce 1970 doktorský titul v informatice. \n\nV letech 1970 až 1975 působil jako výzkumný pracovník na univerzitě v Edinburgu. Od roku 1975 byl členem profesorké stolice na Královské univerzitě v Londýně v oboru počítačová logika. V roce 1999 získal post emeritního profesora. Roku 1991 byl dosazen na pozici výzkumného pracovníka Americké asociace pro umělou Inteligenci. O 8 let později se věnoval práci pro evropskou koordinační komisi pro umělou inteligenci a následovně pro Asociaci pro počítačovou techniku.\n\nSvému výzkumu se věnoval společně s Donaldem Kuehnerem. Jeho jméno je spojováno s příspěvky věnovanými logickému programování, počínaje procedurální interpretací Hornových klauzulí. Přispěl k vývoji minimálního modelu a sémantiky pevného bodu Hornových klauzulí za asistence Maartena van Emdena. S Marekem Sergotem vyvinul aplikaci logického programování a s Farivem Sadrim prostředek, v němž je víra reprezentována logickými programy a cíle omezením integrity. Je jedním z prvních vývojářů abdukovaného logického programování, v němž jsou logické programy rozšířeny omezením integrity a nedefinovatelnými, abdukovanými výroky.\n\n\n"}
{"id": "224984", "url": "https://cs.wikipedia.org/wiki?curid=224984", "title": "Pendulum (hudební skupina)", "text": "Pendulum (hudební skupina)\n\nPendulum je skupina hudebníků z Perthu v Austrálii, kteří roku 2003 přesídlili do Spojeného království. Jejími členy jsou Rob Swire (vokály/syntezátor/producent), Gareth McGrillen (basová kytara/DJ), Paul Harding (DJ), Perry ap Gwynedd (kytara), Kevin \"KJ\" Sawka (bicí souprava) a Ben Mount (MC). Skládají a hrají především drum and bass a breakbeat, někdy s příměsemi rocku. Jsou známí také svými remixy skladeb jiných skupin či hudebníků. Asi jejich nejznámějším remixem je \"Voodoo People\", původně od skupiny The Prodigy.\n\nPrvní singl \"Spiral / Ulterior Motive\" Pendulum vydali 10. července 2003 pouze na Novém Zélandu a nedosáhl příliš velkého úspěchu. Později toho roku vydali ještě píseň \"Vault\" která byla zařazená na kompilační EP \"Kingz Of The Rollers Volume Three\" od labelu 31 records společně se skladbami od Total Science, D Kay a Usual Suspects. V roce 2005 vydali své debutové album \"Hold Your Colour\". Album bylo hráno v rádiích jak ve Velké Británii, tak Austrálii. Také je to jedno z nejvíce prodávaných drum and bassových alb. Pendulum také spolupracovalo s The Freestylers, vydáním singlu \"Fasten Your Seatbelt\". MC Spyda a Tenor Fly s nimi spolupracovali jako vokalisté a s DJ Freshem udělali písničku \"Tarantula\".\nV roce 2008 vydali album \"In Silico\", kde byl jejich velký hit \"Propane Nightmares\".\nV roce 2010 vydali jejich již třetí album \"Immersion\". Jejich songy jako \"Watercolour\" a \"Salt in the wounds\" se ihned uchytily v Britských rádiích.\nV roce 2011 natočili videoklip pro píseň \"Crush\". Jejich poslední oficiálně vydanou skladbou je \"Ransom.\"\n\nPísnička \"Propane Nightmares\" je oficiální námět písničky pro wrestlingové zápasy Cyber Sunday v roce 2008. Jejich písnička \"Mutiny\" je použita v pozadí reklamy na mobilní telefony LG. Skladby \"Granite\" a \"Showdown\" jsou obě použity ve hře Pure. Písnička \"Slam\" se objevuje ve hře na PlayStation 3 MotorStorm, a \"Tarantula\" se objevuje v jejím pokračování MotorStorm: Pacific Rift. Jejich písničky \"9,000 Miles\", \"Granite\" a \"The Tempest\" byly použity ve hře Need For Speed: Undercover. Singl \"Watercolour\" je součástí soundtracku k F1 2010. Písnička \"Showdown \"je použita ve hře Forza Motosports 3. Jejich písničky The Vulture a Slam jsou k roku 2014 používány jako hudba k intru českého herního TV pořadu Re-Play.\n\n\n\n\n\n"}
{"id": "224997", "url": "https://cs.wikipedia.org/wiki?curid=224997", "title": "Pramenáč (Krušné hory)", "text": "Pramenáč (Krušné hory)\n\nPramenáč () je se svou výškou 909,4 m n. m. nejvyšším bodem Cínovecké hornatiny, což je okrsek Loučenské hornatiny, která je podcelkem Krušných hor. Nachází se 2 km severovýchodně od obce Mikulov, avšak katastrálně spadá vrcholová část pod město Košťany. Pramenáč je tvořen ryolitový ignimbritem (dříve uváděného jako těleso tzv. teplického ryolitu), jako celá Cínovecká hornatina. Jedná se o plochý vrchol širokého, asymetrického, rozvodního hřbetu. Ve vrcholové části se zachovaly zbytky zarovnaného povrchu s rašeliništi, v příkřejším jihovýchodním svahu jsou četné rozptýlené sutě a suťové proudy. Hora je zalesněna smrkovými porosty a malou příměsí břízy a borovice.\n"}
{"id": "224998", "url": "https://cs.wikipedia.org/wiki?curid=224998", "title": "Geografie Španělska", "text": "Geografie Španělska\n\nŠpanělsko je přímořský stát v jihozápadní Evropě.\nZaujímá přibližně 84 % rozlohy Pyrenejského poloostrova, který sdílí s Portugalskem, Andorrou a Gibraltarem. Gibraltar je zámořské území Spojeného království.\nŠpanělsku patří také souostroví Baleáry (španělsky ') ve Středozemním moři a Kanárské ostrovy (') v Atlantském oceánu, dvě městské exklávy v severní Africe Ceuta a Melilla a Španělské severoafrické državy (\"\") , které se skládají z pěti malých ostrovů při marockém pobřeží.\nŠpanělsko má rozlohu 504 782 km², z toho 499 542 km² tvoří souš a 5240 km² voda.\n\nŠpanělsko je z 88 % ohraničeno mořem (délka pobřeží činí 4964 km) a zbývajících 12 % tvoří pozemní hranice (1917,8 km).\nNa severu, severozápadě a jihozápadě je omýváno Atlantským oceánem (Biskajským zálivem na severu a zálivem Golfo de Cádiz na jihozápadě) a na jihu a na východě od Gibraltarského průlivu po Pyreneje Středozemním mořem.\nGibraltarský průliv odděluje Španělsko a celou Evropu od severní Afriky a v nejužším místě má šířku 13 km.\nŠpanělsko má pozemní hranici s Francií (623 km) a s Andorrou (63,7 km), která prochází Pyrenejemi na severovýchodě, s Portugalskem (1214 km) na západě a s Gibraltarem (1,2 km) v blízkosti nejjižnějšího cípu poloostrova.\nAutonomní města Ceuta a Melilla mají pozemní hranice s Marokem (Ceuta 6,3 km a Melilla 9,6 km).\n\nJádro pevninského Španělska tvoří centrální náhorní plošina, známá jako Meseta, která je ze severní, jižní, východní a částečně i západní strany obklopena horami.\nTouto náhorní plošinou prochází několik horských systémů, které jsou nižší než okrajová pohoří.\nKromě náhorních plošin a pohoří má Španělsko úzké pobřežní nížiny a několik nížinatých údolí řek, z nichž největší je Andaluská nížina (též Betická nížina).\nZemi lze rozdělit na deset přírodních regionů či subregionů: Meseta Central, Kantaberské pohoří a severozápadní region, Iberské pohoří, Pyreneje, Betická Kordillera, Andaluská nížina, údolí řeky Ebro, pobřežní nížiny, Baleárské ostrovy a Kanárské ostrovy.\nTyto regiony se obvykle dělí do čtyř skupin: Meseta Central a přilehlá pohoří, ostatní horské oblasti, nížiny a ostrovy.\n\nMeseta je rozlehlá náhorní plošina s průměrnou nadmořskou výškou 700 m , která tvoří centrální část pevninského Španělska.\nJe obklopena horami a mírně se svažuje k západu k hranici s Portugalskem.\nProchází jí Kastilské pohoří neboli Centrální kordillera (' neboli '), označované jako „páteř“ Mesety Central, a rozděluje Mesetu Central na Severní a Jižní submesetu.\nSeverní submeseta, zvaná též Starokastilská tabule, má větší nadmořskou výšku a menší rozlohu než Jižní submeseta, zvaná též Novokastilská tabule.\nKastilské pohoří dosahuje na sever od Madridu nadmořské výšky přes 2400 m a jeho nejvyšší vrchol, Pico Almanzor s nadmořskou výškou 2592 m, se nachází západně od hlavního města.\nZápadní části Kastilského pohoří, které zasahují i do Portugalska, nesou stopy zalednění a jejich vrcholky jsou po většinu roku pokryty sněhem.\nNavzdory své výšce tento horský systém netvoří výraznější bariéru mezi severní a jižní částí Mesety Central, neboť několik průsmyků umožnilo vybudování silničního a železničního spojení.\n\nJižní část Mesety dále rozděluje dvojice pohoří – Montes de Toledo na západě a Sierra de Guadalupe na východě.\nJejich vrcholy přesahují výšku 1500 m.\nDíky četným snadno prostupným průsmykům tato pohoří nepředstavují překážku pro dopravu a komunikaci.\nOba horské hřbety jsou odděleny od Kastilského pohoří na severu řekou Tajo.\n\nHorské regiony obklopující Mesetu jsou Sierra Morena, Kantaberské pohoří (') a Iberské pohoří (').\nSierra Morena, která vymezuje jižní okraj Mesety Central, navazuje na východě na jižní výběžek Iberského pohoří a táhne se podél severního okraje údolí řeky Guadalquivir k západu, kde se spojuje s horami jižního Portugalska.\nSměrem k severu dosahuje Sierra Morena k řece Guadiana.\nNavzdory nevelké nadmořské výšce, jen výjimečně přesahující 1300 m, je Sierra Morena skalnatá.\n\nKantaberské pohoří je vápencové a ohraničuje Mesetu Central na severu.\nTáhne se podél pobřeží Biskajského zálivu, ke kterému se strmě svažuje.\nJeho nejvyšší vrchol je Torre de Cerredo (2648 m n. m.), který je součástí hřbetu Picos de Europa.\n\nIberské pohoří se táhne od Kantaberského pohoří směrem k jihovýchodu a odděluje Mesetu Central od údolí Ebra.\nJeho východní část se rozkládá mezi řekami Ebro a Júcar.\nNeúrodné a skalnaté svahy tohoto horského masivu zaujímají plochu přibližně 21 000 km².\nJeho nadmořská výška přesahuje 2000 m v severní části a nejvyšším vrcholem je Moncayo (2313 m n. m.) východně od pramene řeky Duero.\nVelmi prudké svahy tohoto pohoří jsou často přerušovány hlubokými a úzkými soutěskami.\n\nOdděleně od Mesety se nacházejí pohoří Pyreneje na severovýchodě a Betická Kordillera na jihovýchodě.\nPyreneje se táhnou v délce přibližně 450 km od východního okraje Kantaberského pohoří ke Středozemnímu moři a tvoří výraznou bariéru a přirozenou hranici mezi Španělskem a Francií.\nDoprava je snadná v relativně nižších polohách na východním a západním okraji pohoří, kde státní hranici překonávají mezinárodní silnice a železnice.\nStřední část Pyrenejí je však těžko prostupná.\nVrcholy na některých místech přesahují výšku 3000 m n. m. a nejvyšší z nich, Pico de Aneto, má nadmořskou výšku 3404 m.\nPyreneje nesou stopy pleistocénského zalednění a v nejvýše položených částech se dodnes nacházejí menší karové ledovce, které jsou však na ústupu.\n\nBetická Kordillera se táhne od nejjižnějšího cípu poloostrova směrem k severovýchodu podél jižního pobřeží a spojuje se s jižním výběžkem Iberského pohoří a s východním výběžkem Sierry Moreny.\nNejvyšších nadmořských výšek dosahuje tento horský systém v masivu Sierra Nevada na jihovýchod od Granady, kde se nachází i nejvyšší hora Pyrenejského poloostrova Mulhacén s nadmořskou výškou 3478 m. Výšku 3000 m překonávají i další vrcholy tohoto horského hřebenu.\n\nHlavní španělské nížiny jsou Andaluská nížina (též Betická nížina) na jihozápadě, pánev řeky Ebro na severovýchodě a pobřežní nížiny.\nPři portugalské hranici se nacházejí menší nížiny v údolích řek Tajo a Guadiana.\n\nAndaluskou nížinu tvoří široké údolí řeky Guadalquivir.\nTato nížina je na severu lemována Sierrou Morenou a na jihu Betickou kordillerou. Zužuje se a má vyšší nadmořskou výšku směrem k východu, kde se tato pohoří sbíhají.\nPánev řeky Ebro je tektonická sníženina, obklopená téměř ze všech stran horami – na jihu a na západě Iberským pohořím, na severu Pyrenejemi a na východě Katalánskou pobřežní kordillerou.\nPobřežní nížiny jsou úzké pruhy mezi pobřežními pohořími a mořem.\nPobřežní nížina je nejširší podél zálivu Golfo de Cádiz, kde přechází v Andaluskou nížinu, a v jižní a střední části východního pobřeží.\nNejužší pobřežní nížina se táhne podél Biskajského zálivu, kde blízko pobřeží končí Kantaberské pohoří.\nHlavními španělskými souostrovími jsou Baleárské ostrovy ve Středozemním moři a Kanárské ostrovy v Atlantském oceánu.\nBaleáry mají rozlohu přibližně 5000 km² a nacházejí se 80 km od střední části východního pobřeží.\nHory, které vystupují nad mořskou hladinu a vytvářejí toto souostroví, jsou pokračováním Betické Kordillery.\nNejvyšší vrcholy souostroví s nadmořskou výškou přes 1400 m se nacházejí v blízkosti pobřeží v severozápadní části Mallorky.\nCentrální část Mallorky tvoří nížina, lemovaná na východě a jihovýchodě rozeklanými kopci.\n\nKanárské ostrovy, vzdálené 90 km od západoafrického pobřeží, jsou sopečného původu.\nNejvyšší vrcholy se nacházejí na větších ostrovech uprostřed souostroví (Gran Canaria a Tenerife); na Gran Canarii dosahují výšky 1950 m a na Tenerife se nachází nejvyšší hora Španělska, nečinná sopka Pico de Teide s nadmořskou výškou 3717 m.\n\nPevninské Španělsko má tři typy podnebí: kontinentální, oceánické a středomořské.\n\nKontinentální podnebí převládá na většině španělského území, zejména na Mesetě Central, v přilehlých horách na jihu a na východě a v pánvi řeky Ebro.\nCharakterizují jej velké teplotní rozdíly mezi dnem a nocí i mezi ročními obdobími, nízký úhrn a nepravidelnost srážek a vysoký výpar.\nRoční úhrn srážek se vesměs pohybuje mezi 300 a 640 mm a na většině Mesety kolem 500 mm. Severní Meseta, Kastilské pohoří a pánev řeky Ebro mají dvě období dešťů, jedno na jaře (duben – červen) a druhé na podzim (říjen – listopad), přičemž nejdeštivějším obdobím roku bývá pozdní jaro.\nTaké jižní část Mesety má jarní a podzimní deštivé období, avšak jarní přichází dříve (v březnu) a podzimní je deštivější než jarní.\nSrážky jsou nepravidelné i během deštivých období.\nKontinentální zimy jsou chladné (-1 °C) se silnými větry a vysokou vlhkostí vzduchu navzdory nízkým srážkám.\nMimo horské regiony je severní podhůří Iberského pohoří nejchladnější oblastí s častými mrazy.\nLéta jsou teplá a bezoblačná a průměrná denní teplota dosahuje 21 °C na severní Mesetě a 24–27 °C na jižní Mesetě; noční teploty se pohybují mezi 7 a 10 °C.\nPánev řeky Ebro má vzhledem k nižší nadmořské výšce velmi horká léta a teploty zde mohou přesáhnout 43 °C.\nVlhkost vzduchu v létě je na Mesetě Central a v pánvi řeky Ebro nízká, s výjimkou břehů Ebra, kde je naopak vysoká.\nOceánské podnebí převažuje v severní části země táhnoucí se od Pyrenejí k severozápadní části poloostrova a označované také jako „zelené Španělsko“.\nCharakterizují jej poměrně mírné zimy, teplá, ale ne horká léta a vesměs vydatné srážky po celý rok.\nTeplotní výkyvy jsou mírné jak mezi dnem a nocí, tak mezi ročními obdobími.\nVliv oceánu však slábne ve vnitrozemí, kde jsou teplotní rozdíly větší a teploty se mohou oproti pobřeží lišit o 9–18 °C.\nVzdálenost od oceánu také ovlivňuje množství srážek a na východě jsou srážky nižší než na západě.\nNejdeštivějším obdobím je podzim (říjen až prosinec) a nejsušším měsícem je červenec.\nVysoká vlhkost vzduchu a převažující větry od oceánu vytvářejí při severozápadním pobřeží časté mlhy, které jsou však méně časté již v malé vzdálenosti od pobřeží díky horám, které zadržují vlhký mořský vzduch.\n\nOblast se středomořským podnebím se táhne přibližně od Andaluské nížiny podél jižního a východního pobřeží k Pyrenejím, a to na přímořské straně pohoří lemujících pobřeží.\nSrážky jsou v této oblasti nízké, často nedostatečné a nepravidelné a jsou častější na konci podzimu a v zimě.\nTeploty jsou zde obvykle vyšší v zimě i v létě a teplotní rozdíly mezi dnem a nocí jsou menší než v oblasti s kontinentálním podnebím.\nPrůměrné lednové teploty se na většině území španělského Středomoří pohybují mezi 10 a 13 °C a v severovýchodní části kolem Barcelony jsou nižší (9 °C).\nVe vnitrozemské části Andaluské nížiny jsou zimní teploty poněkud nižší než na pobřeží.\nV červenci a srpnu se teploty pohybují mezi 22 a 27 °C na pobřeží a mezi 29 a 31 °C směrem do vnitrozemí.\nVlhkost vzduchu je nízká.\nNa podnebí středomořské oblasti má vliv horký a suchý vítr „leveche“, který vane z východu nebo jihovýchodu, nejčastěji na jaře, a má původ v severní Africe.\nTento vítr někdy přináší jemný prach.\nDalším větrem je „levante“, který je chladnější a vane od východu mezi Betickou kordillerou a pohořím Atlas v severní Africe.\nKromě tří hlavních typů klimatu uvedených výše existuje několik výjimek:\n\nNejdelší řeka Pyrenejského poloostrova je Tajo (1038 km, z toho 716 km ve Španělsku a 47 km na hranici s Portugalskem) a nejdelší řeka na španělském území je Ebro (910 km).\nVe Španělsku je přibližně 1800 řek a vodních toků, z nichž všechny až na 90 jsou kratší než 96 km.\nTyto kratší řeky mají malý a nepravidelný průtok a jejich koryta sezónně vysychají, avšak v období, kdy mají dostatek vody, jsou často rychlé a prudké.\nSezónní rozdíly v průtocích se zvětšují od severu k jihu.\nVětšina větších řek pramení v horách, které protínají nebo obklopují Mesetu Central, a teče směrem na západ přes náhorní plošinu a Portugalsko do Atlantského oceánu.\nVýznamnou výjimkou je nejvodnější španělská řeka Ebro, která teče na východ a vlévá se do Středozemního moře.\nŘeky na severozápadě a v úzké severní pobřežní nížině se vlévají přímo do Atlantského oceánu.\nSeverozápadní pobřeží je členité s úzkými zálivy vzniklými zaplavením říčních údolí (rías).\n\nMezi hlavní řeky tekoucí směrem na západ do Atlantského oceánu patří Duero, Tajo, Guadiana a Guadalquivir.\nGuadalquivir je jedna z nejvýznamnějších španělských řek, jednak proto, že zavlažuje úrodné údolí, a vytváří tak dobré podmínky pro zemědělství, a jednak proto, že je ve vnitrozemí splavná a poskytuje Seville spojení s mořem. Sevilla je jediným španělským říčním přístavem využívaným pro zaoceánskou dopravu.\nHlavní řekou severozápadní části Španělska je Miño.\n\nŠpanělsko má 44 708 964 obyvatel (2006) a hustota zalidnění je 87,8 obyvatel na km².\nObyvatelstvo je rozloženo nerovnoměrně.\nCentrální část země je osídlená řídce a obyvatelstvo se koncentruje na pobřeží; výjimkou je hlavní město Madrid.\nPodíl městského obyvatelstva činí 76,7 % (2005).\n\nV centrech španělských měst se lze setkat se stopami různých kultur:\n\n\nZnačná část španělského území není zemědělsky využívána z důvodu sucha.\nPro zemědělství se hodí přibližně 40 % území.\nKvalita půdy je většinou nízká a pouze na zhruba 10 % území může být považována za výbornou.\nVážným problémem je eroze půdy, zejména na suchých planinách v Kastilii-La Mancha.\nV Pyrenejích a v celé severní části země s oceánským podnebím se praktikuje chov dobytka.\nV autonomních oblastech Aragonie a Kastilie a León převládá pěstování obilí.\nNa jihu a na východě se pěstují středomořské a komerční plodiny a provádí se zavlažování půdy.\nŠpanělsko vyváží citrusy a rané ovoce a zeleninu do zbývajících částí Evropy.\nNejdynamičtější průmyslové oblasti se nacházejí kolem Madridu a Barcelony.\nDalšími průmyslovými centry jsou Zaragoza a Valencie.\nTěžký průmysl se rozvíjel v oblasti Gijónu a Bilbaa na pobřeží Atlantiku.\nPo několikaleté krizi, která se v Bilbau projevila snížením počtu obyvatel (z 433 000 v roce 1981 na 352 000 v roce 2004), prochází toto město obdobím obnovy.\nPřechod města k terciéru symbolizuje Guggenheimovo muzeum.\nVýznamní výrobci aut působí ve Valladolidu (Renault), ve Vigu (Peugeot), v Martorellu (Seat) nebo ve Valencii (Ford).\nV Getafe, Illescas a Puerto Real se vyrábějí součásti letadel Airbus.\n\nŠpanělsko má otevřenou ekonomiku od 60. let 20. století a zvláště po svém vstupu do EHS roku 1986.\nMadrid je hlavním univerzitním a obchodním centrem, terciér je však rozvinutý také v Barceloně.\nRoku 1992 se v Barceloně konaly olympijské hry.\n\nŠpanělsko je po Francii druhou turisticky nejnavštěvovanější zemí světa (roku 2005 jej navštívilo 55,6 miliónů zahraničních turistů).\nK turistickému ruchu má dobré podmínky – středomořské pobřeží nabízí pláže a turistická letoviska (Marbella, Málaga, Benidorm, Palma de Mallorca).\nDůsledky turistického ruchu jsou značné – je to důležitý zdroj příjmů, na druhou stranu však vede k zabetonování pobřeží a k vodohospodářským problémům.\nTuristé navštěvují rovněž města s bohatým kulturním dědictvím (Segovia, Santiago de Compostela, Ávila, Cáceres, Salamanca, Toledo, Córdoba, Alcalá de Henares).\n\nŠpanělsko se dělí na 17 autonomních společenství a 2 autonomní města, dále pak na 50 provincií.\n\n\"Tento článek obsahuje materiály převzaté z Library of Congress Country Studies, uvolněné do Public Domain federálními úřady USA.\"\n\n"}
{"id": "225008", "url": "https://cs.wikipedia.org/wiki?curid=225008", "title": "Zdeněk Šenkeřík", "text": "Zdeněk Šenkeřík\n\nZdeněk Šenkeřík (* 19. prosince 1980 Gottwaldov) je bývalý český fotbalový útočník, který ukončil profesionální kariéru v říjnu 2013. Poté zamířil do 5. české ligy do SK Třeboradice.\n\nOdchovanec Zlína prošel ve své kariéře několika českými kluby. Z nepovedeného tureckého angažmá v Malatyasporu ho v létě 2007 vykoupila Slavia. V téže sezoně, tedy 2007/08, si zahrál se Slavií premiérově Ligu mistrů UEFA, v jejímž rámci výrazně pomohl svému týmu k postupu do jarní části evropských pohárů, zejména pak vyrovnávací brankou v odvetném zápase na půdě rumunské Steauy Bukurešť (1:1). V prvním utkání se Steauou vstřelil historicky první branku Slavie v Lize mistrů (Slavia vyhrála 2:1). V tomto střetnutí také použil fotbalovou kličku, podle níž natočila UEFA instruktážní video.\n\nZískal se Slavií i dva domácí ligové tituly (v sezónách 2007/08 a 2008/09). V zimním přestupovém období sezóny 2008/09 odešel na půlroční hostování do týmu norského mistra Stabæk Fotball. Český mistrovský titul mohl oslavit i v sezoně 2008/09, byť byl ke konci sezony na hostování právě v norském klubu. Tam se příliš neprosadil, jeho hostování skončilo předčasně a v létě 2009 tak znovu nastoupil do přípravy se Slavií. O rok později po nevydařené sezoně odešel do Baníku Ostrava. K 1. červenci 2012 podepsal smlouvu v FK Bohemians Praha. V říjnu 2013 zde ukončil profesionální kariéru.\n\n"}
{"id": "225012", "url": "https://cs.wikipedia.org/wiki?curid=225012", "title": "Singly na prvním místě v roce 2004 (USA)", "text": "Singly na prvním místě v roce 2004 (USA)\n\nJedničky hitparády Hot 100 za rok 2004 podle časopisu Billboard.\n"}
{"id": "225022", "url": "https://cs.wikipedia.org/wiki?curid=225022", "title": "Singly na prvním místě v roce 2005 (USA)", "text": "Singly na prvním místě v roce 2005 (USA)\n\nJedničky hitparády Hot 100 za rok 2005 podle časopisu Billboard.\n"}
{"id": "225023", "url": "https://cs.wikipedia.org/wiki?curid=225023", "title": "Akon", "text": "Akon\n\nAkon, narozen jako Aliaune Badara Akon Thiam (* 16. dubna 1973, St. Louis, Missouri, USA), je senegalsko-americký zpěvák R&B, textař, hudební producent, podnikatel a filantrop. Akona katapultovala mezi hudební hvězdy skladba „Locked Up“ z jeho debutového alba \"Trouble\", které vyšlo v roce 2004. Za druhé album \"Konvicted\", obdržel Akon nominaci na hudební cenu Grammy (skladba „Smack That“).\n\nJe zakladatelem hudebních vydavatelství Konvict Muzik a Kon Live Distribution.\n\nJeho pseudonym měl několik podob, než ho rádia stvrdila na Akona. To bylo ale mnohem později, když už z něj začínala být hvězda. Když mu bylo osm let, přestěhoval se s rodiči do USA, přesněji do Saint Louis. Tam vydrželi sedm let a poté jej čekalo stěhování do New Jersey, kde žil velmi dlouho. Akon se naučil kromě svého rodného jazyka také francouzštinu a angličtinu, jelikož žil od druhé třídy v USA. Svůj první song „Operations of Nature“ nazpíval ve třiadvaceti letech. Jako mladý začínal přemýšlet, jak zbohatnout, až ho napadlo krást luxusní auta a poté jej začít prodávat. To z něj udělalo grázla a poté se záhy ocitl ve vězení. Tam si ale uvědomil svou chybu a začal pracovat v hudební branži.\n\nAkona objevil producent Devyne Stephens, který ho upsal pod svůj label UpFront Records. Stephens mu v začátcích dělal mentora a manažerskou oporu. Právě on mu také pomohl ke smlouvě s labelem SRC Records. V roce 2004 tam Akon vydal své debutové album \"Trouble\". Prvním vydaným singlem byla píseň \"Locked Up\" (8. příčka v žebříčku Billboard Hot 100), kterou nahrávací společnost zvolila s cílem vybudovat Akonovi popularitu tzv. na ulici. I proto jako druhý následoval trefně nazvaný singl \"Ghetto\" (92. příčka). Kvůli menšímu úspěchu tohoto singlu sáhli u SRC Records v roce 2005 k rádiově líbivé baladě \"Lonely\", která se stala hitem (4. příčka, 2x platinový singl). Brzy poté byl vydán také singl \"Belly Dancer (Bananza)\" (30. příčka). Alba se v USA prodalo 1,6 milionu kusů a z Akona udělalo hvězdu.\n\nÚspěšné singly jiných umělců (zejména rapperů), na kterých hostoval, z něj zase vytvořili oblíbeného přizvaného umělce a zaručeného hitmakera. Například šlo v roce 2005 o singly \"Baby I'm Back\" od Baby Bashe (19. příčka) a především \"Soul Survivor\" od Young Jeezyho (4. příčka). Úspěch písně dokonce vedl k úmyslu vydat společné album těchto dvou interpretů, k tomu ovšem nakonec nedošlo.\n\nV roce 2006 založil label KonLive Distribution coby imprint pod Interscope Records. Pod svůj label upsal například začínající zpěvačku Lady Gagu. Ta na tomto labelu vydala svá první dvě alba \"The Fame\" (2008) a \"Born This Way\" (2011) a remixová alba \"The Remix\" (2010) a \"\" (2011), dále také videoalba \"\" (2010) a \"\" (2011) a EP \"The Cherrytree Sessions\" (2009), \"Hitmixes\" (2009), \"The Fame Monster\" (2009) a \"A Very Gaga Holiday\" (2011). Mezi další interprety labelu určitou dobu patřili Kardinal Offishall, Colby O'Donis, Natalia Kills, Brick & Lace a Jeffree Star.\n\nSvé druhé studiové album \"Konvicted\" vydal v listopadu 2006. Debutovalo na 2. příčce žebříčku Billboard 200 a v USA se ho prodalo přes 3 miliony kusů. Úspěchu pomohly hity \"Smack That\" (ft. Eminem) (2. příčka, 3x platinový), \"I Wanna Love You\" (ft. Snoop Dogg) (1. příčka, 3x platinový), \"Don't Matter\" (1. příčka, 3x platinový) a \"Sorry, Blame It on Me\" (7. příčka, platinový). \n\nV roce 2006 produkoval také singl \"The Sweet Escape\" od Gwen Stefani, na kterém působil i jako přizvaný umělec. Singl se umístil na 2. příčce žebříčku Billboard Hot 100. V roce 2007 platil za sázku na jistotu a tak není divu, že hostoval celkem na sedmi singlech jiných umělců, ze kterých se staly hity. Například šlo o \"I Tried\" od Bone Thugs-n-Harmony (6. příčka, platinový singl), \"We Takin' Over\" od DJ Khaleda (28. příčka, platinový) \"Bartender\" od T-Paina (5. příčka, platinový) nebo \"Sweetest Girl (Dollar Bill)\" od Wyclefa Jeana (12. příčka, platinový). Velký úspěch alba mu dovolil v roce 2007 spustit vlastní oděvní značky \"Konvict Clothing\" a \"Aliaune\".\n\nV prosinci 2008 se pokusil na předchozí úspěch navázat svým třetím albem s názvem \"Freedom\". To uvedlo hit \"Right Now (Na Na Na)\" (8. příčka, 2x platinový) a dále singly \"I'm So Paid\" (ft. Lil Wayne a Young Jeezy) (31. příčka, platinový) a \"Beautiful\" (ft. Colby O'Donis a Kardinal Offishall) (19. příčka, 2x platinový). Alba se v USA prodalo 770 000 kusů, čímž předchozí úspěch nezopakovalo.\n\nAkon přesto ještě chvíli zůstal oblíbeným hostujícím umělcem. V roce 2008 napomohl úspěchu singlu \"Dangerous\" od Kardinala Offishalla (5. příčka) a v roce 2009 singlu \"Sexy Bitch\" od Davida Guetty (5. příčka, 3x platinový).\n\nV roce 2010 vydal nový singl \"Angel\", který s ním produkoval David Guetta. Píseň se umístila na 56. příčce žebříčku Billboard Hot 100. Akon ji zazpíval také během módní přehlídky Victoria's Secret Fashion Show 2010. Téhož roku se podílel na singlu \"Hold My Hand\" od Michaela Jacksona z posmrtně vydaného kompilačního alba \"Michael\". Singl se umístil na 39. příčce žebříčku Billboard Hot 100 a byla to zároveň poslední Akonova úspěšná píseň coby hlavního interpreta. V roce 2010 se podílel také na dobročinné písni \"We Are the World 25 for Haiti\", která byla nahrána na pomoc obětím zemětřesení na Haiti.\n\nV následujících letech se téměř zcela odmlčel. Občas hostoval u jiných umělců a sporadicky informoval o tom, že pracuje na dalším albu s názvem \"Stadium\". V letech 2015 a 2016 vydal několik písní z tohoto alba. Ovšem všechny v hitparádách propadly. V téže době oznámil, že album bude mít pět částí v pěti různých žánrech (Euro, Pop, Urban, Island & World). Později chtěl vydat toto album ve čtyřech verzích: \"Stadium- Island\", \"Stadium- Urban\", \"Stadium- World\" a \"Stadium- House\". Různé žánrové verze obsahu alba měly být dostupné přes speciální streamovací mobilní aplikaci.\nV roce 2017 vydal společný mixtape umělců upsaných u jeho bývalého labelu Konvict Muzik. Mixtape nesl název \"Konvict Kartel Vol. 2\".\n\nV roce 2019 založil nový nahrávací label s názvem Akonik Label Group. Opět se tím vrátil k myšlence vydání několika alb v různých žánrech. V květnu 2019 vydal singl \"Get Money\" (ft. Anuel AA). Píseň ovšem neuspěla. Album \"El Negreeto\" vyšlo u jeho nezávislého labelu v říjnu 2019. Jednalo se o první Akonovo album od alba \"Freedom\" z roku 2008. Album bylo nahráno v žánrech reggaeton a merengue, a míchá španělštinu s angličtinou. Na albu hostují například rapper Pitbull nebo zpěvačka Becky G. V žebříčkách však album ani singly nezabodovaly.\n\nAkon se ovšem neúspěchu nezalekl a o dvacet dní později vydal další nezávislé album \"Akonda\". To bylo nahráno v africkém žánru afrobeats. Ovšem opět propadlo.\n\nNa prosinec 2019 Akon chystal ještě třetí nezávislé album toho roku, nicméně nakonec v roce 2019 nevyšlo. \"Konnect\" by se hudebně mělo vrátit k jeho prvním albům, jelikož bylo nahráváno v žánrech hip hop a R&B. Singly \"Benjamin\" a \"Can't Say No\" ale také nepronikly do hitparád. \n\nAkon vytvořil projekt \"Akon Lighting Africa\" v roce 2014, jehož pomocí do 15 zemí Afriky přivedl elektřinu\n\nV Africe rovněž založil nadaci pro znevýhodněné děti Konfidence Foundation.\n\nV roce 2020 mu senegalská vláda schválila projekt výstavby vlastního města na území země. Projekt připravoval od roku 2018. Senegal pro záměr vybudování futuristického smart city (Akon City), které bude čerpat pouze energii z obnovitelných zdrojů a jako platidlo bude používat vlastní kryptoměnu (AKoin), daroval Akonově společnosti 800 hektarů půdy v oblasti vzdálené 50 km od hlavního města Dakaru.\n\nSingly umístěné v žebříčku Billboard Hot 100:\n\n\n"}
{"id": "225024", "url": "https://cs.wikipedia.org/wiki?curid=225024", "title": "Broome County", "text": "Broome County\n\nBroome County je okres (county) státu New York založený v roce 1806 oddělením od okresu Tioga.\n\nBroome sousedí s okresem Chenango na severu, Delaware na východě, Wayne (stát Pensylvánie) na jihovýchodě, Susquehanna (stát Pensylvánie) na jihu, Tioga na západě a s okresem Cortland na severozápadě.\n\nSprávním městem je sídlo Binghamton s 45 217 obyvateli v roce 2005.\n\nPočet obyvatel: 196 269 (v roce 2006), 200 536 (v roce 2000)\n\nŽeny: 51,6 % (v roce 2005)\n"}
{"id": "225037", "url": "https://cs.wikipedia.org/wiki?curid=225037", "title": "TOPAS", "text": "TOPAS\n\nTOPAS (Transportér obrněný pásový, vojenským slangem zvaný též „kačena“) – byl československý vojenský transportér, který vznikl československo-polskou modernizací základu sovětského stroje BTR-50. Práce na novém typu začaly v roce 1958 a první prototyp byl vyroben roku 1962. V Československé lidové armádě dostal oficiální název OT-62 (Obrněný transportér vzor 62). Jeho sériová výroba začala o rok později, kdy začal přicházet do výzbroje armády. Bylo vyráběno několik obměn s různou výzbrojí (i bez výzbroje). Pro bojové akce byly vyráběny dva základní typy:\n\nKromě užití v ČSLA byl obrněný transportér ve výzbroji armád Angoly, Bulharska, Egypta, Indie, Iráku, Izraele, Libye, Maroka, Polska, a Súdánu.\n\n\n"}
{"id": "225039", "url": "https://cs.wikipedia.org/wiki?curid=225039", "title": "BL", "text": "BL\n\nSpojení písmen B a L může mít různé významy:\n\n\n"}
{"id": "225047", "url": "https://cs.wikipedia.org/wiki?curid=225047", "title": "SKOT", "text": "SKOT\n\nObrněný transportér OT-64 (SKOT je akronym slov: Střední\" Kolový\" Obrněný\" Transportér\" či Średni\" Kołowy\" Opancerzony\" Transporter\") byl společný československo-polský projekt obojživelného obrněného transportéru. První práce na vývoji začaly roku 1959, v tomtéž roce byl postaven první prototyp, který dostal název SKOT. První zkušební série byla vyrobena roku 1961 a do armád obou spolupracujících států byl stroj zařazen roku 1964. Výroba probíhala v Polsku, přičemž řada komponentů (například motor Tatra, převodovka Praga a podvozek) byla dodávána z Československa.\n\nTransportér měl pohon všech osmi, na lichoběžníkových ramenech s vinutými válcovými pružinami nezávisle uložených kol, centrální huštění pneumatik, dvě řiditelné přední nápravy a další moderní agregáty. Pohon na vodní hladině obstarávaly 2 lodní šrouby. Výzbroj tvořil 14,5mm velkorážní kulomet KPVT se spřaženým kulometem SGMT ráže 7,62 mm, nebo 12,7mm protiletadlový kulomet NSV a 7,62mm kulomet PKT. Dodnes se užívá v zahraničních misích většinou jako zdravotní verze. Mezi další uživatelé patří Alžírsko, Kambodža, Indie, Irák, Libye, Maroko, Sierra Leone, Súdán, Sýrie, Tanzanie, Uganda, Uruguay. Dva stroje, upravené na hasičská vozidla, mají civilní uživatele.\n\n\nVerze OT64-R2 - Velitelské pracoviště velitele motostřeleckého praporu - byla v přední části zadního prostoru osazena otočnou kulometnou věží a v zadní části radiopracovištěm. Vozidla spojovacích verzí byla zpravidla osazena telefonní ústřednou pro obsluhu až 10 externích linek s polními telefony (TP), z nichž 5 mohlo dálkově ovládat radiostanice, osazené podle verze vozidla. Posádka mohla provádět i spojení pomocí ručně ovládané retranslace (příjem jednou stanicí, předání a současné vysílání druhou stanicí na rozdílném kmitočtu - tím zvýšit dosah spojení).\nV označení znamená písmeno \"T\" možnost osazení vozidla utajovačem, sloužícím k šifrování (modulaci) fonického (mluvené slovo) spojení.\n\n\nAlžírsko (150 ks od SR z r. 1994), Angola (9 ks od SR z r. 1994), Kambodža (26 ks z ČR z r. 1995), Maďarsko, Indie, Irák, Libye, Maroko, Polsko, Sierra Leone (10 ks od SR z r. 1994)\nSlovensku po rozdělení státu samozřejmě připadla i část OT-64 a během 90. let získalo další stovky nákupem v ČR (150 r. 1994, 100 r. 1998). Slováci SKOTy odprodávali do dalších, především afrických, zemí.\nSúdán, Sýrie, Uganda (9 ks od SR z r. 1994), Uruguay (60 ks z ČR z r. 1995 a 30 z r. 1999)\n\n"}
{"id": "225067", "url": "https://cs.wikipedia.org/wiki?curid=225067", "title": "Vilém ze Champlitte", "text": "Vilém ze Champlitte\n\nGuillaume de Champlitte (řecky \"Γουλιέλμος Σαμπλίτης\") byl účastník čtvrté křížové výpravy a zakladatel křižáckého státu Achajské knížectví.\n\nGuillaume de Champlitte byl třetím synem Edwarda I. de Champlitte, hraběte v horním Burgundsku a vnukem Huga I., hraběte ze Champagne. Během křížové výpravy se Guillaume seznámil s Bonifácem z Montferratu a dělal prostředníka mezi ním, a prvním latinským císařem Balduinem I. Flanderským. Poté, co křižáci na podzim roku 1204 dobyli Konstantinopolis a vyvrátili tak Východní císařství Guillaume následoval Bonifáce z Montferratu ze Soluně na jeho tažení za dobytím Řecka. Guillaume se následně s Godfreyem I. z Villehardouinu účastnil bitvy u kunduraských olivových hájů a dobyl Moreu na Peloponésu. Papež Inocenc III. jej poté jmenoval vládcem celé Acháje. Kvůli jeho dědovi Guillama zdejší Řekové nazývali \"Kampanezis\" (řecky \"Καμπανέζης\").\n\nV roce 1209, zatímco byl Guillaume de Champlitte plně zaměstnán správou svého nového území v Řecku, dostal zprávu z Francie, o smrti svého bezdětného staršího bratra Ludvíka. Proto se Guillaume urychleně vydal na cestu zpět do vlasti uplatňovat svá práva na rodinný majetek. Na cestě do Francie v Apulii však Guillaume de Champlitte zemřel, a krátce na to zemřel také jeho synovec Hugo de Champlitte, kterého zanechal v Achaji, čímž rod Champlitte v na achajském trůnu vymřel.\n\n\n"}
{"id": "225070", "url": "https://cs.wikipedia.org/wiki?curid=225070", "title": "Domesday Book", "text": "Domesday Book\n\nDomesday Book (také označovaná jako \"Domesday\", \"Kniha posledního soudu\" nebo \"Kniha z Winchesteru\") je záznam podrobného majetkového průzkumu Anglie, který byl nařízen Vilémem Dobyvatelem a dokončen v roce 1086. Průzkum byl podobný dnešnímu sčítání lidu a Domesday je seznam panství a obcí s počty domů a hospodářství, včetně jejich ocenění. Vilém potřeboval informace o zemi, kterou právě dobyl, aby ji mohl dobře spravovat.\n\nJedním z hlavních důvodů průzkumu bylo zjistit, kdo co vlastní, a aby tak majetek mohl být zdaněn. Záznamy knihy byly konečné – cokoliv bylo zaznamenáno o majiteli či hodnotě majetku bylo nezpochybnitelným zákonem. Kniha je napsána latinsky, ačkoliv byly použity i některé místní názvy bez latinských ekvivalentů. Kniha je psána velmi úhledným písmem, ale text je plný zkratek, takže se obtížně čte. Jméno „Domesday“ znamená Poslední soud a kronikář R. FitzNigel roku 1179 píše, že se tak knize říkalo proto, že její ustanovení byla definitivní a nezměnitelná, jako u Posledního soudu.\n\nDomesday Book se ve skutečnosti skládá ze dvou samostatných knih. První z nich, známá jako Malá (Little) Domesday, pokrývá Norfolk, Suffolk a Essex. Druhá, Velká (Great) Domesday, zahrnuje zbytek Anglie, kromě území na severu, nyní známých jako Westmorland, Cumberland, Northumberland a hrabství Durham (protože některé z těchto oblastí byly v té době pod kontrolou Skotska). Průzkum také nebyl proveden v Londýně, Winchesteru a některých dalších městech. Tato dvě velká města byla pravděpodobně vynechána kvůli své velikosti, Cumberland chybí, protože byl dobyt až několik let po průzkumu. Výlučné právo vybírat daně v Durhamu měl princ biskup William ze St. Carilef. Vynechání dalších částí dosud nebylo uspokojivě vysvětleno. Část severní Anglie byla prozkoumána roku 1183 v „Boldon Book“, která zaznamenává oblast zdaňovanou biskupem z Durhamu.\n\nNavzdory svému jménu je Malá Domesday vlastně větší – je mnohem detailnější, zmiňuje až počty kusů dobytka. Podle některých badatelů vznikla Malá Domesday jako první, ale ukázalo se být nemožným dokončit i Velkou Domesday na stejně detailní úrovni.\n\nZáznamy v obou svazcích nebyly řazeny geograficky, ale podle příslušnosti k určitému lénu či panství. Pozemky se tak řadily k místnímu baronovi nebo jiné osobě či instituci, která měla půdu udělenou přímo od panovníka.\n\nSeznam pro každé hrabství vždy začíná majetky samého krále, následují majetky církevní a klášterní, po nich hlavní nájemci (baroni) a nakonec několik málo žen, které také držely půdu.\n\nU některých hrabství byl pro jedno či několik důležitých měst vytvořen zvláštní oddíl, podobně jako pro sporné nároky. Tato pravidla byla více uplatněna u většího svazku, systém u Malé Domesday je méně precizní.\n\nDomesday pokrývá kromě celého venkova, který tvoří hlavní objem záznamů, i většinu měst. U měst jsou uvedeny některá zvyková práva, povinnosti vojenské služby, práv trhu, ražení mincí, atd.\n\nAnglosaská kronika uvádí, že plánování průzkumu začalo v roce 1085 a podle údajů v Domesday Book byl dokončen o rok později. Není známo, kdy přesně byla data zpracována, ale Velká Domesday byla pravděpodobně opsána jedinou osobou.\n\nSkupina královských zmocněnců (legátů) navštívila každé hrabství, kde vznesly veřejnou žádost, pravděpodobně na velkém shromáždění za účasti představitelů všech měst a všech místních šlechticů. Za odevzdání výsledků průzkumu odpovídalo dvanáct místních soudních přísedících za každou administrativní jednotku „Hundred“ (část hrabství). Polovina zmocněnců byli Angličané, druhá polovina Normané.\n\nDomesday Book byla původně uložena v královské pokladnici ve Winchesteru (hlavní město normanské Anglie). Odtud také název Kniha z Winchesteru. Když se pokladnice přesunula do Westminsteru, pravděpodobně za vlády Jindřicha II., kniha se přestěhovala také. Ve středověku byly její záznamy běžně používány jako podklady soudních pří, a dokonce i dnes bývá v některých soudních případech používána. Faksimile Domesday Book z roku 1862 bylo první takovou reprodukcí celé knihy.\n\nVe Westminsteru zůstala kniha až do doby vlády královny Viktorie a po několika přesunech je dnes umístěna ve vitríně muzea Národního archivu v Kew, jihozápadním předměstí Londýna. Roku 1986 byla kniha znovu svázána do dvou a tří svazků.\n\n"}
{"id": "225074", "url": "https://cs.wikipedia.org/wiki?curid=225074", "title": "Martin Abraham", "text": "Martin Abraham\n\nMartin Abraham (* 20. září 1978 v Moravské Třebové) je český fotbalový záložník momentálně působící v TJ Sokolu Rozstání v liberecké I.B třídě. Jedná se o defenzivního hráče s výborným přehledem, zaskočit může i v obraně.\n\nHrál v Rychnově na Moravě, dále v Tatran Mladějov na Moravě, poté v Moravské Třebové (1991-1993), odkud přestoupil do Boby Brno (na podzim 1996 nastupoval v MSFL za brněnskou juniorku a vstřelil za ni 2 branky). Poté odešel do Zemanu Brno, se kterým hrál 3 roky MSFL (1997/98: vstřelil 4 branky, 1998/99: 2 branky, 1999/00: 3 branky). Krátce působil i v nižší rakouské soutěži v SV Kirchberg. V sezoně 2000/01 hostoval v Dolních Kounicích, za něž v MSFL vstřelil 3 branky. Poté se stal hráčem Synot Staré Město (nyní 1. FC Slovácko). V zimě roku 2005 přestoupil do Slovanu Liberec, kde působil rok a půl a poté prošel kluby Mladá Boleslav, AC Sparta Praha, SK Slavia Praha.\n\nNa přelomu léta a podzimu 2008 odešel na roční hostování do kyperského AEK Larnaka. V zimě 2009 odešel na hostování do Zlína. V létě 2010 ukončil smlouvu ve Slavii a odešel do druholigového německého klubu SV Wehen Wiesbaden.A po návratu ještě nastupoval v dresu Bohemians 1905 a Arsenalu Česká Lípa.\nV sezoně 2005/06 získal se Slovanem Liberec mistrovský titul a v sezoně 2007/08 se Slavií Praha.\n\nOd ledna 2013 působí v 1. FK Příbram. Z tohoto týmu byl pro jarní část ročníku 2014/2015 uvolněn do divizního celku TJ Sokol Nové Strašecí na půlroční hostování.\n\nV sezoně 2016/17 nastupuje za FK Přepeře hrající 1.A třídu v rámci Libereckého KFS s nimiž obsadil 1. místo a postoupil do Krajského přeboru.\n\nDvakrát byl nominován do české reprezentace.\n\n"}
{"id": "225076", "url": "https://cs.wikipedia.org/wiki?curid=225076", "title": "Ondřej (pražský biskup)", "text": "Ondřej (pražský biskup)\n\nOndřej z Gutenštejna (12. století – asi 30. července 1224 Castellammare di Stabia, Kampánie) byl v letech 1211 až 1215 kancléřem Přemysla I. Otakara, od roku 1214 pražským biskupem. \n\nOndřej působil nejprve jako boleslavský probošt, od roku 1201 jako člen pražské kapituly, 1204–1207 probošt mělnické kapituly a od roku 1207 jako pražský probošt. V této funkci se pohyboval v blízkosti krále, který jej roku 1211 jmenoval kancléřem a později také biskupem a doufal, že si tím zajistí jeho loajalitu. Podobně jako předchozí biskup Daniel II., měl být zvolen, jako osoba loajální králi. Povahou neústupný biskup se ovšem po lateránském koncilu nečekaně pustil do boje o emancipaci církve. \n\nOndřej byl vysvěcen na biskupa papežem Inocencem III. dne 22. listopadu 1215, v době probíhajícího Čtvrtého lateránského koncilu. Ve svém úřadu Ondřej usiloval zejména o povýšení pražské diecéze na arcibiskupství a chtěl demonstrovat větší příklon k Římu. Při vykonávání svých církevních povinností postupoval dosti nekompromisně, čímž se dostal do střetu s panovníkem a částí šlechty. Usiloval zejména o uplatnění kanonického práva při jmenování do církevních úřadů a při odvádění biskupského desátku. \n\nKrál Přemysl I. Otakar zpočátku postupoval podle starých metod (zábor Ondřejova majetku, pustošení biskupských statků, ignorování interdiktu) a opíral se o jmenované hodnostáře. V roce 1216 byl Ondřej donucen opusti zemi. Odebral se do Říma a v roce 1217 uvalil se souhlasem papeže na Čechy interdikt. Nadále se přitom domáhal práva na řízení české církve a jmenovat či odvolávat duchovenstvo. \n\nMezi českým králem a papežem však došlo k dohodě, vyhlášené za přítomnosti pražského legáta. 10. května 1221 byl uzavřen konkordát s církví (privilegium pro biskupství), roku 1222 rozšířený o obecné privilegium pro církev v Čechách. S takovým řešením se Ondřej nesmířil a zůstal nadále v Itálii. Následně se navíc ukázalo, že církevní instituce v zemích Koruny české byly kořistně využívány patronátními pány. Změna byla nezbytná pro přechod české společnosti do svobodnějšího vrcholného středověku. \n\nOndřejovi se odvolání svých protivníků z vedoucích funkcí, ani povýšení pražské diecéze, nepodařilo docílit. V Čechách nebyl vítán a pro svou neústupnost se stal nepohodlným také u papežské kurie. Pražský biskup Ondřej zemřel osamocen v létě roku 1224 v jihoitalském městě Castellammare di Stabia. Po jeho smrti byl na žádost krále novým pražským biskupem zvolen Pelhřim z Vartenberka. Lebka biskupa Ondřeje byla později převezena do Prahy a pohřbena ve zdi svatováclavské kaple v katedrále sv. Víta.\n"}
{"id": "225077", "url": "https://cs.wikipedia.org/wiki?curid=225077", "title": "Türi", "text": "Türi\n\nTüri (německy \"Turgel\") je estonské město bez vlastní samosprávy, náležející do obce Türi kraje Järvamaa.\n\nMěsto je členem sdružení vybraných měst Evropské unie, Douzelage.\n\n\n"}
{"id": "225079", "url": "https://cs.wikipedia.org/wiki?curid=225079", "title": "Erich Brabec", "text": "Erich Brabec\n\nErich Brabec (* 24. února 1977, Český Krumlov, Československo) je bývalý český fotbalový obránce a reprezentant naposledy působící v FC Slovan Liberec. Hráčskou kariéru ukončil po sezoně 2014/15.\nBěhem své kariéry prošel pražskými kluby SK Slavia Praha, AC Sparta Praha a Bohemians 1905. Mimo Česko působil v Rusku, Turecku, Rakousku, Švýcarsku a na Slovensku. V letech 2018–2019 trénoval Vlašim, od podzimu 2019 je asistentem trenéra Bohemians 1905.\n\nS fotbalem začínal v pěti letech v klubu JIP Větřní a později ve Slavoji Český Krumlov. V roce 1992 přestoupil do Dynama České Budějovice, kde sehrál padesát zápasů, ale také střídavě hostoval v týmech z nižších soutěží. Další angažmá, v Drnovicích, bylo zatím jeho nejdelší a jeho průběhu si také zahrál svůj první reprezentační zápas. Bylo to 8. února 2000 proti Mexiku. Druhý si připsal již jako kapitán Slavie Praha v přátelském zápase s Maltou pod vedením Františka Straky.\n\nV roce 2002 začala jeho dlouhá zahraniční pouť po Evropě. Do roku 2005 hrál v moskevském Dynamu a v Alanii Vladikavkaz. V těchto týmech se ale trvale neprosadil a vypomáhal tak i v B-mužstvech. Následovala angažmá v tureckém Kayserisporu, rakouském SV Pasching a švýcarském FC Aarau.\n\nV létě 2007 Ericha dovedl Karel Jarolím do Slavie, o které se v tu chvíli říkalo, že odehraje sezonu jen s dorostenci. Místo toho Slavia prošla pravděpodobně nejlepší sezonou Slavie od roku 1996. Konečně se dostala do Ligy mistrů UEFA a po dvanácti letech vyhrála titul. V sezoně 2008–2009 získal se Slavií další ligový titul a byl po devítileté pauze pozván do reprezentace, v přátelském utkání proti Maltě odehrál 53 minut, než kvůli zranění střídal. V červnu 2009 s ním však Slavia nečekaně ukončila spolupráci, protože nezapadal do nové koncepce týmu.O pár dní později podepsal Brabec dvouletou smlouvu s roční opcí v tureckém prvoligovém klubu Ankaraspor AŞ.\n\nTen byl ale v průběhu sezony vyloučen z turecké ligy, protože byl podle názoru ankarského soudu propojen s druhým místním klubem, MKE Ankaragücü. S přechodem do Ankaragücü ale nebyl Erich Brabec spokojen a rozhodl se znovu změnit působiště. Nakonec podepsal smlouvu v klubu AC Sparta Praha.\n\n8. července 2010 nastoupil v dresu Sparty k historicky prvnímu zápasu Českého Superpoháru, který sehrávají mistr ligy, tehdy AC Sparta Praha, a vítěz národního poháru (Viktoria Plzeň). Trofej vyhrála pražská Sparta, utkání skončilo výsledkem 1:0.\n\nPřed sezonou 2012/2013 Spartu opustil a domluvil se na dvouletém kontraktu se slovenským klubem ze Senice hrajícím slovenskou 1. ligu. V lednu 2014 se s ním Senica dohodla na ukončení smlouvy.\n\nPřed jarní částí sezony 2013/14 přestoupil do Bohemians Praha 1905, kde podepsal jednoletý kontrakt. Klubu pomohl v sezoně 2013/14 k záchraně v nejvyšší lize. Po skončení podzimní části sezony 2014/15 mu na konci roku vypršela smlouva a hráč se rozhodl své působení v klubu ukončit.\n\nV únoru 2015 odešel do FC Slovan Liberec (v zimní ligové pauze 15. tým tabulky), kde se domluvil na půlroční smlouvě. Při své premiéře 27. února proti FK Dukla Praha si vstřelil vlastní gól, který byl navíc pro soupeře vítězný, Slovan prohrál 1:3. Se Slovanem Liberec podstoupil v sezóně 2014/15 boje o záchranu v 1. české lize, ta se zdařila. S týmem navíc vybojoval triumf v českém poháru. Po sezoně 2014/15 skončil v Liberci a ukončil svoji hráčskou kariéru.\n\nBrabec hrál za české mládežnické výběry U20 (6 zápasů) a U21 (15 zápasů). S týmem do 23 let se zúčastnil Letních olympijských her 2000 v Austrálii, kde české mužstvo obsadilo se 2 body za dvě remízy poslední čtvrté místo v základní skupině C.\nV českém reprezentačním A-týmu odehrál pouze 2 utkání, a sice 8. února 2000 proti Mexiku na Carlsberg Cupu (výhra 2:1) a přátelský zápas 5. června 2009 proti Maltě (výhra 1:0). V žádném reprezentačním výběru se gólově neprosadil.\nJe také členem týmu Real TOP Praha, v jehož dresu se zúčastňuje charitativních zápasů a akcí.\n"}
{"id": "225081", "url": "https://cs.wikipedia.org/wiki?curid=225081", "title": "Grand Prix Francie 2007", "text": "Grand Prix Francie 2007\n\nGrand Prix Francie 93e Grand Prix de France\n\n\n Felipe Massa - Ferrari F2007- 1:16.099\n\n Felipe Massa- Ferrari F2007- 1:15.034\n\n"}
{"id": "225085", "url": "https://cs.wikipedia.org/wiki?curid=225085", "title": "Marek Nikl", "text": "Marek Nikl\n\nMarek Nikl (* 20. února 1976, Nymburk) je bývalý český fotbalový obránce. Jednalo se o kvalitního defenzivního hráče, který mohl hrát na postu středního záložníka nebo na stoperu.\n\nKariéru ukončil v klubu Bohemians 1905, kam přestoupil 19. září 2007 z německého týmu 1. FC Norimberk. Tvrdý, důrazný obránce odcházel koncem devadesátých let do německé Bundesligy z Bohemians Praha, kde se postupem času stal platným a uznávaným hráčem nejvyšší německé soutěže. V bavorském klubu 1. FC Norimberk patřil mezi největší osobnosti, zažil i horší časy v druhé lize. V sezóně 2006/07 vyhrál s Norimberkem DFB-Pokal.\n\nV roce 2007 se vrátil do Bohemians. Od léta 2008 byl kapitánem Bohemians.\n\nJe členem týmu Real TOP Praha, v jehož dresu se zúčastňuje charitativních zápasů a akcí.\n\n28. dubna 1999 debutoval v českém národním A-týmu v přátelském zápase proti domácímu Polsku (porážka 1:2).\n\nCelkem odehrál v seniorském národním mužstvu 5 zápasů, branku nevstřelil.\n\n"}
{"id": "225088", "url": "https://cs.wikipedia.org/wiki?curid=225088", "title": "František Řezníček (fotograf)", "text": "František Řezníček (fotograf)\n\nFrantišek Řezníček (23. května 1954 Palkovice – 1. července 2007 Hukvaldy) byl známý ostravský fotograf a galerista. \n\nFotografoval především kulturní akce zejména na území Ostravska (Mezinárodní hudební festival Janáčkovy Hukvaldy, Folklor bez hranic…), byl dlouholetým spolupracovníkem ostravských divadelních scén. Pracoval také pro regionální média (Moravskoslezský deník, OstravaBlog…) a statutární město Ostravu. Pro městský obvod Mariánské Hory a Hulváky pořídil snímky do publikace vydané ke stému výročí povýšení na město. Svá díla rovněž vystavoval (např. ve foyer ostravské Nové radnice). Byl předsedou Fotoklubu Ostrava.\n\nV neděli 1. července 2007 odpoledne se při orchestrálním koncertu Institutu pro umělecká studia Ostravské univerzity zřítil z ochozu motty hukvaldského hradu. Pád z více než devítimetrové výšky nepřežil. Neštěstí se stalo přímo před zraky návštěvníků festivalu. Fotograf se snažil získat snímky orchestru ze zákulisí, proto i přes zákaz vstupu vylezl na hradní zídku. Ačkoliv byli přímo na místě dva lékaři, nedokázali mu již pomoci.\n\n"}
{"id": "225089", "url": "https://cs.wikipedia.org/wiki?curid=225089", "title": "Väike Munamägi", "text": "Väike Munamägi\n\nVäike Munamägi (česky \"„Malá vejcová hora“\") je jeden ze sedmi nejvyšších vrcholů vysočiny Otepää. Nachází se na území samosprávné obce Otepää na východě estonského kraje Valgamaa. Vrchol hory má nadmořskou výšku 207,5 m.\n\nHora má zaoblený tvar, podle něhož dostala své jméno, a s výjimkou několika sjezdovek je pokryta lesem. Na hoře se nachází výrazný bludný balvan (největší v okolí), \"Kalevipoja kivi\" („Kalevovcův kámen“) o výšce 2 m, obvodu 10 m a hmotnosti cca 25 t, chráněný jako přírodní výtvor. Na severovýchodním svahu hory vyvěrá pramen, který je v lidovém podání považován za pramen největší estonské řeky Emajõgi (zeměpisně se jedná o pramen jednoho z potůčků v povodí jezera Pühajärv, z něhož vytéká Malá Emajõgi, napájející Virecké jezero, jehož odtok se teprve oficiálně nazývá Emajõgi).\n\nNa vrcholku hory se nachází vyhlídková plošina, z níž je při dobré viditelnosti vidět do vzdálenosti 50 km.\n\n"}
{"id": "225090", "url": "https://cs.wikipedia.org/wiki?curid=225090", "title": "Gertruda Babenberská (1226–1288)", "text": "Gertruda Babenberská (1226–1288)\n\nGertruda Babenberská (1226 – 24. duben 1288) byla (titulární) vévodkyně rakouská a štýrská a moravská a bádenská markraběnka. Společně se svou tetou Markétou byla držitelkou \"Privilegia minus\", které po smrti posledního babenberského vévody Fridricha II. roku 1246 nabylo aktuálnosti.\n\nV bojích o babenberské dědictví se angažovali prakticky všichni sousední vládcové, císař a papež. Dědičné nároky na rakouské a štýrské vévodství uplatňovala vedle Gertrudy také její teta Markéta Babenberská jako nejstarší příslušnice rodu Babenberků (na základě tzv. Privilegia minus z roku 1156). Vládu měla zdědit dcera vévody, otec Gertrudy ovšem vévodou nebyl, takže Markétin nárok byl legitimnější.\n\nDlouho se vyjednávalo o sňatku Gertrudy s nejstarším synem českého krále Václava I. Fridrich II. Bojovný ovšem nabídl Gertrudu, svou potenciální dědičku, přímo císaři. Václavovi I. slíbil pomoc uherský král Béla IV., jemuž Fridrich Bojovný odňal část území za vpádu Tatarů, a také Ota Bavorský. České vojsko sice zůstalo nepodpořeno a poraženo, Václav ovšem docílil sňatku markraběte Vladislava s Gertrudou (1246). Rakouský vévoda Fridrich téhož roku zemřel v bitvě na Litavě, přičemž Vladislav se stal jeho nástupcem. Vévodství si příliš neužil, protože 3. ledna 1247 náhle zemřel.\n\nV roce 1248 se dvaadvacetiletá vévodkyně vdala znovu. Jejím manželem se stal Heřman VI. Bádenský z rodu Zähringenů, kterému rok po svatbě porodila syna Fridricha. V roce 1250 se jí narodilo druhé dítě, dcera Anežka. Heřman Bádenský sice byl schopný získat určitou kontrolu nad vévodstvími, nedokázal si ovšem poradit s opozicí šlechty. Gertruda se proto s dětmi odebrala do Míšně. Gertruda byla zřejmě zapojená i do Heřmanovy smrti – byl otráven 4. října 1250.\n\nGetruda se ocitla mimo přízeň kurie, když se odmítla dále provdat za Florise, bratra Viléma Holandského, což bylo papežovo přání. Její teta Markéta Babenberská se v roce 1252 vdala za českého prince Přemysla a rakouská šlechta přijala novomanžele jako nové vládce. Gertruda tak rychle ztrácela svůj vliv.\n\nPotřetí se Babenberkovna provdala za příbuzného uherského krále Bély IV., Romana Haličského – v červenci 1252, jen několik měsíců po své tetě. V roce 1253 se jí narodila dcera Marie. Roman Haličský ovšem svou manželku i dceru, po neúspěšných pokusech prosadit se jako rakouský vévoda, opustil a vrátil se do Uherska. V roce 1254 získala Gertruda část Štýrska, které bylo pod uherskou nadvládou. Babenberkovna snad doufala, že Béla IV. synovi znovu udělí vévodský titul. Jelikož se ovšem ona ani její syn nevzdali nároků na babenberské země, Přemysl Otakar II. je ze svého území (Štýrsko bylo tehdy už pod jeho kontrolou) v roce 1267 vyhostil.\n\nGertrudin syn Fridrich byl nakonec společně s posledním Štaufem Konradinem, o kterém se uvažovalo jako o novém římském králi, popraven Karlem z Anjou v roce 1268. Přemysl Otakar II., někdejší manžel Markéty Babenberské, se tak zbavil dvou soupeřů o moc. Nic ovšem nesvědčí o tom, že by byl nějak v jejich popravě zapletený, ačkoliv se tento předpoklad dokonce dostal do kronik (např. \"„Steirische Reimchronik“\", což je Štýrská rýmovaná kronika Otakara Štýrského).\n\nGertruda se v roce 1269 odebrala do Míšně. Její práva na babenberské země ztratila na významu úplně, když Rudolf I. Habsburský udělil Rakousko a Štýrsko v léno svým dětem. O šest let později Gertruda zemřela jako abatyše u sv. Afry v Míšni.\n\n\n"}
{"id": "225091", "url": "https://cs.wikipedia.org/wiki?curid=225091", "title": "Hugo de Champlitte", "text": "Hugo de Champlitte\n\nHugo de Champlitte (francouzsky Hughes de Champlitte) byl synovec prvního achajského knížete Guillauma de Champlitte, účastník čtvrté křížové výpravy a druhý kníže z Acháje.\n\nHugo se výpravy účastnil spolu se svým strýcem a byl přítomen dobytí Konstantinopole na podzim roku 1204. Poté s Bonifácem z Montferratu a svým strýcem Guillaumem de Champlitte dobýval poloostrov Peloponés, především pak spolu dobyli Korint, kde nalezl útočiště sesazený byzantský císař Alexios III.\n\nV roce 1209 se po svém strýci chopil vlády v nově zřízeném křižáckém panství Achajském knížectví následně, co se jeho strýc Guillaume de Champlitte vydal do Francie uplatňovat své právo na rodinné jmění poté, co se dozvěděl novinu o smrti svého staršího bezdětného bratra. Protože Guillaumovi synové byli zatím neplnoletí, na trůn nastoupil Hugo coby místokrál. Mezitím Guillaume de Champlitte v Apulii zemřel a Hugo Achaju zdědil se vším všudy, dlouho však svého předchůdce nepřežil a po jeho smrti se moci v Achajském knížectví chopil jejich spolubojovník ze čtvrté křížové výpravy Godfrey I. z Villehardouinu.\n\n\n"}
{"id": "225096", "url": "https://cs.wikipedia.org/wiki?curid=225096", "title": "Sum 41", "text": "Sum 41\n\nSum 41 je punk rocková kapela z kanadského Ajaxu (Ontario), držitel ocenění Juno Award. Mezi její členy patří Deryck Whibley (vokály, kytara, keyboard, piano), Jason McCaslin (basová kytara, vokály),Frank Zummo (bubny, vokály), Dave Baksh ( sólová kytara ) a Tom Thacker (kytara, vokály)\n\nSkupina vznikla v 41. letní den, odtud název \"Sum 41\".\n\nOd podpisu nahrávací smlouvy se studiem Island Records v roce 1999 vydala skupina čtyři studiová alba, dvě CD se záznamem živých koncertů, dvě live DVD, více než deset singlů a po celém světě prodala miliony nosičů. Do roku 2006 uspořádala více než 600 vystoupení a proslavila se svými světovými turné, trvajícími zpravidla déle než rok.\n\nV roce 2017 vystoupila kapela v pražském klubu Roxy a od webu iREPORT získal tento koncert hodnocení v podobě pěti hvězdiček z pěti.\n\nČlenové skupiny začínali v konkurenčních středoškolských skupinách. V žertu říkají, že se setkali na koncertě skupiny Hole, konaném jednačtyřicátý den léta roku 1996. Podle serveru Supernova nesla skupina zpočátku název \"Kaspir\" a ke změně názvu na Sum 41 došlo u příležitosti \"Supernova Show\" 28. září 1996. Skupina Sum 41 byla „objevena“ Greigem Norim z kapely Treble Charger. Ve skupině se vystřídalo několik basistů a Cone do ní vstoupil až roku 1999.\nČlenové skupiny často natáčeli své dovádění, jako například přepadení pizzérie za použití vodních pistolek, nebo tanec před divadlem pro klip \"Makes No Difference\". Obě tato videa jsou k vidění na DVD \"Introduction to Destruction\" a některých verzích bonusového DVD \"Does This Look Infected?\".\n\nTyto záběry pak společně s demo nahrávkami rozeslali do několika nahrávacích společností. Vydavatelství Island Records, ve snaze vydělat na pop-punkovém šílenství okolo Green Day a Blink-182, Sum 41 podepsala smlouvu na počátku roku 2000.\n\n27. června 2000 vydali album \"Half Hour of Power\". Prvním singlem byl \"Makes No Difference\" se dvěma odlišnými videoklipy. První obsahuje sestřih nahrávek „výtržností“, ve druhém účinkují Sum 41 na house party.\n\nPrvní plnohodnotné album, \"All Killer No Filler\", vyšlo 8. května 2001. První skladba z alba, \"Fat Lip\", se během léta stala velkým hitem a na týden i rockovou skladbou číslo jedna po celých Spojených státech. Vystoupení na turné \"Warped Tour\" popularitu skupiny ještě zvýšila.\n\nNásledují další dva singly – \"In Too Deep\", zachycující členy skupiny při soutěži ve skocích do vody a \"Motivation\" s klasickým „garážovým“ videoklipem. Během velké části roku 2001 byla skupina na turné spolu s Blink-182 a poté se vrátila do studia k natočení dalšího CD.\n\nNa konci roku 2001 skupina vydala spolu s komikem Tenacious D vánoční song s názvem \"Things I Want\". Roku 2002 spolu s Ja Rulem a Nelly přezpívali skladbu \"Walk This Way\", původně od Aerosmith a Run-D.M.C.\n\n26. listopadu 2002 vychází druhé album – \"Does This Look Infected?\" v němž Sum 41 lehce mění svůj styl a přinášejí tvrdší muziku, přičemž však stále zachovávají svoji tradiční jemnou harmonii. Prvním singlem tohoto alba byl \"Still Waiting\", parodie na jeden z klipů The Strokes, v němž se pod názvem \"The Sums\" posmívají „new-garage“ retro-rockovému stylu. Tato skladba byla mnohem tvrdší, než fanoušci očekávali.\n\nVydání \"Still Waiting\" bylo následováno singlem \"The Hell Song\", v němž členové skupiny používají panenky s portréty sebe samých a dalších celebrit, např. Ozzyho Osbourna či Pamely Anderson. Video k dalšímu singlu, \"Over My Head (Better Off Dead)\", bylo rovněž umístěno jako bonus na živé DVD \"Sake Bombs And Happy Endings\" z roku 2004.\n\nPo rozsáhlém turné spolupracovali s Iggy Popem na jeho nové desce \"Skull Ring\". Společně napsali první skladbu z alba \"Little Know It All\" a na podporu skladby spolu vystoupili i v pořadu \"The Late Show with David Letterman\".\n\nNa počátku roku 2004 přispěla skupina svým songem \"Moron\" (zařazeném jako bonus na albu \"Chuck\" verze pro japonský trh) do alba \"Rock Against Bush\". Ke konci téhož roku pak skupina odcestovala spolu s charitativní organizací \"War Child Canada\" do Konga, aby pomohla dokumentovat občanskou válku. Několik dní po jejich příletu vypukly boje v blízkosti hotelu v Bukavu, v němž se skupina ubytovala. Všichni čekali, až střelba utichne, leč marně. Až pracovník mírové mise OSN, Kanaďan Charles „Chuck“ Pelletier, zavolal na pomoc obrněné transportéry, aby odvezly ubytované hosty do bezpečí. Transportéry přijely po 6 hodinách a odvezly skupinu i 40 dalších civilistů. Na počest Chucka Pelletiera pojmenovali Sum 41 své další album právě \"Chuck\". Pořízené dokumentární záběry byly použity ve filmu \"ROCKED: Sum 41 in Congo\", jež byl odvysílán i na MTV a organizace \"War Child\" jej vydala 29. listopadu 2005 na svém DVD v USA a Kanadě. Album \"Chuck\" bylo vydáno 12. října 2004. Jde o tvrdou hudbu s mnohem vážnějším tónem a bez humoru, který byl kapele vlastní na předchozích albech. První skladbou alba (a zároveň jedinou napsanou po incidentu v Kongu) je \"We're All to Blame\". Tempo skladby se mění z rychlého na pomalé, což má vyjadřovat cestu do Konga, kdy v jedné chvíli panoval mír a vzápětí došlo na prudkou střelbu. Následovaly songy \"Pieces\" (poměrně jemná skladba, která dosáhla předních příček kanadských hitparád), \"Some Say\" (v Kanadě a Japonsku vydáno pouze jako singl) a \"No Reason\" (vydána ve stejné době jako \"Some Say\", ale bez videoklipu a pouze v USA a Evropě).\nPo turné \"Go Chuck Yourself\" absolvovali turné spolu s Good Charlotte za podpory Loly Ray a Hazen Street, následně přišlo turné \"Carnival of Sins\".\n\n21. prosince 2005 vydali v Japonsku živé CD \"Happy Live Surprise\", které obsahuje celý koncert z ontarijského Londonu. Stejné CD bylo vydáno 7. března 2006 také v Kanadě pod názvem \"Go Chuck Yourself\", ovšem již ne v tradiční spolupráci s EMI, nýbrž pod taktovkou Aquarius Records.\n\nPo hudební show v Quebec City 11. září 2005 si dali koncertní pauzu, ačkoliv 17. dubna 2006 vystoupili na koncertě pro poctu Iggymu Popovi, kde spolu s Iggym zahráli skladby \"Little Know It All\" a \"Lust For Life\".\n\n11. května 2006 oznámil Dave Baksh (alias Dave Brownsound) prostřednictvím své manažerské společnosti, že opouští Sum 41 a začíná pracovat s novou skupinou Brown Brigade. Bakshův odchod ze skupiny byl zdůvodňován uměleckými neshodami a jeho touhou po hraní klasičtější metalové hudby.\n\n12. května učinil Deryck v diskuzi na webových stránkách skupiny první oficiální prohlášení ohledně Davova odchodu, ve kterém odchod potvrdil a současně prohlásil, že skupina nemá v úmyslu Dava nahrazovat, ačkoliv je jisté, že si najmuli někoho, kdo jim pomáhal s turné a hraním na živých vystoupeních, aniž by však byl zachycen na videích, fotografiích či albech a měl jakékoliv rozhodovací právo v dění okolo činnosti skupiny.\n\nBěhem této pauzy se Deryck zaměřil na svoji kariéru producenta. Napsal a produkoval dva songy pro album Avril Lavigne \"The Best Damn Thing\". Stevo režíroval své první video pro kanadskou skupinu \"The Midway State\" a Cone rozjel novy projekt společně s Toddem Morsem z \"HO\" a skupinou Juliette and the Licks. Tato nová dvoučlenná skupina s názvem \"The Operation M.D.\" vydala na počátku roku 2007 debutové album \"We Have an Emergency\" (v koprodukci s Deryckem Whimbleyem). Cone zde ve třech skladbách zastoupil vedlejší i hlavní vokály, hrál na bass-kytaru i klávesy. Režie prvního videoklipu s názvem \"Sayonara\" se chopil Stevo.\n\nDalší v pořadí čtvrté album kapely vydané 24. července 2007.\nObsahuje tyto songy:\n1/ Underclass hero –\n2/ Walking disaster –\n3/ Speak of the devil –\n4/ Dear Father –\n5/ Count your last blessing –\n6/ Ma poubelle –\n7/ March of the dogs –\n8/ The jester –\n9/ With me –\n10/ Pull the curtain –\n11/ King of the contradiction –\n12/ Best of me –\n13/ Confusicon and frustration in modern times -\n14/ So long goodbye –\n15/ Look at me\n\n29. března 2011 vyšlo v pořadí páté album s názvem Screaming Bloody Murder. Album mělo původně vyjít již o 6 dní dříve, tedy 23. března 2011. Bylo oznámeno, že kapela uvolní píseň s názvem „Screaming Bloody Murder“ 7. února 2011 ve Spojených státech. Celosvětově premiéru měla tato píseň 14. ledna 2011 na kanadském windsorském rádiu 89X.\nNa oficiální japonské stránce kapely bylo potvrzeno, že album vyjde v Japonsku 23. ledna. Poté bylo potvrzeno, že album vyjde ve Spojených státech 29. března. Kvůli zemětřesení a tsunami bylo japonské datum vydání posunuto na 6. duben. Dne 28. února 2011 byla uvolněna další skladba, totiž „Blood in My Eyes“. Tato skladba byla dána k dispozici pro poslech zdarma na Alternative Press.\n\n7. října 2016 vychází v pořadí šesté album s názvem 13 Voices. Album bylo nahráváno od Června 2014 do dubna roku 2016 v domácím studio zpěváka Derycka Whibleyho. Jedná se o první album na kterém se neobjevuje bubeník Steve Jocz, který kapelu opustil v roce 2013. Nahrazuje jej bubeník Frank Zummo ze skupiny Street Drum Corps. Do kapely se po 9 letech vrací kytarista Dave Baksh. První skladba „Fake My Own Death“ byla do světa vypuštěna 26. června 2016. Následovala ji píseň „God Save Us All (Death To Pop)“ a single „War“.\n\n22. května 2019 kapela prostřednictvím sociálních sítí oznámila natočení nových songů. 24. května jí společnost Hopeless Records vydala singl „Out For Blood“ jako první ochutnávku z připravovaného alba „Order In Decline“, chystaného k vydání 19. července. Druhý song „A Death in the Family“ pronikl na internet 10. června, den před oficiálním vydáním singlu i hudebního videoklipu. Třetí singl „Never There“ byl vydán 18. června a čtvrtý, „45 (A Matter of Time)“, přišel na svět 8. července. Rovněž tyto singly doprovodily videoklipy.\n\nSum 41 potvrdili, že jejich počátky (album \"Half Hour of Power\") byly silně ovlivněny skupinou NOFX. Další vliv přicházel ze strany formace Beastie Boys, obzvláště zřetelný je v jejich hip-hopovém pojetí alba \"All Killer No Filler\", stejně jako vliv hudby \"Rapcore\", jež můžeme vysledovat v hitech \"Fat Lip\" a \"Wahta We're All About\". Pozdější tvorba (\"Does This Look Infected?\") je podle vyjádření členů kapely silně ovlivněna hudbou \"The Offspring\" nebo \"Iron Maiden\". V songu \"Fat Lip\" pasáž „…Maiden and Priest were the gods that we praised…“ odkazuje na Iron Maiden a \"Judas Priest\". Na albu \"Chuck\" je pro změnu série skladeb, jež se dají přirovnat k thrash metalu skupiny \"Metallica\". Skupina rovněž přiznala, že ve svých počátcích byla ovlivňována stylem, který hrají Green Day.\n\nRaný styl skupiny je často přirovnáván k pop-punkovým skladbám od Blink-182, obzvláště díky chytlavým melodiím a nadsázce, které najdeme v tvorbě obou skupin. Současná tvorba je však co se týče stylu předmětem sporů, neboť dochází k jejich kombinaci. Často je hudba Sum 41 přirovnávána k pop-punku, punk rocku, někdy dokonce k alternativnímu punku. Jejich současná hudba je známá především svým politickým podtextem.\n\nS albem \"Underclass Hero\" se skupina navrací ke své dřívější hudbě ve stylu alb \"Does This Look Infected\" a \"All Killer No Filler\". Zásluhou basskytaristy Cona McCaslina je však toto album (dle vyjádření frontmana Derycka Whibleyho) „ještě ostřejší a rychlejší“, ale zároveň „více punk rockové a méně metalové“.\n\nSum 41 prosluli svými vlastnoručně natáčenými groteskními a často kontroverzními videi, která umisťují na internet.\n\nNa turné k albu \"Chuck\" se skupina uváděla těmito videi, jež byla označena za „nevhodná pro děti“. V klipu \"Basketball Butcher\" hrají Steve a Cone basketball a Cone vítězí. Následně Steve Cona zavraždí, naporcuje a uvaří. V jiném videu, \"1-800-Justice\", hrají Stevea Cone bratry, drogové dealery, zatímco Dave a Deryck ztvárňují policejní důstojníky. Poté, co Cone pobodá Dave, Steve zastřelí Derycka a oba „bratři“ se dávají na útěk.\n\nMezi nejnovější videa patří „týdeník“ s názvem \"SUM 41 - Road to Ruin\". První epizoda byla vydána 21. ledna 2007. Od té doby\nbylo možné v epizodách spatřit například záběry Derycka a Steva opilých namol v hotelu v New Orleans. Tato série je k vidění i na stránkách MySpace či YouTube a na oficiálních stránkách kapely\n\n\n"}
{"id": "225097", "url": "https://cs.wikipedia.org/wiki?curid=225097", "title": "Iwami Ginzan", "text": "Iwami Ginzan\n\n__BEZOBSAHU__\n\nStříbrný důl Iwami Ginzan (: 石見銀山, \"Iwami Ginzan\") byl stříbrný důl v prefektuře Šimane na ostrově Honšú v Japonsku. V červnu 2007 byl důl zapsán na Seznam světového dědictví UNESCO pod názvem \"Stříbrný důl Iwami Ginzan a jeho kulturní krajina\".\n\nDůl začal rozvíjet významný japonský obchodník Kamija Džutei v roce 1526. Nejvyšší produkce důl dosáhl na počátku 17. století, kdy se v něm těžilo 38 tun stříbra ročně, tedy asi 10 % celosvětové produkce, která činila o něco více než 400 tun. To představovalo velkou část těžby stříbra v Japonsku, jež se na celosvětové produkci stříbra v té době podílelo celou jednu třetinu.\n\nVytěžené stříbro bylo široce používáno při výrobě mincí. O nadvládu nad dolem bojovali různí daimjóové, až v roce 1600 jej po bitvě u Sekigahary definitivně ovládl šógunát Tokugawa. Později bylo území kolem dolu zabezpečeno ploty a dřevěnými barikádami. Uprostřed komplexu byl postaven hrad Jamabuki.\n\nMnožství stříbra vytěžené z dolu pokleslo během 19. století a pod tíhou konkurence byl důl nakonec uzavřen.\n\n"}
{"id": "225098", "url": "https://cs.wikipedia.org/wiki?curid=225098", "title": "Phoebus z Lusignanu", "text": "Phoebus z Lusignanu\n\nPhoebus z Lusignanu (v portugalštině nazývaný \"Febo\", zemřel po červenci 1485 v Římě) byl titulární maršál v křižáckém království Malá Arménie a titulární baron ze Sidonu.\n\nByl levoboček Petra z Lusignanu a neznámé matky, nicméně v roce 1428 byl spolu se svým bratrancem Guyem z Lusignanu papežemem Martinem V. legitimizován.\n\nPhoebus z Lusignanu byl ženatý, měl dvě děti, syna a dceru:\n\n"}
{"id": "225100", "url": "https://cs.wikipedia.org/wiki?curid=225100", "title": "Štěpánovice (Výčapy)", "text": "Štěpánovice (Výčapy)\n\nŠtěpánovice jsou místní část obce Výčap. V obci žije obyvatel.\n\nZastavěné území druhé výčapské místní části Štěpánovic se rozkládá na obou stranách údolí Štěpánovického potoka při silnici II/360. Silnice III. třídy Štěpánovice spojuje s Boňovem, Ratibořicemi a Jaroměřicemi nad Rokytnou (č. III/4014).\n\nZatímco se nadmořská výška zastavěného území Štěpánovic pohybuje od 440 do 460 m n. m, východní část údolí Štěpánovického potoka vystupuje přímo u obce na severu k 465 m n. m. a na jihu od obce k 471 m n. m.\n\nNa území Štěpánovic začíná oblast, která byla v pravěku hustě osídlena. První lidé jsou doloženi paleolitickými nálezy – pazourkovými nástroji náležícími k aurignacienské kultuře. Mnohem četnější osídlení Štěpánovicka však spadá do neolitu. Objevena zde byla až tři neolitická sídliště. Bohaté nálezy pocházejí z období kultury s moravskou malovanou keramikou; nalezeny byly ženské a zvířecí plastiky. Roku 2009 došlo během prací na rekonstrukci silnice č. II/360 k nálezu části další ženské a zvířecí plastiky; zatímco plastika venuše nalezená u Štěpánovic počátkem 20. století týmem Jaroslava Palliardiho zahrnovala jen část těla od pasu nahoru, nález z léta 2009 představuje dvojici nohou.\n\nPrvní písemná zmínka o Štěpánovicích je doložena k roku 1349 (jejich kupcem byl Štěpán z Dobronic). Od 17. století náležely Jaroměřickému panství.\n\nV roce 1963 převzal agendu štěpánovického místního národního výboru místní národní výbor ve Výčapech, tím došlo ke spojení obou obcí.\n\nU příležitosti oslav 660. výročí první zmínky o Štěpánovicích byl dne 13. června 2009 představen nový znak obce a vlajka. Oba vycházejí z historické 220 let staré pečeti obce. Znakem je modro-červeně šikmo dělený štít se zlatou vykořeněnou lípou, bílou kosou bez kosiště a bílou osmihrotou hvězdou v pravé části znaku a bílou radlicí s bílou osmihrotou hvězdou v části levé. Vlajka je obdobná. Místní části Štěpánovicím oba symboly slavnostně udělil starosta Výčap.\n\n\n\n"}
{"id": "225101", "url": "https://cs.wikipedia.org/wiki?curid=225101", "title": "Lusignan", "text": "Lusignan\n\nLusignan je název mající více významů, a to buď:\n"}
{"id": "225102", "url": "https://cs.wikipedia.org/wiki?curid=225102", "title": "Alexandr Vasilevskij", "text": "Alexandr Vasilevskij\n\nAlexandr Michajlovič Vasilevskij (, Novaja Golčicha — 5. prosince 1977, Moskva) byl sovětský voják a vojevůdce, maršál Sovětského svazu. Od května 1942 byl také náčelníkem generálního štábu a podílel se na plánování téměř všech velkých operací Rudé armády.\n\nNarodil se 30. září 1895 v Novoj Golčiche v Kiněšmanském újezdě (dnes součást města Vičuga). Studoval bohosloví v Kostromě. Během první světové války dosáhl hodnosti kapitána. Za revoluce se přidal k bolševikům a stal se poměrně úspěšným velitelem.\n\nPo roce 1921 velel 48. tverské střelecké divizi. V letech 1934–1936 působil jako náčelník oddílu bojové přípravy v Povolžském vojenském okruhu a byl povýšen na plukovníka. V roce 1937 dokončil Frunzeho akademii Generálního štábu a byl jmenován náčelníkem operativní přípravy v Generálním štábu. Jeho služební postup zpomalovalo to, že neměl žádné sovětské vyznamenání a nebyl členem Komunistické strany SSSR. To „napravil“ v roce 1938, už jako člen Generálního štábu. Zúčastnil se plánování útoku na Finsko, kterého se též účastnil a byl i u podpisu mírové dohody. Od dubna 1940 se podílel na plánování případné války s Německem.\n\nOd 1. srpna 1941 byl již jako generálmajor jmenován zástupcem náčelníka generálního štábu pro operativní činnost. V říjnu při postupu Wehrmachtu na Moskvu se podílel na obranných bojích okolo Možajsku a byl povýšen na generálporučíka. Od dubna do května 1942 se účastnil u Severozápadního frontu pokusu o likvidaci Demjanského předmostí. V květnu 1942 vystřídal nemocného maršála Šapošnikova ve funkci náčelníka generálního štábu a byl povýšen na generálplukovníka. Poté, co v červnu 1942 padl generál Vlasov i s 2. armádou u Leningradu do zajetí, plánoval společně s velitelem Volchovského frontu Kirilem Mereckovem vyvedení vojska z obklíčení. V červenci 1942 byl poslán na stalingradskou frontu a společně s G. K. Žukovem se podílel na obklíčení a porážce Němců u Stalingradu. Dne 16. února 1943 byl povýšen na maršála SSSR, což byl neobvyklý skok, protože armádním generálem byl jmenován teprve před 29 dny. (jeho postup vzhůru byl v sovětské armádě nejrychlejším ze všech vojáků, co titul maršála SSSR kdy obdrželi). Poté se podílel na takových operacích jako Kursk, Donbas, Krym-Sevastopol. Dne 29. července 1944 mu byl udělen titul Hrdina Sovětského svazu. Účastnil se též jaltské konference. Od února 1945 velel 3. běloruskému frontu a velel útoku (vyjednávání) na Kaliningradskou pevnost. V srpnu 1945 velel vojskům na Dálném východě v boji proti Japoncům. Za úspěšné vedení operací na Dálném východě mu byl dne 8. září 1945 udělen druhý titul Hrdina Sovětského svazu.\n\nV letech 1946–1949 působil ve funkci náčelníka Generálního štábu Rudé armády a 1. náměstka ministra obrany SSSR. V roce 1949 se stal ministrem obrany SSSR, kde strávil sedm let, poté byl jmenován náměstkem ministra obrany G. K. Žukova a byl roku 1957, společně s Žukovem „penzionován“. Od roku 1959 působil ve Skupině generálních inspektorů ministerstva obrany.\n\nJeho syn se stal Žukovovým zetěm.\n\nZemřel 5. prosince 1977 v Moskvě a je pohřben na Rudém náměstí u Kremelské zdi.\n\n\n"}
{"id": "225104", "url": "https://cs.wikipedia.org/wiki?curid=225104", "title": "Deryck Whibley", "text": "Deryck Whibley\n\nDeryck Jason Whibley (* 21. března 1980), známý také pod pseudonymem Bizzy D, je hudebník a producent, kytarista, textař a frontman kanadské pop punkové skupiny Sum 41. Byl jedním ze zakladatelů a ředitelů produkční společnosti Bunk Rock Productions.\n\nWhibley se narodil v ontarijském Scarborough, jeho domovem je však město Ajax. 15. července 2006 se v kalifornském Montecitu oženil s kanadskou textařkou a zpěvačkou Avril Lavigne. V září 2009 oficiálně oznamují, že se rozvádějí.\n\nByl členem několika kapel do okamžiku, než na střední škole potkal Stevea Jocze. Deryck a Steve se stali dobrými přáteli a založili skupinu \"Kaspir\", ve které kromě frontamna Whibleyho a bubeníka Jocze účinkovali i basskytarista Mark Spicoluk a kytarista Marc Costanzo. Později vyhodili problematického Spicoluka, Costanzo odešel do popové skupiny Len a na jeho místo přišel Dave Baksh. Současně skupina změnila své jméno na \"Sum 41\".\n\nVedle Sum 41 si Whibley vybudoval v hudebním průmyslu kariéru producenta a manažera. V Bunk Rock Productions spoluprodukoval několik desek skupiny Treble Charger Greiga Noriho, na albu \"Detox\" nazpíval vedlejší vokály. Na počátku roku 2005 svůj podíl ve společnosti prodal.\n\nBěhem tvůrčí pauzy Sum 41 v letech 2005 a 2006 spolupracoval s Tommym Lee na albu \"Tommyland: The Ride\" a s Iggy Popem na desce \"A Million in Prizes: The Antology\".\n\nV současnosti pracuje jako producent prvního alba vedlejšího projektu svého kolegy Cona McCaslina \"The Operation M.D.\". Podílel se také na desce Avril Lavigne \"The Best Damn Thing\", které nejen produkoval, ale hrál zde na kytaru, nahrával vedeljší hlasy a psal hudbu pro rockově a punk-rockově orientované písně.\n\nKromě své hudební kariéry vystupuje příležitostně i jako herec. Zahrál si například Tonyho ve snímku \"Dirty Love\" a sám sebe ve filmu \"King Of the Hill\"\n\nV roce 2003 údajně půl roku chodil s Paris Hilton.\nV lednu 2004 začal chodit se zpěvačkou Avril Lavigne. Během jejího evropského turné společně podnikli cestu do Benátek, kde se zasnoubili. Svatba s tradičním obřadem se konala 15. července 2006 v soukromém sídle v kalifornském pobřežním městě Montecito (140 kilometrů severozápadně od Los Angeles).\n\nV roce 2014 prodělal několikaměsíční léčení z těžké závislosti na alkoholu. Zpěvák měl s pitím problémy několik let a jeho závislost se dostala do fáze, kdy byl ohrožen na životě. Od té doby abstinuje. „Lékaři mi řekli, že kdybych vypil ještě skleničku, tak mě to zabije,“ prohlásil.\n\nV roce 2015 si vzal modelku Ariana Cooper.\n\n\n\"Hvězdičkou je označena spolupráce se Sum 41.\"\n\n"}
{"id": "225105", "url": "https://cs.wikipedia.org/wiki?curid=225105", "title": "Pavel Alexejevič Rotmistrov", "text": "Pavel Alexejevič Rotmistrov\n\nPavel Alexejevič Rotmistrov (6. července 1901, Skovorkovo – 6. dubna 1982) byl ruský voják, maršál tankových vojsk, hrdina SSSR a vojenský pedagog.\n\nNarodil se 6. července 1901 ve vesnici Skovorovo, Seližarský okres ve Tverském kraji. Vystudoval čtyřtřídní základní školu a do říjnové revoluce pracoval jako nosič v Samaře. Vypracoval se, stal se z něj proslulý tankový velitel a dosáhl hodnosti Hlavního Maršála tankových vojsk SSSR, pracoval i ve vysokých státních funkcích.\n\nV roce 1919 vstoupil do Rudé armády a byl zařazen do Samarského pracovního (ženijního) pluku. Zúčastnil se bojů u Bugumloj. A taktéž v roce 1919 vstoupil do ruské bolševické strany (pozdější KSSS). Dokončil vojensko-inženýrský kurz a byl odeslán k 16. armádě, sloužil u 42. pluku Západního frontu. Zde se zúčastnil potlačení Krondštadské vzpoury, kde byl zraněn. Poté absolvoval Smolenskou pěchotní školu a byl odeslán do Rjazaně jako politruk roty 149. střeleckého pluku. Poté byl převelen do Vladimiru jako politruk jízdní rozvědky a odsud byl poslán na vojenskou školu VCIK. Od roku 1924 působil jako velitel čety u 31. pluku, 11. střelecké divize. V roce 1927 byl odeslán na Frunzeho akademii, kterou úspěšně dokončil v roce 1931. Následovalo umístění ve štábu Zabajkalské střelecké divize v Čitě a v roce 1933 byl jmenován zástupcem náčelníka štábu OKDVA zmíněné divize. Počátkem roku 1937 byl jmenován velitelem pluku a koncem roce 1937 byl převelen do Moskvy na místo lektora taktiky na Vojenské akademii motorizace a mechaniky RKKA. V prosinci 1940 byl jmenován zástupcem velitele 5. tankové divize, 3. mechanizovaného sboru Pobaltského vojenského okruhu.\n\nV květnu 1941 se stal náčelníkem štábu 3. mechanizovaného sboru a v této funkci ho zastihl začátek Velké vlastenecké války. Průběhu 2 měsíců se účastnil bojů s 11. armádou v Šaulajské operaci, kde se celý štáb ocitl v obklíčení. Když se z něj části 3. sboru probily, byl sbor rozpuštěn. Byl jmenován velitelem 8. tankové brigády Severozápadního frontu. Počátkem roku 1942 byl jmenován velitelem nově se formujícího 7. tankového sboru a ten byl později zařazen do svazku 5. tankové armády. Ta byla nasazena v prostoru Jelce proti německé 11. tankové divizi, kterou úspěšně rozdrtila. Poté, co byl 7. sbor zařazen do stavu 1. gardové armády, kde se v Stalingradském tažení 7. sbor vyznamenal v oblasti Račkovskij, následně pak i při porážce německé skupiny armád Don. To již velel mechanizované skupině složené ze 3 sborů. V únoru 1943 byl převelen do funkce velitele právě se formující 5. tankové armády a s ní se pak účastnil bojů u Prochorovky. Za bojů v během bitvy v Kurském oblouku byl povýšen a nyní již jako generálplukovník se s 5. armádou účastnil bojů na Dněpru v sestavě Stepního frontu. V říjnu pak jeho tanková armáda zaútočila na Pjatichatky, Krivoj Rog a osvobodila Kirovohrad. V lednu se pak účastnil Korsunsko-ševčenkovské operace a 21. února 1944 byl jmenován maršálem tankových vojsk, nakonec v srpnu 1944 byl jmenován zástupcem velitele tankových a mechanizovaných vojsk Rudé armády, v této funkci setrval až do konce 2. světové války.\n\nPo válce byl jmenován velitelem tankových vojsk v Německu a v této funkci setrval až do roku 1948. Poté byl jmenován velitelem tankových vojsk na Dálném Východě. Od roku 1956 působil jako velitel Akademie tankových vojsk v Moskvě, zde také publikoval a obhájil doktorát, v roce 1958 byl jmenován profesorem. V roce 1962 obdržel titul Hlavní Maršál tankových vojsk a v roce 1965 mu bylo uděleno vyznamenání Hrdina SSSR. V roce 1968 přešel ze zdravotních důvodů do skupiny Generálních inspektorů Ministerstva obrany SSSR. V roce 1982 zemřel a byl se všemi poctami pohřben na Novoděvičském hřbitově v Moskvě.\n\nJde o autora několika knih a nositele mnoha vysokých vojenských a státních vyznamenání.\n\n\n"}
{"id": "225107", "url": "https://cs.wikipedia.org/wiki?curid=225107", "title": "Deutsche Eishockey Liga", "text": "Deutsche Eishockey Liga\n\nDeutsche Eishockey Liga (\"Die 1. Bundesliga\", \"DEL\") je nejvyšší ligová soutěž ledního hokeje hraná v Německu. V této lize hraje mnoho amerických či kanadských hráčů.\n\nZdroj: \n\nZdroj: \n\nZdroj: \n\nZdroj: \n\n"}
{"id": "225109", "url": "https://cs.wikipedia.org/wiki?curid=225109", "title": "Sloup Nejsvětější Trojice (Jaroměřice nad Rokytnou)", "text": "Sloup Nejsvětější Trojice (Jaroměřice nad Rokytnou)\n\nSloup Nejsvětější Trojice je barokní kulturní památka v Jaroměřicích nad Rokytnou. Najdeme ji ve východní části náměstí Míru.\n\nZákladem sloupu je podstavec z kamene a cihel. V půdorysu má tvar trojúhelníku s uťatými rohy, jehož strany jsou prohnuty dovnitř. Podstavec je ukončen profilovanou římsou. Na podstavci stojí v každém rohu na nízkém jehlancovitém podstavci jedna socha: sv. Karla Boromejského, sv. Rocha a sv. Šebestiána.\n\nUprostřed podstavce mezi třemi sochami se pne další, ještě silnější a vyšší trojboký podstavec a ten nese tři válcovité sloupy. Na nich spočívá oblačná základna pro sochy Nejsvětější Trojice samé; jejich tváře jsou obráceny k zámku.\n\nSloup Nejsvětější Trojice vznikl díky Janu Adamovi z Questenberka. Ten jej nechal zhotovit nákladem 1500 zlatých (vyjma sochu sv. Šebestiána, již hradilo město). Datována je rokem 1716. Jan Adam postavením sloupu sledoval za cíl zvětšit a utvrdit zbožnost poddaného lidu. Proto při sloupu založil fundaci a v její zakládací listině nařídil, aby bylo na sousoší udržováno věčné světlo a aby každou neděli po nešporách farář a farní zpěváci zpívali litanie k Nejsvětější Trojici. Za to se Jan Adam zavázal, že sám i jeho nástupci budou faráři poskytovat z panského pivovaru pivo v libovolném množství, když farář dá na každé vědro měřici pšenice a měřici ječmene.\n\nPrvní obnovu sloup Nejsvětější trojice podstoupil v roce 1898 nákladem majitele jaroměřického panství Rudolfa Kristiána hraběte z Vrbna-Kounic. Obnova ho přišla na 3500 korun. Zdivo podstavce bylo vyspraveno a omítnuto a samo původní sousoší Nejsvětější trojice nahrazeno pískovcovou kopií.\n\nV roce 2005 bylo sousoší restaurováno a konzervováno s celkovým nákladem 370 000 korun. V dalších letech proběhly další opravy. V létě roku 2017 s dokončením na podzim téhož roku proběhla rekonstrukce sloupu. Opravovaly se omítky a sochy na sloupu, stejně tak proběhlo čištění soch.\n"}
{"id": "225110", "url": "https://cs.wikipedia.org/wiki?curid=225110", "title": "Mike Dirnt", "text": "Mike Dirnt\n\nMike Dirnt, vlastním jménem Michael Ryan Pritchard (* 4. května 1972, Berkeley, Kalifornie, USA) je basista americké punk rockové skupiny Green Day. V současnosti žije v kalifornském městě Oakland.\n\nTaké hraje ve skupinách The Frustrators, The Network a Foxbroro Hot Tubs. Hrál v Screeching Weasel, Crummy Musicans a Squirtgun.\n\nOd páté třídy je jeho nejlepší přítel zpěvák a kytarista (frontman) skupiny Green Day Billie Joe Armstrong. V mládí společně s Armstrongem založili skupinu \"Sweet Children\". Poté nahradil bývalého bubeníka Tré Cool a skupina se přejmenovala na Green Day.\n\nDěti: Estelle Desiree (1997),Brixton Michael (2008) a Ryan Ruby Mae (2010)\nMike byl poprvé ženatý s Anastasií, podruhé v roce 2004 se Sarah a nyní je v manželství s Brittany.\n\nJeho matka byla závislá na heroinu a tak ho dala k adopci \n\nUmí hrát na baskytaru, kytaru a bubny. V kapele Green Day hraje na baskytaru a zpívá pomocné vokály.\n\nJeho přezdívka \"Dirnt\" vznikla na střední škole, když hrál na air-bass a vydával přitom zvuk \"Dirnt, dirnt...\"\n"}
{"id": "225111", "url": "https://cs.wikipedia.org/wiki?curid=225111", "title": "ST", "text": "ST\n\nSpojení písmen S a T může mít různé významy:\n\n\n\n\n"}
{"id": "225112", "url": "https://cs.wikipedia.org/wiki?curid=225112", "title": "KAT-TUN", "text": "KAT-TUN\n\nKAT-TUN je japonská, šestičlenná popová skupina (idolová skupina). Její název se skládá z počátečních písmen jmen\njejích členů:\n\nagentura: Johnny´s Entertainment\n\nJako většina j-pop idolů se členové KAT-TUN věnují kromě hudby a tance i herectví a mají vlastní televizní show \"Cartoon KAT-TUN\". Je to jedna z nejpopulárnějších skupin v Japonsku a jejich debutového alba se prodalo přes milion kusů, což je japonský rekord.\n\nV roce 2001 se člen \"KinKi Kids\" Kóiči Dómoto (堂本 光一) rozhodl vytvořit taneční skupinu, která by ho doprovázela při jeho vystoupeních. Vybral si Kamenašiho, Akanišiho, Tagučiho, Tanaku, Uedu a Nakamaru a pojmenoval je KAT-TUN. Původně měli zůstat jen u tančení, ale přitáhli na sebe tolik pozornosti, že se z nich stala regulérní j-popová skupina.\n\n22. března 2006 vydali dlouho očekávaný debutový singl \"\"Real Face\"\", zároveň s ním vyšlo i album \"\"Best of KAT-TUN\"\" a koncertní DVD \"\"Real Face Movie\"\".\n\nV období mezi 12. říjnem 2006 a 19. dubnem 2007 se Džin Akaniši věnoval studiu v USA a KAT-TUN bez něj vydali album \"\"Cartoon KAT-TUN II YOU\"\" a singl \"\"Bokura no Mači De\"\".\n\nPo svém návratu se Džin opět připojil ke skupině a 6. června vydali společně čtvrtý singl \"\"Jorokobi no Uta\"\".\n\nPozději se Akaniši Džin oženil a odstěhoval do Ameriky. V současnosti je tedy členů pouze 5.\n\nKAT-TUN mají i svou televizní show s názvem Cartoon KAT-TUN. Zvou si do ní různé osobnosti, kterým dají dopředu vyplnit dotazník o 100 otázkách a následně s nimi ty zajímavé probírají. Součástí této show je \"\"DAT-TUN 5\"\", kdy se v šipkách utkají členové KAT-TUN se zvláštním hostem. Tato show se vysílá od 4. dubna 2007 a jejími hosty byli například zpěvačka AI (zúčastnila se koncertu LIVE EARTH Tokio), Musaši (kikcboxer), členky japonské fotbalové reprezentace, nebo americká R´n B hvězda Ne-Yo a jako speciální host \"DAT-TUN 5\" se objevila Avril Lavigne, jejíž song \"Girlfriend\" zaznívá v úvodu každého dílu.\n\nKAT-TUN se objevily v několika muzikálech a dvakrát do týdne uvádí show v rádiu.\n\nPísně:\nButterfly\nD motion\n12 o'clock\nReal face\nAffection\nDestiny\n1582\nDon't you ever stop\nLovejuice\nHell, no\nHarukana Yakusoku\nKizuna\nLips\nSix Sences\nStar rider\nSignal\nSong\nTaboo\nRescue\nRun for you\nKeep the faith a další\n"}
{"id": "225114", "url": "https://cs.wikipedia.org/wiki?curid=225114", "title": "Ubisoft Blue Byte", "text": "Ubisoft Blue Byte\n\nUbisoft Blue Byte (do roku 2017 Blue Byte) je vývojářská firma specializující se na počítačové hry. Byla založena v Düsseldorfu v roce 1988. Mezi nejpopulárnější počiny posledních let z její dílny patří série Battle Isle a The Settlers. Od roku 2001 je vlastníkem firmy gigant Ubisoft.\n\n\n"}
{"id": "225115", "url": "https://cs.wikipedia.org/wiki?curid=225115", "title": "Mešita al-Aksá", "text": "Mešita al-Aksá\n\nMešita al-Aksá ( – \"al-masdžid al-Aqsá\" – „\"nejvzdálenější mešita\"“) je název jižní samostatné mešity, která je součástí komplexu náboženských budov v Jeruzalémě, známých mezi Araby a muslimy jako al-Haram al-Qudsi aš-Šaríf (Vznešená svatyně), ačkoli celá oblast Vznešené svatyně je podle islámského zákona považována za mešitu al-Aksá. Pro židy a křesťany je pak známá jako Har ha-Bajit (Chrámová hora). Nachází se ve východním Jeruzalémě, který obsadil Izrael v roce 1967, ale je stále prohlášena za hlavní město budoucího státu Palestina. Jako náboženská stavba může pojmout asi 5000 uctívajících, celá oblast al-Aksá pak poslouží až stovkám tisíc. Vláda Izraele udělila tomuto místu vlastní samosprávu reprezentovanou muslimským koncilem Waqf. Od začátku druhé intifády v roce 2000 mají nemuslimové do oblasti omezený vstup.\n\nSamotná budova mešity al-Aksá se nazývá \"Džami al-masdžid al-Aqsa nebo al-Masdžid al-Qibli\". Termín \"al-Masdžid Al-Aqsa\" je hlavní a nejstarší jméno pro oblast; název \"al-Haram al-Qudsi aš-Šarif\" získala až později od Mamluků.\n\nK mešitě přináleží celkem čtyři minarety. \n\nJméno Mešita al-Aksá se překládá jako „nejvzdálenější mešita“ (podle některých překladů také jako „Vzdálená mešita“ např. podle Muhammada Asada), nebo také jako „Konec“ a je spojován s Isrá a Mi'rádž, cestou, v níž muslimové věří, že ji vykonal prorok Mohamed kolem roku 621 (konkrétně 570-632) na okřídleném oři Buráqovi, kterého mu přinesl archanděl Gabriel. O této cestě vypráví súra z Koránu, nazvaná „Noční cesta“. Podle veršů z Koránu podnikl Mohamed cestu během jediné noci a to z „Posvátné mešity“ (kterou Sunna a pozdější vykladači identifikovali jako mešitu v Mekce) do „nejvzdálenější mešity“ (al-Masdžid al-Aqsa) (která byla později ztotožněna s Jeruzalémem). Ze skály vystoupal Mohamed do nebe doprovázený Gabrielem, kde před návratem na zem přijal přikázání včetně pěti denních modliteb. Pak se vrátil zpět do Mekky, kde kázal věřícímu lidu.\n\nJeruzalém (nebo al-Quds) není ani jednou zmíněn v Koránu, veškeré zmínky o Jeruzalémě a jeho ztotožnění s Masdžid al-Aksá pocházejí z pozdější tradice.\n\nVykladač hadithu Imam Muslim oznamuje, že prorokův společník Anas ibn Malik se zmiňuje o prorokových slovech:\n\nTento příběh se stal raison d'être pro dvě nejdůležitější islámské svatyně v Jeruzalémě, mešitu al-Aksá a Skalní dóm a byly hybnou silou muslimských ambicí vládnout městu až do dnešního dne.\n\nV důsledku toho podal vedoucí muslimský učenec ibn Taymiyah zprávu:\n\nMuslimský učenec at-Tabarí píše v \"Dějinách panovníků a králů\":\n\nCo se týče jména, další zdroje uvádějí následující:\n\nOktagonální půdorys Skalního dómu má svůj původ bezesporu v byzantské inspiraci. Rovněž i další stavby na Chrámové hoře byly alespoň částečně inspirovány již stávajícími křesťanskými stavbami, např. Kubbat al-Mirádž, který připomíná nanebevzetí prorokovo. V době obsazení Jeruzaléma muslimy bylo na Chrámové hoře smetiště. Samotné centrum křesťanské komunity se soustředilo kolem Chrámu Božího hrobu. Údajně existovala kaple na Chrámové hoře za dob císaře Konstantina.\n\nPodle učení islámu, Bůh v Koránu používá slova mešita jako označení pro místa ustanovená Abrahámem a jeho potomky jako domy pro uctívání Božích staletí před odhalením Koránu. První z nich je Masdžid al-Haram v Mekce a druhá je mešita al-Aksá v Jeruzalémě. Před Mekkou a Jeruzalémem přešlo pod muslimskou kontrolu v roce 630 až 638 místo zvané Kaaba, které bylo dle islámské tradice založeno Abrahámem (Ibráhím) a Izmaelem (Ismáíl), ale za časů Mohameda bylo používané pohany. V Jeruzalémě, kde bylo v té době nynější místo mešity al-Aksá pod nadvládou římského impéria opuštěné, měla být původní svatyně založena Jákobem (Jákúb) 40 let po tom, co jeho dědeček Abrahám založil Kaabu a byla používána i následujícími proroky, jako byli David (Dáwúd), Šalamoun (Sulejmán) a Zachariáš (Zakaríja).\n\nVe vyprávění přisuzované Qaza’ovi Maulovi se říká: Nevydávejte se na cestu vyjma tří mešit, tj. al-Masdžid al-Haram, Mešita al-Aksá, a mojí mešity. Sahih Bukhari 2:21:288\n\nVyprávění přisuzované Abu Dharrovi říká:\n\nŘekl jsem: Posle Alláha, která mešita byla na zemi postavena první? On řekl: Al-Masdžid al-Haram. A já pravil: A která byla další? A on odpověděl: To byla Masdžid al-Aqsa. A já pravil: Jak dlouho (uplynulo mezi jejich výstavbou)? A on odpověděl: Bylo to 40 let. A kdykoli nastane čas k modlitbě, modlete se tam, neboť k tomu mešita jest; a v Hadíthu předneseném Abu Kamilem: „Kdykoli je čas k modlitbě, modlete se, proto mešita stojí.\n\nPřed tím, než přešel Jeruzalém pod kontrolu muslimů v roce 638, bylo široce rozšířené, že Al-Aksá je totéž, co „Miqdas Dáwúd“ Davidova svatyně (tj. Jeruzalémský chrám). Když chalífa Umar ibn al-Chattáb (580-644) dostal klíč k městu od patriarchy Jeruzaléma, Sofronia, podepsal s ním smlouvu, která je známá jako Omarova smlouva. Později Umar požádal patriarchu, aby mu ukázal místo, kterému Umar říkal Masdžid Dáwúd (Davidova mešita). To bylo v Koránu (38:21) zváno Davidovou svatyní nebo modlitebním výklenkem (mihráb Dáwúd). Jednalo se o místo, které vybral David, aby na něm Šalamoun postavil Chrám. Tehdy bylo místo zpustošené a opuštěné. Patriarcha ho údajně nejprve vzal do Chrámu Božího hrobu, ale Umar se tam odmítl modlit (naopak, později měl postavit hned vedle Chrámu mešitu, která je dodnes nazývaná Umarova). Patriarcha ho tedy vzal na Chrámovou horu, kde se nacházelo smetiště. Umar pohlédl nejdříve nalevo, pak vpravo a pravil: „Alláh je Veliký, já přísahám při Jediném, který drží mou duši ve svých rukou, že toto je Davidova mešita, kterou nám popsal Jeho prorok po své Noční cestě.“ Chalífa Umar okamžitě začal s úklidem toho místa. Požádal Ka'ab al-Achbara (كعب الأحبا), židovského konvertitu na islám, který přišel s Umarem z Mediny, aby ho zavedl na místo, kde je posvátná Skála. Dle tradice Umar použil svých šatů k odstranění prachu ze Skály a ostatní muslimové učinili dle jeho příkladu. Po vyčištění místa odešel Umar do al-Mihrab (komory uvnitř mešity, kde obvykle stojí imám) a začal se modlit a číst Surat Sad z Koránu.\n\nTermín „Nejvzdálenější mešita“ je považováno v islámské tradici jako jméno pro prostory Chrámové hory v Jeruzalémě, stejně jako je specifickým jménem pro mešitu nacházející se na jeho jižním okraji.\n\nUmar chtěl místo pro modlitby, které nezasahuje do sousedních křesťanských a židovských chrámů. Toto místo na jih od skály bylo přeměněno v mešitu. Někdy mezi 687 – 691 chalífa Abdulmalik postavil svatyni přes posvátnou Skálu, získala tak jméno \"Qubbat as-Sachra\", což znamená Svatyně skály (kupole nad skálou), tj. Skalní dóm. O několik let později, v letech 709 – 715, chalífa Al-Valíd I., syn Abdulmalika, postavil, renovoval a zvětšil mešitu jižně od Dómu a v tomto období nazval mešitu „Al-masdžid Al-Aksá“ – „nejvzdálenější mešita“.\nSoučasná podoba samotné mešity al-Aksá je výsledkem mnoha různých výstaveb a renovací konaných povětšinou v duchu Abd al-Malika (685 – 705), chalífy z rodu Umajjovců, který byl zakladatelem Skalního Dómu a který započal s výstavbou mešity al-Aksá na konci 7. století. Hlavní fáze výstavby nastala během chalífátu jeho syna Al-Valída I. (709-715). Budova byla poničena několika zemětřeseními a byla zrenovovaná a zrekonstruovaná během abbásovského období chalífem al-Mahdí (775-785) a možná chalífem al-Mansúrem (754 – 775).\n\nDalší rekonstrukce proběhla během období fátimovců v 11. století a několik významnějších restaurací je známo během 14. a 20. století.\n\nZemětřesení z roku 1927 a 1936 vyžadovala téměř kompletní přestavbu mešity, který odkryl původní části mešity. Bylo přijato několik opatření, která by měla mešitu chránit před zemětřeseními, která se někdy vyskytují v této oblasti a přizpůsobit jí změně potřeb místního obyvatelstva. Forma současné struktury je v podstatě stejná od té doby, co byla zrekonstruována chalífem al-Dhahir v roce 1033. Říká se, že nezměnil nic z předchozí architektury, pouze jí zúžil na každé straně.\n\nPoté, co byl Jeruzalém roku 1099 dobyt při První křižácké výpravě, byl zvolen Jeruzalemský král a mešita al-Aksá byla využívána jako jeho palác. Křižáci věřili, že byla vystavěna na místě, kde původně stál Šalamounův chrám a označují ji za Templum Salomonis (Šalamounův chrám). Kolem roku 1119 král Jeruzaléma Balduin II. také udělil prostory v jednom křídle nové skupině rytířů, kteří převzali své jméno (Templáři) právě odtud (Templum ⇒ Templars). Templáři využívali budovy jako velitelství až do té doby, než Saladin znovu převzal město v roce 1187. Templáři pak přesunuli svůj hlavní stan k severnímu pobřežnímu městu Acre, které drželi ještě dalších 100 let a po něm ještě ostrov Kypr.\nBěhem křižácké éry byl Skalní dóm přejmenován na Templum Domini (Chrám Páně).\n\nExistovaly doby, kdy muslimské bohoslužby zahrnovalo házení kamenů dolů na židy u Zdi nářků. Některé skupiny jako je Temple Mount Faithful (Věrní Chrámové hory) vyjádřili přání znovu postavit starověký Jeruzalémský chrám na Chrámové hoře, kde stojí mešita al-Aksá.\n\nRáno 21. srpna 1969 oheň zničil jihovýchodní křídlo mešity. Oheň zničil nedocenitelnou tisíc let starou kazatelnu ze dřeva a slonoviny (minbar), která byla dovezena z Aleppy Saladinem. Dvojče této kazatelny (Saladin nechal najednou vyrobit dvě) ještě existuje v mešitě v Jeskyni patriarchů v Hebronu.\n\nMichael Dennis Rohan, turista z Austrálie, byl zatčený za žhářský útok 23. srpna 1969.\nRohan byl protestantský stoupenec evangelické sekty známé jako Chrám Boha (Church of God). Byl přesvědčen, že spálením mešity al-Aksá uspíší příchod Mesiáše. Rohan řekl před soudem, že jednal jako „Boží posel“ dle Jeho pokynů, v souladu se Zachariášovou knihou, a že zkusil zničit mešitu al-Aksá, aby mohl být znovu postaven židovský chrám na Chrámové hoře. Byl hospitalizován v ústavu pro duševně choré, kde bylo diagnostikováno, že je duševně nemocný a později byl z Izraele deportován.\n\nV roce 1984 plánovala teroristická skupina Židovské podzemí útok na mešitu al-Aksá a na Skalní dóm s cílem vyhodit obě mešity do povětří. To měli členové skupiny provést 28 náložemi, vyrobenými z výbušnin zcizených z armádních základen na Golanských výšinách. Vycvičili zvláštní skupinu, která měla útok provést. V důsledku vnitřních sporů však byla operace před svým provedením odhalena izraelskou zpravodajskou službou Šin Bet.\n\nIntifáda al-Aksá je pojmenovaná po této mešitě (zásluhou kontroverzní návštěvy Ariela Šarona na Chrámové hoře v září 2000), stejně jako Brigády mučedníků Al-Aksá.\n\nIzraelské úřady zaznamenaly záměr teroristické organizace Židovské podzemí vyhodit mešitu al-Aksá do vzduchu. Židovské podzemí je větev ultrapravicové podzemní židovské organizace Kach.\n\nNěkteří muslimové obvinili Izrael z oslabení zdi mešity díky archeologickým vykopávkám, které začaly v roce 1967 a pokračují dodnes. V roce 2007 vypukly na krátkou dobu ze strany muslimů nepokoje kvůli renovaci přístupová rampy k Maghrebské bráně. Muslimové považují archeologické práce v okolí Chrámové hory za skrytý pokus o zničení staveb na Chrámové hoře. Archeologové z Izraelského památkového úřadu naopak protestují a argumentují, že to byl Waqf, který zahájil výkopové práce za použití těžké techniky přímo na vrcholu Chrámové hory, bez stavebního povolení, archeologického výzkumu, nebo čehokoli jiného, a zničili tak (úmyslně či neúmyslně) řadu artefaktů, některé pravděpodobně až z doby Prvního Chrámu.\n\nMuslimská Waqf má na starosti mešitu al-Aksá spolu s většinou důležitých muslimských svatyní v Izraeli.\n\nMešita se dnes skládá ze sedmičlenného hypostalového sálu s několika dalšími malými sály na západ a východ od jižní části objektu. Na rozdíl od většiny hypostylových mešit tato nemá zřetelně rýsované nádvoří, pokud neuvažujeme, že celý Haram je její dvůr. Její strop tvoří stříbrná klenba zhotovená z olověných lístků, která společně se zlatou kopulí Skalního Dómu vytváří obraz Haramu v Jeruzalémě.\n\nHistorický význam mešity al-Aksá je dále zdůrazněn skutečností, že muslimové měli původně ve zvyku se při modlitbě obracet se k Chrámové hoře. Je to také místo, kde Mohamed vedl první modlitbu po Isrá a Mi'rádž, tehdy vznikla kibla, směr podle kterého stáli muslimové během modlitby a zůstal tak po 16 až 17 měsíců, 6:60:13. Po zjevení psaného v Koránu se kibla otočila směrem k Mekce:\n\nPodle historiků byla první kibla namířena k Jeruzalému, protože se Mohamed inspiroval u Židů a snažil se je obrátit ke svému pojetí náboženství. Po ideologické roztržce s židovstvím Mohamed otočil kiblu směrem k Mekce. Al-Haram aš-Šaríf včetně mešity al-Aksá je muslimům známá jako „První ze dvou kiblí“.\nPrávě kvůli změně kibly se muslimové nemodlili tváří ke Skále, ani nad nebyla postavena žádná stavba, když chalífa Umar přišel na Chrámovou horu roku 638.\nNicméně kvůli posvátnosti Chrámové hory sám chalífa Umar nechal postavit malou mešitu v jižní části plošiny. Zpočátku byla nazývána Umarovou mešitou a dnes je známá jako „Masdžid al-Aksá“. Přijal varování, aby vyhnul tomu, že bude Skála mezi mešitou a Kaabou v Mekce, protože všichni muslimové se mají modlit tváří pouze k Mekce.\nDalší názorný příklad, jak byl význam První kibly oslaben, uvádějí následující statě z hadithů:\n\n\n\n\nJako součást další tradice, založené na autoritě Maimunaha bint Sa'da, se povídá, že když byl tázán na osobu, která by byla neschopná cestovat do mešity al-Aksá, odpověděl: Posel Alláha (Mohamed) řekl, měl by učinit oběť, která by tam hořela, protože ten, kdo dává oběť mešitě al-Aksá je zároveň i ten, kdo se modlí Salát (pětidenní rituální modlitby islámu).\n\nŠíité odmítají hadíthy (tzn. veškerou ústní tradici Islámu) a všechno, co Abu Huraira říká. Za 3. nejposvátnější místo považují hrobku Imáma Alího.\n\n"}
{"id": "225117", "url": "https://cs.wikipedia.org/wiki?curid=225117", "title": "Camille Jenatzy", "text": "Camille Jenatzy\n\nCamille Jenatzy (1868, Schaerbeek – 1913) byl belgický automobilový závodník, konstruktér a podnikatel. Sestrojil elektromobil, se kterým 29. dubna 1899 jako první člověk na silnici překonal rychlost 100 km/h a celkem třikrát překonal světový rychlostní rekord.\n\nJenatzy, který byl pro svůj rudý plnovous, temperament i odvážnou jízdu přezdíván \"Rudý ďábel\", dosáhl 17. ledna 1899 v Achères u Paříže, na kilometrové trati s vozem CGA Dogcart rychlosti 66,66 km/h. Rekord překonal už toho dne hrabě Gaston de Chasseloup-Laubat s vozem „Jeantaud“, ale o deset dní později jel Jenatzy rychlostí 80,35 km/h.\n\nRekord opět později překonal Chasseloup-Laubat, který na svém voze Jeantaud provedl změny tvaru podle tehdy ještě nedokonalých znalostí o aerodynamice. Jenatzy však 29. dubna 1899 ve vlastnoručně postaveném elektromobilu doutníkovitého tvaru nazvaném La Jamais Contente („Věčně nespokojená“) dosáhl rychlosti 105,3 km/h. V roce 1902 rekord překonal s parním vozem Léon Serpollet, rychlostí 120,7 km/h.\n\nJenatzym konstruované elektromobily vyráběla v období 1899 až 1901 firma \"Compagnie Internationale des Transports Automobile\" v Paříži. Pod značkou Jenatzy-Martini vyráběla od roku 1903 hybridní vozy firma Martini.\n\nZávodní kariéru začal Jenatzy s vozy firmy Mors, na \"Tour de France\" 1899 byl sedmý. V roce 1903 Jenatzy přešel k závodnímu týmu Mercedes, při přerušeném závodě Paříž–Madrid 1903 byl čtrnáctý a v závodě Bennettova poháru v irském Athy získal pro německý tým první mezinárodní vítězství. O rok později dojel v závodě Bennettova poháru v Bad Homburgu druhý s obrovským štěstím, když jeho vůz při přejíždění železniční tratě minul projíždějící vlak jen o několik centimetrů. Po této události však už nikdy jeho jízda nebyla jako předtím. Sice závodil dál až do roku 1910 s vozy Mors i Mercedes, zúčastnil se i Kaiserpreis v roce 1907, ale žádný úspěch se už nedostavil.\n\nJenatzy zemřel v roce 1913 na lovu u Habay la Neuve v belgických Ardennách, kde byl se svými přáteli. Schoval se za křoví a ze žertu imitoval zvířecí zvuky tak dokonale, že se jeden z lovců, belgický politik Alfred Madoux, ředitel deníku \"L'Etoile Belge\" domníval, že je v těch místech divoký kanec a vystřelil. Po zjištění, že zranil člověka, přátelé ihned naložili Jenatzyho do vozu a vezli do nemocnice. Camille Jenatzy však cestou vykrvácel. Tak se splnila jeho věštba, že zemře ve voze značky Mercedes. Camille Jenatzy je pohřben na hřbitově v Laekenu.\n\n"}
{"id": "225122", "url": "https://cs.wikipedia.org/wiki?curid=225122", "title": "Franklin County (New York)", "text": "Franklin County (New York)\n\nFranklin County je okres (county) amerického státu New York založený v roce 1808 rozdělením okresu Clinton. Správním střediskem je sídlo Malone s 5 998 obyvateli v roce 2003.\n\nPočet obyvatel: 50 968 (v roce 2006), 51 134 (v roce 2000)\n\nŽeny: 45,1 % (v roce 2005)\n\n\n"}
{"id": "225123", "url": "https://cs.wikipedia.org/wiki?curid=225123", "title": "Circuit de Nevers Magny-Cours", "text": "Circuit de Nevers Magny-Cours\n\nCircuit de Nevers Magny-Cours, téměř pokaždé nazýván jednoduše Magny-Cours, je automobilový závodní okruh uprostřed Francie nedaleko vesničky Magny-Cours v Nevers. V letech 1991 až 2007 se zde konala Grand Prix Francie. Dne 31. května 2007 potvrdil Bernie Ecclestone, že v roce 2007 se jede Grand Prix v Magny-Cours naposledy.\n\nOkruh byl postaven v roce 1960 Jeanem Bernigaudem původně jako škola pro začínající závodní jezdce, ze které vzešly takové hvězdy jako François Cevert a Jacques Laffite,\n\n\n\n\n\n"}
{"id": "225130", "url": "https://cs.wikipedia.org/wiki?curid=225130", "title": "Têtes à Claques", "text": "Têtes à Claques\n\nTêtes à Claques (čti Tet a Kla'k) je kanadská humoristická webová stránka založená Michelem Beaudetem, kterou denně navštěvuje přes milion uživatelů internetu. Lze zde nalézt krátké humorné spoty postav, které autor sám vytvořil a propůjčil jim hlas, oči a ústa. Tyto postavy promlouvají francouzsky, avšak nejčastěji francouzsko-kanadským dialektem. Rozdíl mezi původní a kanadskou francouzštinou bývá často hlavním zdrojem humoru. Témata jednotlivých dílů obvykle reagují na běžné životní situace. Kvůli velkému zájmu se autor rozhodl rozšířit tým, který stránky vyrábí. Têtes à Claques je velmi populární nejen v Kanadě, ale i ve Francii. \n\n"}
{"id": "225132", "url": "https://cs.wikipedia.org/wiki?curid=225132", "title": "Kalevipoeg", "text": "Kalevipoeg\n\nKalevipoeg (česky \"Kalevovec\" či \"Syn Kalevův\") je mýtický hrdina, vystupující v estonských lidových básních, písních a vyprávěních. Většina těchto příběhů jej líčí jako bohatýra mimořádné síly, některé též jako postavu mimořádné velikosti.\n\nSe jménem Kalevovce je spojována řada jezer, pramenů, kopců a kamenů. Údolí jsou podle lidových bájí brázdy po Kalevovcově pluhu, široké pahorky jsou jeho lože, bludné balvany zas kameny, které házel nebo střílel z praku.\n\nVyprávěné i zpívané příběhy o Kalevovci se staly základem estonského národního eposu \"Kalevipoeg\", sestaveného Friedrichem Reinholdem Kreutzwaldem na základě sběrů vlastních i sběrů Friedricha Roberta Faehlmanna.\n\n"}
{"id": "225135", "url": "https://cs.wikipedia.org/wiki?curid=225135", "title": "Kalevipoeg (epos)", "text": "Kalevipoeg (epos)\n\nKalevipoeg (také Syn Kalevův) je název estonského národního eposu, sestaveného Friedrichem Reinholdem Kreutzwaldem na základě lidových vyprávění a písní o bohatýrovi Kalevipoegovi.\n\nV první polovině 19. století vzbudily zájem estonských národních buditelů vyprávěné i zpívané příběhy o dávných bohatýrech, zejména pak o Kalevipoegovi, tedy synu Kalevově. Někteří se domnívali, že by bylo možno zrekonstruovat podle nich někdejší lidový epos, který by se vyrovnal známým eposům jiných národů. Bezprostředním impulsem k širokému a aktivnímu zájmu o tuto slovesnou látku se stalo první vydání finské Kalevaly roku 1835.\n\nHlavním sběratelem pověstí o Kalevipoegovi se ve 30. letech 19. století stal Friedrich Robert Faehlmann. Roku 1839 v přednášce \"Estonské učené společnosti\" (\"Õpetatud Eesti Selts\") nastínil na základě sebraného materiálu předpokládanou stavbu eposu a vytyčil si za cíl jeho úplné sestavení. Pro pracovní přetížení a dlouhodobé zdravotní problémy však svou práci do své smrti roku 1850 nedokončil, a nedochoval se ani jím nasbíraný folklórní materiál.\n\nPo Faelhmannově smrti se práce na eposu chopil lékař a znalec lidové slovesnosti Friedrich Reinhold Kreutzwald. Nově nasbíraný folklórní materiál začal nejprve sestavovat do prosaických vyprávění o Kalevipoegových činech, po srovnání s formou Kalevaly se však posléze rozhodl vrátit se k původnímu lidovému aliterovanému verši (\"regilaul\"). Nasbírané útržky zpívaných příběhů však nestačily na rekonstrukci eposu; Kreutzwald proto začal předpokládané chybějící části dotvářet, zachovávaje přitom styl lidových veršů.\n\nPrvní redakci Kalevipoega dokončil Kreutzwald roku 1853. Epos v této podobě se skládal ze dvanácti zpěvů. Po odborné diskusi v \"Estonské učené společnosti\" se autor rozhodl epos výrazně přepracovat. Druhá redakce, která se stala konečnou verzí eposu, byla hotova v roce 1857, a spolu s německým překladem eposu a odbornými komentáři byla vydána tiskem postupně v pěti sešitech v letech 1857 až 1861.\n\nPrvní lidové vydání bylo vytištěno v nákladu 1000 výtisků roku 1862 v Kuopiu, kde se díky finské autonomii v rámci Ruského impéria mohlo vyhnout cenzuře. Trvalo několik let, než epos objevili estonští čtenáři; s rozvojem národního hnutí od konce 60. let se však začala poptávka rychle zvyšovat, takže již 1876 vychází další vydání v nákladu 2000 výtisků. Během 19. a 20. století pak byl Kalevipoeg v originále vydán celkem osmnáctkrát, a úplné nebo částečné překlady vyšly v šestnácti dalších jazycích.\n\nEpos má celkem přes 19 tisíc veršů a skládá se ze dvaceti zpěvů, jimž předchází předzpěv a úvodní věnování. V následujícím shrnutí je stručně podána hlavní linie příběhu bez odboček a vložených samostatných vyprávění.\n\nPěvec prosí dobré síly, aby mu pomohly zpívat píseň o Kalevovci.\n\nPěvec vzpomíná, odkud slýchal písně, vyzývá posluchače k pozornosti a připomíná, jak jsou bohatýrské zpěvy důležité.\n\nKalev přilétá na orlu ze severu do Estonska. Hledá si nevěstu, a ze dvou nápadnic si vybere Lindu.\n\nPoté co dlouho šťastně vládl zemi a Linda mu porodila řadu synů, Kalev umírá. Jako pohrobek se mu narodí poslední syn, který pak v dalších příbězích nese jméno Kalevův syn, Kalevipoeg. O Lindu se ucházejí noví nápadníci.\n\nKalevovi synové se vydávají na lov. V jejich nepřítomnosti větrný čaroděj uloupí Lindu. Synové se vracejí, hledají matku. Kalevipoeg se ptá živlů, ale ty ztratily řeč a neodpovídají.\n\nKalevipoeg plave mořem na sever, aby dohnal únosce své matky. Na ostrově prožije milostné dobrodružství s dívkou, ta nakonec spadne do moře. Otec a matka ji oplakávají, dostihne je však píseň, že jejich dcera v moři našla lepší bytí.\n\nKalevipoeg doplave do Finska a zvítězí nad čarodějem. Když ten tvrdí, že Lindu cestou ztratil, Kalevipoeg jej zabije. Poté se mu zjeví matka ve snu s poselstvím, že již není mezi živými.\n\nKalevipoeg si kupuje meč. Při oslavě se opije a v hádce zabije kovářova syna. Ten vysloví kletbu, že Kalevipoeg jednou sejde vlastním mečem.\n\nKalevipoeg se vrací přes moře do Estonska. Nejprve hlas ostrovní dívky, pak hlas vlastní matky mu vytýká vraždu. Nakonec ho stejně viní z hrobu hlas otcův, ale ten ho zároveň vyzývá k nápravě všeho.\n\nKalevipoeg a bratři házejí o závod kameny. Kalevipoeg zvítězí a stane se estonským králem. Orá pak zemi a vytváří tak krajinu. Neopatrností nechá svého koně napospas vlkům.\n\nKalevipoeg svým mečem ztrestá vlky. Dorazí k němu posel se zprávou o vpádu nepřátel do země, Kalevovec vyzve k větší statečnosti a slíbí pomoc, pokud bude skutečně zapotřebí. V noci jej navštíví Taara a vybízí ho k rozvaze a opatrnosti.\n\nKalevipoeg pomáhá Alevipoegovi, a posléze jej na jeho připomenutí vysílá se zlatem do Finska, aby zaplatil jeho dluh u kováře, od něhož má meč. Pak přes odpor skřetů najde ztracený prsten dcery Hromu a vyslouží si její vděčnost.\n\nKalevipoeg nosí prkna na stavbu města přes Čudské jezero. Vodní skřet ho chce utopit, ale neuspěje. Znavený Kalevovec však na břehu usne a skřet mu ukradne meč, který pak upustí v blízké řece. Kalevipoeg najde meč, ale nezíská jej, tak na něj vloží kletbu, aby přesekl nohy tomu, kdo jej byl nesl.\n\nSkřetovi synové napadnou Kalevipoega, ten se brání připravenými prkny, ale skoro všechna tak zláme. Na radu ježka je začne tlouci hranou a zvítězí. Po dlouhém spánku a zvláštních snech jde pro nová prkna.\n\nKalevipoeg najde bránu do podsvětí a vydá se tam. Setká se se třemi pekelnými děvami a dovádí s nimi celou noc.\n\nPekelné děvy ukazují Kalevipoegovi divy podsvětí. Kalevipoeg se utká s vládcem pekla, ale ten se z boje kouzlem vytratí. Kalevipoeg opouští podsvětí, s sebou si bere poklady i pekelné děvy.\n\nKalevipoeg přelstí pekelného pronásledovatele. Od Alevipoega se dozvídá, že během jeho nepřítomnosti byla zem zpustošena válkou, a dává Olevipoegovi, bohatýru-staviteli, úkol postavit město, které nepřátelé nepřemohou. Pekelné děvy se stanou manželkami Alevipoega, Sulevipoega a Olevipoega.\n\nKalevipoeg se rozhodne najít konec světa, kde se nebe opírá o zemi. Nechá postavit stříbrnou loď Lennuk a s dalšími bohatýry se vydá na sever. Po rozličných dobrodružstvích dospěje do kraje nedaleko konce světa a poučen se vrátí domů.\n\nOlevipoeg dostaví město na Kalevově hrobě, Kalevipoeg mu dá jméno \"Lindanisa\". Nepřátelé zaútočí, ale jsou poraženi. Kalevipoeg se třemi dalšími bohatýry se vydává ke svému domovu, cestou přemůže skřítka, který je chtěl připravit o potravu.\n\nKalevipoeg se vydává znovu do podsvětí. Pekelnému vojsku se postaví na mostě a po jednom je přemáhá. S pomocí své zesnulé matky získá sílu pro souboj s vládcem pekel, zatímco ten naopak sílu ztratí.\n\nPo sedm dní trvajícím souboji nakonec Kalevipoeg pekelného vládce přemůže a spoutá okovy. Po návratu před něho předstupuje věštec Varrak s žádostí o slíbenou odměnu za doprovod na cestě na konec světa, Kalevův zákoník. Kalevipoeg mu jej dá, v zemi propuknou rozličná neštěstí.\n\nPropuká další válka. Kalevipoeg zvítězí, ale Alevipoeg a Sulevipoeg přijdou o život. Znavený Kalevipoeg předává vládu Olevipoegovi a odchází. Cestou projde mimoděk řekou, v níž spočívá jeho starý meč, který mu podle kletby na něj vložené usekne obě nohy. Vládce bohů rozhodne, že Kalevipoeg místo odpočinku v říši zemřelých musí střežit pekelnou bránu. Odtamtud se ale jednou vrátí, aby obnovil estonské plémě.\n\nEpos patří ke všeobecnému estonskému kulturnímu povědomí a jeho motivy byly mnohokrát znovu zpracovány v literatuře i ve výtvarném umění, v široké škále přístupů od stylově věrného přibásňování dalších příběhů po karikaturu a parodii. Pravděpodobně nejznámější ohlasy jsou balet \"Kalevipoeg\" skladatele Eugena Kappa, stejnojmenná kantáta Veljo Tormise, pokračování eposu \"Kalevovcův návrat\" z pera Lembita Vimba a parodické \"Kalevovcovy vzpomínky\" spisovatele Enna Vetemaa.\n\nV Čechách nevzbudilo vydání Lukášova překladu \"Kalevipoegu \"větší pozornosti. V recenzi s názvem \"Hrdinský zpěv\" (\"Tvorba \"25, 1960, 3, s. 67) píše Zdeněk Vavřík, že \"Kalevipoeg \"je písní o touze po svobodě a „připomíná dávnou lásku k ruskému lidu.“ Marta Čížková se zase zabývala kritikou samotného překladu (Překlady a archaizace. \"Plamen \"2, 1960, 8, s. 128–129) a celkem oprávněně Lukášovi vytýká „zastaralá, nesrozumitelná slova, přemíru předminulého času a přechodníků, knižní slovosled\". Překlad \"Kalevipoegu \"srovnává s překladem Kalevaly a dochází k závěru, že Holečkův překlad „působí mnohem současněji než nový překlad Lukášův“.\n\n\n\n"}
{"id": "225144", "url": "https://cs.wikipedia.org/wiki?curid=225144", "title": "Linda (mytologie)", "text": "Linda (mytologie)\n\nLinda je bájná postava estonské mytologie, žena Kalevova a matka hrdiny Kalevipoega. S jejím jménem je spjato vícero estonských místních a pomístních jmen, například „Lindin kámen“ v Tallinnském jezeře Ülemiste.\n"}
{"id": "225145", "url": "https://cs.wikipedia.org/wiki?curid=225145", "title": "Aleš Kalivoda", "text": "Aleš Kalivoda\n\nAleš Kalivoda (* 7. července 1929 Polanka nad Odrou) je ostravský malíř. Ve své výtvarné tvorbě se věnuje krajinomalbě, zejména jej láká Poodří, okolí Polanky, Jistebníku a Beskyd. Častá jsou u něj i květinová zátiší. \n\nS technikou malování se seznamoval už od dětství. Jeho sousedkou byla akademická malířka Helena Salichová a on sám se dodnes považuje za jejího žáka. Vystudoval Vysokou školu báňskou a poté byl zaměstnán ve výzkumných ústavech Vítkovických železáren a Nové huti. Zde se věnoval vývoji nových ocelí zejména pro trubky k těžbě nafty v obtížných geologických podmínkách. Z té doby pochází celá řada odborných publikací a patentů. Malování se intenzivně věnuje od roku 1984, kdy absolvoval kurzy kreslení u Jaroslava Domitera a malování u Jaromíra Zahela, Josefa Drhy a Karla Harudy. Nejaktivnější účastníci těchto kurzů posléze utvořili uměleckou skupinu GAMA, která se dodnes schází a pořádá výstavy v Ostravě a okolí.\n\n"}
{"id": "225146", "url": "https://cs.wikipedia.org/wiki?curid=225146", "title": "All Killer No Filler", "text": "All Killer No Filler\n\nAll Killer No Filler je v pořadí druhé album kanadské skupiny Sum 41, vydané 8. května 2001. Za toto album získala skupina platinovou desku (více než 1 milion prodaných kopií). Obsahuje texty s různorodou tematikou (společnost, lenost, vztahy, pohodlnost). V jedné z epizod MTV Cribs přiznal frontman skupiny Deryck Whibley, že většina textů z tohoto alba vznikla ve Steveově sklepě.\n\nDo roku 2006 se jen ve Spojených státech prodalo více než milion kopií tohoto alba a v Kanadě se stalo celkem 3x platinové. Jde tudíž o zatím nejprodávanější desku Sum 41.\n\nNa tomto albu se podruhé vyskytla píseň \"Summer\" (poprvé tomu bylo na \"Half Hour of Power\"). Skupina totiž měla v úmyslu zařadit ji na každé své album jako recesi, ale od svého plánu po vydání \"All Killer No Filler\" upustila .\n\nVšechny pocházejí od Derycka Whibleyho a Greiga Noriho, není-li uvedeno jinak.\n\n\nSkladby \"Summer\" a \"Makes No Difference\" pocházejí z alba \"Half Hour of Power\".\n\n\nAlbum - Billboard magazine (Severní Amerika)\nSingly - Billboard (Severní Amerika)\n"}
{"id": "225147", "url": "https://cs.wikipedia.org/wiki?curid=225147", "title": "Griffina Haličská", "text": "Griffina Haličská\n\nGriffina Haličská (1248 – mezi 1305 a 1309) byla vévodkyně krakovská a sandoměřská z dynastie Rurikovců. \n\nNarodila jako dcera Anny, dcery uherského krále Bély IV., a knížete Rostislava Michajloviče z rodu Rurikovců. Po otci byla vnučkou sv. Michala a po matce byla potomkem nikájských císařů z rodu Laskarisů. Její sestrou byla Kunhuta Uherská, druhá manželka Přemysla Otakara II.\n\nRoku 1265 byla Griffina provdána za knížete Leška Černého z kujavské větve Piastovců. Stala se tak vévodkyní krakovskou a sandoměřskou. V době třetího tatarského vpádu do Polska utekla spolu s manželem do Uher. Bezdětné manželství skončilo Leškovou smrtí v roce 1288, k rozluce manželství ale došlo už v letech 1271–1274 údajně z důvodu manželovy impotence.\n\nPo smrti Leška Černého Griffina pomohla svému synovci, českému králi Václavovi II. při expanzi do Polska. V rozmezí let 1300–1303 na Budyni trávila čas s Václavovou mladinkou manželkou, dědičkou Polska Eliškou Rejčkou, které dělala společnici a zároveň ji vychovávala. Zemřela pravděpodobně roku 1309 a byla pochována v pražském Anežském klášteře.\n"}
{"id": "225152", "url": "https://cs.wikipedia.org/wiki?curid=225152", "title": "Soči", "text": "Soči\n\nSoči () je ruské lázeňské město v Krasnodarském kraji, nacházející se mezi pobřežím Černého moře a úpatím Kavkazu, 1700 km od Moskvy. Žije zde přes 400 tisíc obyvatel. Soči s předměstskými oblastmi je roztaženo do délky 147 kilometrů a může proto být v závislosti na pojetí evropských hranic označováno za nejdelší město v Evropě.\n\nSoči je nejenom významným ruským letoviskem, ale také důležitým dopravním uzlem, ekonomickým a kulturním centrem a místem konání velkých sportovních akcí. V roce 2014 bylo dějištěm zimních olympijských her, probíhá zde závod vozů formule 1, město je sídlem hokejového klubu HK Soči. Na území města se nachází Sočský národní park, který je v rámci Západního Kavkazu zanesen na seznam světového dědictví UNESCO.\n\nSoči a jeho okolí mají bohatou historii, o čemž svědčí archeologické nálezy v regionu. Své stopy zde zanechaly předantické kultury, antika, raný i vrcholný středověk, sovětské i postsovětské období.\n\nNa základě nálezů pazourkových zbraní se předpokládá, že první lidé přišli do oblasti Soči přes Kolchidu z Malé Asie před 400-350 tisíci lety, to znamená v období raného acheuléenu. Tyto nejstarší nálezy byly objeveny v Chostinském rajónu na břehu řeky Psou. Nejznámějším sídlištěm doby kamenné v Soči je Achštyrská jeskyně, osídlená před 250 tisíci lety.\n\nVe 3. tisíciletí př. n. l. zde žily kmeny Majkopské kultury. Právě odsud přicházeli podle asyrských historiků v 8.-7. století př. n. l. do Přední Asie a Malé Asie Kimmeriové.\n\nŘecký cestovatel a geograf Skylaks z Kariandy roku 522 př. n. l. uvedl, že zde žijí kmeny Achájů a Heinochů. Řecká kolonizace černomořského pobřeží Kavkazu začala přibližně v 6.-5. stol. př. n. l. Někdy roku 85 př. n. l. se kmeny Heinochů a Kolchida staly závislými na Pontském království. Podle starořeckého geografa Strabóna byly zdejší kmeny Heinochů známy v antickém světě coby piráti. Aristotelés je dokonce označoval za lidojedy.\n\nV 1.-5. století n. l. probíhala římská kolonizace černomořského pobřeží Kavkazu.\n\nBěhem 6. a 11. století tento prostor spadal nejdříve pod království Lazika a potom pod Abchazské království, oblast byla pod silným vlivem Byzantské říše. V této době zde vznikly desítky křesťanských chrámů. Dodneška se v sočské části Loo dochovala severní zeď byzantské baziliky z 11. století.\n\nOd 14. do 19. století spadalo území Soči pod Čerkesko, žili zde převážně Abchazové, Ubychové a Adygejci. Čerkesko bylo celou tuto dobu v podstatě autonomní součástí Osmanské říše, díky čemuž sem pronikal sunnitský islám.\n\nV důsledku rusko-turecké války v letech 1828-1829 (součást Kavkazské války) připadlo území dnešního Soči Ruskému impériu. Muslimští Čerkesové se však nehodlali s ruskou nadvládou smířit a za dodávek zbraní od Britů, Francouzů a polské emigrace vedli odboj s cílem vrátit se zpět pod muslimskou Osmanskou říši. Rusové byli však v tomto nekompromisní, brutální vojenské represe z jejich strany vedly k masivní migraci původního obyvatelstva, zejména do Osmanské říše. Takto vysídlené oblasti byly potom doosidlovány z Ruska, v první fázi zejména kubáňskými kozáky. Proto je dnes převážná většina obyvatel v tomto regionu ruské národnosti.\n\nMěsto Soči potom vzniklo 21. dubna 1838 jako pevnost Alexandrija, zbudovaná u ústí řeky Soči. Na území dnešního Soči také vznikla pevnost Svatého Ducha (1837), která položila základy dnešnímu Adleru, pevnosti Lazarevská a Golovinská, které daly vzniknout osadám Lazarevskoje a Golovinka (vše dnes součásti Soči). Tyto pevnosti měly za cíl především zamezit obchodu s otroky a distribuci zbraní povstalcům.\n\nRoku 1839 byla pevnost Alexandrija přejmenována na Navaginské opevnění na počest Navaginského pluku, který se vyznamenal v Kavkazské válce.\n\nV roce 1864 bylo vybudováno nové opevnění s názvem Dachovský post, od roku 1874 Dachovský Posad.\n\nV roce 1874 započala výstavby katedrály svatého Michaela archanděla.\n\nRoku 1896 získala osada jméno Soči podle řeky, na jejichž březích stála. Původ názvu řeky není zcela jasný. Od roku 1917 je Soči městem.\n\nNa počátku 20. století se Soči začalo měnit v lázně. První vodoléčebný objekt byl zbudován 1902, první lázně \"Kavkazská riviéra\" následovaly roku 1909.\nBěhem občanské války probíhaly v těchto místech urputné boje, po jistou dobu se Soči nacházelo v rukou Gruzínské demokratické republiky. Rudá armáda město definitivně ovládla až v dubnu 1920.\n\nRoku 1934 vypukla generální rekonstrukce a přestavba, vznikl hlavní prospekt Stalina (dnes Lázeňský prospekt), nová sanatoria, vysoká škola lázeňství, divadla a jiná turistická infrastruktura. Ze Soči se stalo výstavní rekreační středisko, i sám Stalin si zde nechal zbudovat své letní sídlo \"Bočarov ručej\". Na počátku 2. světové války zde fungovalo již 61 sanatorií (v období války povětšinou proměněných na vojenské nemocnice).\n\nV roce 1961 bylo území města značně rozšířeno o Adlerský a Lazarevský rajón a vzniklo současné administrativní členění.\nPo rozpadu SSSR a ztrátě Krymu se stalo Soči jednou z nejvýznamnějších rekreačních oblastí Ruska. Roku 1993 získalo status lázní federálního významu. Rezidence Bočarov ručej je k dispozici ruským prezidentům, Vladimir Putin ji využíval k různým politickým jednáním, v roce 2017 např. s Angelou Merkelovou, Recepem Tayyipem Erdoğanem, Benjaminem Netanjahu, Bašárem al-Asadem či Milošem Zemanem.\n\nRoku 2007 bylo Soči vybráno jako místo pořádání XXII. zimních olympijských her. Pořadatelství si vyžádalo obrovské investice, vzniklo velké množství nových sportovišť, ubytovacích kapacit i veřejné infrastruktury. Zároveň prudce vzrostl počet obyvatel.\n\nPořadatelství velkých sportovních akcí už Soči zůstalo, přičemž se z velké části využívá zázemí vybudované v souvislosti s olympiádou. V olympijském parku se jezdí Grand Prix Ruska, v roce 2018 se zde konalo mistrovství světa ve fotbale.\n\nMěsto se nachází u 43. rovnoběžky, to znamená přibližně na úrovni Nice, Toronta, Almaty nebo Vladivostoku. Jeho hranice tvoří z jihozápadu Černé moře, z východu řeka Psou a horní tok Mzymty, ze severu hřbety Západního Kavkazu, ze západu řeky Magri a Šepsi.\n\nHlavními příčinami turistického zájmu o Soči jsou teplé subtropické klima, moře, minerální prameny, blízkost hor a rozvinutá turistická infrastruktura. Panenské kolchidské lesy Západního Kavkazu, zasahující na území města, jsou zaneseny na seznam světového dědictví UNESCO.\n\nMěsto Soči se rozprostírá podél Černého moře v délce asi 145 km. Z celkových 3502 km² rozlohy města připadá asi 81 % na chráněná území (Kavkazská chráněná krajinná oblast, Sočský národní park). Městská zástavba zaujímá pouze 8,1 % rozlohy.\n\nStejně jako všechna ruská města u Černého moře na jih od Tuapse, i Soči se nachází v mořském subtropickém pásu.\n\nNa sočské podnebí má značný vliv moře (v létě ochlazuje, v zimě ohřívá) a hory (chrání město před chladnými severskými větry). Klima je velmi vlhké (zejména u pobřeží), podobné se vyskytuje ještě v sousední Abcházii a také na jihovýchodě USA (Mississippi, Louisiana, Alabama, Georgie).\n\nNejvyšší úhrn srážek připadá na zimní období, především v podobě dešťových srážek. Zima je teplá, léto horké a vlhké, díky přítomnosti moře jsou však letní teploty snesitelné. Ačkoliv Soči leží na severní hranici subtropů, mrazy a sníh zde nejsou výjimkou, i když přímo na pobřeží se vyskytují velmi vzácně.\n\nPodnebí zde umožňuje pěstovat čaj – na nejsevernějším místě v Evropě.\n\nRoku 2016 bylo Soči 5. největším městem Jižního federálního okruhu, 49. největším městem Ruska a 4. největším městem na pobřeží Černého moře.\nNejvíce obyvatel se hlásí k Ruské pravoslavné církvi, která zde provozuje více než 30 chrámů a kaplí a ženský klášter. Vedle toho se zde nalézají svatostánky Arménské apoštolské církve či Řecké pravoslavné církve a dvě mešity.\nStruktura současného obyvatelstva se formovala především v sovětském období vlivem intenzivní migrace.\n\nRoku 1897 bylo národnostní složení města následující:\nPři sčítání lidu roku 2010 bylo národnostní složení v Soči následující:\n\nZákladem hospodářství Soči je cestovní ruch, přičemž se město spoléhá zejména na ruské návštěvníky. Město má velké množství kulturních, historických, přírodních a architektonických památek. Jsou zde balneologické lázně a naleziště léčivé sirovodíkové vody Macesty. Turisty láká také Sočský národní park a Kavkazská chráněná krajinná oblast, zapsané v roce 1999 v rámci Západního Kavkazu na seznam památek Světového dědictví UNESCO. Na celém sočském pobřeží se nachází nespočet hotelů, penzionů, sanatorií a ubytoven. Své služby turistům nabízí množství kaváren, barů, zábavních center, aquaparků, přístavišť aj.\n\nNezanedbatelný je zde také potravinářský a zpracovatelský průmysl. Funguje zde masokombinát, konzervárna ryb, drůbežárna, sádky, křepelčí farma, včelařství, továrna na zpracování čaje či pekárny.\n\nVe venkovských částech Soči se daří zemědělství, zejména sadařství, pěstování čaje, citrusů a jiných teplomilných kultur jako fejchoa, mišpule či kiwi. Dále se zde pěstují subtropické květiny a korkové duby.\n\nSoči je velkým dopravním uzlem jižního Ruska. Nachází se zde Mezinárodní letiště Soči, sedm železničních nádraží (Soči, Adler, Lazarevskaja, Chosta, Olympijský park, Krasnaja Poljana, Loo), řada železničních zastávek a dva přístavy.\n\nPáteř veřejné městské dopravy tvoří vlaky, které jsou velmi výhodné zejména kvůli mimořádné délce města. Tu doplňují maršrutky, autobusy a taxi. V dobách SSSR také existovala městská vrtulníková doprava, spojující letiště s centrem města. Projekt trolejbusové sítě nebyl realizován.\n\nSpíše vyhlídkový charakter mají dvě pozemní lanové dráhy a tři visuté lanovky (další lanovky se nachází v lyžařských střediscích).\n\n\n\nSoči je známé svou tenisovou školou, která vychovávala v mladém věku některé šampiony – např. Jevgenije Kafelnikova nebo Marii Šarapovovou, která se odsud v sedmi letech přestěhovala na Floridu.\n\nRoku 2014 byl založen hokejový klub HK Soči, který hraje od sezóny 2014/2015 v KHL.\n\nPůsobí zde fotbalový klub FK Soči, který nahradil zaniklý FK Žemčužina-Soči.\n\nPoprvé Soči kandidovalo na pořádání zimních olympijských her 2002, které ale byly přiděleny Salt Lake City. V červenci 2005 Ruský olympijský výbor oznámil kandidaturu města na pořádání Zimních olympijských her 2014. Město se o hry ucházelo za silné podpory ústřední vlády a samotného prezidenta Ruské federace Vladimira Putina. Součástí plánu se stalo vybudování některých sportovišť v blízkém sousedství kavkazských přírodních rezervací, což se stalo předmětem kritiky ekologických organizací. Mezinárodní olympijský výbor svými hlasy 5. července 2007 rozhodl, že hry se uskuteční právě v Soči. Hry se konaly v pobřežním olympijském sektoru v městské části Adler a v horském středisku Krasnaja Poljana.\n\nV souvislosti s konáním her vznikla ve městě řada nových sportovních objektů jako stadiony Bolšoj, Fišt a Šajba, haly Adler-Arena, Ajsberg, Leďanoj kub či středisko skokanského lyžování Russkije Gorki.\n\nNa 100. výročí posledního Grand Prix Ruska se Velká cena konala poprvé v rámci série Formule 1 v roce 2014 po skončení Olympijských her. Dohoda je, že F1 bude v Rusku jezdit po dobu sedmi let od roku 2014 do roku 2020. Trať v ruském letovisku Soči vede sportovišti, kde se v zimě 2014 konaly první zimní olympijské hry v Rusku.\n\n\n\n"}
{"id": "225153", "url": "https://cs.wikipedia.org/wiki?curid=225153", "title": "West Coast Main Line", "text": "West Coast Main Line\n\nWest Coast Main Line (WCML) („trať po západním pobřeží“) je nejvytíženější britská dráha se smíšeným provozem. Je v podstatě jedinou dálkovou tratí z Londýna do západní a severozápadní Anglie, severního Walesu a západního Skotska.\n\nHlavní větev mezi nádražími London Euston a Glasgow Central měří 645 km s hlavními nácestnými stanicemi Milton Keynes, Rugby, Nuneaton, Tamworth, Stafford, Crewe, Warrington, Preston, Lancaster, a Carlisle. Na odbočných větvích leží Northampton, Coventry, Birmingham, Wolverhampton, Stoke-on-Trent, Macclesfield, Stockport, Manchester, Bolton, Liverpool a Edinburgh. Na značné části tratě je povolena rychlost 201 km/h, dopravce Virgin Trains usiluje o její zvýšení na 218 km/h mezi Staffordem a Rugby. Jeden ze spojů projede trať Londýn – Glasgow za 4 hodiny 8 minut (jízdní řád 2015).\n\nMimo dálkové a regionální dopravy zajišťuje WCML část příměstské dopravy v aglomeracích Londýna, Birminghamu, Manchesteru a Glasgow.\n\nWCML je strategicky důležitou v celoevropském měřítku a je součástí Transevropské dopravní sítě (TEN-T). Pro západní Británii je i hlavním nákladním koridorem pokračujícím z Londýna (přes Eurotunel) do kontinentální Evropy.\n\nStavěna byla od třicátých do sedmdesátých let devatenáctého století, v několika samostatných úsecích. První byly úseky Londýn - Birmingham společnosti Grand Junction Railway a Warrington – Birmingham firmy London and Birmingham Railway. Společně s křižující drahou Liverpool - Manchester (North Union Railway) a Manchester – Birmingham spojená roku 1846 do nové společnosti London and North Western Railway (LNWR). Severně od Carlisle se chtěla prosadit Kaledonská dráha a otevřela svou kmenovou trať do Beattocku v září 1847, do Edinburghu v únoru 1848 a do Glasgow v listopadu 1849. Poslední součást WCML - North Staffordshire Railway z Macclesfieldu přes Stoke-on-Trent do odboček s WCML Norton Bridge a Colwich byla otevřena roku 1848. Obě posledně jmenované trati zůstaly samostatné, až do doby spojování velkých společností. Se zbytkem WCML se sloučily v roce 1923.\n\nČástečně pro usmíření s podniky a kvůli majitelům pozemků podél tratí, v některých případech se tratě vyhýbaly některým pozemkům a menším městům. Pro snížení stavebních nákladů WCML prochází i přes pahorkatiny Chilterns, Watford Gap a Northamptonskou vysočinu a horská území Cumbria s vrcholovou stanicí Shap a Leadhills s vrcholem v Beattocku. To bylo důvodem nižší rychlosti oproti konkurenční východní trati East Coast Main Line (ECML) a hlavním důvodem pro nasazení naklápěcích vlaků na konci dvacátého století.\n\nTermín „West Coast Main Line“ se začal oficiálně používat až po 2. světové válce, a je tedy označením pro trať, nikoli pro dopravce, nebo soukromou společnost vlastnící dráhu. Železnice z Rugby do Stafford přes Birmingham a Wolverhampton byla hlavní tratí do dostavby kratší spojnice údolím řeky Trent. Obdobně se jižně od Rugby WCML rozděluje a vede přes Northampton a spojuje se v Milton Keynes. Do Liverpoolu odbočuje v Weaver Junction mimoúrovňovým rozpletem. Mnoho větví WCML vede do Manchesteru, první v odbočce Colwich, druhá v Norton Bridge za Staffordem tyto se spojují v Stoke-on-Trent. Třetí větev vede z Crewe přes Wilmslow. V roce 1988 British Rail dokončily severojižní spojku v Manchesteru, umožňující bezúvraťové odklony přes Bolton do Prestonu, tzv. Windsor Link. Poslední větví vede z Carstairs do Edinburghu na WCML po východním pobřeží.\n\nBritish Rail modernizovaly a elektrifikovaly kmenovou trať v letech 1959 až 1974, její poslední elektrifikovanou součástí byl úsek do Glasgowa. V roce 1989 následovala odbočka do Edinburghu. Z Manchesteru do Prestonu nejsou troleje dodnes, což znehodnocuje tuto odklonovou trasu.\n\nTrať je elektrizována hlavní britskou trakční soustavou 25 kV 50Hz AC. Tato soustava se používá pro všechny tratě na sever od Londýna (s výjimkou Manchester-Sheffield–Wath electric railway, jež byla do prosince 1984 elektrizovaná pod napětím 1,5 kV DC). Nakonec však byla přepnuta na jednotnou soustavu.\nTratě na jih od Londýna byly elektrizovány napájecí systémem 750 DC.\n\nOd roku 1947 přišla WCML o mnohá spojení přímými vlaky nebo vozy, z Londýna se jednalo o Windermere; Barrow-in-Furness, Whitehaven a Workington; Huddersfield a Halifax (přes Stockport); Blackpool; Colne (přes Stockport); Morecambe a Heysham; Southport (přes Edge Hill); a Stranraer Harbour. Také bylo zrušeno spojení z Liverpoolu do Skotska. Provoz dálkových rychlíků přešel při reorganizaci British rail koncem sedmdesátých let pod odbor InterCity, před privatizací pod jménem „InterCity West Coast“.\n\nV roce 2007 je před dokončením modernizace trati pod taktovkou Network Rail. Původní plán z roku 2005 v objemu 2 biliónů liber vypracovaný Railtrackem počítal se zvýšením traťové rychlosti až na 225 km/h, v místech, kde bylo 175 km/h. Jízdní doba např. z Birminghamu do Londýna by se tak snížila z 1 hodiny 40 minut, na jednu hodinu. Ovšem tento byl od počátku odsouzen k smrti, kvůli nedostatkům zabezpečovacího zařízení, konkrétně neexistenci tzv. pohyblivého oddílu, neumožňující požadované zvýšení rychlosti. Navzdory prvotním obavám, že by cena mohla překročit 13 miliard liber, byly plány přehodnoceny a snížena cena na 8 až 10 miliard liber, předpoklad dokončení je k roku 2008, a rychlost jen 200 km/h.\n\nPrvní fáze modernizace jižně od Manchesteru byla otevřena 27. září 2004, předpokládané dokončení prací na celé WCML bylo ke konci roku 2005. Nicméně velký objem stavebních prací, jako zečtyřkolejnění trati v údolí Trentu, přestavby stanic Stafford, Rugby, Milton Keynes a Coventry a druhá etapa v Nuneatonu vede ke skluzu v termínech.\n\nNynější osobní provoz je na bedrech 53 devíti vozových jednotek řady 390 a 30 čtyřvozových řady 350 v provozu společností Silverlink a Central Trains, v menší míře i na motorových Virgin Voyager a Super-Voyager (pomineme-li řadu dalších relací spojů po WCML jen peážujících v krátkém úseku a příměstskou dopravu). Pendolina jezdila do Londýna roku 2005 šest spojů každou hodinu (10 ve špičce), v roce 2009 se předpokládá frekvence devět vlaků do hodiny a jeden Voyager do Chesteru a dále jedno Desiro se zastávkami Watford, Milton Keynes, Northampton, Rugby, Nuneaton, Atherstone, Tamworth, Lichfield, Rugeley, Stafford a Crewe.\n\nNákladní vlaky obstarávají především dieselové lokomotivy řady 66 a elektrické lokomotivy řady 92.\n\nPoslední snahou o zvýšení rychlosti je požadavek dopravce Virgin Trains o povolení rychlosti 218 km za hodinu, oproti dnešním 201 km/h po dokončení čtyřkolejky mezi Rugby a Staffordem, při současném typu zabezpečovacího zařízení. Pokud toto schválí Network Rail, dojde i ke zvýšení propustnosti trati.\n\nPočet cestujících u dopravce Virgin Trains zajišťujícího v podstatě veškerou dálkovou dopravu na WCML se letech 1997/98 až 2005/6 vyšplhal z 13,6 na 18,7 milionů.\n\nV září 2006 se podařilo překonat rychlostní rekord na WCML – vlak Pendolino ujel 645 km z Londýna Eustonu do Glasgow Central za 3 hodiny 55 minut. Předchozí byl 4 hodiny 15 minut.\n\n\n"}
{"id": "225156", "url": "https://cs.wikipedia.org/wiki?curid=225156", "title": "Del", "text": "Del\n\nZkratka nebo slovo del, resp. Del má více významů:\n\n\n"}
{"id": "225157", "url": "https://cs.wikipedia.org/wiki?curid=225157", "title": "Half Hour of Power", "text": "Half Hour of Power\n\nHalf Hour of Power je první album kanadské punk rockové skupiny Sum 41, vydané 27. června 2000 ve vydavatelství Big Rig Records, pobočce Island Records.\n\nAlbum je věnováno „památce“ skupiny Closet Monster. Název odkazuje na stopáž alba, která dosahuje 30 minut (k poslední skladbě bylo přidáno několikavteřinové ticho).\n\nPoprvé se zde objevuje píseň \"Summer\" (podruhé to je na albu \"All Killer No Filler\"). Skupina měla v úmyslu umístit tuto skladbu na každé své album jako recesi, ale od svého plánu po vydání \"All Killer No Filler\" upustila.\n\n\n"}
{"id": "225159", "url": "https://cs.wikipedia.org/wiki?curid=225159", "title": "Anežka Přemyslovna (1305)", "text": "Anežka Přemyslovna (1305)\n\nAnežka Přemyslovna (15. červen 1305 – 1336/1337) byla kněžna javorská a lvovská, nejmladší dcera českého a polského krále Václava II.\n\nAnežka se narodila z druhého manželství Václava II. s polskou dědičkou Richenzou, dcerou zavražděného Přemysla Velkopolského. Král Václav zemřel šest dní po Anežčině příchodu na svět na tuberkulózu a králem se stal zanedlouho zavražděný Václav III.\n\nPo Václavovi nastoupil na český trůn Jindřich Korutanský a po něm Rudolf Habsburský. Rudolf se oženil s Anežčinou matkou Rejčkou, díky níž měl nárok i na polskou korunu, ale náhle skonal již po roce panování. Poté se Rejčka stala bohatou královnou vdovou a po čase blízkou přítelkyní Jindřicha z Lipé.\n\nAnežka sdílela matčin osud až do své svatby v roce 1316. V období neshod mezi králem Janem Lucemburským a představiteli české šlechty byla Anežka matkou provdána za slezského knížete Jindřicha Javorského. Ženichovo území sousedilo se severočeskými statky královnina milence, jehož lze tušit jako iniciátora sňatku.\n\nManželství zůstalo bezdětné a ovdovělý Jindřich se podruhé již neoženil a zůstal sám až do své smrti o devět let později. Manželé mají společnou náhrobní desku, jež je uložena na radnici ve Slezském Lvůvku.\n\n\n"}
{"id": "225161", "url": "https://cs.wikipedia.org/wiki?curid=225161", "title": "František Vladislav Hek", "text": "František Vladislav Hek\n\nFrantišek Vladislav Hek (11. dubna 1769 Dobruška – 4. září 1847 Kyšperk) byl český vlastenec, národní buditel, spisovatel, publicista a skladatel. Spisovatel Alois Jirásek použil jeho autobiografii jako předobraz hlavního hrdiny svého románu F. L. Věk.\n\nFrantišek Hek byl synem obchodníka z Dobrušky. Základní školu začal navštěvovat v Dobrušce, ale dokončil ji roku 1782 v Praze, kde žil od roku 1779. Poté v Praze studoval na piaristickém gymnasiu. V této době také navázal první kontakty se skupinkou českých vlastenců.\n\nV polovině osmdesátých let se vrátil do Dobrušky, protože musel převzít kupecký obchod svého otce, v němž kromě prodeje zboží denní potřeby půjčoval i české noviny a knihy. Později zde zřídil i externí pobočku Krameriova vydavatelství \"Česká expedice\". Do roku 1806 nahromadil přes 3 284 svazků, obsahující mj. filosofická, přírodovědná a historická díla. Snažil se o vznik českého divadelního představení, ale tento plán mu nebyl opočenskou vrchností povolen.\n\nRoku 1792 se oženil. 9. května 1806 jeho dobře prosperující obchod při velkém požáru města vyhořel. Téhož roku v Dobrušce začal působit kaplan Josef Liboslav Ziegler, který se Hekovi stal dlouholetým přítelem a vlasteneckým spolupracovníkem. Za svého života byl Hek dvakrát významně hmotně poškozen – poprvé v roce 1806, když město Dobruška vyhořelo, podruhé, stejně jako množství dalších lidí, roku 1811 devalvací měny při rakouském státním bankrotu. Roku 1821, po smrti své ženy prodal zbytky svého majetku v dražbě a odešel z Dobrušky. Okolo 1841 roku působil v saském Herrnhutu (Ochranově), kde pomáhal potomkům bratrských exulantů s překladem česky psaných listin do němčiny. Poslední léta svého života strávil u svého syna ve Vratislavi a u své provdané dcery Ludmily Šotolovské v Kyšperku (dnešní Letohrad). \n\nPohřben byl na tzv. nový hřbitov v Letohradě, který byl právě v roce 1847 zřízen za městem na kopečku u kaple sv. Jana Nepomuckého. Hekův pohřeb byl druhý či snad třetí, který vůbec byl na novém hřbitově proveden. Je to u hlavní cesty vpravo blízko od vchodu, druhý hrob. Patří nyní rodině Mattlově, která hrob zakoupila někdy kolem roku 1895. Ke zrušení původního hrobu, označeného jednoduchým kamenem a prostým železným křížem, došlo zřejmě proto, že brzo po Hekově smrti rodina Šotolovských odešla z Kyšperka, děti a další potomci zřejmě už s Kyšperkem styk neudržovali.\nPamátku Františka Vladislava Heka připomíná v Letohradu nedatovaná pamětní deska u kostela, kam byly údajně okolo roku 1895 Hekovy ostatky přeneseny.\n\nVětšina literárního díla spadá do počátku devatenáctého století. Jeho nejvlastnějším prostředkem byla tvorba satirických básní tzv. epigramů. Proto bývá nazýván „prvním novočeským satirikem“. Jeho epigramy se objevily již v Puchmajerových almanaších (např. báseň \"Skrbec\" o lakotě). Roku 1820 uveřejnil své nejznámější dílo \"Veliký pátek\", ve kterém ostře kritizoval dobrušské maloměstské poměry. Příkladem této kritiky je například epigram s názvem \"Čím větší vůl, tím více titulů\". Za to byl žalován a souzen, což nakonec vedlo ke konfiskaci celého nákladu knihy. Významné je i jeho herrnhutské překladatelské dílo. Ze třicátých a čtyřicátých let také pochází řada Hekových hudebních skladeb.\n\nJako spisovatel i hudebník je dnes Hek takřka neznámý. Hekův životopis se stal inspirací pro spisovatele Aloise Jiráska při psaní známého pětidílného románu \"F. L. Věk\", který byl v roce 1971 zfilmován Československou televizí do televizního seriálu F. L. Věk režisérem Františkem Filipem s hercem Radoslavem Brzobohatým v hlavní roli. Podobně jako v jiných svých literárních dílech se v něm Jirásek nesnažil o vytvoření historické studie, ale o zobrazení vlastní, dobově aktualizované představy českého národního obrození. To, že nejde o doslovné a historicky věrné postižení Hekova života, nýbrž o líčení stylizované a idealizované postavy s reáliemi na mnoha místech děje upravenými či zcela změněnými Jirásek vyjádřil mj. drobnou, ale významnou úpravou Hekova jména do podoby „Věk“.\n\nRoku 1972 byla v rodném domku Františka Vladislava Heka otevřena historická expozice připomínající tuto historickou osobnost.\n\nFrantišek Vladislav Hek se do dějin zapsal jako příkladný český vlastenec. O složitosti doby ale svědčí, že dopisy svému synovi psal německy.\n\n\n"}
{"id": "225163", "url": "https://cs.wikipedia.org/wiki?curid=225163", "title": "Oldřich z Etzenbachu", "text": "Oldřich z Etzenbachu\n\nOldřich z Etzenbachu (nebo také Ulrich von Etzenbach) byl středověký básník, který se pohyboval především na pražském královském dvoře v období posledních Přemyslovců. Jeho původ je nejasný, ve svém díle tvrdí, že pochází ze země lva, což by mohla být některá ze zemí pod vládou českého krále Přemysla Otakara II., za jehož vlády a vlády jeho syna stvořil dva rozsáhlé eposy – Alexandreidu a Wilhelma von Wenden.\nAlexandreida byla napsána na základě Gualterova rozsáhlého latinského eposu. Jejím hlavním záměrem byla oslava českého krále a zdůraznění jeho moci a slávy. \n\nPo Přemyslově pádu přichází Etzenbach o mecenáše a poslední stránky eposu, kdy starý král udílí rady mladému, předchází autorovo věnování Přemyslovu synu a nástupci Václavovi.\n\n"}
{"id": "225166", "url": "https://cs.wikipedia.org/wiki?curid=225166", "title": "Oldřich z Lichtenštejna", "text": "Oldřich z Lichtenštejna\n\nOldřich z Lichtenštejna ( \"Ulrich von Liechtenstein\", 1200 – 26. ledna 1275) byl přední štýrský ministeriál, minnesenger a básník. Autor skladeb \"Frauendienst\" a \"Frauenbuch\".\n\nOldřich byl syn Dětmara z Lichtenštejna. Mládí strávil jako panoš pravděpodobně na dvoře istrijského markraběte Jindřicha a roku 1218 převzal po otcově smrti dědictví. Roku 1222 byl na dvoře rakouského vévody Leopolda VI. pasován na rytíře. V přestrojení za Venuši putoval z Itálie na Moravu a roku 1227 se ve Valticích zúčastnil turnaje se Siegfriedem Sirotkem. O pár let později jako \"král Artuš\" cestoval ze Štýrska, oblehl Vídeňské Nové město a v polním ležení uspořádal představení o rytířích kulatého stolu.\nV letech 1244–1245 zastával úřad stolníka. Roku 1246 se zúčastnil bitvy na Litavě, kde padl vévoda Fridrich Bojovný. Po jeho skonu byl jedním z mála, kteří chválili čest a štědrost zesnulého, poté se stal předním straníkem vlády Přemysla Otakara II. ve Štýrsku. V únoru 1252 se v Hainburku zúčastnil jeho svatby s Markétou Babenberskou. V letech 1267–1272 zastával post zemského maršálka. V souvislosti s ohrožením Přemyslova štýrského panství skončil v říjnu 1268 společně s dalšími předními štýrskými šlechtici v českých hradních vězeních (na Křivoklátě, Zvíkově, Vranově a Veveří). Důvodem byly pravděpodobně bez souhlasu panovníka nárokované či vybudované hrady, krátce předtím byl dokončen štýrský urbář. Vězni byli propuštěni po 26 týdnech věznění 17. března 1269 a dali souhlas s obsazením a případným zbořením svých hradů. Oldřich údajně přišel o Murau, Frauenburk a Lichtenštejn. Celá událost velice zaujala Otakara Štýrského, jenž ji společně s vyhnáním Gertrudy Babenberské zmínil ve své kronice. Situace se zklidnila na přelomu 60. a 70. let 13. století, kdy se Oldřich z Lichtenštejna stal zemským sudím a nadále si podržel vliv na vývoj v zemi.\n\nZemřel v lednu 1276 a byl pohřben v benediktinském klášteře Seckau.\n\nOldřich z Lichtenštejna se objevuje ve filmu Příběh rytíře z roku 2001.\n\n\n"}
{"id": "225170", "url": "https://cs.wikipedia.org/wiki?curid=225170", "title": "Kuutsemägi", "text": "Kuutsemägi\n\nKuutsemägi nebo Kuutse mägi je nejvyšší vrchol vysočiny Otepää. Leží mezi vesnicemi Arula a Ädu na hranici území samosprávných obcí Puka a Otepää v estonském kraji Valgamaa. Vrchol hory má nadmořskou výšku 217 m.\n"}
{"id": "225172", "url": "https://cs.wikipedia.org/wiki?curid=225172", "title": "Schönau-Berzdorf auf dem Eigen", "text": "Schönau-Berzdorf auf dem Eigen\n\nSchönau-Berzdorf auf dem Eigen () je obec v Německu, v Sasku, v Horní Lužici v zemském okrese Zhořelec. Obec leží v východní části zemského okresu, 9 km jihozápadně od Zhořelce a 15 km východně od Löbau. Má obyvatel. Spolková silnice B96 a hranice Polska probíhají východně od obce. Obec leží u Berzdorfer See, zatopeného hnědodouhelného lomu.\nČásti obce jsou Schönau-Berzdorf, Neuberzdorf a Kiesdorf a.d. Eigen\n\n \n"}
{"id": "225174", "url": "https://cs.wikipedia.org/wiki?curid=225174", "title": "Římskokatolická církev v Andoře", "text": "Římskokatolická církev v Andoře\n\nŘímskokatolická církev je nejsilnější náboženskou institucí v Andorrském knížectví.\n\nHlásí se k ní přes 85 % obyvatelstva. Stát Andorra nebyl nikdy samostatnou diecézí, území státu spadá pod správu španělské diecéze v La Seu d'Urgell, jejíž je zároveň \"ex officio\" formálním spoluvladařem Andorry.\n\nJako národní svátek se každoročně 8. září slaví mariánská slavnost Nossa Senhora de Meritxell (svátek Panny Marie Mirtxellské).\n\nSeznam kostelů v Andoře\n\n"}
{"id": "225175", "url": "https://cs.wikipedia.org/wiki?curid=225175", "title": "Blatné", "text": "Blatné\n\nBlatné (dnes ještě známá pod jménem Šarfia; maďarsky \"Pozsonysárfő,\" německy \"Scharfing\") je obec na Slovensku v okrese Senec. Žije zde  obyvatel. První písemná zmínka o obci pochází z roku 1245.\n\nV obci je gotický římskokatolický kostel svatého Vojtěcha z roku 1390.\n\n"}
{"id": "225177", "url": "https://cs.wikipedia.org/wiki?curid=225177", "title": "Jan Selichar", "text": "Jan Selichar\n\nJan Selichar (23. března 1858 Solnice – 21. listopadu 1941 Německá Rybná), byl farářem v Německé Rybné (dnes Rybná nad Zdobnicí), biskupským konsistorním radou, děkanem a biskupským notářem.\n\nV roce 1893 se stal administrátorem, později farářem v Kameničkách u Hlinska. V Kameničkách, kde působil osmnáct let, se seznámil s akademickým malířem Antonínem Slavíčkem a s dalšími osobnostmi tehdejšího výtvarného světa.\n\nDne 2. dubna 1908 byl Jan Selichar ustanoven farářem v Německé Rybné. Poskytnutím ubytování na faře vytvářel příznivé podmínky Antonínu Slavíčkovi a dalším umělcům – krajinářům Orlického podhůří. Zdejší krajinou byl okouzlen i Jan Slavíček, syn Antonína Slavíčka a jeho přátelé malíři, kteří za ním do Německé Rybné na faru přijížděli. Antonín Slavíček tam svým působením položil základy novodobé krajinářské tvorby, vážící se na krajinu Podorlicka.\nDěkanu Selicharovi věnovali umělci některé ze svých prací za bydlení i stravu a staly se tak základem menší umělecké sbírky na faře. Sbírka obsahovala umělecká díla vynikajících českých umělců: Antonína a Jana Slavíčkových, Vincence Beneše, prof. Otakara Sedloně, A. Hudečka, Otakara Nejedlého, A. Gollové–Hodačové, B. Jelínkové, K. Rélinka, J. Dvořáka, Antonína Kalvody, C. Jelínka, A. Zeyera, V. Skály, Dr. Uzlové rodáka z Rybné Oldřicha Hlavsy. Jan Selichar později některé z děl věnoval obci a tak vznikl fond pro místní obrazárnu v Rybné nad Zdobnicí.\n\nDěkan Jan Selichar byl představitelem pokrokové duchovní osobnosti, milující umění, působil jako mecenáš umělců a sám se ve volných chvílích zabýval řezbářstvím. Jeho význam přesahoval daleko za hranice Východočeského regionu a jeho zásluhou se v dějinách českého výtvarného umění hovoří o tzv. „rybenské skupině“ umělců.\nJan Selichar je pohřben na hřbitově v Rybné nad Zdobnicí.\n\n"}
{"id": "225178", "url": "https://cs.wikipedia.org/wiki?curid=225178", "title": "Johann Christian Bockshammer", "text": "Johann Christian Bockshammer\n\nJohann Christian Bockshammer (27. května 1733 v Těšíně - 13. listopadu 1804 ve Twardogóře) byl evangelickým spisovatelem, učitelem a pastorem.\n\nTvořil v němčině a v polštině.\n\n"}
{"id": "225179", "url": "https://cs.wikipedia.org/wiki?curid=225179", "title": "Oldřich Hlavsa", "text": "Oldřich Hlavsa\n\nOldřich Hlavsa (1. listopadu 1889 Rybná nad Zdobnicí – 11. února 1936 Praha) byl český akademický malíř.\n\nNarodil se jako nejmladší ze šesti dětí v rodině chudého chalupníka v Německé Rybné (dnes Rybná nad Zdobnicí). Po skončení obecné školy odešel do Žamberka, kde se učil číšníkem. Ve volných chvilkách se věnoval své zálibě, malování.\n\nVe Vídni, kam Hlavsa odešel na vandr, se mu dostalo prvního metodického vedení na speciálním kurzu kreslení. S malými úsporami odešel na Akademii výtvarného umění do Mnichova, kde působil v letech 1910–1913, studia dokončil na Pražské Akademii. Byl žákem profesorů Františka Ženíška a Vojtěcha Hynaise (1914, 1920–1923). Po 1. světové válce, kterou prožil v Rusku jako legionář, žil střídavě v Praze, Německé Rybné a Vamberku.\n\nFara v Německé Rybné se stala jeho druhým domovem a farář Jan Selichar jeho druhým otcem a přítelem. Ten jej také při všech studiích finančně podporoval. Náměty ke svým obrazům čerpal Hlavsa především z rodného kraje a patřil do okruhu tzv. rybenské skupiny malířů. Byl výborným portrétistou, avšak v jeho díle převažuje tvorba krajinářská, byl malířem lyrických náladových krajinek Orlického podhůří. Část jeho tvorby je umístěna v místní obrazárně v Síni Oldřicha Hlavsy, která byla otevřena veřejnosti 26. července 1986.\n\nOldřich Hlavsa je pohřben na hřbitově ve Vamberku.\n\n"}
{"id": "225180", "url": "https://cs.wikipedia.org/wiki?curid=225180", "title": "Římskokatolická církev v San Marinu", "text": "Římskokatolická církev v San Marinu\n\nŘímskokatolická církev je nejsilnější náboženskou organizací v San Marinu. Hlásí se k ní přes 97 % obyvatel. Vikariát republika San Marino, zahrnující území celého státu, se dělí na 12 farností a je součástí italské diecéze sanmarinsko-montefeltrské, jejíž hlavou je biskup Andrea Turazzi. Tato diecěze je sufragánem (podřízenou) Arcidiecéze Ravenna-Cervia, ta je v Církevní oblasti Emilia-Romagna . \n\n"}
{"id": "225182", "url": "https://cs.wikipedia.org/wiki?curid=225182", "title": "Alpské lyžování na zimních olympijských hrách", "text": "Alpské lyžování na zimních olympijských hrách\n\nAlpské lyžování se poprvé představilo na zimních olympijských hrách v roce 1936 v německém Garmisch-Partenkirchenu. V letech 1948–1980, se v rámci olympijských her konalo i mistrovství světa.\n\n\"• – oficiální soutěž.\"\n\n\"Aktualizace po Zimních olympijských hrách 2018.\"\n\n"}
{"id": "225186", "url": "https://cs.wikipedia.org/wiki?curid=225186", "title": "Rudolf Friml", "text": "Rudolf Friml\n\nRudolf Friml (pokřtěn jako Rudolf Antonín Frymel) (2. prosince 1879 Praha – 12. listopadu 1972 Los Angeles) byl americký pianista a hudební skladatel českého původu, je pokládán za jednoho ze zakladatelů amerického hudebního divadla.\n\nPocházel z chudé rodiny, jeho otec František Friml (1841–??) byl pekařem, matka Marie (1837–??) rozená Kremenáková. Měl dvě starší sestry. Barbora (1874–1877) zemřela předčasně. Zdena (1877–1947) se roku 1908 provdala za Karla Hašlera. \n\nUž v dětství prokázal mimořádné hudební nadání. Jako desetiletému mu byla vydána tiskem první hudební skladba (\"Barkarola pro klavír\"). Po získání stipendia začal studovat na pražské konzervatoři kompozici u Antonína Dvořáka. Po jeho absolutoriu doprovázel na klavír houslistu Jana Kubelíka na turné po celé Evropě a v roce 1901 společně vystupovali i v USA. V roce 1906 podnikli turné do USA podruhé. Friml se tehdy v Americe usadil a začal se věnovat komponování. Užíval jméno \"Charles Rudolf Friml\". Po prvních neúspěších a těžkostech následoval v roce 1912 první velký úspěch – opereta \"The Firefly\" (\"Světluška\"). Poté však následovalo období „jen“ průměrných operet. Až dvacátá léta znamenala vrcholné období jeho kariéry, kdy složil tři své nejvýznamnější a dodnes nestárnoucí operety. V roce 1924 ve spolupráci s básníky Oscarem Hammersteinem a Otto Harbachem napsal svou nejslavnější operetu \"Rose Marie\". O rok později dosáhl velkého úspěchu jeho \"The Vagabond King\" (\"Král tuláků\") a v roce 1928 třetí opereta \"Tři mušketýři\". V roce 1937 společně zfilmovali \"The Firefly\" (v Československu byla uvedena pod názvem \"Španělská vyzvědačka\"), do tohoto snímku složil známou \"The Donkey Serenade\" (\"Oslí serenádu)\". \n\nKromě operetní a písňové tvorby psal skladby pro klavír i pro symfonický orchestr. Frimlova hudba, zejména operetní, bývala často používána při promítání němých filmů a později též ve zvukových filmech.\n\nPodle monografie Williama Everetta a dalších věrohodných zdrojů byl počátek hudební dráhy Rudolfa Frimla poněkud odlišný. Sestra Zdena (též Zdenka či Zdeňka,1877–1947), která se roku 1908 provdala za Karla Hašlera. byla klavírní virtuoskou. Na rozdíl od ní o dva roky mladší Rudolf místo nudných cvičení začal na klavíru brzo improvizovat. Od roku 1895 studoval na Pražské konzervatoři hru na klavír u Josefa Jiránka a Hanuše Trnečka. Podle Frimlových vzpomínek si své znalosti o technice skladby, které získal v podstatě jako samouk, rozšiřoval neformálními konzultacemi u Antonína Dvořáka), který může být i jako tehdejší ředitel konzervatoře v širším slova smyslu považován za Frimlova učitele. Mohl také využít možnosti, že schopným žákům 4.-6. ročníku instrumentálního oddělení konzervatoře bylo dovoleno navštěvovat výklady 1.-3. ročníku skladatelské školy. Podrobněji o tom bude podle sdělení autorky Markéty Hallové pojednáno v její připravované knize „Antonín Dvořák a Pražská konzervatoř“. Již za studia na konzervatoři byl Friml oceňován jako vynikající klavírista. 1. května 1901 byl vyloučen z konzervatoře pro účinkování na koncertech stávkujícího orchestru Národního divadla, který nadále působil jako samostatná Česká filharmonie. Podrobněji o tom pojednává dopis Jaroslava Jiránka řediteli Pražské konzervatoře Krejčímu z 22. 1. 1904, uložený v archivu Pražské konzervatoře. Friml také na podporu České filharmonie uspořádal komorní koncert.\n\nV letech 1899-1901 byl Friml korepetitorem baletu Národního divadla, jehož choreograf Augustin Berger, který si všiml jeho improvizačního umění, ho podnítil ke kompozici baletní vložky do operety Sydney Jonese \"Gejša\", kterou Friml později přepracoval na jednoaktový balet s názvem \"Slavnosti chryzantém\", uvedený roku 1903 v Drážďanech (Hájek, Ladislav: Paměti Augustina Bergera, Praha 1943, s. 199). Již ve zmíněném roce 1901 poprvé vyšly Frimlovy dodnes vysoce ceněné Písně Závišovy, napsané jako vyznání lásky dívce, které však její otec nedovolil stát se jeho manželkou. Tyto písně se staly ihned velmi populárními. Do roku 1905 vyšly v nakladatelství F. A. Urbánka ve třech a do roku 1941 ve třinácti vydáních.\n\nSe svým bývalým spolužákem houslistou Janem Kubelíkem (1880 – 1940, konzervatoř absolvoval roku 1898) na přelomu let 1901 a 1902 Friml absolvoval čtyřměsíční turné po Spojených státech amerických jako náhradník za jeho tehdejšího stálého doprovazeče Ludvíka Schwaba, který byl v té době nemocen. Mnohde uváděná tvrzení o spoluúčinkování R. Frimla na předchozích ani na pozdějších Kubelíkových turné podle literatury o Janu Kubelíkovi nesouhlasí se skutečností. V roce 1904 se Friml vypravil do USA samostatně, přičemž peníze na cestu získal za vydání Písní Závišových s německým překladem Emmy Destinnové u amerického nakladatele Schirmera a kromě sólových vystoupení zahrál s velkým úspěchem vlastní klavírní koncert za doprovodu Newyorské filharmonie. V roce 1906 odcestoval do USA potřetí a strávil zde zbytek svého života. \n\n\n\n\n\n\n\n\n"}
{"id": "225188", "url": "https://cs.wikipedia.org/wiki?curid=225188", "title": "Budimír", "text": "Budimír\n\nBudimír je mužské křestní jméno slovanského původu. Vykládá se jako „probouzej mír“, „probouzej svět“, „buď mírný“. Další variantou jména je Budimil, který se vykládá jako „buď milý“. Ženská varianta jména je Budimíra.\n\nPodle staršího kalendáře má svátek 16. března.\n\n\n"}
{"id": "225190", "url": "https://cs.wikipedia.org/wiki?curid=225190", "title": "Adler Mannheim", "text": "Adler Mannheim\n\nAdler Mannheim je německý klub ledního hokeje, který sídlí ve městě Mannheim ve spolkové zemi Bádensko-Württembersko. Založen byl v roce 1938 pod názvem Mannheimer ERC. Svůj současný název nese od roku 1994. Německým mistrem se stal v letech 1980, 1997, 1998, 1999, 2001, 2007, 2015 a 2019. Německý pohár vyhrál v roce 2003 a 2007. Od sezóny 1994/95 působí v Deutsche Eishockey Lize, německé nejvyšší soutěži ledního hokeje. Klubové barvy jsou modrá, bílá a červená.\n\nAdler sídlil téměř sedmdesát let na stadionu Eisstadion am Friedrichspark, až na začátku sezony 2005/06 se přestěhoval do nového stánku SAP Arena. Ta se nachází v Mannheimu v Německu. Je to víceúčelová hala, ve které se nejvíce pořádají utkání v házené či v ledním hokeji. Byla otevřena roku 2005 a pojme 13 600 diváků.\n\nZdroj: \n\n\n\n\nZdroj: \n\n\nZdroj: \n\nZdroj: \n\n\n\n"}
{"id": "225197", "url": "https://cs.wikipedia.org/wiki?curid=225197", "title": "Budislav (jméno)", "text": "Budislav (jméno)\n\nBudislav je mužské křestní jméno slovanského původu. Vykládá se jako „probouzej slávu“ nebo „buď slavný“.\n\nPodle staršího kalendáře má svátek 2. prosince.\n\n\n"}
{"id": "225198", "url": "https://cs.wikipedia.org/wiki?curid=225198", "title": "Římskokatolická církev v Albánii", "text": "Římskokatolická církev v Albánii\n\nŘímskokatolická církev je třetí největší náboženskou skupinou v Albánii (po islámu a pravoslaví). Počet albánských katolíků se odhaduje okolo 350 000, tj. cca 10 % obyvatelstva.\n\nV dobách socialistického režimu mezi lety 1946 až 1991 byli křesťané pronásledováni, mnoho věřících, kněží i biskupů bylo zabito či uvězněno. Po vyhlášení Albánie za ateistický stát (1967) bylo dokonce praktikování křesťanství ilegální. Kostely byly nejprve zavřeny, později zbořeny. Za držení Bible či křest byly udělovány přísné tresty. Po roce 1991 začaly být však budovány nové chrámy, a byť je Albánie země nábožensky velmi různorodá, nedochází zde ke střetům příznivců jednotlivých náboženství. V roce 1993 zemi navštívil papež Jan Pavel II., který v katedrále ve Skadaru vysvětil čtyři nové biskupy (šlo o první biskupské svěcení v Albánii od roku 1946). V roce 1994 byl historicky prvním albánským kardinálem jmenován kněz Mikel Koliqi (1902–1997), který prožil 21 let v pracovních táborech.\n\nAlbánie se člení na dvě církevní provincie složené celkem z pěti diecézí.\n\n\n"}
{"id": "225200", "url": "https://cs.wikipedia.org/wiki?curid=225200", "title": "Budivoj", "text": "Budivoj\n\nBudivoj je mužské křestní jméno slovanského původu. Vykládá se jako „ten, kdo budí vojsko“, „ten, kdo povzbuzuje vojsko“, případně „probuď vojsko“.\n\nPodle staršího kalendáře má svátek 26. září.\n\n\nJedná se spíše o polské jméno a jeho známí představitelé jsou:\n"}
{"id": "225204", "url": "https://cs.wikipedia.org/wiki?curid=225204", "title": "Augsburger Panther", "text": "Augsburger Panther\n\nAugsburger Panther je německý klub ledního hokeje, který sídlí v bavorském městě Augsburg. Původní sportovní klub byl založen v roce 1878 pod názvem Augsburger EV 1878. Oddíl ledního hokeje byl založen v roce 1937. Svůj současný název nese od roku 1994. Od sezóny 1994/95 působí v Deutsche Eishockey Lize, německé nejvyšší soutěži ledního hokeje. Klubové barvy jsou červená, zelená a bílá.\n\nSvé domácí zápasy odehrává v hale Curt-Frenzel-Stadion s kapacitou 6 760 diváků.\n\nZdroj: \n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "225209", "url": "https://cs.wikipedia.org/wiki?curid=225209", "title": "Faradayův zákon", "text": "Faradayův zákon\n\nFaradayův zákon může označovat:\n\n"}
{"id": "225212", "url": "https://cs.wikipedia.org/wiki?curid=225212", "title": "Berzdorfer See", "text": "Berzdorfer See\n\nBerzdorfer See, česky Berzdorfské jezero, je rekultivační jezero vzniklé zatopením bývalého hnědouhelného dolu. Leží na východě Německa, ve spolkové zemi Sasko, ve východní části zemského okresu Zhořelec, jižně od města Zhořelce (Görlitz), hned vedle polských (250 m) a kousek (5 km) od českých hranic. Název má podle Schönau-Berzdorfu, největší obce v okolí. Jezero bylo kompletně napuštěno v roce 2013. Rozloha jezera je 965 ha (9,6 km²), délka pobřeží je 15,5 km, v nejhlubším místě je hluboké 71 m. \n\nJezero bylo napájené z Lužické Nisy 1 km dlouhým potrubím o průměru 1,6 m. Zatápění hnědouhelného dolu potrubím z \"Nisy\" začalo dne 4. února 2004. Maximální průtok vody v potrubí byl 10 m³/s. Z \"Nisy\" byla voda odebíraná při průtocích vyšších než 13,3 m³/s. Z potoka Pließnitz byl důl zaplavován od konce roku 2002, napouštění bylo ukončeno v roce 2013. Každoročně v červnu se u jezera pořádají slavnosti.\n\nOd napuštění se využívá k rekreačním účelům, mj. je tu přístav se 150 m dlouhou přístavní hrází.\nKolem jezera vede cyklostezka dlouhá 18 km, vhodná i pro in-line bruslaře. Od června 2011 je v jezeře povoleno koupání na vlastní nebezpečí.\n\n"}
{"id": "225213", "url": "https://cs.wikipedia.org/wiki?curid=225213", "title": "Lychny", "text": "Lychny\n\nLychny (abcházsky a rusky: Лыхны, gruzínsky: ლიხნი) vesnice v oblasti Gudauta v Abcházii, separatistické oblasti Gruzie.Vesnice leží při rovinatém pobřeží Černého moře v nadmořské výšce 50 m n. m. Lychny se nachází 5 km od administrativního centra Gudauta. Je zde několik významných historických monumentů, mezi které patří kostel Panny Marie z 10. - 11. stol. a ruiny dvoupatrového paláce, jenž byl sídlem abcházských princů. Palác byl zničen v r. 1866 ruskou trestnou výpravou, která na vesnici zaútočila. V Lykhny se rovněž nachází prastará pevnost Abaanta, zbudovaná v 7. století na okraji vesnice při levém břehu řeky Chipsta.\n\n"}
{"id": "225214", "url": "https://cs.wikipedia.org/wiki?curid=225214", "title": "Türi (obec)", "text": "Türi (obec)\n\nObec Türi (estonsky Türi vald) je samosprávná jednotka estonského kraje Järvamaa. Obec pokrývá jihozápadní výběžek území kraje, a sousedí jednak se statutárním městem Paide a obcemi Imavere, Koigi, Paide a Väätsa v témže kraji, jednak na západě s obcí Käru v kraji Raplamaa, na jihozápadě s obcí Vändra v kraji Pärnumaa a na jihu s obcemi Suure-Jaani a Kõo a se statutárním městem Võhma.\n\nV obci žije necelých dvanáct tisíc obyvatel, z toho více než polovina ve městě Türi, které je též správním centrem obce. Obec dále zahrnuje městečka Oisu a Särevere a celkem 35 vesnic (Arkma, Jändja, Kabala, Kahala, Karjaküla, Kirna, Kolu, Kurla, Kärevere, Laupa, Lokuta, Meossaare, Metsaküla, Mäeküla, Näsuvere, Ollepa, Pala, Pibari, Poaka, Põikva, Rassi, Raukla, Retla, Rikassaare, Saareotsa, Sagevere, Taikse, Tori, Tännassilma, Türi-Alliku, Vilita, Villevere, Väljaotsa, Äiamaa a Änari).\n\n"}
{"id": "225216", "url": "https://cs.wikipedia.org/wiki?curid=225216", "title": "Gudauta", "text": "Gudauta\n\nGudauta ( , , ) je město v gruzínské separatistické republice Abcházii. Nachází se u Černého moře, 37 km severozápadně od Suchumi, hlavního město Abcházie. Sloužilo jako sovětská letecká základna.\n\nGudauta byla centrem abchazského ozbrojeného odporu k centrální vládě v tzv. gruzínsko-abchazském konfliktu v letech 1992–1993.\n\nNa letišti Bombora u Gudauty sídlila za dob SSSR 345. letecká jednotka, později přejmenovaná na 10. výsadkový regiment mírových sil. Základna byla významnou kapitolou v abchazském konfliktu. Gruzínská strana a mnoho nezávislých západních pozorovatelů považovalo základnu v Gudautě jako hlavní leteckou oporu abchazských rebelů během války v 1992–1993. V září 1995 Gruzie musela schválit ruskou smlouvu o pronájmu tří základen v zemi, včetně Gudauty.\n\n"}
{"id": "225217", "url": "https://cs.wikipedia.org/wiki?curid=225217", "title": "MG MGB", "text": "MG MGB\n\nAutomobily značky \"MG\", model MGB, byly sportovní vozy britské firmy MG v období od května 1962 do 22. října 1980. Nahradil model MGA a jeho nástupcem se stal model RV8. Za celou dobu produkce bylo vyrobeno celkem 513 272 těchto vozů a patří tak k nejúspěšnějším vozům anglické značky MG a zároveň k nejúspěšnějším sériově vyráběným sportovním automobilům všech dob.\n\nDíky počtu více než půl milionu vozidel vyrobených mezi roky 1962 a 1980 patří model MGB\nstále k nejúspěšnějším sportovním automobilům v historii. Prodalo se neuvěřitelných 387 259 roadsterů a 125 621 vozů v provedení GT. Jeho úspěch spočíval v nízké pořizovací ceně, nízkým\nprovozním nákladům a obecně hezkému vzhledu. Většina světové produkce mířila do Spojených států.\n\nOproti jeho předchůdci, modelu MGA, který měl robustní a oddělené šasi jej nahradila lehčí samonosná karoserie. Vozidlo se nejprve objevilo jako dvoumístný roadster s čtyřválcovým motorem série B. Nejsilnější stránkou tohoto motoru byl točivý moment: 149,6 Nm při 3000 ot./min. Poskytoval výkon 71 kW (95 k) při 5400 ot./min.Vůz dosahoval solidní max. rychlosti 170 km/h. Zrychlení z 0 na 100 km/h se pohybovalo kolem 13 sekund.\n\nV roce 1965 se začala prodávat verze kupé s označením GT. Jednalo se o vůz s uspořádáním sedaček 2+2, ovšem na zadních dvou sedadlech se daly převážet spíše jen děti, jelikož zde bylo jen velmi málo místa pro nohy. Vůz se splývavou zádí inspirovaný Pininfarinou byl o 73 kg těžší než roadster.\n\nV roce 1967 se objevilo provedení Mark II či Mk II, jehož vzhled se nelišil od předchozích provedení, ale dostal\nnovou zadní nápravu a plně synchronizovanou převodovku. Zlepšila se jízda ve vyšších rychlostech a na přání dodávané i s automatickou převodovkou. Další změny se objevily v roce 1972 s verzí Mark III (Mk III). Šlo především o inovaci interiéru a vylepšené topení. V roce 1973 se také začala prodávat nejsilnější továrně vyráběná verze s vidlicovým osmiválcem Rover, která vznikla jako reakce na neúspěch modelu MGC. Vůz měl výkon 102 kW a maximální rychlost až 220 km/h. Ovšem ani toto provedení nebylo příliš úspěšné. Mezi lety 1973 a 1976 se prodalo pouze 2600 exemplářů. Neúspěch mu přinesly vysoká cena a problematické jízdní vlastnosti.\nV roce 1974 začalo hrozit nebezpečí ze strany amerických bezpečnostních předpisů, které měli nepřímo\nza následek také ukončení výroby modelu MG Midget, a tak došlo k nezbytné modernizaci. Ta měla za\nnásledek zvýšení světlosti vozu kvůli pozici světlometů a také, že se součástí vozu staly tlustší\nčerné plastové nárazníky, které bezpochyby narušily hladký vzhled vozu. Zvýšena světlost vozu\nnegativně ovlivnila jízdní vlastnosti vozu. Také výkon klesal. Navzdory tomu se vůz stále dobře\nprodával, a to zejména ve Spojených státech. Proto se koncern British Leyland, jemuž MG nyní patřilo v roce 1976 rozhodl model B zmodernizovat. Díky tomu se příznivě ovlivnila ovladatelnost\na změny postihly i interiér, který byl nyní lépe vybaven.\n\nAni tyto změny nakonec nestačily. Titul nejlépe prodávaného sportovního vozu převzal vůz\nDatsun 260Z nejen ve Spojených státech, ale i na celém světě. Posledních tisíc\nautomobilů s označením MGB LE se stříbrným a černým nátěrem sjelo z výrobní linky v Abingdonu 22.\nříjna 1980. Dalším skutečným sportovním automobilem značky se stal až v polovině devadesátých let model\nMGF.\n\nVůz byl poprvé představen v roce 1967 a podle plánu se měl stát nástupcem legendárního automobilu\nAustin-Healey 3000, ovšem výsledek byl velmi špatný. Vůz vycházel z modelu MGB od kterého\npřevzal i svůj vzhled. Lišil se pouze vydutím kapoty a většími patnáctipalcovými koly. Vůz poháněl výkonný 3litrový šestiválec navržený pro limuzínu Austin, který poskytoval 108 kW výkonu. Tento motor byl o zhruba 25 kg těžší a narušil tak přirozené vyvážení MGB. To mělo za následek horší chování zádě vozu zejména na vlhkých silnicích. Vůz byl sice rychlý ( max. rychlost okolo 200 km/h), ale kvůli zhoršené ovladatelnosti a přílišné podobnosti s modelem MGB se nikdy nedostavil úspěch. Dalším faktorem, který přispěl k jeho neúspěchu, bylo montování osmiválcového motoru Rover do vozů MGB. Od začátku své existence se model MGC prodával jak ve variantě GT tak jako roadster. Zajímavostí je,\nže jeden z modelů C vlastnil princ waleský, který si jej pořídil v roce 1968.\n\n\n"}
{"id": "225218", "url": "https://cs.wikipedia.org/wiki?curid=225218", "title": "Tribeč", "text": "Tribeč\n\nTribeč je krajinný celek ve Fatransko-tatranské oblasti, střední pohoří v oblouku Vnitřních Západních Karpat. Nejvyšší vrch je Veľký Tribeč (829 m n. m.). Seznam všech vrcholů s výškou nad 600 metrů ukazuje seznam vrcholů v Tribeči.\n\nObklopují ho Podunajská pahorkatina, Strážovské vrchy, Považský Inovec, Pohronský Inovec, Vtáčnik a Hornonitranská kotlina. Nachází se v okresech Nitra, Zlaté Moravce, Topoľčany a Partizánske na západním Slovensku.\n\nMá podobu trojúhelníkového výběžku do Podunajské nížiny. Z geomorfologického hlediska se člení na podcelky Zobor, Jelenec, Veľký Tribeč a Rázdiel. Má délku 50 km a maximální šířku 18 km. Převažují listnaté bukové lesy, z velké části náleží do Chráněné krajinné oblasti Ponitří.\n\nFilm Trhlina (2019)\n\n"}
{"id": "225219", "url": "https://cs.wikipedia.org/wiki?curid=225219", "title": "Vtáčnik", "text": "Vtáčnik\n\nVtáčnik je pohoří v geomorfologické oblasti Slovenské středohoří. Nejvyšším bodem je stejnojmenný vrchol Vtáčnik (1346 m).\n\nNa západě, severu a severovýchodě ho ohraničuje Hornonitranská kotlina, pohoří Žiar a Strážovské vrchy, na východě Kremnické vrchy a Žiarská kotlina, na jihu Tribeč a Štiavnické vrchy.\n\nPohoří Vtáčnik se dělí na čtyři části:\n\nMezi významné vrcholy patří vedle nejvyšší hory Vtáčnik (1346 m) například Biela skala (1136 m), Buchlov (1040 m) a Žiar (845 m). Seznam všech tisícimetrových vrcholů ukazuje Seznam vrcholů ve Vtáčniku.\n\n"}
{"id": "225221", "url": "https://cs.wikipedia.org/wiki?curid=225221", "title": "Žiar", "text": "Žiar\n\nŽiar je pohoří na Slovensku, geomorfologický celek Fatransko-tatranské oblasti.\n\nNachází se mezi Hornonitraskou kotlinou na západě a Turčianskou kotlinou na východě, na severu hraničí s Malou Fatrou a na jihovýchodě s Kremnickými vrchmi. Východ je lemován pohořím Velká Fatra. Nejvyšším vrchem je Chlieviská (1024 m), seznam všech vrcholů s výškou nad 700 metrů ukazuje Seznam vrcholů v Žiaru. Významné sedlo Vyšehradné odděluje podcelky Sokol a Vyšehrad.\n\n"}
{"id": "225223", "url": "https://cs.wikipedia.org/wiki?curid=225223", "title": "Malý Buk", "text": "Malý Buk\n\nMalý Buk ( ) je zalesněný znělcový vrch (712 m) na severu České republiky, v Lužických horách, v Klíčské hornatině, v okrese Děčín, asi 2 km jihovýchodně od obce Kytlice.\n\nZa západním úpatí kopce je naleziště chráněného šafránu.\n"}
{"id": "225225", "url": "https://cs.wikipedia.org/wiki?curid=225225", "title": "Brigády mučedníků Al-Aksá", "text": "Brigády mučedníků Al-Aksá\n\nBrigády mučedníků Al-Aksá (: كتائب شهداء الأقصى – \"Katá'ib šuhadá' al-Aksá\") je palestinská militantní organizace, blízká hnutí Fatah. Vznikla krátce po vypuknutí druhé intifády nazývané Intifáda Al-Aksá a velmi aktivně se do ní zapojila. Brigády byly pojmenované po Mešitě Al-Aksá, která je symbolem hnutí za palestinskou nezávislost a jedním z nejposvátnějších míst islámu. Členové brigád se rekrutují především z řad \"Tanzimu\", skupiny v rámci Fatahu. Po smrti vůdce Fatahu Jásira Arafata v listopadu 2004 oznámily brigády, že budou dále vystupovat pod jménem Brigády mučedníka Jásira Arafata. Ministerstvo zahraničních věcí USA i Evropské unie zařadilo Brigády mučedníků Al-Aksá na oficiální seznam teroristických organizací.\n\nOrganizace nejdříve prohlásila, že se omezí na guerillový boj proti izraelské armádě a bude útočit pouze na izraelské vojáky a obyvatele na Západním břehu Jordánu a v Pásmu Gazy. Brigády však již od ledna 2002 organizovaly a prováděly množství teroristických útoků na civilní cíle v Izraeli.\n\nBrigády používají na sebevražedné útoky proti Izraeli i děti.\n\nIzrael kritizoval neschopnost vedení palestinské samosprávy a Fatahu zastavit činnost brigád. V dubnu 2002 Izrael zadržel jednoho z vůdců organizace Marwána Bargútího a odsoudil ho za několikanásobnou vraždu a činnost v teroristické skupině na doživotí.\n"}
{"id": "225226", "url": "https://cs.wikipedia.org/wiki?curid=225226", "title": "Václav Svěrkoš", "text": "Václav Svěrkoš\n\nVáclav Svěrkoš (* 1. listopadu 1983, Třinec) je bývalý český fotbalový útočník a reprezentant. Mimo ČR působil na klubové úrovni v Německu, Rakousku, Francii a Řecku.\n\nJe ženatý, s manželkou Janou má dceru Ninu.\n\nSvou kariéru odstartoval Václav Svěrkoš ve FK VP Frýdek-Místek. Ve čtrnácti letech přestoupil do Baníku Ostrava, kde prošel mládežnickými kategoriemi, jeho talentu si všimli i trenéři mládežnických výběrů, které v dorosteneckém věku reprezentoval.\n\nDo prvního týmu se začal prosazovat v roce 2001, v sezoně 2002/03 si vystřílel zahraniční angažmá, jeho čtrnácti branek (král ligových střelců) si všimli zahraniční skauti, kteří se začali vyptávat na jeho dostupnost. V létě roku 2003 přestoupil do Borussie Mönchengladbach. Ve své premiérové sezoně v bundeslize nastřílel 9 branek ve 31 zápasech, stal se nejlepším střelcem mužstva a nejvíc zaujal v zápase domácího poháru proti VfB Stuttgart, když špičkovému klubu z Německa vstřelil hattrick. O rok později, kdy Borussie bojovala o záchranu, zakončil sezonu se sedmi zásahy. V té době už několik let nastupoval za reprezentaci do 21 let. Po těchto dvou slušných sezonách přišel Svěrkošův pád a postupně se začal vytrácet ze sestavy Borussie Mönchengladbach.\n\nNepomohlo mu ani krátké hostování v Herthě Berlín a poté ani v Austrii Vídeň. V Německu už proto nechtěl dále pokračovat a odmítl prodloužit smlouvu. Po sezoně odmítl nabídku pražské Sparty a vrátil se do mateřského Baníku Ostrava. Ostravský klub jej koupil v létě roku 2007 za 30 milionů korun jako výraznou posilu do útoku. Hned ve své první sezoně po návratu se především díky vydařenému jaru stal s patnácti trefami nejlepším ligovým střelcem a byl povolán do přípravy české reprezentace na EURA 2008.\n\nPo Euru měl několik nabídek, dokonce již odletěl podepsat smlouvu se Saturnem moskevská oblast, nicméně na místě se rozhodl nepodepsat a proto i následující ligový ročník zahájil v Ostravě. Celý podzim sezóny 2008/2009 o něj jevilo zájem francouzské FC Sochaux. Nakonec zde přestoupil 6. prosince 2008 za zhruba 50 miliónů korun. V roce 2011 se ovšem vrátil zpět do svého mateřského klubu, kde podepsal smlouvu na 5 let. Na podzim 2014 však ukončil profesionální hráčskou kariéru.\n\nSvěrkoš prošel mládežnickými reprezentacemi České republiky od výběru do 15 let až po jedenadvacítku. Bilance:\n\nV A-mužstvu debutoval 27. května 2008 v domácím přípravném utkání s Litvou. Trenér Karel Brückner jej poslal do druhého poločasu místo Milana Baroše, ČR na stadionu v Edenu vyhrála 2:0.\nV dubnu 2009 prošel aférou, kdy se po prohraném kvalifikačním zápase na Mistrovství světa se Slovenskem skupina fotbalistů odebrala na večírek ve společnosti mladých dam, což neuniklo pozornosti fotografů. Na základě této aféry byl Svěrkoš společně s Barošem, Feninem, Ujfalušim, Kováčem a Matějovským 8. dubna 2009 dočasně vyloučen z reprezentace.\n\nVáclav Svěrkoš se zúčastnil EURA 2008, kde odehrál jediný zápas základní skupiny. Hned v zahajovacím utkání šampionátu vstřelil v 71. minutě jediný gól utkání s domácím Švýcarskem (čili dal první gól celého šampionátu). Ve středu hřiště vystihl Tomáš Galásek švýcarskou rozehrávku a hlavou vysunul Svěrkoše za obranu. Střelci míč sice sjel z nártu, ale i tak zamířil k tyči a švýcarský brankář Benaglio byl bezmocný. Václav Svěrkoš se dostal na hřiště v 56. minutě, když nahradil na hrotu útoku Jana Kollera.\n\nČeský tým však oba následující zápasy s Portugalskem (1:3) a Tureckem (2:3) prohrál (do žádného z nich Svěrkoš nezasáhl) a skončil na nepostupovém 3. místě základní skupiny, do čtvrtfinále postoupilo Portugalsko společně s Tureckem.\n\nGóly Václava Svěrkoše za A-mužstvo české reprezentace \n\n"}
{"id": "225227", "url": "https://cs.wikipedia.org/wiki?curid=225227", "title": "Arica", "text": "Arica\n\nArica je přístavní město na severu Chile. Leží 18 km jižně od hranic s Peru. Arica je položena na soutoku řek Lluta a San José de Azapa. Arica je hlavní město provincie Arica v regionu Arica y Parinacota. Ročně zde spadne 0,8 mm srážek, což činí Aricu nejsušším městem v Jižní Americe.\nArcheologické výzkumy v okolí města odhadly, že lidé zde žili už před 10 000 lety. Prvním Evropanem na území města byl španělský kapitán Lucas Martinez de Begazo, který se zde objevil v roce 1541. Během španělské kolonizace se stalo město jedno z nejdůležitějších jihoamerických přístavů. Dnes je město s bohatou historií a plné nových budov.\n\n"}
{"id": "225229", "url": "https://cs.wikipedia.org/wiki?curid=225229", "title": "Massalia (planetka)", "text": "Massalia (planetka)\n\n(20) Massalia je velká jasná planetka hlavního pásu. Je to planetka typu S. Objevil ji 19. září 1852 Annibale de Gasparis. Massalia znamená v latině Marseille.\n\n\n"}
{"id": "225230", "url": "https://cs.wikipedia.org/wiki?curid=225230", "title": "Římskokatolická církev v Bělorusku", "text": "Římskokatolická církev v Bělorusku\n\nŘímskokatolická církev je druhá největší náboženskou organizací v Bělorusku (po pravoslaví). Podíl římských katolíků na celkové běloruské populaci se obvykle udává v rozmezí 8-20 %, soustředěni jsou převážně v západní části země a v řadách polské menšiny. Mimo to se asi 1 % obyvatel hlásí k uniatům (řeckokatolické církvi).\n\nKatolická církev je zákony uznávána jako druhé tradiční náboženství Běloruska a ve srovnání s krutým pronásledováním za Sovětského svazu zažívá poměrně svobodné období, ovšem její vztahy s vládou diktátora Lukašenka jsou napjaté a církev, její představitelé i aktivní věřící čelí řadě perzekucí. Bělorusko kritizuje vysoký podíl zahraničních kněží (zejména z Polska) a různými způsoby jim komplikuje život - zejména při vstupu do země a povinném každoročním prodlužování víz. Faktem však je, že ostatní církve (s výjimkou protežované pravoslavné) čelí mnohonásobně vyššímu tlaku. 15. ledna 2009 Evropský parlament přijal usnesení, které vyjadřuje znepokojení nad skutečností, kdy kvůli „rostoucímu počtu\" protestantských a římskokatolických duchovních v Bělorusku, bylo dotyčným církevním hodnostářům odebráno „právo vykonávat kazatelskou a učitelskou službu\".\n\nMinsko-mohylevská církevní provincie (resp. minsko-mogilevská)\n"}
{"id": "225233", "url": "https://cs.wikipedia.org/wiki?curid=225233", "title": "Basketbal na letních olympijských hrách", "text": "Basketbal na letních olympijských hrách\n\nBasketbal byl poprvé zařazen do programu olympijských her v roce 1936, a to v Berlíně. Na první zápas byl pozván i zakladatel tohoto sportu Dr. James Naismith, který rozhozem zahájil úvodní zápas turnaje. Na olympiádě v Saint Louis roku 1904 byl basketbal představen jako ukázkový sport.\n\nOd olympijských her v a Montrealu 1976 je do programu zařazen turnaj žen.\n\n\n\n"}
{"id": "225236", "url": "https://cs.wikipedia.org/wiki?curid=225236", "title": "Dawn", "text": "Dawn\n\nDawn může být:\n\n"}
{"id": "225241", "url": "https://cs.wikipedia.org/wiki?curid=225241", "title": "Audouinella", "text": "Audouinella\n\nAudouinella je rozsáhlý rod mořských i sladkovodních červených řas. Jsou to mnohobuněčné řasy s drobnými vláknitými stélkami, některé druhy jsou mikroskopické. Větší řasy tvoří černé, tmavohnědé, červené nebo namodralé chomáče tvořené tenkými vlákny, přichycené na pevném podkladu, jako jsou kameny a vodní rostliny. Sladkovodní \"Audouinella\" je mezi akvaristy známá jako černá štětičková řasa.\n\n"}
{"id": "225244", "url": "https://cs.wikipedia.org/wiki?curid=225244", "title": "Kalev", "text": "Kalev\n\nKalev je bájná postava estonských lidových vyprávění a písní. Podle pověstí byl prvním vládcem Estonska a tallinnský vrch Toompea je jeho mohylou. Jeho ženou byla Linda, jeho nejmladším synem Kalevipoeg.\n"}
{"id": "225252", "url": "https://cs.wikipedia.org/wiki?curid=225252", "title": "Jindřich z Lichtenburka", "text": "Jindřich z Lichtenburka\n\nJindřich z Lichtenburka, nebo také Hynek, Heinman či Heriman, (asi 1235–1296) byl přední český šlechtic z rodu Lichtenburků a praotec dvou lichtenburských větví – Krušinů a Žlebských.\n\nNarodil se jako nejstarší syn Smila z Lichtenburka a jeho první neznámé manželky kolem roku 1235. Měl tři mladší bratry − Smila II., Oldřicha a Rajmunda z Lichtenburka. Na dvůr českého krále Přemysla Otakara II. Jindřicha přivedl jeho otec Smil. Mezi lety 1263 až 1267 zde Jindřich působil jako nejvyšší maršálek. Poté co jeho otec v roce 1269 zemřel, stal se Jindřich hlavou celého rodu. Jakkoli byl s ostatními bratry v majetkovém nedílu, staral se o správu rodových statků. Ačkoli po smrti Jindřichova otce vztahy mezi Přemyslem Otakarem II. a Lichtenburky značně ochladly a Přemysl dokonce odebral některá privilegia lichtenburskému městu Brodu (dnešní Havlíčkův Brod), Jindřich se po boku svého krále v roce 1271 zúčastnil třetí česko-uherské války s uherským králem Štěpánem V. V roce 1272 po provdání své sestry za uherského magnáta a emigranta Jindřicha Kyseckého a jeho následném útěku zpět do Uher Jindřich definitivně odešel od královského dvora. I přesto však Přemyslovi roku 1276 zřejmě pomáhal ve válce o alpské země proti římskoněmeckému králi Rudolfovi Habsburskému a o dva roky později jej patrně doprovázel i do bitvy na Moravském poli, v níž český král padl.\n\nV následné anarchii se Jindřich nejprve přidržoval Oty V. Braniborského, který působil jako poručník nezletilého dědice trůnu Václava II. V 80. letech se však Jindřich přidal do protibraniborské opozice. Po příjezdu mladého Václava II. v roce 1282 zpět do Čech a po odchodu Braniborů se moci chopila panská skupina kolem Purkarta z Janovic a Tobiáše z Bechyně. Jindřich z Lichtenburka se však ocitl zcela v pozadí. Proto v roce 1283 pomohl zmocnit se vlády nad Čechami Závišovi z Falkenštejna a jeho přívržencům. Záviše podporoval až do roku 1286. Svého syna Hynka Krušinu I. z Lichtenburka dokonce oženil se Závišovou dcerou. V roce 1287 se ale přidal do skupiny Závišových odpůrců a podílel se na jeho pádu.\n\nJindřich z Lichtenburka zemřel roku 1296 a byl pohřben ve žďárském klášteře. Z prvního manželství s dcerou Bavora I. ze Strakonic Domaslavou po sobě zanechal zmíněného syna Hynka Krušinu I. a z druhého manželství s jistou Matyldou syny Václava, Smila III. a Čeňka.\n\nVlastnil rozsáhlé majetky v Dolním Poohří, ale především na Čáslavsku a Havlíčkobrodsku, kde vlastnil město Brod (dnešní Havlíčkův Brod). Tato oblast byla velmi výnosná, protože se zde těžilo stříbro. Jindřich měl také několik hradů − Klapý (dnešní Hazmburk), Ronovec, Lichnici (Lichtenburk), na které sídlil nejčastěji, a Žleby, na nichž Jindřich patrně sídlil za života svého otce, a možná ho i sám dal postavit.\n\nJindřich z Lichtenburka se narodil jako prvorozený syn šlechtice Smila z Lichtenburka a jeho první neznámé manželky. Přesné datum Jindřichova narození není známé. Narodil se přibližně kolem roku 1235. Měl tři mladší bratry − Smila II., Oldřicha a Rajmunda z Lichtenburka. Jindřich se v pramenech poprvé objevil v roce 1251 jako nejmenovaný syn Smila z Lichtenburka. Roku 1256 se oženil s Domaslavou, dcerou Bavora I. ze Strakonic. Papež Alexandr IV. musel k tomuto sňatku udělit dispens, neboť Domaslava byla s Jindřichem ve čtvrtém nebo pátém stupni příbuzenství. Celou záležitost kolem sňatku prošetřoval papežův pověřenec minorita Radlich. Tento sňatek mohl být jakýmsi rituálem smíření mezi rody Lichtenburků a Bavorů ze Strakonic, protože tyto rody stály při odboji kralevice Přemysla Otakara II. proti králi Václavovi I. proti sobě: Bavor ze Strakonic podporoval mladého Přemysla, zatímco Lichtenburkové stáli na straně „starého“ krále.\n\nSmil svého syna přivedl ke dvoru krále Přemysla Otakara II., v jehož listinách Jindřich figuruje od roku 1261, a to bez přídomku většinou jako „syn Smila z Lichtenburka“. Za otcova života v královských listinách vystoupil celkem 14×. Nejčastěji na nich svědčil (potvrdil platnost písemnosti) roku 1261 (3×) a 1265 (4×), kdy s českým králem pobýval ve Vídni. Spolu s otcem se na královských listinách objevil šestkrát a spolu se svým strýcem Častolovem čtyřikrát. V roce 1263 nahradil Jindřich zesnulého Voka I. z Rožmberka ve významné funkci nejvyššího maršálka. Na tomto postu pak působil až do roku 1267, kdy se novým maršálkem stal Purkart z Janovic. Ve stejném roce, kdy se Jindřich stal maršálkem, byl spolu s otcem přítomen u založení zlatokorunského kláštera Přemyslem Otakarem II. Jindřich za života svého otce patrně sídlil na hradu Žleby, který za tímto účelem možná i sám postavil.\n\nKdyž v roce 1269 zemřel Smil z Lichtenburka, správy rodových statků se ujal jeho nejstarší syn Jindřich, ačkoli byl spolu s ostatními bratry v majetkovém nedílu. Jindřich se zároveň stal hlavou celého rodu. Jeho mladší bratr Smil do veřejného dění totiž skoro nezasahoval a zbývající bratři Oldřich a Rajmund byli v době otcovy smrti ještě děti. Oldřich měl kolem devíti let a Rajmund asi čtyři roky. Protože se Jindřichova macecha a Rajmundova matka Alžběta z Křižanova provdala na Moravu za Hrabiše I. ze Švábenic, Rajmunda starší bratři zřejmě dali někam na vychování, možná do Rakouska.\n\nSmilovi synové si u Přemysla Otakara II. nedokázali vydobýt takový respekt, jaký král železný a zlatý choval k jejich otci. Jindřich z Lichtenburka navíc patrně vystupoval jako drsný a cílevědomý velmož, což vedlo k řadě Přemyslových nepřátelských aktů vůči rodu Lichtenburků. Král například odebral právo skladu a další privilegia lichtenburskému městu Brodu (dnešní Havlíčkův Brod). Podle Josefa Šusty Přemysl Jindřichovi Brod odebral úplně a Lichtenburkové se ho znovu zmocnili až po bitvě na Moravském poli, což však odmítl Jan Urban. Jindřich z Lichtenburka se i po otcově smrti až do roku 1277 často psal jako „syn Smila z Lichtenburka“. Tituloval se tak pětkrát a pouze dvakrát užil přídomku „z Lichtenburka“, který pravidelně využíval až od roku 1277.\n\nOd roku 1269 o Jindřichovi postupně začaly mizet zmínky na královských listinách. V dubnu 1271 Jindřich svědčil v Brně, kdy probíhaly přípravy na třetí česko-uherskou válku, které se Lichtenburk po boku svého krále zúčastnil. Téhož roku byl Jindřich se svým strýcem Častolovem přítomen mírovým jednáním mezi uherským králem Štěpánem V. a Přemyslem Otakarem. Naposledy se v králově blízkosti Jindřich objevil v červenci 1272 a poté se od královského dvora na čas vytratil, na čemž se zřejmě podílela také kauza s uherským magnátem Jindřichem Kyseckým. Ten totiž v roce 1270 po smrti uherského krále Bély IV. uprchl do Čech na dvůr Přemysla Otakara II. Jindřich Kysecký se zde nově oženil, a to s neznámou sestrou Jindřicha z Lichtenburku. V srpnu 1272 se na uherském dvoře odehrál po smrti Štěpána V. další převrat, v jehož důsledku do Čech zamířila další vlna uherských emigrantů včetně bratislavského župana Jiljího. Jiljí byl však nenáviděným rivalem Jindřicha Kyseckého, novopečeného švagra Jindřicha z Lichtenburku. Kysecký na Jiljího příchod do Čech reagoval návratem do Uher, což na Přemyslově dvoře vyvolalo značný rozruch. Králova zloba se následně obrátila na Kyseckého švagra Jindřicha z Lichtenburku. Václav Novotný soudil, že Jindřich Kysecký svou novou choť zanechal v Čechách, k čemuž se přiklonil i Tomáš Somer. Jan Urban však poukázal na to, že taková tvrzení nejsou nijak podložena.\nPodle Josefa Šusty se Jindřich z Lichtenburka roku 1276 po rozpadu vlády Přemysla Otakara II. v alpských zemích zúčastnil po boku Boreše z Rýzmburka a Vítkovců v čele se Závišem z Falkenštejna odboje některých panských předáků proti českému králi. Jeho stanovisko ale odmítl Jan Urban, podle něhož Lichtenburkové Přemyslovi věrnost i přes všemožné spory zachovali. Po Přemyslově boku se Jindřich navíc roku 1276 zřejmě zúčastnil zmíněné neúspěšné války proti novému římskoněmeckému králi Rudolfovi Habsburskému o vládu nad alpskými zeměmi. V roce 1277 u sepisování takzvané druhé dodatkové smlouvy mezi králi Rudolfem a Přemyslem byl Jindřich z Lichtenburka určen za jednoho z rozhodčích, přestože nebyl u jednání přítomen. Druhá dodatková smlouva nakonec však stejně nebyla realizována. Brzy poté se Jindřich navrátil na Přemyslův dvůr, což dokazuje jeho přítomnost při tom, když Rulka z Bibrštejna v únoru 1278 složil českému králi manskou přísahu. Přemysl se Lichtenburkům brzy poté odvděčil za jejich věrnost − v roce 1278 jim restituoval některá práva ke Brodu, což Jindřich se všemi svými bratry 8. června velkolepě demonstroval, když brodským měšťanům udělil městská a horní práva. Není však jisté, zda Jindřich Brodu udělil práva nová, či jen potvrdil práva udělená již jeho otcem. Téhož roku vypukla další válka mezi Rudolfem Habsburským a Přemyslem Otakarem II., která vyvrcholila slavnou bitvou na Moravském poli, ve které byl Přemysl poražen a sám v ní padl. Jindřich z Lichtenburka se této bitvy podle Jana Urbana pravděpodobně zúčastnil, ačkoli to žádné prameny výslovně nepotvrzují.\n\nPo smrti Přemysla Otakara II. královna-vdova Kunhuta Uherská do Čech povolala Otu V. Braniborského, který měl působit jako poručník nezletilého syna zesnulého krále Václava II. Poté, co Ota uhájil své postavení před římskoněmeckým králem Rudolfem Habsburským, Jindřich z Lichtenburka si na Otovi v prosinci 1278 v Kolíně vymohl významný ústupek. Ota Lichtenburkům totiž navrátil statky a zbylá privilegia pro jejich město Brod a jeho okolí, které Lichteburkům odňal Přemysl Otakar II. Mezi tato privilegia patřilo především právo skladu a povolení vystavět kolem města kamenné hradby, k čemuž však došlo až na počátku 14. století. Do té doby se město muselo spokojit pouze s dřevěnými kůlovými hradbami. Ota Braniborský následně internoval mladého Václava II. na Bezdězu, poté ho převezl do Žitavy a později do Berlína a Špandavy. Období Otovy poručnické vlády v Čechách bývá označováno jako zlá léta. Po celé zemi se totiž šířila anarchie provázená loupením, všemožným válčením, hladomory a epidemiemi.\n\nJindřich z Lichtenburka se podobně jako ostatní Ronovci na počátku přidržoval spíše Oty Braniborského, což dokazuje i Otovo zmíněné udělení privilegií pro Brod. V listopadu 1281 však Jindřich spolu s Hynkem z Dubé, Jaroslavem z Lemberka, Ješkem z Michalovic a Benešem z Vartenberka navštívil Otu ve Frankfurtu nad Odrou. Tato panská skupina, tvořená Markvartici a Ronovci, zde po Otovi požadovala návrat Václava II. do Čech a změnu jeho vládního stylu. Vykoupit Václava II. z internace se panstvu podařilo až na sklonku roku 1282. Moci se následně chopili někteří šlechtici, mezi které patřil pražský biskup Tobiáš a jeho příbuzný Dobeš z Bechyně, Purkart z Janovic, Zbyslav z Třebouně, Zdeslav z Lemberka, Beneš z Vartemberka a jiní. Ronovci včetně Hynka z Dubé a Jindřicha z Lichtenburka se však ocitli zcela v pozadí, přešli proto na stranu opozice tvořenou především Vítkovci. Na královském dvoře následně počátkem roku 1284 proběhl nekrvavý převrat, v jehož důsledku se vlády nad Čechami zmocnila oligarchická skupina šlechtických předáků v čele s vůdcem Vítkovců Závišem z Falkenštejna podporovaná královnou Kunhutou, Lichtenburky i jinými Ronovci, Šterneberky a dalšími šlechtici. Jindřich z Lichtenburka sice žádný úřad nezískal, na straně Záviše z Falkenštejna se však intenzivně angažoval, což dokládá jeho účast na válce mezi Závišovou klikou a přívrženci bývalého vládnoucího uskupení kolem Tobiáše a Dobeše z Bechyně a Purkarta z Janovic, která vyzněla ve prospěch Závišových stoupenců a skončila 24. května uzavřením míru.\n\nMezi lety 1284 a 1286 Jindřich z Lichtenburka i nadále podporoval vládu Záviše z Falkenštejna. Jejich spojenectví bylo utvrzeno sňatkem Závišovy nejmenované dcery s Jindřichovým nejstarším synem Hynkem Krušinou I. z Lichtenburka, jemuž byl udělen úřad purkrabího na nepříliš významném hradě Tetíně, ve kterém se však vyznamenal jako velmi prudký a horkokrevný mladík. Spolu s Dětřichem Švihovským ze Švihova a Zdeslavem ze Šternberka totiž v roce 1287 napadal a raboval statky pražského biskupa Tobiáše z Bechyně. Koncem roku 1287 se Záviš vydal do Uher oženit se s dcerou uherského krále Ladislava IV. Alžbětou.\n\nJeho svatební průvod však na konci roku 1287 v Železných horách přepadl Jindřich z Lichtenburka. Záviš byl Jindřichem oloupen, ale zachránil se útěkem do Opatovického kláštera. Z jakého důvodu tak Lichtenburk učinil, zůstává nejasné. Možná Záviše oloupil kvůli tomu, že nesplatil svatební věno. Nicméně Jindřich z Lichtenburka v tu dobu již pevně stál na straně Závišových odpůrců, což dokázal také podporou rakouského vévody Albrechta I. Habsburského, syna římskoněmeckého krále Rudolfa Habsburského, v jeho pohraniční válce s Vítkovci, která byla ukončena smírem uzavřeným 20. května 1288. Spolu s Purkartem z Janovic a pány z Benešova totiž válčil přímo na habsburské straně, a to v době, kdy Záviš z Falkenštejna pobýval v Uhrách. V době, kdy Václav II. nechal zatknout Záviše z Falkenštejna, což se stalo zřejmě v lednu 1289, Jindřich z Lichtenburka zcela jistě už stál na králově straně. Zda se Jindřich a ostatní Lichtenburkové zúčastnili následujícího potlačování odboje Vítkovců není jisté. Jediným nepřímým důkazem pro toto tvrzení je přítomnost Jindřichova bratra Oldřicha v družině vévody a nevlastního bratra českého krále Mikuláše Opavského, jenž v roce 1290 vedl proti Vítkovcům tažení do jižních Čech, při kterém před Hlubokou vydal rozkaz Záviše z Falkenštejna popravit.\n\nV osmdesátých letech Jindřich z Lichtenburka založil tradici rodových shromáždění Ronovců a s nimi spřízněných rodů pánů z Kunštátu a pánů ze Švábenic ve žďárském klášteře. První takové shromáždění se odehrálo v roce 1283. Účastnili se ho Jindřich se všemi svými bratry, Gerhard ze Zbraslavi a Obřan, Kuna ze Zbraslavi a Kunštátu se syny Bočkem a Bohušem, Hrabiše ze Švábenic se syny Všeborem, Idíkem a Mikulášem a Vítek ze Švábenic se syny Bočkem a Gerhradem. Další schůzka se uskutečnila u příležitosti obdarování žďárského kláštera polovinou vesnice Křižanov Anežkou ze Zbraslavi a Obřan v dubnu 1287. Tentokrát se ho účastnili Anežčin manžel Vítek ze Švábenic, Gerhard z Obřan, Boček z Jevišovic a Jindřichovi bratři Smil II., Oldřich a Rajmund z Lichtenburka. Obdobná shromáždění ve žďárském klášteře trvala až do konce 14. století. Jindřich z Lichtenburka zemřel podle zprávy Jindřicha Řezbáře v Kronice žďárského kláštera roku 1296 a v tomto klášteře byl i pochován. Po jeho smrti byly rodové statky rozděleny mezi zbylé příslušníky rodu.\n\nJindřich z Lichtenburka byl po celý svůj život v majetkovém nedílu se svými bratry. Jejich rozsáhlé panství spravovali rychtáři jednotlivých měst a vesnic, na které dohlíželi vrchnostenští provinciální sudí.\n\nNejrozsáhlejší a nejvýznamnější majetky Jindřich vlastnil na Havlíčkobrodsku, což byla díky místním stříbrným dolům neobyčejně výnosná oblast. Centrum jeho dominia v této lokalitě tvořilo město Brod (dnešní Havlíčkův Brod), kterému Jindřich a jeho bratři v roce 1278 udělili horní a městská práva. Možná se však jednalo pouze o konfirmaci udělení práv jejich otcem Smilem. Ke Brodu patřila řada vesnic a soustava dvorů a mlýnů. Lichtenburkům patřily mj. Macourov, Dlouhá Ves a Cibotín, které prodali, zastavili či darovali klášteru cisterciaček v Pohledu. Podobně zde obdarovávali vilémovský klášter.\n\nStříbro se na Brodsku těžilo především kolem samotného Brodu. Doly existovaly u Stříbrných Hor, Simtan, Samotína, Puchperku, zmíněné Dlouhé Vsi, Hohendorfu, Pohledu a Utína. Štoly se nacházely také u Bartoušova a Macourova. Poté co se tato ložiska za Jindřichova života vyčerpala, těžba od 90. let pokračovala především v povodí potoků Šlapanky a Žabince, kde se štoly nacházely u Petrkova, Svatého Kříže a Vysoké. I přestože hornictví v okolí Brodu mělo vlastní správu překrývající se s městskou správou, výtěžek z těchto dolů si nárokovali Lichtenburkové, ačkoli kontrolu nad všemi doly měl mít formou horního regálu král. Přemysl Otakar II. tento stav Lichtenburkům trpěl jen do smrti Smila z Lichtenburka. Plnou moc nad doly v okolí Brodu Jindřich z Lichtenburka znovu získal až po Přemyslově smrti. V Brodu se měla nacházet také mincovna, jež však byla začleněna do zemské správy a byla podřízena královskému mincmistrovi. Není vyloučeno, že Lichtenburkové měli na tuto mincovnu velký vliv. Možná ale provozovali vlastní mincovnu, ve které razili vlastní peníze. Brodská mincovna zanikla za vlády Václava II., který všechny mincovny soustředil do Kutné Hory.\n\nVedle brodského horního okrsku se v lichtenburském panství v okolí Brodu nacházely další dva horní okrsky: šlapanovský a bělský. Ke Šlapanovu přiléhaly možná vesnice Pfaffendorf, Kamenná, Vysoká, Květnov, Smilov, Okrouhlička, Kochánov, Lípa a Suchá. Některé tyto vsi ale rovněž mohly patřit k Brodu. Střediskem druhého horního okrsku panství Jindřicha z Lichtenburka byla Bělá. Rezidencí Lichtenburků při jejich pobytech v Brodě byl hrad Ronovec, ke kterému patřilo zmíněné městečko Bělá, dále Dolní Krupá, Čachotín, Horní Krupá, Rozsochatec, Cibotín a Kojetín. Doklady o těžbě v této lokalitě existují pouze o Kojetíně.\n\nPoslední državou Jindřicha z Lichtenburka poblíž Brodu byla Chotěboř a její okolí, jež spadala pod Jindřichův hrad Lichnici (Lichtenburk). Poblíž Chotěboře Jindřich možná založil vesnici Počátky. Lichtenburkové zde možná vlastnili také Svinný, Nemojov, Dobkov a Břevnici. Směrem na západ pod jejich dominium spadaly Malejovice a Heřmanice, které Jindřich v roce 1281 prodal vilémovskému klášteru. Z hradu Lichnice (Lichtenburk), na kterém Jindřich nejčastěji sídlil a do roku 1277 se po něm také pravidelně psal, se mimo Chotěbořska spravovaly také lichtenburské statky táhnoucí se od Čáslavi směrem na východ až k Železným horám. Zde Jindřich z Lichtenburka vlastnil například dnes zaniklé Protivany a Stusyni nebo také možná Míčov, Rudov, Jetonice a Podhradí. Jindřich poblíž vlastnil také hrad Žleby, ke kterému patřila Uhelná Příbram, vesnice Žleby, Skovice, Markovice, Biskupice, Zaříčany, Tři Dvory, Koudelov, Ksiny a možná také Bílé Podolí tvořící spolu se Zaříčany nejsevernější Jindřichovu državu.\n\nSpolu s bratry držel Jindřich několik majetků také v Dolním Poohří. Tato država začínala Libochovicemi a končila Lovosicemi. Protože se nejednalo o souvislé panství, není jisté co všechno zde Lichtenburkům patřilo. Tato oblast byla však zřejmě poměrně lukrativní, protože byla velmi vhodná pro zemědělství a procházelo tudy několik obchodních stezek. Lovosice Jindřich roku 1272 prodal za 500 hřiven stříbra míšeňskému klášteru Atzella. Lichtenburkové zde možná vlastnili také hrad Klapý (dnešní Hazmburk). Hospodářským centrem Jindřichova dominia v Dolním Poohří byly zřejmě Libochovice, kterým v roce 1292 povolil užívat magdeburské právo.\n\nV povodí říčky Sázavy měl Jindřich z Lichtenburka možná další nepříliš významný hrad Smrdov, ke kterému patřily vesnice Zboží, Bačkov, Lubno, Štěpanov a Vosičín. Podél potoka Žabince směrem k Jihlavě Jindřich možná vlastnil Střítěž, Štoky, Zvonějov, Dobronín, Ždírec, Dobešov, Heroltice a Německý Šicndorf. Na Čáslavsku asi také Habry a Jeníkov. Západně od Chotěboře pod lichtenburské dominium spadal možná i Krucemburk. Směrem na východ na Moravu mezi Jindřichovy statky náležely Kotlasy. Okraj Jindřichova panství na Čáslavsku tvořila tříšť malých statků a sídel drobných feudálů, z nichž mnozí byli leníky Lichtenburků. Lichtenburskými many mohli být majitelé Hostolovlic, Jeníkova, Bojman, Markvartic, Licoměřic, Lipoltic, Tupadel, Lipky a Frýdnavy.\n\nNejstarší pečeť Jindřicha z Lichtenburka se dochovala z roku 1278. Byla okrouhlá s průměrem 49 milimetrů a byla vyrobena z přírodního vosku. Tutéž pečeť Jindřich použil také v roce 1289. Na listiny se věšela červenými a fialovými nitkami. V poli měla gotický štít skloněný vpravo a vlevo se nalézala hrncová helma s řemením. V klenotu byla rozvětvená kyta (paví pero) přeložená rybou. Pole oddělovala dvojitá linka a kruh z bodů. Stál na ní opis gotickou majuskulí: +SIGILLVM. bEnRICI. DE. LVChTINBVRC. Vnější okraj měla pečeť linkovaný.\n\nJindřich měl ale také pečeť druhou, rovněž okrouhlou a z přírodního vosku, měřila ale jen 23−25 milimetrů. Tato pečeť se dochovala pouze z listiny vydané roku 1281. V poli měla gotický štít, v němž se nacházely zkřížené ostrve (sekané kmeny s pahýly větví). Pole bylo odděleno perlovcem. Stál na ní opis gotickou majuskulí: +S. h D LVChTINBVRCh. Na vnějším okraji měla pečeť perlovec. Na listiny se věšela pergamenovým proužkem.\n\n1. manželství ∞ asi 1257, Domaslava ze Strakonic\n\n2. manželství ∞ Matylda ze Žleb († 1327)\n\n\n"}
{"id": "225254", "url": "https://cs.wikipedia.org/wiki?curid=225254", "title": "Kauzalita", "text": "Kauzalita\n\nKauzalita (z lat. \"causa\", příčina) znamená příčinnost, kauzální vztah mezi příčinou a jejím následkem. V silnějším smyslu přesvědčení, že nic se neděje bez dostatečné příčiny (determinismus).\n\nČeské slovo „příčina“ se odvozuje od slovesa „přičinit se“ a znamenalo tedy všechno, co se o nějakou věc či událost přičinilo. Podobně i řecké \"aitia\", které znamená příčinu, ale také vinu, zavinění. V běžné řeči tedy užíváme spíš širší pojem kauzality a počítáme s tím, že příčin může být víc.\n\nTak je tomu v Aristotelově teorii příčinnosti, kterou převzala scholastika. Aristotelés rozlišuje čtyři druhy příčin:\n\nTeprve součinnost všech čtyř může způsobit, že se dům skutečně postaví. Přitom platí, že následek je přiměřený příčině, že „podobné působí podobné“.\n\nPodle I. Kanta je kauzalita jednou z apriorních podmínek poznání, které se zpravidla ptá právě po příčinách. Vysvětlit nějakou věc nebo událost znamená často najít její příčiny, například při policejním vyšetřování. Kant rovněž ukázal, že ze základní představy kauzality, to jest vztahu příčiny a následku, se také odvozuje směr či smysl času: příčina nutně předchází následek a nikdy to nemůže být naopak. Z toho plyne nevratnost (irreversibilita) času.\n\nLogika rozlišuje\n\nNovověká přírodní věda, která se chápe nejen jako poznání, ale také ovládnutí přírody, potřebovala k tomu jiný pojem příčiny nutné a dostačující: příčina musí být jedna a musí zaručovat, že následek skutečně nastane. Tak rozumí příčině a kauzalitě klasická věda. Od 19. století se pojem příčiny ve vědě poněkud rozšířil, protože zahrnuje i příčiny, jejichž následky nejsou nutné, ale jen více či méně pravděpodobné. Vztah mezi příčinou a následkem se také udává statisticky, mírou korelace. Nicméně k technickým aplikacím vědy je třeba, aby příčina byla jedna, anebo aspoň výrazně převládala, jinak se totiž nedá k účelné aplikaci využít. Vyjádřením této kauzality je přírodní zákon. Ve 20. století došlo k největšímu nárůstu v kauzálním vyjadřování.\n\nNěmecký fyzik Max Born (1949) charakterizoval představu kauzality třemi body:\n\nTento výměr, platný pro klasickou fyziku, relativistická fyzika musela pozměnit a v kvantové fyzice neplatí. Nicméně koncept kauzality v nějaké podobě platí i zde:\nKoncept absolutní kauzality je v teorii relativity omezen relativností současnosti. Kauzální příčina a jejím následek musejí být odděleny časupodobným intervalem. Kauzální následek se musí vzhledem ke kauzální příčině nacházet v absolutní budoucnosti, tedy ve světelném kuželu budoucnosti. Kvantová teorie zachovává koncept kauzality (včetně superpozice stavů i časového vývoje) na úrovni amplitud pravděpodobnosti v systému nenarušeném měřením, nikoli však již na úrovni měřitelných výsledků.\n\nJak ukázal Ilja Prigogine, kauzalita je důležitým faktorem, který umožňuje teoretický přechod od matematické formulace fyzikálních zákonů, nezávislé na směru toku času (zákony klasické mechaniky a elektrodynamiky) k vysvětlení makroskopické fyzikální realizace pouze jednoho z možných řešení (pouze zpožděné a nikoli advancované elektromagnetické potenciály, rozbíhavé a nikoli sbíhavé vlny od bodového zdroje), či přechodu k nevratnosti (druhý termodynamický zákon).\n\nZdroj dodává do systému energii v čase, tedy výkon. Ten je dán součinem výkonových veličin úsilí e ( ) a toku f ( ), tedy formula_1. Zdroj energie působí jen jednou veličinou, připojený systém kauzálně odpovídá odběrem druhé veličiny, podle impedance toho dvojbranu. Následuje přechodový jev podle dynamiky systému:\n\nSoučin tohoto páru veličin odpovídá výkonu. Měniče fyzikálních působení převádí jeden pár výkonových veličin na jiný.\n\nMěniče lze dělit podle jejich vlivu na kauzalitu, experimentálně lze tyto funkce ověřit po ustálení systému po připojení ke zdroji energie na pouze jednu stranu dvojbranu:\n\nFyzikální výkonová kauzalita se tedy prakticky projevuje například při rekuperaci energie, kdy stroj nebo i celá soustava strojů při pokusu o obrácení toku výkonu může, ale také nemusí pracovat reverzibilně: Například tramvaje mohou brzdit\n\nNěkteré fyzikální procesy nesplňují předpoklad \"dynamického systému\", a berou energii ze stavu prostředí, například přeměnou hmoty, tedy ze statického systému. Kauzalita dynamických výkonových veličin se pak ztrácí, je porušen předpoklad dynamiky systému a závislosti na čase:\n\nZ pohledu fyzikálního systému tedy veškeré zdroje energie spadají pod statické systémy, v totiž dochází pouze k přeměnám energie, a to podle výkonových veličin spojených do párů fyzikální výkonovou kauzalitou. Naopak při modelování dynamických systémů pomocí výkonové fyzikální kauzality nesmí docházet k přeměnám hmoty (chemickým, skupenským, jaderným), protože pak se energie stává stavem a samotný \"tok výkonu\" zaniká. Když se z děje se stává jev, nejsou již splněny předpoklady takového fyzikálního modelování.\n\nZ buddhistického pohledu neznamená karma „osud”, ale může být přeložena jako „čin” nebo „příčina a následek”.\n\n\n\n\n"}
{"id": "225257", "url": "https://cs.wikipedia.org/wiki?curid=225257", "title": "DJ Khaled", "text": "DJ Khaled\n\nDJ Khaled (* 26. listopadu 1975 Miami, Florida, USA) je americký DJ a hudební producent s palestinskými kořeny. Dříve používal pseudonym Arab Attack, který si však změnil po útocích z 11. září 2001. Působil jako DJ radia WEDR, pořadu \"99 Jamz\" a jako DJ skupiny Terror Squad. V roce 2009 se stal presidentem podlabelu \"Def Jam South\" a vede také vlastní label We the Best Music Group.\n\nJeho prvním albem, které dosáhlo na 1. příčku v žebříčku Billboard 200, bylo až v pořadí deváté s názvem \"Major Key\" (2016). První písní, která se vyšplhala na 1. příčku žebříčku Billboard Hot 100 byla \"I'm the One\" (ft. Justin Bieber, Quavo, Chance the Rapper a Lil Wayne) z alba \"Grateful\" (2017). Z téhož alba pochází i jeho druhá nejúspěšnější píseň \"Wild Thoughts\" (ft. Rihanna a Bryson Tiller) (2. příčka).\n\nZa svou kariéru vytvořil beaty pro umělce jako jsou: Terror Squad, Fabolous, Pitbull nebo Rick Ross.\n\nSingly umístěné v žebříčku Billboard Hot 100:\n"}
{"id": "225259", "url": "https://cs.wikipedia.org/wiki?curid=225259", "title": "BPzV", "text": "BPzV\n\nBPzV Svatava je československé bojové průzkumné obojživelné vozidlo určené k vedení průzkumné nebo bojové činnosti v týlu protivníka, zkonstruované na základě bojového vozidla pěchoty BVP-1. Jeho vývoj začal roku 1984, v roce 1987 byl vyroben první prototyp a následující rok byl stroj zaváděn do výzbroje Československé lidové armády. Jeho hlavní zbraní je kanón ráže 73 mm se spřaženým kulometem, výzbroj dále tvoří protitankový raketový komplet 9K11 Maljutka, čtyři pancéřovky RPG-75 a dvanáct ručních granátů. Vozidlo je vybaveno vrhačem zadýmovacích granátů, nočním pozorovacím přístrojem, radiolokátorem, radiolokačním pátračem, navigačním zařízením, prostředky protichemického průzkumu, minohledačkou, radiostanicí a dalším vybavením. Celkem bylo vyrobeno 200 kusů.\n\n\n"}
{"id": "225264", "url": "https://cs.wikipedia.org/wiki?curid=225264", "title": "Testiculos habet et bene pendentes", "text": "Testiculos habet et bene pendentes\n\n(Duos) testiculos habet et bene pendentes (česky: \"Má (dvě) varlata a správně mu visí\") či zkráceně Testiculos habet (\"Má varlata\"), popřípadě pouze Habet! (\"Má!\") je podle legendy související s legendou o papežce Janě zvolání, které následuje poté, co kardinálové ověří, že má nově nastupující papež varlata.\n\nLegenda o tomto rituálu tvrdí, že vznikl jako reakce na působení papežky Jany (které je rovněž považováno za pouhou legendu) a nově zvolený papež jej musel (či stále musí) podstoupit před svým nástupem do funkce, aby se zjistilo, zda je skutečně muž.\n\nPapež údajně usedal na zvláštní stoličku – \"sedia stercoraria\", která v sobě má otvor, kterým prostrčí své genitálie. Jednotlivé verze legendy se liší v tom, zda kardinálové papežova varlata kontrolují pouze vizuálně, či též ohmatem. Dochovala se ilustrace z díla Lawrence Banka, zobrazující tuto zkoušku u papeže Inocenta X. Papež Hadrián VI. tento zvyk v 16. století zrušil.\n\nLegenda má středověký původ. Po roce 1290 dominikán Robert of Uzès vylíčil vizi, ve které je přezkušováno mužství nastávajících papežů. Ve 14. století byla rozšířena domněnka, že dvě antické mramorové stoličky, nazývané \"sedia stercoraria\", které se používaly při intronizaci papežů v Lateránské bazilice, měly v sedací části otvory určené pro ověřování pohlaví papeže.\n\nJeden z exemplářů křesla je v muzeu v pařížském Louvru a židle s otvorem uprostřed je sbírkou Vatikánského muzea.\n\n\nPapežka Jana\n\n"}
{"id": "225267", "url": "https://cs.wikipedia.org/wiki?curid=225267", "title": "Milan Blšťák", "text": "Milan Blšťák\n\nIng. Milan Blšťák (* 15. října 1957) je český fotograf. Absolvoval ČVUT, obor mikroelektronika. Po studiích se čtyři roky plavil na námořních lodích po celém světě. Po svém návratu se začal intenzivně zajímat o počítače a v této branži pracuje dodnes. S fotografií začal v sedmnácti letech. Původně se zaměřoval zejména na záběry hor, přírody a dětí. Od roku 1997 objevil i svět makrofotografie, který jej zcela uchvátil. Jeho fotografie se pravidelně objevují na výstavách v České republice i zahraničí. V roce 2000 získal 3. místo v prestižní soutěži Czech Press Photo v kategorii „Příroda a životní prostředí“.\n\n"}
{"id": "225268", "url": "https://cs.wikipedia.org/wiki?curid=225268", "title": "Skopus", "text": "Skopus\n\nSkopus (hebrejsky: הר הצופים, \"Har ha-Cofim\"; : جبل المشارف, \"Džabal al-Mašárif\" nebo جبل سكوبس, \"Džabal Skúbus\"; anglicky: \"Mount Scopus\") je vrch ve východním Jeruzalémě, vysoký 826 metrů.\n\nSměrem na západ je obrácený k Starému Městu, směrem na východ k Judské poušti. Poutníci přicházející do města ze severu spatří z vrchu Skopu poprvé Staré Město a Jeruzalémský chrám. Odtud pochází jeho název v hebrejštině (doslova: \"Hora pozorovatelů\") i v řečtině (σκοπός – \"vyhlídka\"). Skopus je známý také jako strategický bod obrany Jeruzaléma v první židovské válce: odtud zahájily římské legie v roce 70 útok na město.\n\nNa rozdíl od zbytku východního Jeruzaléma vrch Skopus existoval od války za nezávislost v roce 1948 až do roku 1967 jako izraelská exkláva na jordánském území. Vlastnictví vrchu Skopus Izraelem je mezinárodně uznáváno. Od roku 1980 leží Skopus v rámci oficiálních izraelských hranic města Jeruzaléma.\n\nNa vrchu Skopu se nachází kampus Hebrejské univerzity a Nemocnice Hadasa. Na jihozápadních svazích se rozkládá Národní park Emek Curim.\n\n\n"}
{"id": "225269", "url": "https://cs.wikipedia.org/wiki?curid=225269", "title": "Fulton County (New York)", "text": "Fulton County (New York)\n\nFulton County je okres (county) amerického státu New York založený v roce 1838 rozdělením okresu Montgomery. Správním střediskem je sídlo Johnstown s 58 502 obyvateli v roce 2006.\n\nPočet obyvatel: 55 435 (v roce 2006), 55 073 (v roce 2000)\n\nŽeny: 50,8 % (v roce 2005)\n\n\n"}
{"id": "225270", "url": "https://cs.wikipedia.org/wiki?curid=225270", "title": "Olivová hora", "text": "Olivová hora\n\nOlivová hora nebo Olivový vrch, případně Olivetská hora (hebrejsky \"Har ha-Zejtim\", \"Džabal az-Zajtún\" nebo \"Džabal at-Túr\") je vrch ve východním Jeruzalémě. Je pojmenován podle olivovníků, které na něm dříve hojně rostly. Na jeho západním svahu se nachází největší židovský hřbitov na světě. Na úpatí vrchu se nachází Getsemanská zahrada, kam podle evangelií chodíval Ježíš Kristus a kde byl zajat večer před svým ukřižováním ( a par.)\n\n\nOlivová hora zastává důležité místo v židovské eschatologii, neboť podle některých tezí právě od ní má přijít mesiáš a vzkřísit mrtvé cestou do Jeruzaléma. To je důvod, proč se od středověku nechávali zbožní židé pohřbívat na západním svahu hory, přímo naproti Chrámové hoře. Na severovýchodním úpatí hory se rozkládá Národní park Emek Curim.\n\nNa hoře bylo v minulosti prováděno rituální porážení a zpopelňování „červené krávy“ (hebrejsky פָּרָה אֲדֻמָּה \"para aduma\"), jejíž popel sloužil k obřadnímu očišťování před vstupem do Chrámu. Popel byl poté uložen na několika místech, z nichž jedno bylo právě na Olivové hoře.\n\nSlavné hroby:\n\n\n"}
{"id": "225271", "url": "https://cs.wikipedia.org/wiki?curid=225271", "title": "Hamilton County (New York)", "text": "Hamilton County (New York)\n\nHamilton je okres (county) amerického státu New York založený v roce 1816 rozdělením okresu Montgomery. Správním střediskem je sídlo Lake Pleasant.\n\nPočet obyvatel: 5 162 (v roce 2006), 5 379 (v roce 2000)\n\nŽeny: 50,7 % (v roce 2005)\n\n\n"}
{"id": "225274", "url": "https://cs.wikipedia.org/wiki?curid=225274", "title": "Lewis County (New York)", "text": "Lewis County (New York)\n\nLewis County je okres (county) amerického státu New York založený v roce 1805 rozdělením okresu Oneida. Správním střediskem je sídlo Lowville s 4 404 obyvateli v roce 2006.\n\nPočet obyvatel: 26 685 (v roce 2006), 26 944 (v roce 2000)\n\nŽeny: 50,1 % (v roce 2005)\n\n\n"}
{"id": "225275", "url": "https://cs.wikipedia.org/wiki?curid=225275", "title": "Orange County (New York)", "text": "Orange County (New York)\n\nOrange je okres (county) amerického státu New York založený v roce 1683. Správním střediskem je sídlo Goshen s 28 345 obyvateli v roce 2006.\n\nPočet obyvatel: 376 392 (v roce 2006), 341 367 (v roce 2000)\n\nŽeny: 49,7 % (v roce 2005)\n\n\n"}
{"id": "225277", "url": "https://cs.wikipedia.org/wiki?curid=225277", "title": "Dag Solstad", "text": "Dag Solstad\n\nDag Solstad (IPA: [], * 16. července 1941, Sandefjord, Norsko) je jedním z nejvýraznějších a nejvýznamnějších spisovatelů v Norsku i v celé Skandinávii. Ačkoliv klíčové jsou pro jeho tvorbu romány, je též autorem řady esejů, povídek, dvou divadelních her, ale i spoluautorem několika reportážních knih z Mistrovství světa ve fotbale.\n\nDebutoval sbírkou povídek \"Spiraler\" (\"Spirály\", 1965). Svojí tvorbou - silně ovlivněnou mj. Franzem Kafkou či Witoldem Gombrowiczem - pravidelně komentuje a rozebírá aktuální společensko-kulturní dění v Norsku, ve Skandinávii i jinde ve světě. Vzhledem k vytrvalosti a soustavnosti, s jakou společenské dění tematizuje, si v Norsku vysloužil přezdívku novodobého kronikáře. Jeho díla mají často satiricko-existenciální nádech.\n\nJeho dílo se rozpadá přibližně do 5 období. V prvním, krátkém debutantském období experimentoval s formou vyprávění, zde se nejvíce projevoval cizí literární vliv, období končí přibližně rokem 1968. V období druhém - léta 1968–1980 - tvoří Solstad pod silným levicovým politickým vlivem v duchu socrealismu. V následující fázi - léta 1980–1992 se v románech do extrémně levicového období vrací a ironicky je komentuje. Největší mezinárodní ohlas zaznamenal ve fázi čtvrté - léta 1992–1999, kdy napsal sérii pět existenciálně laděných románů skepticky se zamýšlejících nad postavením člověka v současné společnosti. Zatím poslední období se vyznačuje hlubším experimentováním se samotným psaním románu, v knihách se tematizuje samotný jejich vznik. Jako červená nit se celým dílem táhne téma možnosti autentického života.\n\nDag Solstad je držitelem mnoha literárních cen, mj. Ceny Severské rady za literaturu (1989 - za \"Roman 1987\"). Jako jediný norský spisovatel obdržel třikrát norskou Cenu kritiků.\n\n\n\n\n\n\n\n\n\n"}
{"id": "225278", "url": "https://cs.wikipedia.org/wiki?curid=225278", "title": "Art deco", "text": "Art deco\n\nArt deco je univerzální dekorativní styl, který se rozšířil především v Evropě a v USA ve 20. a 30. letech dvacátého století v průmyslu a řemesle. Nese rysy mnoha směrů, především kubismu, futurismu a secese.\n\nVznik tohoto stylu sahá do začátku 20. století, kdy byla ve Francii značně rozšířena secese – se svými jednoduchými liniemi a křiklavou barevností. Vedle secese se začaly v architektuře prosazovat modernistické tendence a v umění nové moderní styly – především kubismus.\n\nTyto trendy a jisté „šílení“ společnosti vším moderním (což bylo do určité míry ovlivněno novými vynálezy a rozvojem průmyslu) se skloubily v novém stylu, jež se poprvé prezentoval v roce 1925 v Paříži, ve které se konala v témže roce výstava dekorativního umění (\"Exposition Internationale des Arts Dékoratifs et industriels Modernes\"). Na této výstavě byly vystavovány užité předměty ovlivněné modernismem.\n\nTřebaže byl nový styl art deco ve svém počátku v jistém smyslu styl luxusní a určený především pro bohaté lidi, získal si ohromnou oblibu v široké veřejnosti. Jeho typické rysy tak byly reprodukovány v masovém měřítku a v mnoha oborech.\n\nHlavní oblasti, ve kterých se styl art deco prosadil:\n\nPředměty určené ke každodenní činnosti se vyznačovaly vysokým leskem, zjednodušenými liniemi a čistými barvami. Na výrobu takových předmětů jako jsou pudřenky, zrcátka, náramkové hodinky či osvětlovací tělesa se začaly hojně používat materiály jako: sklo, keramika, moderní bakelit nebo leštěný chrom.\n\nPlakáty a obaly knih se vyznačovaly silnými konturami, jasnými barvami a výraznými písmeny. Dobrým příkladem je úvodní sekvence ve filmech studia Universal Pictures – otáčející se planeta a zářící sluneční soustava s nápisem universal, jež se používá dodnes.\n\nArt deco výrazně ovlivnil design rodícího se automobilismu. Typické jsou tvarově jednoduché automobily proudnicového tvaru s luxusním interiérem (pohodlná sedačka nebo dřevěné obklady interiéru).\n\nNejlepším reprezentantem tohoto stylu v architektuře je slavná budova Chrysler Building v centru New Yorku; na této stavbě jsou patrné hlavní rysy: pevně daná linie (na rozdíl od „křivolaké“ secese) a dekorativní interiér. Českým představitelem stylu art deco je hotel Alcron postavený v roce 1932 Aloisem Kroftou. \n\n\n"}
{"id": "225279", "url": "https://cs.wikipedia.org/wiki?curid=225279", "title": "Hedvika Habsburská", "text": "Hedvika Habsburská\n\nHedvika Habsburská (? – před 27.10.1286) byla markraběnka braniborská, dcera římského krále Rudolfa I. a jeho první ženy Gertrudy.\n\nPo bitvě na Moravském poli došlo k řadě mírových jednání mezi Rudolfem I. a Přemyslovými spojenci. V rámci těchto úmluv byla Hedvika v roce 1279 provdána za Otu VI. Braniborského(1267–1303), synovce padlého českého krále. Manželství zůstalo zřejmě bezdětné a mladá markraběnka brzy zemřela a je pohřbena v cisterciáckém klášteře v Lehninu. Ota po její smrti rezignoval na markraběcí titul a vstoupil do řádu templářů.\n"}
{"id": "225282", "url": "https://cs.wikipedia.org/wiki?curid=225282", "title": "Bojové vozidlo pěchoty", "text": "Bojové vozidlo pěchoty\n\nBojové vozidlo pěchoty (BVP) je typ bojového vozidla, užívaného k přesunu pěchoty na bojiště a její palebné podpoře. Pěchota má díky bojovým vozidlům pěchoty možnost udržet na bojišti tempo s tankovými jednotkami. Postupně je zavedly všechny vyspělé armády a spolu s tanky se BVP stala hlavním úderným prostředkem manévrujících pozemních sil. Smlouva o konvenčních ozbrojených silách definovala BVP jako obrněná bojová vozidla, která jsou určena pro dopravu pěchotního družstva a mají ve výzbroji palnou zbraň ráže od 20 mm výše, tj. kanón. Typy vyzbrojené kulomety se označovaly jako obrněné transportéry, proti nimž BVP nabízejí kvalitnější palebnou sílu i lepší balistickou odolnost. Za bojová vozidla pěchoty se považovaly výhradně typy s pásovým podvozkem, ale jako odpověď na požadavek lehčích letecky přepravitelných jednotek pro nasazení v nejrůznějších oblastech světa jsou do výzbroje zaváděna též kolová bojová vozidla pěchoty.\n\n"}
{"id": "225284", "url": "https://cs.wikipedia.org/wiki?curid=225284", "title": "BVP-2", "text": "BVP-2\n\nBVP-2 je bojové obojživelné obrněné pásové vozidlo, které bylo v Československu vyráběno na základě licence dle sovětského transportéru BMP-2. Stroj je určen pro zvýšení pohyblivosti a palebné síly mechanizovaných jednotek a k ničení obrněných cílů a živé síly protivníka. Jeho výzbroj tvoří automatický kanón 2A42 ráže 30 mm, který je určen k ničení lehce obrněných vozidel protivníka, kulomet PKT ráže 7,62 mm a odpalovací zařízení protitankových řízených střel Konkurs. BVP-2 má instalované zařízení k ochraně posádky před tlakovou vlnou, pronikavou radiací, radioaktivním spadem a chemickými zbraněmi. Dále je vybaveno systémem 902V pro odpalování dýmových granátů (6 ks).\n\nBVP-2 se v Československu sériově vyráběly od roku 1987 do roku 1989. Celkem bylo vyrobeno 344 kusů, z toho bylo do ČSLA zavedeno 280 kusů tohoto bojového vozidla.\n\n"}
{"id": "225300", "url": "https://cs.wikipedia.org/wiki?curid=225300", "title": "Zákon Jante", "text": "Zákon Jante\n\nZákon Jante sepsal norský spisovatel Aksel Sandemose. Prvně se objevil v roce 1933 v knize \"Uprchlík kříží svou stopu\" (\"En flyktning krysser sitt spor\", český překlad Argo, 2008).\n\nZákon má podobu deseti přikázání (aluze na Desatero je zjevná) a v myslích nejen Norů se usídlil jako výraz lidské zloby a tyranizujícího tlaku většinové společnosti na jednotlivce. Dle názoru Aksela Sandemose je \"Zákon Jante\" vrozený.\n\nNázev získal podle městečka Jante, z něhož hrdina románu jako mladík uprchne. Sandemose prohlásil, že hlavní obrysy vesničky Jante se shodují s jeho dánským rodištěm, městečkem Nykøbing, lidé, které popisuje, by však mohli být z Nykøbingu stejně jako odkudkoliv jinud.\n\nZákon Jante zní:\n\n"}
{"id": "225301", "url": "https://cs.wikipedia.org/wiki?curid=225301", "title": "Scapa", "text": "Scapa\n\nScapa (\"čti: skapa\") je skotská palírna společnosti Allied Domecq, jenž vyrábí skotskou sladovou whisky. Nachází se na pobřeží Scapa Flow u města Kirkwall na ostrově Mainland souostroví Orkneje a jde o druhou nejseverněji položenou palírnu whisky.\n\nPalírna byla založena v roce 1885 a produkuje čistou sladovou whisky. Palírna vyráběla osmiletou whisky s obsahem alkoholu 57 % nebo patnáctiletou whisky se silně čokoládovou chutí.\n\nV listopadu 2009 byla Scapa znovu uvedena na trh jako 16letá whisky. Jde o whisky s chutí medu, jejíž slad se nesuší kouřem z rašeliny, a whisky je po palírně dopravovaná potrubím, aby se zabránilo přílišnému kontaktu s rašelinou, která v ní proto není cítit tolik jako další místní druhy.\n\n\n"}
{"id": "225304", "url": "https://cs.wikipedia.org/wiki?curid=225304", "title": "Madison County (New York)", "text": "Madison County (New York)\n\nMadison County je okres (county) amerického státu New York založený v roce 1806 a vytvoření z okresu Chenango. Správním střediskem je sídlo Wampsville s 567 obyvateli v roce 2006.\n\nPočet obyvatel: 70 197 (v roce 2006), 69 441 (v roce 2000)\n\nŽeny: 50,8 % (v roce 2005)\n\nJe jedním z 19 okresů tohoto jména v USA.\n\n\n"}
{"id": "225306", "url": "https://cs.wikipedia.org/wiki?curid=225306", "title": "Niagara County", "text": "Niagara County\n\nNiagara je okres (county) amerického státu New York založený v roce 1808. Správním střediskem je sídlo Lockport s 21 035 obyvateli v roce 2006.\n\nPočet obyvatel: 216 130 (v roce 2006), 219 846 (v roce 2000)\n\nŽeny: 51,6 % (v roce 2005)\n\n\n"}
{"id": "225309", "url": "https://cs.wikipedia.org/wiki?curid=225309", "title": "Highland Park", "text": "Highland Park\n\nHighland Park (\"čti: hajlend pák\") je skotská palírna společnosti Highland Distilleries plc nacházející se ve městě Kirkwall na ostrově Orkneje, jenž vyrábí skotskou sladovou malt whisky.\n\nPalírna byla založena v roce 1798 a produkuje čistou sladovou malt whisky. Highland Park vyrábí 12letou whisky s obsahem alkoholu 40%. Snahou palírny je dodržovat tradiční zvyklosti a proto po dobu své existence těží rašelinu stále ze stejného rašeliniště \"Hobbister Moor\", která dodává whisky specifický nasládlý kouřový charakter.\n\n\n"}
{"id": "225310", "url": "https://cs.wikipedia.org/wiki?curid=225310", "title": "Libivá", "text": "Libivá\n\nLibivá (německy \"Libein\") je předměstím Mohelnice, zhruba 2 km severně na hlavní silnici (I/44) do Zábřehu a Šumperku. Poblíž obce byly nalezeny pozůstatky keltského osídlení, jako vesnice je poprvé zmiňována v písemnostech roku 1273. Libivá má 240 obyvatel. V obci je malý rybník a je zcela obklopena poli – je zde také několik zachovalých zemědělských statků z 19. století.\n\n"}
{"id": "225312", "url": "https://cs.wikipedia.org/wiki?curid=225312", "title": "Lamborghini 350 GT", "text": "Lamborghini 350 GT\n\nLamborghini 350 GT se stal prvním sériově vyráběným vozem firmy Lamborghini. Představen byl na ženevském autosalonu v roce 1964. Vozy se vyráběly od roku 1964 do roku 1968 a bylo vyrobeno pouhých 122 kusů.\nDesign navrhla milánská firma Carrozzeria Touring, která se nechala inspirovat závodním prototypem 350 GTV. Vyvarovala se klasických tvarů ve stylu společnosti Pininfarina a navrhla pozoruhodné linie na první pohled rychlého kupé. Přesto se zdálo, že vozu něco chybí a auto postrádalo slavnostní charakter.\n\nSrdce vozu tvořil vidlicový dvanáctiválec se 4 vačkovými hřídeli se sklonem 60 stupňů. Motor poskytoval výkon 270 koní. Vůz dosahoval senzační maximální rychlosti 245 km/h.\n"}
{"id": "225315", "url": "https://cs.wikipedia.org/wiki?curid=225315", "title": "Monroe County (New York)", "text": "Monroe County (New York)\n\nMonroe County je okres (county) amerického státu New York založený v roce 1821 z částí okresů Genesee a Ontario. Správním střediskem je sídlo Rochester s 208 123 obyvateli v roce 2006.\n\nPočet obyvatel: 730 807 (v roce 2006), 735 343 (v roce 2000)\n\nŽeny: 51,5 % (v roce 2005)\n\n\n"}
{"id": "225317", "url": "https://cs.wikipedia.org/wiki?curid=225317", "title": "Dostavník", "text": "Dostavník\n\nDostavník (diligence) je vůz tažený koňmi používaný k přepravě osob a poštovních zásilek na větší vzdálenosti. Konstrukce vozu byla vždy uzavřená, tak aby byli cestující i náklad chráněni před vlivy počasí. Největší rozvoj dostavníků nastal v 18. a první polovině 19. století, později byl nahrazen železniční dopravou. Dostavníky lze dnes spatřit ponejvíce v amerických filmech pojednávajících o Divokém západu, tedy zejména ve westernovém filmovém žánru.\n\nS přepravou dostavníky začala rodina Thurn-Taxisů, která na počátku 16. století zavedla spojení po Německu. Brzy se dostavníková doprava rozšířila po celé Evropě.\nCestování dostavníky bylo drahé a ne moc pohodlné. V dostavníku byla zima a poměrně málo místa na nohy. Sedadla byla kvůli většímu pohodlí čalouněná. Cestování se později (hlavně kvůli železnici) stalo pohodlnější. Nakonec se dalo cestovat i v noci rychlými spoji. Kabina dostavníku se předělala na pohovky a v nich se dalo spát.\nV Evropě bylo v dostavnících v místě okna instalováno sklo, kdežto na divokém západě byla překryta roletami. Koně, kteří táhli dostavník, zastavili pouze na dané slovo, protože často převáželi něco cenného.\n\nPo určité ujeté vzdálenosti se koně museli vyměnit, museli si odpočinout, nažrat a napojit se. K tomuto účelu sloužily zájezdní hostince nebo přepřahací stanice. Zde se také mohli cestující občerstvit nebo si dojít na toaletu, jelikož ta v dostavníku k dispozici nebyla.\n\n\n"}
{"id": "225319", "url": "https://cs.wikipedia.org/wiki?curid=225319", "title": "Vrána (film)", "text": "Vrána (film)\n\nVrána (The Crow) je americký film podle stejnojmenného komiksu uvedený v roce 1994, který režíroval Alex Proyas. Scénář sepsali autoři hororové a science fiction literatury David J. Schow a John Shirley. Autorem komiksu \"The Crow\", který se stal podkladem k filmu, je James O'Barr.\n\nPodle staré legendy odnáší duše zemřelých do říše mrtvých vrána. Pokud se ovšem zesnulému přihodilo něco velmi zlého a jeho duše nemůže najít klid, může jej vrána přivést zpět na tento svět, aby dal věci do pořádku. Taková tragédie potká i kytaristu Erica Dravena a jeho snoubenku Shelly Webster. O takzvané \"Ďáblově noci\" jsou ve svém bytě přepadeni členy řádícího gangu a zavražděni. Přesně o rok později je Erikova duše vránou přivedena zpět na tento svět, Eric vstává z hrobu a pod ochranou vrány se jako téměř nesmrtelný začíná mstít svým vrahům za sebe i Shelly. Za mstitelem zůstává jedna oběť za druhou. Na konec dojde v jednom kostele k velkému finále mezi hlavou gangu a Ericem, kde je vrána poraněna, čímž přichází i Eric o svou nezranitelnost. Přesto se dokáže přemoci a zabít svého protivníka. Konečně může najít svůj věčný klid a vrací se zpět do říše mrtvých ke své snoubence.\nKultovní hororový příběh ožívá v rukou vizuálního génia Alexe Proyase, který moderní Detroit zahltil temnou gotickou atmosférou, která na vás dopadne stejně tísnivě jako vědomí, že v průběhu natáčení nešťastnou náhodou zahynul představitel hlavní role Brandon Lee.\n\nTento film získal zájem veřejnosti ještě před svým uvedením vlivem nešťastných událostí, které „prokletý“ film provázely. Hlavní roli měl hrát původně River Phoenix, ten ale tragicky zahynul mezi castingem a zahájením natáčení (30. října 1993, na Halloween shodou okolností ve stejný den v roce, kdy začíná příběh filmu). Při natáčení došlo k poranění několika lidí ze štábu (ruce probodnuté šroubovákem, popálení, …) a i ke smrtelnému zranění — ve finální scéně v kostele, kdy Eric zabije svého hlavního protivníka, byl nedopatřením (nábojnicí zanechanou ve zbrani, která ho zasáhla do břicha) postřelen a po převezení do nemocnice zemřel představitel Erica, Brandon Lee (syn Bruce Lee, který shodou okolností též za podivných okolností zahynul při natáčení – v jeho případě filmu „Game of Death“).\nDlouho nebylo jasné, jestli film vůbec bude uveden (nehoda se stala v roce 1993 a film přišel do kin teprve o více než rok později). Matka zastřeleného herce, Linda Lee, žalovala producenta za zavinění jeho smrti, a vysoudila 3 miliony dolarů. Vedle vyšetřování nehody a právních sporů se muselo pro dokončení několika málo scén, které ještě nebyly natočeny, použít buď dubléra nebo digitální triky, což bylo na tehdejší dobu téměř revoluční a drahé – to více než zdvojnásobilo rozpočet ze 7 na 15 milionů dolarů. I přes smrt Leeho film sklidil dobrou kritiku i komerční úspěch a vydělal 144 milionů celosvětově.\n"}
{"id": "225320", "url": "https://cs.wikipedia.org/wiki?curid=225320", "title": "Hartmann Habsburský", "text": "Hartmann Habsburský\n\nHartmann Habsburský (1263, Rheinfelden – 21. prosince 1281, Rýn mezi Breisach am Rhein a Štrasburkem) byl hrabě z Habsburgu a Kyburgu, druhorozený syn římského krále Rudolfa I.\n\nNarodil se jako druhorozený syn/sedmé dítě z jedenácti potomků z prvního manželství římského krále Rudolfa I. s jeho první manželkou Gertrudou z Hohenbergu. Chlapci se dostalo pečlivé výchovy.\n\nV roce 1276 rámci mírových smluv mezi Rudolfem I. a českým králem Přemyslem Otakarem II. byl Hartmann zasnouben s českou princeznou Kunhutou. Zasnoubení bylo v září roku 1277 zrušeno, Kunhuta vstoupila do kláštera (neví se, zda na pokyn otce nebo ze své vůle) a Hartmannovi byla otcem vyhlédnuta nevěsta nová. Byla jí Johana, dcera anglického krále Eduarda I. Sňatek byl naplánován na září roku 1278 a manželé měli dostat Arelatské království. Z politických a zdravotních důvodů byl sňatek několikrát odložen a nakonec k němu nedošlo vůbec, protože se Hartman se čtrnácti či šestnácti dalšími mladíky utopil při plavbě lodí po řece Rýnu.\n\nByl pohřben v katedrále v Basileji. Roku 1770 byly jeho ostatky společně s matčinými přeneseny do St. Blasien a poté do korutanského Lavantallu.\n\n"}
{"id": "225323", "url": "https://cs.wikipedia.org/wiki?curid=225323", "title": "Armstrong Siddeley Jaguar", "text": "Armstrong Siddeley Jaguar\n\nArmstrong Siddeley Jaguar byl letecký motor vyvíjený mezi lety 1917–1923 u firem Royal Aircraft Factory a (později) u Siddeley-Deasy (jejím nástupcem se stala fa Armstrong Siddeley Motors Ltd.). Byl to vzduchem chlazený dvouhvězdicový čtrnáctiválcový motor.\n\nVerze \"Jaguar I, II\" a \"Jaguar III\" byly zavedeny do výroby v roce 1923, v roce 1925 následovala verze \"Jaguar IV\" a v roce 1927 \"Jaguar VI\" (teprve o rok později následovala verze \"Jaguar V\").\n\nJaguar III o výkonu 385 hp poháněl např. typ Gloster Grebe I, Armstrong Whitworth Wolf či Martinsyde A.D.C.1.; Jaguar VIII z roku 1928 poháněl letouny Armstrong Whitworth Siskin IIIB, Gloster Gnatsnapper II a Westland Wapiti.\n\n\n\n\n"}
{"id": "225327", "url": "https://cs.wikipedia.org/wiki?curid=225327", "title": "Gabriel Betlen", "text": "Gabriel Betlen\n\nGabriel Betlen, v češtině také známý pod svým jménem z maďarštiny: , dále rumunsky: , německy: a slovensky: , (1580, Ilia v Rumunsku – 15. listopadu 1629, Alba Iulia v Rumunsku) byl kníže Sedmihradska a jeden z vůdců protihabsburského povstání během třicetileté války. Během svých výbojů dobyl pro protestantskou koalici část území dnešního Maďarska, Slovenska a jeho vojska zasáhla do bojů i na území Koruny české. Během války podepsal několik mírů s císařem, ale prakticky žádný nedodržel.\n\nBethlen pocházel z vynikající uherské rodiny, která odvozovala svůj původ od sestry sv. Štěpána. Byl velmi bystrý a vypočítavý, a kráčel stále za jedním vytčeným cílem, od osmanské vlády (někdy známá jako Porta) a císařské vlády, nezávislého uherského panství. Z této snahy se vysvětluje jeho nestálá politika a tak časté rušení daného slova a uzavřených smluv.\n\nNa dějiště vystoupil roku 1600 za takzvané Dlouhé turecké války (1594-1606) jako odpůrce valašského vévody Michala a nenáviděného císařského vojevůdce italského původu Jiřího Basty. Roku 1604 podporoval horlivě Štěpána Bočkaje u sultána a roku 1606 přispěl velmi platně ke zvolení Gabriela Báthoryho za knížete. Soužití se zhýralým a krutým Báthorym nebylo snadné. Roku 1610 se sedmihradští šlechtici pokusili knížete Báthoryho zavraždit, spiknutí však bylo odhaleno a následovala krutá msta. Mezi šlechtici, podezřelými z účasti na spiknutí, se objevil i Bethlen. Strach z Báthoryho pomsty ho přinutil k útěku do Temešváru. Chytrým vyjednáváním, líčenou oddaností a slibem, že vydá Turkům města Lipu a Jenő, pohnul sultána k tomu, že ho 1. května 1613 prohlásil knížetem sedmihradským a vypravil 80 000 mužů pod velením Iskandera paši k zapuzení Báthoryho. Když byl Báthory na útěku zavražděn vlastními žoldnéři, byl Bethlen od stavů sedmihradských přijat za kníže a obdržel 25. října 1613 z rukou Iskanderových znaky knížecí důstojnosti .\n\nPostavení jeho jako knížete bylo velmi nesnadné. Na jedné straně se musel stále ohlížet na sultána v Cařihradě, na druhé straně musel odpírat snahám císařského dvora po nabytí všech zemí Uherských a Knížectví sedmihradského. Úlohu svou provedl k velikému prospěchu svého knížectví obratně a dokonale. Poté, co si zjednal si pořádek ve vlastní zemi a uspokojil sultána vydáním Aradu, vystoupil Bethlen se vši rozhodností proti císaři Matyášovi, jenž ho nechtěl uznat za knížete, a donutil ho v květnu 1615 a po druhé 31. července 1617 k uznání svobodné volby knížete v Sedmihradech, načež o definitivní smlouvě se mělo jednat o rok později v Nagy Karoly. Bethlen poznal, že povolnost císařského dvora nebyla upřímná. Po uznání Ferdinanda Štýrského za Matyášova nástupce a po odklizení vzmáhajícího se českého odporu byl by dvůr císařský vystoupil rozhodně proti nepohodlnému sedmihradskému knížeti, proto chtěl Bethlen takový útok předejít a kořistit z nesnadného postavení, do kterého byl císařský dvůr českým povstáním roku 1618 uveden. Začal spolupracovat s nespokojenými českými stavy, sebral silné vojsko, vtrhl do severních Uher a dobyl 5. září 1618 Košice. Na sněmu tam svolaném si trpce stěžoval na habsburský rod (tzv. querelae Hungariae) a zabezpečil si podporu šlechty. Pak vtrhl na západ, opanoval Prešpurk a spojil se s Thurnem k obléhání Vídně.\n\nDne 14. října 1618 se sešel v Prešpurku uherský sněm, jenž uzavřel se stavy českými konfederaci proti Ferdinandovi a zanášel se úmyslem zvolit Bethlena za krále uherského. Když se Bethlen přesvědčil o nejistém chování sultána a o vzmáhání se Ferdinandovy moci, počínal si opatrně: vyžádal si, aby volba krále byla odložena ke sněmu v Banské Bystrici, a 8. ledna byl zvolen uherským knížetem a později dokonce 17. ledna 1620 uzavřel s Ferdinandem II. příměří v Prešpurku, ustoupil do Vídně a použil chytře získaného času k zesílení svých vojsk a získání přátel. Tak 25. ledna 1620 zavřel smlouvu s českými a rakouskými stavy a působil v Cařihradě proti císaři ve prospěch svůj a stavů protestantských. Na sněmu v Banské Bystrici byl 27. srpna provolán králem uherským (rex electus), ale nedal se korunovat. Ferdinandovi vypověděl příměří a odeslal do Čech některé pomocné oddíly plukovníka Kornise a sám vytrhl k českým hranicím. Bitva na Bílé hoře jeho plány překazila.\nVedl sice ještě po té bitvě s tureckou pomocí drobnou válku na rakouských a štýrských hranicích, spojil se s Janem Jiřím Krnovským, začal spolupracovat s Mansfeldem a pronikl až k Uherskému Brodu na Moravě, ale když byl Jan Jiří Krnovský Valdštejnem poražen a Mansfeldův podnik se nezdařil, uzavřel Betlen 31. prosince 1621 v Mikulově s Ferdinandem mír, kterým se vzdal královského titulu, vydal královskou korunu, ale přijal 7 žup východouherských a dal se povýšit jako vévoda opolský a ratibořský za říšského knížete. Ale spojenectví s císařem nemělo dlouhé trvání. Západní mocnosti pojaly úmysl přenést válku do císařových zemí, proto vyjednávali Nizozemci s Bethlenem slibujíce mu pomoc peněžitou.\nBethlen pomoc slíbil, ale současně žádal za ruku dcery císařovy Cecilie Renaty a sliboval pomoc císaři. Teprve když byla jeho žádost vyslyšena, vtrhl v čele 80 000 mužů do severních Uher, opanoval je a vpadl dle umluveného plánu na Moravu. Když se podnik Mansfeldův, vniknouti do Čech, nezdařil a Valdštejn dalšímu Bethlenovu postupu zabránil, uzavřel Bethlen 8. května 1624 ve Vídni mír na základě ujednání mikulovského a vzdal se jen Opolska a Ratiboře. Po sňatku svém s Kateřinou Braniborskou naklonil se k Anglii a Dánsku a zavřel s nimi, když mu byla slíbena pomoc 40 000 zlatých měsíčně, smlouvu a umluvil s Mansfeldem plán o vtrhnutí do zemí císařových ze dvou stran.\n\nNezdar války dánské a výpravy Mansfeldovy přiměly ho znovu k míru v Levoči (28. prosince 1626) za dřívějších podmínek a k učinění slavného slibu, že nikdy více proti císaři svých zbraní nepozdvihne. Když Francie vyjednávala s Gustavem Adolfem, učiněn byl i u Bethlena pokus, aby byl získán pro tento nový proticísařský spolek. Bethlen svolil ochotně a zbrojil velmi horlivě, vyjednával u sultána, ale uprostřed příprav zachvátila ho 15. listopadu 1629 smrt ve 49. roce jeho věku. Správu země vedla dle úmluvy se stavy před smrtí Bethlenovou učiněné manželka jeho Kateřina a jeho bratranec Štěpán do roku 1630, kdy byla Kateřina donucena vzdáti se vlády, a Štěpán zvolen knížetem, ale ku konci listopadu podařilo se Jiřímu Rakoczymu zjednati si většinu, načež Štěpán dobrovolně ustoupil.\n\n\n"}
{"id": "225330", "url": "https://cs.wikipedia.org/wiki?curid=225330", "title": "Joker", "text": "Joker\n\nJoker nebo the Joker může znamenat\n"}
{"id": "225339", "url": "https://cs.wikipedia.org/wiki?curid=225339", "title": "Ludvík I.", "text": "Ludvík I.\n\nLudvík I. bylo jméno těchto panovníků:\n\n\n\n\n"}
{"id": "225340", "url": "https://cs.wikipedia.org/wiki?curid=225340", "title": "Orleans County (New York)", "text": "Orleans County (New York)\n\nOrleans County je okres (county) amerického státu New York založený v roce 1824 a vzniklý oddělením od okresu Genesee. Správním střediskem je sídlo Albion s 7 438 obyvateli v roce 2000.\n\nPočet obyvatel: 43 213 (v roce 2006), 44 171 (v roce 2000)\n\nŽeny: 50,5 % (v roce 2005)\n\n\n"}
{"id": "225341", "url": "https://cs.wikipedia.org/wiki?curid=225341", "title": "Ontario County", "text": "Ontario County\n\nOntario je okres (county) amerického státu New York založený v roce 1789. Správním střediskem je sídlo Canandaigua s 11 317 obyvateli v roce 2006.\n\nPočet obyvatel: 104 353 (v roce 2006), 100 224 (v roce 2000)\n\nŽeny: 51,0 % (v roce 2005)\n\nOkres Ontario se z původního okresu Montgomery vydělil roku 1789. Jeho rozloha však byla mnohem větší, než je dnes, zahrnovala i části dnešních okresů Allegany, Cattaraugus, Chautauqua, Erie, Genesee, Livingston, Monroe, Niagara, Orleans, Steuben, Wyoming, Yates, a části okresů Schuyler a Wayne.\n\n\n"}
{"id": "225342", "url": "https://cs.wikipedia.org/wiki?curid=225342", "title": "Putnam County (New York)", "text": "Putnam County (New York)\n\nPutnam je okres (county) amerického státu New York založený v roce 1812 oddělením od okresu Dutchess. Správním střediskem je sídlo Carmel s 34 741 obyvateli v roce 2006.\n\nPočet obyvatel: 100 603 (v roce 2006), 95 745 (v roce 2000)\n\nŽeny: 49,8 % (v roce 2005)\n\n\n"}
{"id": "225344", "url": "https://cs.wikipedia.org/wiki?curid=225344", "title": "Rockland County", "text": "Rockland County\n\nRockland County je okres (county) amerického státu New York založený v roce 1798. Správním střediskem je sídlo New City s 34 038 obyvateli v roce 2000.\n\nPočet obyvatel: 294 965 (v roce 2006), 286 753 (v roce 2000)\n\nŽeny: 50,8 % (v roce 2005)\n\n\n"}
{"id": "225345", "url": "https://cs.wikipedia.org/wiki?curid=225345", "title": "Rajmund z Lichtenburka", "text": "Rajmund z Lichtenburka\n\nRajmund z Lichtenburka (kolem 1265–1329) byl český šlechtic z rozrodu Ronovců, moravský zemský hejtman a zakladatel rodové větve Bítovských z Lichtenburka.\n\nNarodil se kolem roku 1265 jako nejmladší syn českého šlechtického předáka Smila z Lichtenburka z jeho druhého manželství s Alžbětou z Křižanova, dcery Přibyslava a Sibyly z Křižanova. Jeho otec však zemřel už roku 1269, tedy v době kdy Rajmund měl okolo čtyř let. Jeho matka Alžběta z Křižanova se o něj zřejmě nepostarala, protože se vzápětí po smrti svého prvního manžela vdala na Moravu za Hrabiše I. ze Švábenic. Starší bratři Jindřich z Lichtenburka, jenž se stal po otcově hlavou rodu, a Smil II. z Lichtenburka Rajmunda proto zřejmě dali někam na vychování. Je to totiž mnohem pravděpodobnější než možnost, že by si Alžběta Rajmunda na Moravu odvezla s sebou. Vzhledem k pozdější Rajmundově zálibě ve minnesangu a dvorské poezii není vyloučeno, že ho starší bratři dali na vychování do Rakouska. V pramenech se Rajmund poprvé objevil v roce 1278, kdy spolu se svými bratry udělil horní a městská města rodovému městu Brodu (dnešní Havlíčkův Brod). Na vydání další listiny se podílel až o tři roky později. Tentokrát se jednalo o prodej dvou vsí vilémovskému klášteru. V letech 1283 a 1287 se zúčastnil rodových sjezdů ve žďárském klášteře a roku 1289 na hradě Ronovci osvědčil listinu staršího bratra Jindřicha. Následně se však vytratil z pramenů a zmínky o něm existují až z druhé poloviny 90. let. Čím se Rajmund mezitím zabýval není známé. Podle Jana Urbana mohl pobývat v cizině nebo cestovat., což by u českých šlechticů nebylo tolik výjimečné.\n\nVe druhé polovině 90. let se Rajmund usadil na dvoře českého krále Václava II. Podle Josefa Šusty Rajmund spolu se svým příbuzným Jindřichem z Lipé pod patronací pražského purkrabího Hynka Berky z Dubé, jenž s nimi byl také spřízněný, koncem 13. století žili velmi marnotratně, při čemž se neváhali zadlužit u pražských měšťanů. Podle Šusty tak činili proto, aby se na sebe upozornili u královského dvora. Šusta tak soudil kvůli zápisům z formulářových sbírek, z nichž je patrno, že Rajmund a Jindřich pražským měšťanům skutečně dlužili značné částky. Šustův výklad ale vyvrátil Jan Urban, jenž uvedl, že podobné zadlužení u pražských patriciujů bylo mezi šlechtici tehdy zcela normálním jevem. Zadlužoval se u nich dokonce i samotný Hynek z Dubé, který měl působit jako jakýsi patron obou mladíků. Rajmund byl navíc příliš urozený i bohatý na to, aby u královského dvora na sebe nemusel hýřivým životem upozorňovat. Král Václav II. ho už tehdy bezesporu dobře znal. V roce 1296 zemřela dosavadní hlava rodu Jindřich z Lichtenburka, Rajmundův starší bratr. Lichtenburkové si proto následně rozdělil své panství. Dosud totiž žili v nedílu. Rajmundovi v tomto dělení připadl nepříliš významný hrad Smrdov se Střítěží a okolím, především ale polovina města Brodu s jeho doly. Druhou polovinu ovládal jeho starší synovec Hynek Krušina I. z Lichtenburka. Věkem i tím, že vlastnil rodový hrad Lichnici (Lichtenburk), se novou formální hlavou rodu stal Rajmundův další bratr Oldřich z Lichtenburka, jenž se však zabýval především hospodářským podnikáním a do vyšší politiky příliš nezasahoval. Nejvýraznější osobností lichtenburského rodu se proto stal Rajmund.\n\nRajmunda z Lichtenburka si po jeho příchodu na královský dvůr brzy oblíbil král Václav II. Oba spojovala především záliba v dvorské poezii, kterou Václav II. nadšeně podporoval, poslouchal i skládal. Rajmund byl také mecenášem dvorské poezie. Na jeho popud jeho chráněnec Jindřich z Freibergu dokonce přebásnil příběh o Tristanovi z pera Gottfrieda ze Štrasburku. V dedikci díla Jindřich chválil Rajmundovu chrabrost i štědrost a představil ho jako dokonalého rytíře. Záliba v poezii Rajmundovi pomohla k jeho vzestupu mezi nejmocnější a nejvlivnější muže v Českém království. Novější tradice ho kvůli tomu však stigmatizovala jako odrodilce, který podlézal Němcům. Jan Urban toto ocejchování však považuje za nespravedlivé.\n\nV dubnu 1297 Rajmund svědčil, když Václav II. Albrechtovi ze Žeberka zabavoval Tachov. Složení přítomných pánů dokazuje, že na královském dvoře velmi posílila pozice ronovského klanu. O rok později Rajmund od krále obdržel nově vytvořený úřad moravského zemského hejtmana, tedy správcem Moravského markrabství. Ctižádostivému Lichtenburkovi Václav zároveň zastavil významný hrad Bítov na řece Dyji, čímž nevědomky udělal první krok proto, aby byl tento hrad navždy zcizen z královského majetku. Rajmund se totiž později velmi vynasnažil proto, aby Bítov v jeho rukou už zůstal. Václav II. mu ho zastavil zřejmě proto, aby si Rajmunda udržel na neustále ohrožené jihomoravské hranici s Rakouskem. Z tohoto důvodu se pán z Lichtenburka asi také nezúčastnil následujících Václavových výbojů do Polska a obrany před vpádem římskoněmeckého krále Albrechta v roce 1304 do jižních Čech. Jak dlouho Rajmund vykonával funkci moravského zemského hejtmana není známé.\n\nKdyž Václav II. 21. června 1305 po dlouhé nemoci zemřel, na český trůn nastoupil jeho mladičký syn Václav III. Za jeho krátkého panování se Rajmund stal nejvyšším lovčím Čech i Moravy, jenž ovládal rozsáhlé královské hvozdy a mohl volně nakládat s volnou kolonizační půdou. Autor Zbraslavské kroniky Petr Žitavský barvitě popisoval, jak mladičký Václav neposlouchal rady starších a zkušenějších a začala jej ovládat šlechta, která do jeho blízkého okolí přidružila své mladé syny. Ty pak podle Petra Žitavského kazili a sváděli poddajnou Václavovu mysl k mnoha nepřístojnostem, k nezřízenému pohlavnímu životu, ponocování a nadměrnému pití, kterého využívali ke svému obohacení. Z opilého krále prý vymámili mnoho majetku − statky, vesnice i města. Josef Šusta kronikářovu vyprávění uvěřil a za jednoho ze šlechticů, kteří z mladého krále tímto způsobem tahali majetky, označil právě Rajmunda. Argumentoval listinou z roku 1306, kdy římský král Rajmundovi podle Šusty potvrdil majetky, jenž Rajmund na zesnulém Václavovi III. vymámil. Karel Maráz však došel k závěrům, že Petr Žitavský si vyprávění o vykořisťovaném Václavovi značně přibarvil. Václavem vydané listiny totiž jeho vyprávění o velkém rozdávání majetku šlechtě nepotvrzují. Maráz také upozornil na to, že Šustou zmíněná listina římského krále pouze obvyklým způsobem konfirmovala všechen Rajmundův majetek − o majetku vymámeném na králi se v ní nemluví. Podobný názor zastává i Jan Urban, jenž ale zároveň uznal to, že dvorný a obratný Rajmund Václava zřejmě značně imponoval. Lichtenburk si podle něj za své přátelství s ním nechal zaplatit, ať už se jednalo o zmíněný úřad nejvyššího lovčího nebo to, že mu za poměrně malou cenu prodal velmi výnosné vesnice Černilov a Jasennou.\nDne 4. srpna 1306 při shromažďování vojska na tažení do Polska v Olomouci rukou neznámého vraha bez legitimních potomků zahynul poslední český král z rodu Přemyslovců Václav III. Novým českým králem byl zemským panstvem vzápětí zvolen vévoda Jindřich Korutanský, manžel dcery Václava II. Anny Přemyslovny. Za Jindřichovo zvolení se mimo jiné zasadil i Rajmund. Nárok na český trůn však vznesli i Habsburkové, kteří České země okamžitě vzali útokem. Zatímco římský král Albrecht Habsburský české hranice překročil ze západu a tábor rozbil u Loun, jeho syn Rudolf do Čech vpadl z jihu a utábořil se před Prahou. Od Jindřicha Korutanského se vzápětí odvrátila většina panstva a nově zvolený král byl donucen z Čech uprchnout. Následně proběhla jednání předních českých pánů s oběma Habsburky, u kterých pochopitelně nemohl chybět ani Rajmund. Tomu podle Josefa Šusty Albrecht Habsburský přislíbil velevýznamný a výnosný úřad nejvyššího podkomořího, jenž spravoval královy statky a finance a měl také příjmy z kutnohorských dolů. Podle Jana Urbana Rajmund tento post ale získal už na sklonku vlády Václava III. Albrecht mu tehdy tuto funkci a jeho majetky podle Urbana pouze konfirmoval, což uvedl i Vratislav Vaníček. Dne 16. října Rudolfa Habsburského šlechta zvolila český králem, a to i za Rajmundova přičinění. Druhý den se Rudolf oženil s vdovou po Václavovi II. Eliškou Rejčkou, čímž legitimizoval svůj nárok na český i polský trůn, a stanul v čele Českého království.\nNovopečený český král Rudolf Habsburský po svém nástupu na český trůn zahájil velmi spořivou politiku, což Rajmunda z Lichtenburka i ostatní šlechtice jistě netěšilo. Po zemi o Rudolfovi proto brzy začaly kolovat vtipy a popěvky o „králi Kaše“ i o „králi Hokynářovi“. V lednu 1307 byl Rajmund patrně přítomen u toho, když římský král Albrecht udělil Čechy a Moravu ve společné léno jak Rudolfovi, tak jeho mladším bratrům. Albrecht zde vydal rovněž nový nástupnický řád, podle kterého v případě Rudolfovi smrti měl na český trůn nastoupit nejstarší z jeho mladších bratrů, čímž fakticky obešel Zlatou bulu sicilskou a zpochybnil volební právo české šlechty. Dne 3. července 1307 král Rudolf před Horažďovicemi však zřejmě podlehl úplavici, čímž začalo nové kolo zápasů o český trůn. Ještě v červenci toho roku do jihozápadní Moravy sice vpadla vojska Rudolfova Fridricha I. Sličného, jemuž ale neotevřelo své brány město Znojmo a Fridrich proto zahájil jednání s moravským panstvem, které rpo něj však skončilo neúspěšně. Šlechtická frakce Ronovců v čele s Rajmundem z Lichtenburka a Jindřichem z Lipé nyní znovu změnila své stanovisko a na místo Habsburků podpořila kandidaturu Jindřicha Korutanského. V Praze mezitím vypukli boje mezi přívrženci Jindřicha Korutanského a stoupenci Habsburků, v nichž Rajmundův bratr Oldřich a synovec Hynek Krušina I. zavraždili vůdce prohabsburského tábora Dobeše z Bechyně. V Praze vzápětí na to vypuklo povstání prokorutanských patricijů a šlechticů, které odstranilo většinu přívrženců habsburské kandidatury a zajistilo tak předání české koruny Jindřichovi Korutanskému, jehož Praha uvítala v srpnu téhož roku. Korutanec si posléze s pomocí Rajmunda z Lichtenburka zajistil věrnost Kutné Hory, Kolína i Jihlavy a začal se připravovat na válku s Habsburky, kteří stále usilovali o českou korunu. Český král se Rajmundovi odvděčil tím, že potvrdil jeho držbu funkce podkomořího a 20. srpna 1307 mu daroval dosud zástavní hrad Bítov. Protože slabošský Jindřich nebyl schopen si v celém království získat skutečnou autoritu, vládu za něj de facto vykonávali panští předáci v čele s Rajmundem, jenž se tak stal nejmocnějším mužem ve státě. Ocitl se zcela na vrcholu své kariéry.\n\nBrzy se začalo ukazovat, že Rajmund své finanční schopnosti v úřadu podkomořího přecenil. Postupně vykonávání této funkce i svou vlastní finanční situaci přestával zvládat. Jindřich Korutanský se na trůně udržoval jen díky neustálým půjčováním a odměňováním od panstva i patricijátů. Výkon funkce podkomořího se pro Rajmunda stával úvěrovou pastí, protože za královy obrovské dluhy zodpovídal on. Velké částky spolykala už jen obrana před vpádem Habsburků do Čech na podzim 1307, který pro Habsburky nakonec skončil velkým neúspěchem a jejich tažení zachránily jenom východočeská věnná města Elišky Rejčky, které jim jako jediné otevřely brány. Rajmund následně doprovázel Jindřicha Korutanského do Znojma, kde král místním měšťanům udělil mnoho privilegií.\nRajumdovi nestačily ani jeho podkomorské výnosy z kutnohorské urbury, ani různé odměny, dary a výsluhy od často střídajících se českých králů a ani to, že si sem tam možná něco nakradl. Už v roce 1303 zastavil Bartoušov a Dlouhou Ves. V říjnu 1307 směnil hrad Smrdov s okolím za vesnice kolem svého nově zbudovaného hradu Lipnice. Stavební náklady na její výstavbu, stejně jako na přestavbu Rajmendem nově získaným Bítovem, jeho finanční situaci jistě nezlepšilo. Vilémovskému klášteru Rajmund byl zase donucen prodat vsi kolem Brodu. Po roce 1306 prameny svědčí o tom, že Rajumnd postupem času zastavoval a prodával čím dál více statků, a to se všechny listiny o jeho finančních transakcích zřejmě nedochovaly. Počátkem roku 1308 Rajmund například znovu zastavil Bartoušov a Dlouhou Ves Sedleckému klášteru za půjčku 200 hřiven stříbra, kterou však nedokázal splatil. Musel proto zastavit i Jeníkov, Smilov, Květnov a Vysokou. Do svých úvěrových operací Rajmund zatáhl pravděpodobně i své příbuzné, čímž se začalo rozpadat celé lichtenburské dominium. V polovině roku 1308 se Rajmund ocitl zcela na pokraji bankrotu. Poslední ranou pro něj bylo mírové jednání mezi Jindřichem Korutanským a syny nečekaně zavražděného Albrechta Habsburského, kteří sice byli ochotni vzdát se nároků na český trůn, po Jindřichovi ale na oplátku požadovali vyplatit odstupné v hodnotě 45 tisíc hřiven. Obstarat tuto sumu bylo ale nad Rajmundovy síly. Rajmund se podle Jana Urbana proto přiklonil ke krajnímu řešení − před 5. červnem 1308 se souhlasem krále rezignoval na post podkomořího, a to ve prospěch svého velmi ambiciózního a obratného příbuzného Jindřicha z Lipé. Josef Šusta a Miloslav Sovadina sice vznesly domněnky, že Jindřich z Lipé k tomu kroku Rajmunda donutil. Tato možnost je podle Jana Urbana ale zcela vyloučená, protože oba Ronovci spolu i nadále udržovali velmi dobré vztahy.\n\nV červnu 1308 došlo zřejmě z popudu Jindřicha z Lipé i Rajmunda z Lichtenburka k úřednímu vyúčtování, jenž provedla komise v čele se spojenci obou Ronovců Petra Andělova a Hynka z Dubé. Tato komise spočítala Rajmundovy pohledávky vůči královské komoře na závratných 9042 hřiven a jeden lot stříbra, jež se měla splácet z kutnohorské urbury po pravidelných týdenních splátkách v hodnotě nejprve 200 hřivnách a po umoření dvou třetin jenom po 100 hřivnách. Pokud by Rajmund zemřel, dlužná částka měla spadnout na jeho bratra Oldřicha a v případě Oldřichovy smrti na pána z Lipé. De facto se ale jednalo o jakési odstupné na státní útraty za Rajmundovu rezignaci na funkci podkomořího.\n\nAčkoli se Rajmund v na jaře 1308 ve prospěch Jindřich z Lipé vzdal funkce podkomořího, jenž tak Rajmunda nahradil i v čele celé ronovské frakce, pán z Lichtenburka si na politický vývoj v zemi i nadále udržel značný vliv. Dne 14. srpna přivěsil svou pečeť ke znojemskému smíru mezi Jindřichem Korutanským a Habsburky. Čeští páni na této smlouvě vystupují jako rovnoprávní podílnici státní moci. Faktické moci v království se následně chopila silná panská klika vedená Jindřichem z Lipé, ve které významnou roli hrál také Rajmund z Lichtenburka, Jan z Vartenberka, Jindřich Berka z Dubé nebo královský kancléř Petr Andělův. K nim se přidalo také několik patricijů, a to hlavně Jenslin z Rosenthalu, kterého pán z Lipé na úkor měšťanské rodiny Ruthardovců ustanovil kutnohorským rychtářem. V Praze byla oporou oligarchické vlády panské kliky zase patricij Wolfram.\nOdstavení Ruthardovců a vláda šlechtické kotérie budila však v řadách měšťanů značný odpor. V popředí nespokojenců stál Peregrin Puš, Mikuláš zvaný Thusintmark a rodiny Ruthardovců a Velfoviců v čele s Jakubem od Věže. Tito zámožní patricijové připravili plán, jak se v Kutné Hoře i Praze chopit moci a zajmout přívržence Jindřicha z Lipé. Svůj plán uskutečnili 15. února 1308, když v Sedleckém klášteře u Kutné Hory přenocovali Jindřich z Lipé, Jan z Vartenberka, Jenslin z Rosenthalu a švábský šlechtic Jan z Klingenbergu. Do kláštera vpadl houf ozbrojených horníků vedených Peregrinem Pušem a Ruthardovci, kteří přítomné pány zajali. Ve stejném okamžiku v Praze uskutečnili převrat Velfovici spolu s Mikulášem Thusintmarkem, kteří zde zajali Rajmunda z Lichtenburka, Petra Andělova a Jindřicha Berku z Dubé, a ovládli tak celé město. Vzbouřenci zajatým pánům následně položili tvrdé podmínky. Požadovali po nich, aby se přední patricijské rody mohly podílet na vládě v království. Plánovali rovněž sňatky svých dětí s potomky zajatých pánů. Jakub Velfovic od Věže chtěl například vdát svou dceru za nejmenovaného Rajmundova syna. Jindřich z Lipé, Rajmund i další představitelé panské kliky s podmínkami na oko sice souhlasili, ale poté co je patricijové propustili, někdy na svátek svatého Jana Křtitele do Prahy vpadla jejich vojska. Strůjce únorového spiknutí vyhnali do ciziny a pán z Lipé se spolu s Rajmundem a dalšími svými přívrženci znovu zmocnil Prahy a Kutné Hory i faktické vlády v Čechách.\n\nRoku 1309 Rajmund ustoupil z víru politiky do ústraní a věnoval se správě rodových statků. V roce 1310 povolil rodovému městu Brodu za 200 hřiven stříbra si vystavět kolem města kamenné hradby. Toto privilegium brodští měšťané sice získali už roku 1278 z iniciativy Rajmundova staršího bratra Jindřicha, ale kvůli finanční situaci se město muselo až do teď spokojit s dřevěnými hradbami. Rajmund město zároveň na deset let osvobodil od placení všech platů a cla v Habrech. Zároveň rozkázal, aby na výstavbu hradeb byly využity výnosy z městských lánů v hodnotě čtvrt kopy grošů. S Rajmundovými ustanoveními, které měli městu ulehčit jejich finanční situaci, souhlasili i vlastníci druhé poloviny města, Hynek Krušina I., Smil III., Václav Žlebský z Lichtenburka a Čeněk Žlebský z Ronovce. Výstavba brodských hradeb byla ukončena za pět let později. Jindřich Korutanský byl mezitím v roce 1310 poražen a vyhnán z Čech Janem Lucemburským, jenž se následně stal novým českým králem. V těchto událostech se Rajmund ale nijak neangažoval.\n\nRajmund ze svého ústraní vystoupil až roku 1315. Tehdy byl v boji o moc důvěrníkem královny Elišky Přemyslovny Vilémem Zajícem z Valdeka zajat a uvězněn na hradě Týřově Rajmundův spojenec Jindřich z Lipé. Vzápětí vypuklo povstání Jindřichových přívrženců, mezi nimiž hrál zásadní roli právě Rajmund. V dubnu 1316 se Rajmund podílel na uzavření smíru mezi oběma stranami, jejichž výsledkem bylo propuštění pána z Lipé. Jako záruku v případě neúspěchu mírových jednání Ronovci postavili své syny jako rukojmí, mezi nimiž figuroval i Rajmundův prvorozený syn Jindřich III. z Lichtenburka. Jako záruku Ronovci předložili také některé hrady, a to i Rajmund − hrady Vranov a Lipnici. Oba hrady i svého syna Rajmund po uzavření smíru nakonec dostal zpátky.\n\nRodový majetek držel zprvu se svými bratry v nedílu, přičemž Jindřich, jakožto nejstarší, byl jejich hlavním správcem. Po jeho smrti byly državy rozděleny, Rajmund obdržel polovinu města Brod, Smrdov a Střítež. U Brodu si také postavil jako své sídlo hrad Lipnici. V roce 1298 získal od krále do zástavy jihomoravský pohraniční hrad Bítov, který mu byl 20. srpna 1307 Jindřichem Korutanským darován. V témže roce vyměnil Smrdov s příslušenstvím za několik brodských a lipnických vsí. Kvůli svojí zadluženosti vyměnil s Jindřichem z Lipé a králem Janem v roce 1319 svoje panství na Českomoravské vrchovině za menší (ale bez dluhů) panství okolo jeho Bítova.\n\nNejstarší pečeť Rajmunda z Lichtenburka se zachovala z roku 1303. Byla okrouhlá s průměrem 51 milimetrů a zhotovená z hnědého vosku. Na listinu ji notáři přivěsili červeno-zeleno-bílo-žlutými nitěmi. V poli měla gotický štít, v němž se nacházely zkřížené ostrve (sekané kmeny s pahýly větví). Plochu pole zdobily proražené routy. Pole asi odděloval perlovec. Vnější okraj měl taky perlovec. Stál na ní gotickou majuskulí opis +S REM…LVCHTENBVRC.\n\nDalší Rajmundova dochovaná pečeť pochází z roku 1307. Tutéž pečeť Rajmund využil i v roce 1310 a 1314. Pečeť z roku 1307 byla na listinu přivěšena žluto-bílo-červeno-fialovými nitěmi. Pečetě z roku 1310 a 1314 notáři na listiny přivěsili pergamenovým proužkem. Tyto pečetě byly okrouhlé s průměrem 26 milimetrů. V poli měly gotické štíty a v nich zkřížené ostrve. Pole odděloval provazec. Vnější okraj také měl provazec. Stál na ní gotickou majuskulí opis +SDnI.REMVDI.DE.LEVChTEnBVRC.\n\nPoslední Rajmundova dochovaná pečeť je z roku 1313. Na listině byla přivěšená pergamenovým proužkem. Byla okrouhlá s průměrem 27 milimetrů. Zhotovená byla z hnědého nebo tmavého vosku. V poli měla gotický štít. Zachovala se ve velmi otřelém stavu.\n\n1. manželství ∞ Adéla\n\n\n"}
{"id": "225347", "url": "https://cs.wikipedia.org/wiki?curid=225347", "title": "Mill Rock", "text": "Mill Rock\n\nMill Rock Island je malý neobydlený ostrov mezi Manhattanem a částí Queens v americkém městě New York ve stejnojmenném státě. Nachází se východně od 96. východní ulice na Manhattanu, jižně od ostrovů Randall's Island a Ward's Island, kde se spojují East River a Harlem River. Má rozlohu 16 173 m².\n\nV roce 1701 zde John Marsh postavil mlýn, který dal ostrovu jméno. Ostrov byl později obsazen Sandy Gibsonem, který zde založil farmu. V té době dnešní ostrov tvořily dvě části, \"Great\" a \"Little Mill\".\n\nBěhem britsko-americké války američané na Velkém ostrově vybudovali pevnůstku s dvěma děly. Opevnění bylo součástí řetězu pevnůstek chránících přístav v New Yorku před loděmi britského námořnictva.\n\nV roce 1885 odstřelili ženisté americké armády sousední skalnatý ostrůvek Flood Rock za pomoci 136 000 kg výbušniny; Flot Rock byl totiž nejnebezpečnější překážkou lodní dopravy k ústí East River. Zbytky ostrova Flood byly použity pro spojení Velkého a Malého „mlýnského“ ostrova.\n\n"}
{"id": "225349", "url": "https://cs.wikipedia.org/wiki?curid=225349", "title": "Staten Island", "text": "Staten Island\n\nStaten Island je jeden z pěti obvodů amerického města New York. Územně je shodný s okresem Richmond.\nPočet obyvatel: 477 377 (v roce 2006), 443 728 (v roce 2000)\n\nŽeny: 51,4 % (v roce 2005)\n\n\n\n"}
{"id": "225353", "url": "https://cs.wikipedia.org/wiki?curid=225353", "title": "Smil z Lichtenburka", "text": "Smil z Lichtenburka\n\nSmil z Lichtenburka (1220–1269) byl zakladatel rodu Lichtenburků (rozrod Ronovců) a významný šlechtic poloviny 13. století. Měl jako první z českých šlechticů vlastní kancelář a vydával listiny s titulaturou „rytíř z Boží milosti“. V letech 1248–1249 při vzpouře českého panstva zůstal na straně Václava I. a aktivně se účastnil na potlačení povstání. Za věrnost byl dosazen do úřadu nejvyššího purkrabího pražského (1249–1251) a král ho pravděpodobně obdaroval územím Železných hor a přilehlých území na pomezí Čech a Moravy. Smil zde nechal zbudovat rodový hrad Lichtenburk (dnes nazývaný Lichnice), podle nějž se také začal psát.\n\nSvé postavení si dokázal udržet i za panování Václavova syna Přemysla Otakara II. Opustil sice úřad nejvyššího purkrabího, ale Přemysl ho často pověřoval diplomatickými misemi. V roce 1253 se společně s Bočkem z Obřan a Jarošem ze Slivna účastnil jednání s papežským nunciem Velaskem.\n\nNejstarším Ronovcem byl Smil z Tuháně, který měl dva syny, Častolova ze Žitavy a mladšího Jindřicha ze Žitavy. Oba se usadili na Budyšínsku a Žitavsku po roce 1232 a zde si vybudovali postavení i majetek. Jindřich na rozdíl od svého bratra z Žitavy odešel i s rodinou kolem roku 1250 a stali se tak zakladateli rodu Lichtenburků. Jindřich měl dva syny, jedním ze synů byl Smil z Lichtenburka, druhý Častolov z Ronova.\n\nTaké Smil z Lichtenburka měl rodinu. Oženil se dvakrát, měl nejméně čtyři syny (Jindřich z Lichtenburka, Smil II. z Lichtenburka, Oldřich z Lichtenburka a Rajmund z Lichtenburka) a dceru.\n\nSmil byl zdatným bojovníkem, v roce 1246 se účastnil neúspěšného vpádu do Rakous, v roce 1251 tažení proti Bavorsku a v roce 1255 křížové výpravy do Pruska. V září 1257 pak spolu s některými dalšími šlechtici kryl ústup českých vojsk z Bavorska. Tato skupina byla odříznuta od hlavních sil a po devět dní se úspěšně bránila velké přesile ve městě Mühldorf, než si vyjednala volný odchod. Pán z Lichtenburka se také zúčastnil i bitvy u Kressenbrunnu v roce 1260.\n\nSmil se stal jedním z nejbohatších českých pánů své doby díky objevu stříbra u Jihlavy mimo jiné i na jeho pozemcích. V místě křížení haberské stezky s řekou Sázavou založil město Brod. V nejstarších listinách uváděný jako Smilův, později díky tomu, že naleziště stříbra přilákalo německé osadníky Německý dnes Havlíčkův. Zdejší faru při kostele Panny Marie Smil věnoval řádu německých rytířů, s nimiž táhl po boku krále Přemysla Otakara II. na křížovou výpravu do Pruska. Panství na východě Čech bylo nadále posilováno hrady Žleby, Smrdov, Ronovec, Ronov, Lipnice a městy Přibyslav, Chotěboř a Krucemburk. Žďárská kronika se o něm zmiňuje jako o \"„muži bohatém, štědrém, z rodu urozeného jenž proslul svým jměním, zdatností a slávou, mimoto srdnatý rytíř…“\"\n\nKdyž roku 1269 Smil zemřel, král Přemysl Otakar II. odebral lichtenburskému Brodu (dnes Havlíčkův Brod) právo skladu ve prospěch Jihlavy a pozůstalým i další část majetku.\n\nDoplněk do svého erbu – červeného kapra s pavími pery v klenotu – získal za vítězství v rytířském turnaji při další z diplomatických misí při volbě římského krále (patrně Alfonse X. Kastilského).\n\n"}
{"id": "225354", "url": "https://cs.wikipedia.org/wiki?curid=225354", "title": "The Chronic", "text": "The Chronic\n\nThe Chronic je debutové studiové album amerického hudebního producenta a rappera Dr. Dre, které bylo vydáno v roce 1992 u společnosti Death Row Records s distribucí u Priority Records, dostalo se na třetí místo amerického žebříčku Billboard 200 a je označováno jako jedno z nejvlivnějších hip-hopových alb. V roce 2003 časopis Rolling Stone vyhlásil \"The Chronic\" 137. nejlepším albem historie ve svém \"Rolling Stone - 500 nejlepších alb všech dob\".\n\nNa albu hostovali také tehdejší členové labelu Death Row – Snoop Dogg, The D.O.C., Kurupt, Daz Dillinger, The Lady of Rage, RBX, Jewell a další.\n\nProdukce alba \"The Chronic\" byla v hip-hopovém žánru zcela inovativní a dala vzniknout novému subžánru G-Funk. Texty vzbudily jistou míru kontroverze kvůli svému násilnému a homofobnímu obsahu, který popisoval život v černošském ghettu na počátku devadesátých let 20. století. Kritici však velmi docenili texty i styl podání, kterými se na albu proslavil rapper Snoop Dogg. Spoluautorem textů Dr. Dre byl rapper The D.O.C.. Celé album produkoval sám Dr. Dre.\n\nPrvním singlem byla píseň \"Nuthin' but a 'G' Thang\" (ft. Snoop Dogg), která se umístila na druhé příčce US žebříčku Billboard Hot 100 a na prvních pozicích Hip-Hop a Rap žebříčků. Ve Spojeném království se v žebříčku UK Singles Chart umístil na 31. příčce. V USA se stal platinovým.\n\nDruhý singl, vydaný v květnu 1993, byla píseň \"Fuck wit Dre Day\" (ft. Snoop Dogg a RBX). Ten se umístil v USA na osmé a v UK na 59. příčce, také se stal platinovým.\n\nV září 1993 byl vydán třetí a závěrečný singl \"Let Me Ride\" (ft. Snoop Dogg), který obsadil 34. příčku v USA a znovu 31. v UK. Píseň byla roku 1994 oceněna cenou Grammy za nejlepší rapový výkon.\n\nAlbum debutovalo na 3. příčce US žebříčku Billboard 200. Dosud se prodalo v USA 4,5 milionu kusů, přesto je album společností RIAA uváděno \"jen\" jako 3x platinové, tato certifikace mu byla udělena v listopadu 1993. Celosvětově se ho prodalo okolo osmi milionů kusů.\n\n"}
{"id": "225357", "url": "https://cs.wikipedia.org/wiki?curid=225357", "title": "Ludvík I. Bavorský", "text": "Ludvík I. Bavorský\n\nLudvík I. Bavorský (25. srpna 1786, Štrasburk – 29. února 1868, Nice) pocházel z královského rodu Wittelsbachů. Vládl v letech 1825–1848. Na bavorský královský trůn nastoupil po svém otci, Maxmiliánu I. Josefovi, jako v pořadí druhý bavorský král. Tento bavorský panovník je znám především díky aféře s tanečnicí Lolou Montezovou, která ho nakonec stála trůn.\n\nLudvík se narodil jako nejstarší syn Maxmiliána I. Josefa, pozdějšího bavorského krále, a jeho první manželky Augusty Vilemíny Hesensko-Darmstadtské, která dala život ještě dalším čtyřem dětem: Augustě Amálii (1788–1851), Amálii Marii (1790–1794), Karolině Augustě (1792–1873) a synovi Karlovi Teodorovi (1795–1875).\nV době, kdy se Ludvík narodil, byl ale jeho otec jako člen vedlejší rodové linie Wittelsbachů pouze důstojníkem francouzské armády ve Štrasburku a nic nenasvědčovalo tomu, že by někdy mohl v Bavorsku vládnout. Kmotrem malého Ludvíka Bavorského byl ovšem sám francouzský král Ludvík XVI. a dítěti byl už tehdy přislíben čestný titul plukovníka francouzské armády.\n\nLudvíkova starší sestra Augusta Amálie se provdala za Napoleonova nevlastního syna Evžena Beauharnais (syn první ženy Napoleona Bonaparta Josefiny). Mladší sestra Karolina Augusta se provdala za württemberského krále Viléma I. a po rozvodu za rakouského císaře Františka I.\n\nMatka zemřela, když bylo Ludvíkovi necelých deset let a jeho otec se po roce oženil s princeznou Karolínou Frederikou Bádenskou (1776–1841). Z tohoto manželství přišlo na svět několik dětí, ale dospělosti se dožilo pouze pět dcer: Alžběta Ludovika (1801–1873), Amálie Augusta (1801–1877), Marie Anna Leopoldina (1805–1877), Žofie Frederika Dorothea Vilemína (1805–1872) a Ludovika Vilemína (1808–1892). Poslední dvě Ludvíkovy polorodé sestry se staly matkami rakouského císařského páru, Františka Josefa I. a Sissi.\n\n17. října 1810 se Ludvík oženil s Terezou Sasko-Hildburghausenskou (s níž žil 44 let). Svatba Ludvíka a Terezy vstoupila do historie především mohutnými oslavami, které se staly základem pro dodnes se opakující slavnost známou jako Oktoberfest. Po smrti svého otce, krále Maxmiliána I. Josefa, se stal Ludvík bavorským králem a přijal jméno Ludvík I.\nDo historie vstoupil tento Wittelsbach především jako velký mecenáš umění a iniciátor mnoha významných staveb. Ludvík se zasloužil především o to, že se Mnichov stal za jeho vlády jedním z center kultury a umění v Evropě. Ludvíkovo kulturní a národní vědomí bylo zároveň německé i bavorské a v tomto duchu byla projektována i většina jeho staveb, které měly svou symbolikou odrážet Ludvíkovo politické smýšlení – jako příklad uveďme třeba Halu osvobození u Kelheimu, která byla věnována boji Německa proti Napoleonovi (přičemž paradoxně Wittelsbachové vděčili za svou korunu právě Napoleonovi – viz Maxmilián I. Josef).\nPůvodně liberálně smýšlející Ludvík I. přehodnotil své názory a v době pařížské revoluce v roce 1830 se stal nekompromisním zastáncem konzervativních politických myšlenek. Nebyl v žádném případě ochoten omezit své královské výsady ve prospěch myšlenek konstituce. Tvrdě nechal potrestat účastníky demokraticko-republikánských demonstrací v roce 1832 (tzv. hambašská slavnost) a osobně se zasadil o přísné potrestání známého liberálního politika Wilhelma Josefa Behra a publicisty Gottfrieda Eisenmanna. Ludvík I. zavedl v Bavorsku také cenzuru a silně podporoval katolickou církev a její práva. Kritických hlasů proti králově absolutistické politice bylo slyšet stále více.\n\nO trůn jej ale nakonec připravil milostný skandál. V roce 1846 se Ludvík I. seznámil se irskou tanečnicí Lolou Montezovou, která si říkala \"španělská tanečnice\" a kterou na její cestě po Evropě provázelo nespočet historek o jejím dobrodružném životě naplněném množstvím sexuálních afér. I stárnoucí král Ludvík I. měl tehdy za sebou celou řadu milostných dobrodružství – se svou dlouholetou milenkou Mariannou Florenziovou měl například dvě nemanželské děti. Král se do Montezové bezhlavě zamiloval a ta s ním navázala intimní vztah. Rok po seznámení Ludvík I. Lolu Montezovou povýšil do šlechtického stavu jako hraběnku Landsfeldovou. Montezová stále více ovlivňovala politická rozhodnutí Ludvíka I. a ten nad ní držel ochrannou ruku. Proti Lole Montezové a jejímu vlivu na krále se opakovaně konaly studentské demonstrace. Ludvík zareagoval tak, že nechal zavřít univerzitu, což musel zanedlouho odvolat kvůli stále narůstajícímu hněvu lidu. Lola Montezová nakonec musela pod policejní ochrannou opustit Mnichov. Od Ludvíka se však již tehdy odvrátili konzervativci, církev i šlechta. Revoluční hnutí navíc zachvátilo v roce 1848 celou Evropu a Bavorsko nebylo v tomto směru výjimkou. 20. 3. 1848 se král Ludvík I. vzdal trůnu. Moci v zemi se ujal jeho syn Maxmilián II. Bavorský.\n\nLudvíkovou manželkou se 12. října 1810 v Mnichově stala princezna Tereza Sasko-Hildburghausenská (1792–1854), dcera saského vévody Fridricha a jeho manželky Šarloty Meklenburské, s níž měl devět dětí:\n\n\n\n\n"}
{"id": "225358", "url": "https://cs.wikipedia.org/wiki?curid=225358", "title": "2001 (album)", "text": "2001 (album)\n\n2001 je v pořadí druhé album amerického rapového producenta Dr. Dre, které vyšlo v roce 1999 a dostalo se na druhé místo amerického žebříčku The Billboard 200. 6x platinové album vyšlo 7 let po debutu \"The Chronic\" a objevili se na něm kromě Dr. Dre např. Snoop Dogg, Eminem, Kurupt, Nate Dogg, MC Ren, Mary J. Blige, Hittman, Six-Two, Xzibit a další.\n\n"}
{"id": "225359", "url": "https://cs.wikipedia.org/wiki?curid=225359", "title": "Hynek Krušina IV. z Lichtenburka", "text": "Hynek Krušina IV. z Lichtenburka\n\nHynek Krušina IV. z Lichtenburka (asi 1392 – 1454 Kladsko) byl nejstarší syn králova oblíbence a nejvyššího purkrabího Jana Krušiny IV. z Lichtenburka.\n\nPo předčasné otcově smrti přišli mladí Lichtenburkové soudně o Albrechtice a Hynek Krušina se společně svými bratry rozhodl uplatnit svá práva násilím a začal přepadávat královy statky. Opěrnými body mu byly rodinné hrady Kumburk (hrad) a Opočno. Po upálení mistra Jana Husa se stal z Hynka Krušina příznivcem východočeských kališníků a poté i významným orebitským hejtmanem.\n\n"}
{"id": "225360", "url": "https://cs.wikipedia.org/wiki?curid=225360", "title": "Nassau County (New York)", "text": "Nassau County (New York)\n\nNassau je okres (county) amerického státu New York založený v roce 1899. Správním střediskem je sídlo Mineola s 18 808 obyvateli v roce 2006.\n\nPočet obyvatel: 1 325 662 (v roce 2006), 1 334 544 (v roce 2000)\n\nŽeny: 51,5 % (v roce 2005)\n\n\n\n"}
{"id": "225361", "url": "https://cs.wikipedia.org/wiki?curid=225361", "title": "Roosevelt Island", "text": "Roosevelt Island\n\nRoosevelt Island (\"Rooseveltův ostrov\", dříve Welfare Island, ještě předtím Blackwell's Island) je úzký ostrov řeky East River v New Yorku. Nachází se mezi ostrovem Manhattan na západě a městskou částí Queens na východě.\n\nRozprostírá se přibližně od 46. ulice na Manhattanu po 85. ulici, je dlouhý asi 3 km a maximální šířka je 240 metrů. Má rozlohu 0,6 km². Je součástí městské části Manhattan a New York County.\n\nPřed kolonizací jej původní indiánští obyvatelé nazývali Minnahononck (někdy bývá uváděno Minnahanock).\n\nV roce 2000 zde podle sčítání žilo 9520 lidí. Podle sčítání v roce 2010 se jejich počet zvýšil na 11 661.\n\n"}
{"id": "225364", "url": "https://cs.wikipedia.org/wiki?curid=225364", "title": "Rooseveltův ostrov", "text": "Rooseveltův ostrov\n\nRooseveltův ostrov může být:\n\n"}
{"id": "225366", "url": "https://cs.wikipedia.org/wiki?curid=225366", "title": "Seneca County (New York)", "text": "Seneca County (New York)\n\nSeneca County je okres (\"county\") amerického státu New York, založený v roce 1804. Správním střediskem jsou sídla Ovid, s 2 613 obyvateli v roce 2006, a Waterloo s 7 811 obyvateli v roce 2006.\n\nPočet obyvatel: 34 724 (v roce 2006), 33 342 (v roce 2000)\n\nŽeny: 48,0 % (v roce 2005)\n\n\n"}
{"id": "225367", "url": "https://cs.wikipedia.org/wiki?curid=225367", "title": "Ion Druce", "text": "Ion Druce\n\n\"Ion Druce, moldavsky / rumunsky Ion Druță\"' (* 3. září 1928, Horodiștea, Moldavsko) je moldavský prozaik, dramatik a publicista a nejpřekládanější současný moldavský autor ve světě. Čestný člen Rumunské akademie.\n\nAbsolvoval prodělal kurs pro traktoristy (1945), absolvoval lesnickou školu (1946) a na Literárním institutu M. Gorkého v Moskvě kursy tvůrčího psaní (1957). Jako tvůrce ustavičně narážel na nepřízeň moldavské oficiální kritiky a úřadů, které ho obviňovaly z nacionalismu a vytýkaly mu, že nedbá zásad socialistického realismu v literatuře, takže celá řada jeho spisů, v Moldavské SSR nežádoucích, vyšla v jeho domovině až poté, co je vydali, tj. „posvětili“ v Moskvě.\n\nPo rozpuštění Sovětského svazu, k požadavku \"obnovení\" rumunské národní identity v Moldavsku, spisovatel zaujímal protirumunské, promoldavské a proruské postoje. Jeho publicistická a veřejná činnost překvapila ty moldavské a rumunské intelektuály, kteří nemohli pochopit jeho zároveň protisovětské a proruské postoje.\n\nVe všech jeho dílech se projevuje jistá sebestředná provinčnost. Chvála venkovského života a určité mytologie, považované za nadřazenou hodnotám vyznávaným městským živlem, byla v době vydání próz, jako jsou \"Listy touhy\" (moldavsky \"Frunze de dor\", 1957), „Břímě naší dobroty“ (moldavsky \"Povara bunătății noastre\", 1967), „Pastýřská hůl“ (moldavsky \"Toiagul păstoriei\", 1984) aj., vnímána jako zjevný protest proti \"výdobytkům\" komunismu, nepřátelským \"dávným obyčejům\". Svou zahleděností do patriarchálního venkovanství navazuje Druce na tradici rumunského sămănătorismu, v ruském kulturním kontextu má nejblíže k Valentinu Rasputinovi. Jako prozaik používá prostý, avšak důmyslný jazyk prokládaný krásnými metaforami a \"významnými zámlkami\". Nevytváří odstíněné postavy, \"člověk besarabský\", který se napájí ze zdroje jakéhosi prvotního venkovanství, je v jeho podání zvláštní lidský druh, v kterém se snoubí všechny ctnosti. Tento typ prózy ve srovnání s tvorbou sešněrovanou socrealistickými direktivami sice působil neotřele a svěže, avšak vypovídá též o tom, že autor se odmítá vyrovnat s některýma inovacemi prózy 20. století.\n\nPro jeho současnou tvorbu je příznačný paséismus a pocit sounáležitosti k \"nadnárodnímu\" křesťanství, který v něm vytváří iluzi nadřazenosti vůči nepohodlným taxonomiím kultury. Proto je estetická úroveň těchto textů poznamenána schematičností. V románu \"Bílý kostel\" (moldavsky \"Biserica Albă\", 1981) je ruská rozpínavost v moldavském knížectví nazírána jako civilizační počin. Jedná se o jednou z mnoha rusko-tureckých válek odehrávajících se v 18. století v jihovýchodní Evropě, které oslabovaly turecké vládnutí v Moldavsku.\n\nJeho nejúspěšnější novela rozšiřující hranice lyrizované vesnické prózy k širší výpovědi o soudobé společnosti. Jednoduchý syžet hrdinovy cesty a putování umožnil vytvořit v „Posledním měsíci podzimu“ (moldavsky \"Ultima lună a toamnei\", publikován časopisecky 1965) svérázný umělecký pomník jedné době (děj se odehrává na začátku 60. let) a myšlenkovým postojům několika generací, rozdílnému životnímu naturelu stáří a mladí. Také v této úsměvně nostalgické novele je Drucův svět otevřený dokořán a za jeho lyrickými povahokresbami je znatelné hledání ideální podoby moldavského národního charakteru, jenž se ve svých konturách rozptýlil stejně extenzívně jako nová generace někdejšího mikrosvěta moldavského venkova. Sváteční vyjížďka příslušníka pokolení otců je přitom zbavena veškerého patosu; přes lyrizovanou tkáň vyprávění se Druce snaží odidyličit a naplnit shovívavou ironií své pojetí klasického žánru venkovské prózy, přičemž volí skrytou konfrontaci s tématy a motivy moderních příběhů z městského prostředí.\n\nV Posledním měsíci podzimu pokračuje ve svých obrázcích z moldavské vesnice, v nichž se zaujetím popisuje přirozenou ušlechtilost obyčejných lidí. Četné poetizované jevy přírodního světa i světa dnešních venkovanů umožňují klást spojnici mezi tvorbou moldavského prozaika a specifickou žánrovou modifikací ruské povídky 60. let (Vladimír Solouchin, Jurij Kazakov, Jevgen Nosov, aj.) i žánru povídky v ostatních sovětských literaturách (Nodar Dumbadze, Hrant Mathevosjan), v níž lyrizace jako vypravěčské východisko posléze ustupuje před střízlivým, věcným pohledem na problematiku života vesnického člověka.\n\nNovelu „Poslední měsíc podzimu“ v roce 1968 úspěšně zfilmoval Vadim Derbeňov.\n\nčesky a slovensky\n\n"}
{"id": "225368", "url": "https://cs.wikipedia.org/wiki?curid=225368", "title": "Ivan Vazov", "text": "Ivan Vazov\n\nIvan Vazov (27. června 1850, Sopot – 22. září 1921, Sofie) byl bulharský básník, prozaik, dramatik, publicista a buditel. \n\nNarodil se v malém městečku Sopot v centrální části Bulharska, v rodině obchodníka. Ve svém rodišti také navštěvoval základní školu, kde již jako malé dítě projevil zájem o literaturu, pod vlivem svého učitele, ruského rodáka Partineje Belčeva. Nejvíce ho zaujala ruská poezie. V roce 1865 přešel do školy v nedalekém městě – Kalofer. Na místní škole jej vyučoval otec významného bulharského básníka Christo Boteva. Zde se seznámil s díly ruských a francouzských klasiků. Četba evropských klasiků se významným způsobem podílela na Vazovově názorovém vývoji. V roce 1866 začal studovat plovdivské gymnázium, kde se naučil francouzský jazyk, navzdory místní konvenci učit se turecky, nebo řecky. Zde se mu dostala do rukou originální vydání díla Victora Huga.\n\nNavzdory jeho zájmu o literaturu si jeho otec přál, aby se věnoval obchodu. Vyhověl přání svého otce, ale o obchodnické záležitosti nejevil žádný zájem, do obchodních záznamů si dokonce během pracovního dne zaznamenával své lyrické postřehy. Přestože matka měla pro svého syna pochopení, otec trval na svém a poslal jej do Rumunska, aby se učil obchodu. Tam, daleko od otcova vlivu, se věnoval především literární činnosti, seznamoval se s rumunskou literaturou, četl rumunské literární noviny – \"Svoboda\" (Bulharsko bylo v této době tureckým vazalem), ve kterých mu také vyšly jeho první básně.\n\nPo návratu do vlasti se stal krátce učitelem. V roce 1875 se vrátil do svého rodného města, kde se zapojil do protitureckého odboje. Po nepovedeném \"starozagorském povstání\" čelil hrozbě perzekuce a odjel opět do Rumunska. Zde mu vyšly první básnické sbírky. V jeho rodišti však došlo k největší tragédii, Turci vyplenili celé město a zabili Vazovova otce.\n\nV roce 1878 se vrátil zpět do vlasti, kde probíhala snaha o osvobození Bulharska od turecké nadvlády. Zapojil se do kulturní a osvětové činnosti. Založil první bulharský literární časopis – \"Zora\", a spolu s dalšími autory napsal první dvousvazkovou bulharskou encyklopedii. Kromě toho se věnoval publicistické činnosti; sdílel sympatie s odbojem a nabádal Bulhary k hrdinskému boji. Po dalším neúspěšném povstání v roce 1886 mu opět hrozilo vězení, proto znovu opustil svoji rodnou zem. Tentokrát nalezl útočiště v tehdy ruské Oděsse. Zde napsal své nejvýznamnější dílo – rozsáhlý román \"Pod jařmem\", ve kterém se pustil do kritiky bulharské povahy; burcoval k odvaze a zodpovědnosti za osud vlasti, pozdějšími vykladači jeho díla získal punc „svědomí národa“. Román byl přeložen do třiceti jazyků, včetně češtiny.\n\nPo opětovném návratu do Bulharska se stal členem vlády, zastával funkci ministra kultury. Napsal román \"Nová země\" a jako významná morální autorita státu tvrdě kritizoval balkánské války v letech 1912–1918 a bulharskou účast v 1. světové válce na straně Německa. V tomto období vyšla jeho sbírka povídek i několik básnických sbírek, ve kterých reflektoval dobu na začátku 20. století. V roce 1921 mu byl udělen titul Národní básník, o několik měsíců později zemřel.\n\nJeho jméno nese Bulharské národní divadlo.\n\n\n\n\n"}
{"id": "225370", "url": "https://cs.wikipedia.org/wiki?curid=225370", "title": "Saratoga County", "text": "Saratoga County\n\nSaratoga je okres (county) amerického státu New York založený v roce 1791. Správním střediskem je sídlo Ballston Spa s 5 518 obyvateli (v roce 2006).\n\nPočet obyvatel: 215 483 (v roce 2006), 200 635 (v roce 2000)\n\nŽeny: 50,6 % (v roce 2005)\n\n\n"}
{"id": "225373", "url": "https://cs.wikipedia.org/wiki?curid=225373", "title": "Suffolk County (New York)", "text": "Suffolk County (New York)\n\nSuffolk je okres (county) amerického státu New York založený v roce 1683. Správním střediskem je sídlo Riverhead s 34 104 obyvateli v roce 2006.\n\nPočet obyvatel: 1 492 583 (v roce 2016), 1 469 715 (v roce 2006), 1 419 369 (v roce 2000); ženy: 50,8 % (v roce 2016).\n\n\n"}
{"id": "225374", "url": "https://cs.wikipedia.org/wiki?curid=225374", "title": "Anna Marie Bádenská", "text": "Anna Marie Bádenská\n\nAnna Marie Bádenská (22. května 1562 – 25. dubna 1583 Třeboň) byla markraběnka, dcera markraběte Filiberta Bádenského a Mechtyldy Bavorské a třetí manželka významného českého šlechtice Viléma z Rožmberka.\n\nSvatba mladičké Anny a třiačtyřicetiletého velmože proběhla v lednu 1578 v Českém Krumlově, obřad vedl arcibiskup pražský Antonín Brus z Mohelnice a Rožmberkové se tímto sňatkem stali příbuznými dynastie Wittelsbachů. I třetí Vilémovo manželství skončilo bezdětné a navíc krutě brzy.\n\nAnna Marie Bádenská zemřela po delší zhoubné nemoci na jaře 1583 ve svých jednadvaceti letech. Je pohřbena v kostele sv. Víta v Českém Krumlově společně se svým manželem, který ji následoval roku 1592. Do dnešních dnů se zachovala mramorová náhrobní deska.\n\n"}
{"id": "225377", "url": "https://cs.wikipedia.org/wiki?curid=225377", "title": "Warren County (New York)", "text": "Warren County (New York)\n\nWarren je okres (county) amerického státu New York založený v roce 1813 rozdělením okresu Washington. Správním střediskem je okrsek Town of Queensbury s 25 tisíci obyvateli v roce 2006, a největším městem je Glens Falls na jižní hranici okresu, s 15 tisíci obyvateli. Okresem vede důležitá dálnice spojující město New York s hlavním městem státu New York – Albany a kanadským Montréalem. Tato dálnice prochází nejdůležitějšími městy okresu, kromě Glens Falls a Lake George také Warrensburgem a městečkem Chestertown.\n\nV roce 2006 žilo v okresu 66 087 obyvatel. Ženy tvořily 51,3% populace. Z etnického hlediska je obyvatelstvo z 97,5% bělošské.\n\nPoznámka k sídlům: City a Town jsou divizemi okresu zatímco Village a komunity spadají pod Town.\n\n\n11 obcí se statusem \"town\". Tyto okrsky se většinou skládají z městečka stejného jména a k tomu dvou až tří menších osad.\n\n\nMěstečka a komunity se statusem \"hamlet\".\n\n\n"}
{"id": "225379", "url": "https://cs.wikipedia.org/wiki?curid=225379", "title": "Genesee County (New York)", "text": "Genesee County (New York)\n\nGenesee County je okres (county) amerického státu New York založený v roce 1802. Správním střediskem je sídlo Batavia s 15 473 obyvateli v roce 2006.\n\nPočet obyvatel: 60 079 (v roce 2010), 60 370 (v roce 2000)\n\nŽeny: 50,5 % (v roce 2005)\n\n\n"}
{"id": "225382", "url": "https://cs.wikipedia.org/wiki?curid=225382", "title": "Columbia County (New York)", "text": "Columbia County (New York)\n\nColumbia je okres amerického státu New York založený v roce 1786. Správním střediskem je sídlo Hudson s 6 985 obyvateli v roce 2006.\n\nPočet obyvatel: 62 955 (v roce 2006), 63 094 (v roce 2000)\n\nŽeny: 50,3 % (v roce 2005)\n\n\n"}
{"id": "225386", "url": "https://cs.wikipedia.org/wiki?curid=225386", "title": "Greene County (New York)", "text": "Greene County (New York)\n\nGreene County je okres (county) amerického státu New York založený v roce 1800 oddělením částí od okresů Albany a Ulster. Správním střediskem je sídlo Catskill s 12 010 obyvateli (v roce 2006).\n\nPočet obyvatel: 49 822 (v roce 2006), 48 195 (v roce 2000)\n\nŽeny: 48,4 % (v roce 2005)\n\n\n"}
{"id": "225393", "url": "https://cs.wikipedia.org/wiki?curid=225393", "title": "Polyxena z Lobkovic", "text": "Polyxena z Lobkovic\n\nPolyxena z Lobkovic, rozená z Pernštejna (* 1566, † 24. května 1642) se narodila jako devátý potomek nejvyššího kancléře Vratislava z Pernštejna řečeného \"„Nádherný“\", držitele řádu Zlatého rouna, a jeho manželky, španělské dámy Marie Maxmiliány Manrique de Lara y Mendoza.\n\nRoku 1587 se jedenadvacetiletá Polyxena provdala za Viléma z Rožmberka, jenž tehdy zastával úřad nejvyššího purkrabí a byl asi o třicet let starší, a stala se jeho čtvrtou a poslední manželkou. Díky manželství se vznešeným a bohatým Rožmberkem mohla Polyxena zažívat \"„přerod z bystré a krásné dívky v pozoruhodnou, cílevědomou dámu, oplývající šarmem a společenskou ctižádostí“\" a také si začít užívat bohatství a podporovat své chudé pernštejnské příbuzné.\n\nI toto čtvrté Rožmberkovo manželství zůstalo bezdětné a nepřineslo Vilémovi tolik očekávaného dědice. Již v době své nemoci se však Vilém staral o další Polyxenino zabezpečení a postoupil jí k doživotnímu užívání výnosné roudnické panství. Po Vilémově smrti († 1592) získala mladá vdova vyrovnáním se švagrem Petrem Vokem Roudnici nad Labem do dědičné držby. Polyxena požívala úcty, respektu a vážnosti nejvyšší společnosti. Karel starší ze Žerotína jí v dopise napsal, že \"„jakž místem, tak i smyslem všecky jiné paní v Čechách předcházeti ráčí“\".\n\nRoku 1597 zemřel Polyxenin bratr Jan, císařský generál (při obléhání pevnosti Rábu v Uhrách mu dělová koule z tureckého děla utrhla hlavu a levou ruku i s ramenem). Jan V. z Pernštejna po sobě zanechal tři děti – Annu, Frebonii a Vratislava Eusebia – a jejich teta, mladá vdova Polyxena se po pár letech stala jejich poručnicí a hospodařila tak nejen v Roudnici, ale i na pernštejnském panství Litomyšl; nutno podotknout, že velmi úspěšně.\n\nDruhé manželství uzavřela 23. listopadu 1603 s nejvyšším kancléřem Lobkovicem. Lobkovic nebyl příliš majetný, byl však vzdělaným a uznávaným politikem a hlavou české katolické šlechty. Roku 1609 se z tohoto harmonického manželství narodil jediný syn Václav Eusebius Popel z Lobkovic, předek všech současných příslušníků rodu Lobkoviců.\n\nLobkovic nepodepsal Rudolfův majestát a společně s manželkou byl nadšeným příznivcem volby Ferdinanda Štýrského. Polyxena poskytla ve svém pražském domě azyl i Slavatovi a Martinicovi, obětem pražské defenestrace. Pomáhala finančně manželkám účastníků odboje a vyhnancům.\n\nPo porážce stavovského povstání paní z Lobkovic skupovala levná panství zkonfiskovaná jeho účastníkům. Podařilo se jí nakoupit s manželovým svolením statky za 350 tisíc zlatých.\n\nVěrná katolička roku 1628 (v roce manželovy smrti) věnovala klášteru bosých karmelitánů u kostela Panny Marie Vítězné v Praze vzácnou voskovou sošku ze své domoviny – Pražské Jezulátko (Polyxenina matka ji dostala jako svatební dar od své matky při sňatku do Čech). Podporovala jezuity, kapucíny, františkány a karmelitány. Premonstrátům věnovala stříbrnou sochu sv. Norberta, jezuitům zahradu a v Roudnici založila kapucínský klášter a v přilehlém kostele rodinnou hrobku.\n\nPolyxenina katolická víra vyvolala protireformační působení na jejích statcích. Potlačila povstání na panství Litomyšl, kde byl poddanými zbit a vyhnán katolický děkan a stejně tak v Roudnici, kde byly zabrány katolické kostely a vyhlášena náboženská svoboda. Na panství Vysoký Chlumec, kde údajně působili i kalvínští kněží, povolala Polyxena proti kacířům jezuitské misie.\n\nZemřela v požehnaném věku 76 let a je pochována společně s manželem v kapucínské lobkovické rodinné hrobce v Roudnici nad Labem.\n\nSama se titulovala \"Polyxena, \"z Boží milosti kněžna z Lobkovic, rozená z Pernštejna, paní na Roudnici nad Labem\".\"\n\n\n"}
{"id": "225412", "url": "https://cs.wikipedia.org/wiki?curid=225412", "title": "Hamilton County", "text": "Hamilton County\n\nHamilton County je název 10 okresů ve Spojených státech amerických:\n\n"}
{"id": "225419", "url": "https://cs.wikipedia.org/wiki?curid=225419", "title": "Bratři Šlapetové", "text": "Bratři Šlapetové\n\nBratři Šlapetové byli čeští architekti, dvojčata Čestmír Šlapeta a Lubomír Šlapeta.\n\n\"hlavní článek: Čestmír Šlapeta\"\n\n\"hlavní článek: Lubomír Šlapeta\"\n\nČestmír a Lubomír Šlapetové se narodili roku 9. prosince 1908 v Místku. Zde navštěvovali obecnou školu a společně ještě i české reálné gymnázium (dnešní Obchodní Akademie na Palackého třídě). Odtud však ještě před ukončením studia (roku 1923) odešli na Odbornou školu stavitelskou do Brna. Zapojili se do aktivit brněnského klubu architektů a Lubomír se podílel na realizaci přednáškového cyklu „Za novou architekturu“.\n\nPo maturitě v roce 1927 prodělali praxi v několika projekčních kancelářích, načež v roce 1928 začali studovat na Akademii umění a uměleckých řemesel (Staatliche Akademie für Kunst und Kunstgewerbe) ve Vratislavi u profesorů Adolfa Radinga a Hanse Scharouna.\n\nPo návratu ze studií podnikla dvojčata „cestu za poznáním“ do Francie a USA (1930–1931) a po návratu počátkem 30. let se rozhodla založit vlastní kancelář \"Akademičtí architekti Šlapetové\". Kancelář nejprve sídlila v Praze a měla pobočku v Moravské Ostravě, kterou vedl Čestmír, zatímco pražskou kancelář vedl Lubomír. Pražská kancelář byla uzavřena v roce 1933.\n\nV prosinci 1936 se Čestmír Šlapeta oženil. Lubomír se oženil v červnu 1937 a usadil se v Olomouci, kde rovněž otevřel projekční kancelář. Další spolupráce bratrů byla už jen příležitostná.\n\nMezi společná díla bratří Šlapetů patří mimo jiné:\n\n\n"}
{"id": "225423", "url": "https://cs.wikipedia.org/wiki?curid=225423", "title": "Tapisérie z Bayeux", "text": "Tapisérie z Bayeux\n\nTapisérie z Bayeux (francouzsky '; anglicky ') je 52 cm široká a 68,38 m dlouhá vyšívaná tkanina (není to tedy pravá tkaná tapiserie), která zobrazuje události vedoucí k normanské invazi do Anglie v roce 1066, stejně jako invazi samotnou. Série výjevů je doplněna vysvětlujícími nápisy v latině. Ačkoliv se dílo nedochovalo v úplnosti – odborníci odhadují, že z něj v závěru chybí cca 1/10 – i tak náleží k vynikajícím dokladům západního románského umění a poskytuje cenné ikonografické informace jak o válčení a výzbroji 11. století, tak i o tehdejším každodenním životě šlechty i prostých lidí.\n\nV současné době je tato památka vystavena v muzeu v Bayeux ve Francii. Existují ovšem i další dvě kopie. První známou repliku tapiserie vytvořilo v roce 1886 v Anglii 35 žen; ta je nyní nastálo vystavena v jihoanglickém městě Reading. V letech 2004–07 pak vytvořila další repliku česká textilní výtvarnice a učitelka dějin umění Věra Mičková z Olomouce, ovšem odlišnou technikou – nevytvořila výšivku, ale utkala pravou tapiserii. Její dílo putuje po různých výstavách.\n\nPrvní písemná zmínka o tapisérii pochází až z roku 1476, kdy je uvedena v inventáři katedrály v Bayeux. O jejích dřívějších osudech je proto možno jen spekulovat.\n\nPodle tradiční francouzské pověsti ji zhotovila královna Matylda, manželka Viléma Dobyvatele, a její dvorní dámy. Ve Francii je také někdy označována jako „La Tapisserie de la Reine Mathilde“ (tapiserie královny Matildy). Poslední výzkumy však spíše ukazují, že tapiserii nechal zhotovit Vilémův nevlastní bratr, biskup Odo. Hypotézu potvrzují následující fakta:\n\nPokud tapisérii nechal opravdu zhotovit biskup Odo, byla pravděpodobně vyrobena v Anglii anglosaskými umělci. Hovoří pro to tyto důvody:\n\nTapisérie byla znovuobjevena v 17. století v Bayeux (kde byla tradičně vystavována jednou za rok na svátek zemřelých). V 30. letech publikoval Bernard de Montfaucon rytiny výjevů zobrazených na tapisérii. V roce 1803 se tapisérie zmocnil Napoleon a nechal ji odvést do Paříže. Napoleon se chtěl tapisérií inspirovat při plánování útoku na Anglii. Když byl tento plán zrušen, byla tapisérie vrácena zpět do Bayeux. Většinu druhé světové války byla tapisérie uložena ve sklepení Louvru. V současné době je vystavena v tmavé místnosti muzea v Bayeux v neprodyšné skleněné vitríně, aby bylo minimalizováno poškození vlivem světla a vzduchu. V současné době však přinejmenším dva dílce tapisérii chybí, v délce asi 6,4 m. Tato chybějící sekce pravděpodobně zobrazovala Vilémovu korunovaci.\n\nTapisérie zobrazuje příběh Ovládnutí Anglie Normany. První stranou v boji jsou anglosaští Angličané, vedení Haroldem II., který byl krátce před tím (jako mocný vévoda) korunován králem Anglie. Proti nim vystupují Normané (potomci Vikingů) vedení Vilémem, vévodou z Normandie. Příslušnost postav na tapisérii k jedné či druhé straně lze rozeznat podle jejich vzhledu. Normané mají vyholený zátylek, naopak Anglosasové mají vlasy až na krk a nosí knír.\n\nHlavní postavou děje je Vilém. Vilém byl nelegitimním synem Roberta Velkolepého, vévody z Normandie, a Herlevy, dcery koželuha. Vévoda Robert byl zabit při návratu z poutě do Jeruzaléma a Vilém zdědil titul ve velmi mladém věku. V 19 letech již byl ostříleným válečníkem. Když po vítězství v bitvě u Hastingsu získal anglickou korunu, bylo mu 38 let. Během svého života téměř neustále bojoval – buď proti neposlušným vazalům v Anglii nebo ve Francii.\n\nPrvní dílec tapisérie zobrazuje anglického krále Eduarda Vyznavače, který neměl syna a tím ani dědice trůnu. Eduard posílá nejmocnějšího anglického vévodu Harolda Godwinsona do Normandie, tapisérie neupřesňuje proč. Když připluje do Normandie, je zajat Guyem, hrabětem z Ponthieu. Vilém posílá dva posly a domáhá se Haroldova propuštění. Harold je propuštěn a setkává se s Vilémem. Vilém, pravděpodobně aby na Harolda udělal dojem, zve jej na tažení proti Conanu II., vévodovi z Bretaně. Cestou, u kláštera Mont-Saint-Michel, dva normanští vojáci uváznou při brodění v pohyblivém písku, a Harold je zachrání. Vilémova armáda pronásleduje Conana do Rennes, který se nakonec vzdá u Dinanu. Vilém podává Haroldovi ruku a zbroj (pravděpodobně jej pasuje na rytíře) a Harold přísahá na svaté ostatky. Traduje se, že tato přísaha byla závazkem Haroldovi podpory Vilémova následnictví na anglický trůn, ale tapisérie sama o tom důkaz nepodává. Harold odjíždí domů a opět se setkává se starým králem Eduardem. Eduard Harolda kárá, podle některých výkladů za jeho přísahu Vilémovi. Eduard umírá a Harold je korunován králem. Stojí za povšimnutí, že na tapisérii provádí obřad Stignad, jehož pozice arcibiskupa z Canterbury byla sporná. Všechny normanské zdroje uvádí, že Harolda korunoval Stignad, aby Harolda a jeho nárok na korunu diskreditovali. Naopak anglické zdroje uvádí, že to byl Aldred, čímž Haroldovu korunovaci činí mnohem legitimnější.\n\nPoté se na obloze objevuje hvězda: Halleyova kometa. Kometa se měla objevit 24. dubna, asi čtyři měsíce po Haroldově korunovaci. Ve středověku bylo zjevení komety chápáno jako znamení blížící se záhuby. Zpráva o Haroldově korunovaci dorazí i do Normandie a Vilém začíná budovat flotilu lodí pro přepravu přes kanál La Manche. Útočníci připlují do Anglie, kde se bez odporu vylodí. Vilém přikazuje svým lidem, aby opatřili zásoby. Hořící dům může symbolizovat plenění okolní krajiny nájezdníky. K Vilémovi přijíždí posel se zprávou, pravděpodobně o Haroldově vítězství v bitvě u Stamford Bridge (v bitvě porazil Harold dalšího uchazeče o trůn, norského Haralda), ale v tapisérii to není upřesněno. Normané se opevňují. Mezi oběma armádami jsou vyměněni poslové a Vilém pronáší ke svým mužům řeč.\n\nBitva u Hastingsu proběhla 14. října 1066. Na anglické straně bojovali pěšáci se štíty, zatímco Normané měli jednotky na koních. První jména padlých jsou Leofwine Godwinson a Gyrth Godwinson, Haroldovi bratři. V bitvě se také objevuje biskup Odo. Sekce zobrazující Haroldovu smrt není jednoznačná, protože není možné jednoznačně určit, která z postav je Harold. Obvykle je za něj považována postava s šípem v oku, ale stejně dobře to může být i muž s oštěpem v hrudi. Angličané poté vyklízí pole.\n\nTapisérie pravděpodobně v tomto bodu původně nekončila, ale další dílce byly v minulosti ztraceny. Vilém po vítězství u Hastingsu odjel do Londýna, kde se mu podrobili angličtí magnáti. Vilém byl korunován králem na Boží hod vánoční arcibiskupem Aldredem z Yorku. Odpor některých Anglosasů však pokračoval, dokonce ještě i po Vilémově smrti.\n\nK tapisérii se váže několik záhad:\n\nHistorická přesnost příběhu mohla být zkreslena politickou propagandou či osobními zájmy. Tapisérie však představuje jedinečný obrazový dokument středověkých zbraní, oděvů a dalších předmětů, které se do současné doby nedochovaly. Nicméně bojovníci jsou zobrazeni s holýma rukama, ačkoliv podle dobových zdrojů se obvykle při boji a lovu používaly rukavice.\n\nTapisérie také zobrazuje Stignada, arcibiskupa z Canterbury, jak stojí vedle Harolda sedícího na trůnu, jako by jej právě korunoval. Harold byl však pravděpodobně korunován Aldredem z Yorku. Stignad, který se arcibiskupem jmenoval sám, byl považován za zkorumpovaného. Tapisérie se tak snaží prokázat spojení mezi Haroldem a biskupem a tím oslabit Haroldův nárok na trůn.\n\n\n"}
{"id": "225424", "url": "https://cs.wikipedia.org/wiki?curid=225424", "title": "Lawalde", "text": "Lawalde\n\nLawalde (lužickosrbsky Lěwałd) je obec Německu, v Sasku, v Horní Lužici v zemském okrese Zhořelec. Obec leží asi 5 km jihozápadně do města Löbau. Od roku 1998 jsou Lawalde státem uznanými lázněmi. Má obyvatel.\n\nObec se skládá z částí Lauba, Lawalde a Kleindehsa.\n\n"}
{"id": "225426", "url": "https://cs.wikipedia.org/wiki?curid=225426", "title": "Pulteney", "text": "Pulteney\n\nPulteney (\"čti: paltnej\") je skotská palírna společnosti Inver House Distillers nacházející se ve městě Wick v kraji Caithness, jež vyrábí skotskou sladovou whisky.\n\nPalírna byla založena v roce 1826 a produkuje čistou sladovou whisky. Tato stará palírna má jen dva kotle a produkuje whisky značky Old Pulteney, což je osmiletá whisky s obsahem alkoholu 40 %.\n\n"}
{"id": "225427", "url": "https://cs.wikipedia.org/wiki?curid=225427", "title": "Bitva u Stamford Bridge", "text": "Bitva u Stamford Bridge\n\nBitva u Stamford Bridge se odehrála nedaleko vesnice Stamford Bridge v Yorkshire 25. září 1066, krátce poté co norská armáda pod vedením Haralda Hardrady porazila v bitvě u Fulfordu, asi tři kilometry na jih od Yorku, vojsko hrabat Edwina z Mercie a Morcara z Northumbrie. Po rychlém a dlouhém přesunu, který trval pouze čtyři dny, překvapilo vojsko Harolda Godwinsona Haraldovy vojáky neočekávaným útokem, což znamenalo, že Haraldovi muži neměli oblečenou válečnou zbroj. Po úporné bitvě byla většina norských vojáků, včetně samotného Haralda Hardrady a Tostiga Godwinsona (bratra Harolda Godwinsona), zabita. I když Harold odrazil vikinské nájezdníky, jeho vítězství mělo jen krátký život, protože byl o tři týdny později poražen a zabit v bitvě u Hastingsu.\n\nV září roku 1066 se Harold Godwinson se svým vojskem nacházel na jihu země, kde očekával invazi normanského vojska pod vedením Viléma, vévody z Normandie. Zdá se, že ani Normané ani Vikingové nevěděli o tom, že druhá strana se také chystá dobýt Anglii. Král Norska, Harald Hardrada, který si činil nárok na anglický trůn, se svými vazaly a spojenci včetně Haroldova bratra Tostiga Godwinsona, který byl Haroldem vyhnán ze země, se vylodil na pobřeží Anglie. Harold Godwinson se svým bratrem Gyrthem vyrazili s jezdectvem a královskými důstojníky do Yorkshire, aby odrazili vikinské nájezdníky. Poté co se Harold dověděl, že Northumbrijci byli požádáni, aby Vikingům poslali další posily ke Stamford Bridge, namířil se svým vojskem k Stamford Bridge a doufal, že Vikingy překvapí. Když Haroldovy síly překročily vyvýšeninu, byli Vikingové nepřipraveni a neměli na sobě válečnou zbroj, protože očekávali pouze posily.\n\nPo rychlém přesunu na vzdálenost téměř 300 kilometrů ve čtyřech dnech, dorazili Anglosasové na západní břeh řeky. I když byli velmi unaveni po cestě, byli připraveni svést dlouhou bitvu. Vikinská armáda nemohla být v nevýhodnějším postavení. Očekávali, že Haroldovo vojsko dorazí až za několik dní a tak u sebe neměli brnění, které nechali na svých lodích. Navíc byli rozděleni na dvě části po obou březích řeky a neměli postavené žádné obranné valy.\nVikingové na západním břehu se zmohli jen na neúčinný odpor nebo zachraňovali své životy útěkem přes most. Ti kdo bojovali, byli bez lítosti pobiti. Anglosasové ale narazili při přechodu přes most na odpor. Legenda uvádí, že obrovitý Viking ozbrojený sekerou držel Anglosasy v odstupu a sám zabil asi 40 vojáků. Byl zabit až Anglosasem, který přeplaval most na sudu a Nora zabil nenadálým útokem z boku.\n\nAť už se stalo cokoli, toto zpoždění umožnilo vytvořit Vikingům sevřený útvar, aby mohli Anglosasům lépe vzdorovat. Haroldovo vojsko překročilo most a utkalo se tváří v tvář s Vikingy. Vikingové spojili své štíty a vytvořili val. Totéž udělali Anglosasové a napadli Vikingy. Bitva trvala několik hodin, a i když Vikingové kladli odpor, bez brnění neměli proti Haroldovu vojsku šanci uspět. V jejich obranném postavení se vytvořily mezery, které Anglosasové rychle využili. Poté, co rozdělili vikinské síly, pokračovali v boji do konečného vítězství. Vikinští vojevůdci byli v boji zabiti také.\n\nKrál Harold Godwinson přijal příměří nabídnuté Vikingy, kteří přežili, včetně Haraldova syna Olafa, a dovolil jim odejít, poté co se zavázali neútočit již dále na Anglii. Tím skončila vikinská éra v Anglii. Haroldův úspěch ale neměl dlouhé trvání. Několik dní po bitvě, 14. října, poté co musel absolvovat s vyčerpanou armádou cestu ze severu země z Yorkshire na jižní pobřeží Anglie, byl poražen a zabit armádou vedenou Vilémem, vévodou z Normandie, v bitvě u Hastingsu. Touto bitvou bylo zahájeno ovládnutí Anglie Normany.\n"}
{"id": "225430", "url": "https://cs.wikipedia.org/wiki?curid=225430", "title": "Kate Beckinsale", "text": "Kate Beckinsale\n\nKathryn Bailey „Kate“ Beckinsale (* 26. červenec, 1973 Londýn) je anglická herečka, která je známá z filmů \"Pearl Harbor\" (2001), \"Van Helsing\" (2004) a \"Underworld\" (2003).\n\nNarodila se v Londýně televizním hercům Judy Loe a Richardu Beckinsaleovi, který zemřel v roce 1979 ve věku 31 let. Judy Loe se později provdala za režiséra Roye Battersbyho, který měl již 5 dětí z předchozího manželství. Kate má nevlastní sestru Samanthu, která je také herečka. Během dospívání Kate trpěla anorexií, kterou však překonala. Vystudovala Oxfordskou univerzitu, obor francouzská a ruská literatura. V době studia žila jeden rok v Paříži. Po pradědečkovi má z části barmský původ.\n\nJejí první role byla ve filmu \"One Against the Wind\", jenž se odehrává v období 2. světové války. Ač byla rozhodnutá stát se herečkou, nakonec dala přednost univerzitě. Během studií na Oxfordu dostala roli ve filmové adaptaci Shakespearovy hry \"Mnoho povyku pro nic\" režiséra Kennetha Branagha. Tato role byla v životě Kate zlomová, neboť při natáčení poznala svého budoucího manžela Michaela Sheena. Během studií na Oxfordu hrála Kate v dalších filmech jako např. \"Jutský princ\" nebo \"Odhalení\". Následovaly role ve filmech, které byly mimo Británii méně známé, kupříkladu thriller \"Pronásledovaný\", romantická komedie \"Emma\" či drama \"Téměř bez šance\".\nPo několika rolích v méně známých filmech, přišla role velká, a to konkrétně ve filmu \"Pearl Harbor\", kde ztvárnila zdravotní sestru Evelyn. Následovala role v romantické komedii \"Lásce na stopě\", či v dramatu \"Laurel Canyon\". Poté přišel další zlomový bod v životě Kate, a to když přijala roli upírky Selene v akčním fantasy \"Underworld\". Zlomový bod to byl ze dvou důvodů, jednak to byla prozatím jedna z jejích největších filmových rolí, a také proto, že se poznala s režisérem filmu Lenem Wisemanem, kterého si později vzala. Následovaly role ve filmech \"Ďáblíci\", kritikou nepřijímaný \"Van Helsing\" a naopak úspěšný \"Letec\", kde si po boku Leonarda DiCapria zahrála jednu z nejslavnějších a nejkrásnějších hereček 20. století, Avu Gardner. Poté přišlo druhé pokračování upírské fantasy \"\", komedie \"Klik - život na dálkové ovládání\", thriller \"Nic než pravda\", drama \"Všichni jsou v pohodě\" a další.\n\nV roce 2012 si zahrála hlavní role ve třech vesměs chladně přijatých filmech a to v \"Kontrabandu\" po boku Marka Wahlberga, dále jako Selene v pokračování upírské ságy \"\" a nakonec v remaku filmu \"Total Recall\", kde si zahrála manželku Colina Farrela.\n\n\nKate je kuřačka, přestala prý jen když čekala dítě.\n\n"}
{"id": "225431", "url": "https://cs.wikipedia.org/wiki?curid=225431", "title": "Clynelish", "text": "Clynelish\n\nClynelish (\"čti: klajnlíš\") byla skotská palírna společnosti United Distillers nacházející se v malém městečku Brora v kraji Sautherland, jež vyráběla skotskou sladovou whisky. \n\nPalírna byla založena v roce 1819 a produkovala čistou sladovou whisky. Tato stará palírna byla uzavřena 7. března 1983. Licenční název Clynelish převzala společnost Scotish Malt Destillers a tato palírna byla postupně přejmenována na Brora. Budova palírny stále ještě stojí a kotle a ostatní zařízení jsou též na svém místě. Poslední ředitel Bob Robertson se již dlouho snaží o obnovu této historické palírny.\n\n"}
{"id": "225442", "url": "https://cs.wikipedia.org/wiki?curid=225442", "title": "Komprese dynamiky", "text": "Komprese dynamiky\n\nKomprese dynamiky zvukového signálu je proces používaný v audiotechnice ke zmenšení dynamického rozsahu zpracovávaného signálu. Provádí se kompresorem dynamiky, který může být jak hardwarový (analogový, digitální, nebo kombinace obého) nebo softwarový (plugin v digitálním systému, ve kterém je signál zpracováván).\n\nKomprese dynamiky audiosignálu se používá při záznamu zvuku, zpracování zvuku v nahrávacích studiích, při živém hraní, rozhlasovém vysílání, v různých zařízeních telekomunikační techniky (radiostanice, některé telefonní přístroje) a podobně. Komprese se používá jak pro celkový signál, tak i samostatně pro signály jednotlivých zdrojů signálu (hudební nástroje, zpěv, řeč a další).\nNapř. při rozhlasovém a televizním vysílání se upravuje celkový, smíchaný signál. Tímto způsobem se snižuje příliš velká dynamika původního signálu a zesilují se tiché pasáže, které by např. při běžné poslechové hlasitosti u posluchače byly maskovány hlukem okolí, a zároveň se omezuje úroveň signálu tak, aby nedocházelo k nedovolené úrovni modulace vysílače. Při nahrávání nástrojů a dalších zdrojů signálu ve studiové praxi, nebo při jejich živém zvučení, se velmi často upravují tyto jednotlivě. Je to z mnoha důvodů, jednak proto, že může být dynamický rozsah jednotlivých nástrojů větší, než vyhovuje možnostem záznamu nebo zvučení, dále proto, že se tím doupravuje charakter zvuku daného nástroje. Často to zároveň usnadňuje mixáž. \n\nPři živém ozvučování je a ve studiové praxi je běžné upravovat basovou kytaru a bicí nástroje, protože tyto zdroje produkují signál s velkým dynamickým rozsahem: často až kolem 100dB. Zařazením kompresoru do signálové cesty se docílí toho, že daný signál po smíchání se signály ostatních nástrojů se může jevit jako průraznější, čitelnější a zřetelnější, je možné srovnat nepřesnou dynamiku hry aj. Vhodně nastavený kompresor dokáže prodloužit doznívání některých nástrojů, a tím změnit jejich charakter. Časté je použití tam, kde je vhodné odstranit nežádoucí dynamiku, vzniklou nekázní hráče nebo zpěváka. \n\nNapříklad při živém zvučení, kdy nástroje hrají velmi hlasitě, může být zpěv chvílemi nezřetelný a utopený v celkovém hluku. Lidský hlas obsahuje velmi hlasité i velmi tiché složky. Úroveň tohoto signálu je dána vlastní silou lidského hlasu, a značně ovlivněna pozicí mikrofonu vůči ústům zpěváka, roli hraje vzdálenost i vzájemný směr os obou objektů. Stačí se o poměrně malou vzdálenost vzdálit od mikrofonu nebo odklonit od něj a signál je výrazně slabší. Pokud by směšovací poměry byly nastaveny pro správnou pozici zpěváka vůči mikrofonu, tak při vzdálení se od mikrofonu může být signál natolik slabý, že pro posluchače zanikne zamaskován ostatními nástroji. Správným použitím kompresoru se tento problém potlačí. Obdobný problém může být nestejná hra bubeníka a dalších nástrojů. Při rozhlasovém vysílání se často komprimuje hlas hlasatele, protože takto vynikne proti podkresové hudbě. Nastavení parametrů kompresoru umožňuje nenásilné a téměř nezřetelné úpravy, při necitlivém nastavení může dojít k vytvoření zvuků nepřirozeně ploše a nedynamicky znějících nástrojů a hlasů.\n\nKompresor dynamiky upravuje zpracovávaný zvuk změnou výstupní hlasitosti závisle na vstupní hlasitosti. Pokud vstupní hlasitost překročí nastavený práh (\"THRESHOLD\"), sníží se úroveň výstupního signálů v přesně nastaveném poměru (\"RATIO\").\n\nVětšina profesionálních kompresorů dynamiky umožňuje také nastavit rychlost (resp. čas) reakce na překročení prahu (\"ATTACK\") a rychlost (resp. čas) uvolnění komprese po opětovném poklesu vstupního signálu pod práh (\"RELEASE\"). Často je také možno nastavit vstupní (\"INPUT\") a výstupní (\"OUTPUT\" nebo \"GAIN MAKE-UP\") úroveň.\n\nNa jednodušších přístrojích bývá \"RATIO\" a \"OUTPUT\" často nahrazen společným potenciometrem \"SUSTAIN\" (název je spíše odvozen od subjektivního popisu chování než od principu funkce), který při zvyšování kompresního poměru zároveň zvyšuje i výstupní úroveň.\n\nNěkteří výrobci vybavují kompresory zajímavou funkcí \"KNEE\" (koleno), která přepíná mezi „tvrdým“ (HARD KNEE) a „měkkým“ (SOFT KNEE) průběhem řízení. Při aktivovaném měkkém průběhu při dosažení úrovně \"THRESHOLD\" přístroj nezačíná komprimovat v nastaveném poměru ostrým skokem, ale pozvolným náběhem funkce s minimálním poměrem a nastaveného poměru dosáhne až v jisté úrovni nad prahem. Výsledný zvuk působí často přirozenějším dojmem, protože není tak patrný rozdíl mezi komprimovanou a nekomprimovanou části projevu.\n\nKompresory mohou zpracovávat zároveň celý kmitočtový rozsah signálu, nebo jeho část, nebo separátně rozdělený do několika kmitočtových pásem. Takové kompresory se nazývají vícepásmové. Také je u některých zařízení možné ovlivňovat kmitočtově dalším zařízením řídicí signál a tím vzniká závislost úrovně výstupního signálu nejen na vstupní úrovni, ale i na kmitočtu. Typickým příkladem je De-esser (odstraňovač sykavek), který je vlastně kompresor, u něhož je v řídicím signálu zařazen korektor zdůrazňující vysoké kmitočty - tím dochází k omezování signálu, který obsahuje sykavky. De-esser se používá tam, kde hlas zpěváka nebo řečníka zní v sykavkách nepřirozeně, třeba vlivem vady řeči, nebo jejího charakteru, nepřirozeně zdůrazněného snímací technikou.\n\nNastavením kompresního poměru na maximum (teoreticky nekonečno) přístroj vyrovná veškeré prvky překračující práh (špičky) na jeho úroveň. Jinými slovy - výsledek zní, jako kdyby zvuk ani na chvíli nepřekročil nastavený práh a při nejvyšší hlasitosti se drží úroveň přesně na prahu.\n\nKompresor trvale nastaven do extrémních hodnot (\"RATIO\" na maximum (1: nekonečnu), \"ATTACK\" a \"RELEASE\" na minimum, tedy okamžitá reakce) se nazývá Limiter a často se vyskytuje jako součást nejrůznějších audio přístrojů. Často má jediný ovládací prvek \"THRESHOLD\", ale nemusí mít žádný. Limiter je používán jako samostatný přístroj, třeba v podobě efektového pedálu, nebo je jeho částí. Bývá vestavěn v nástrojových aparaturách, zvláště pro basovou kytaru, v koncových zesilovačích pro PA (kde často nemá žádný ovládací prvek a je trvale zařazen) a podobných aplikacích, kde omezuje zkreslení výstupního signálu v případě, že je vstupní signál vyšší, než je schopen zesilovač zpracovat.\n\nJeden z nejčastějších způsobu uspořádání ovládacích prvků na přístroji je následující:\n\nna levé straně bývá předřazena sekce expandéru nebo šumové brány - gate, která vlastně nepatří ke kompresoru, ale z důvodu praktického použití je již v dnešní době velmi často součástí těchto přístrojů. Dále následují prvky \"THRESHOLD\", \"RATIO\", \"ATTACK\" a \"RELEASE\", většinou doplněno o možnost automatického nastavení reakcí. Na pravé straně bývá ještě zařazena sekce limiteru. Velice často se tyto přístroje konstruují jako dvoukanálové, všechny ovládací prvky jsou tedy na čelním panelu přístroje dvakrát a uprostřed se může být tlačítko \"LINK\" nebo \"STEREO\", které umožní pomocí ovládacích prvků prvního kanálu měnit nastavení obou současně. Prvek \"INPUT\" (pokud se vyskytuje) bývá zařazen před nebo po sekci expanderu. Prvek \"OUPUT\" (pokud se vyskytuje) bývá zařazen před nebo po sekci limiteru.\n\nJednotlivé sekce jsou zapojeny sériově (za sebou) v pořadí stejném jako na čelním panelu.\n\nV moderní hudbě se dost často vyskytují tendence používat velmi velkou dynamickou kompresi,\ncož poskytuje podstatně vyšší průměrnou úroveň hlasitosti. Velká komprese však může způsobovat\npostranní jev zvaný slangově \"pumpování\" nebo \"dýchání\" hudby. K \"pumpování\" může dojít\nnapříklad v pasážích, kde se vyskytuje táhlý tón nějakého nástroje či zpěvu a zároveň velmi silné\na rytmické basové zvuky. Po aplikaci silné komprese na takovou pasáž dojde ke zmenšení dynamiky\nbasových úderů, ale zároveň ve stejném poměru je komprimován táhlý tón v pozadí. Výsledek je\ntedy takový, že táhlý tón bude zeslaben při basových úderech, mezi nimi však nikoliv. Toto je\nvětšinou nežádoucí. Příklad cíleného využití efektu \"pumpování\" je možné slyšet například ve\nskladbě Call on me (Eric Prydz).\n\nVícepásmový kompresor je přístroj nebo softwarová funkce, která upravuje dynamiku zpracovávaného signálu v několika frekvenčních pásmech, díky čemu je možné docílit velké úrovně komprese bez postranního jevu \"pumpování\".\nPříchozí signál je na vstupu rozdělen filtrem do několika frekvenčních pásem, nejčastěji dvou, tří nebo čtyř. Na každé pásmo je následně aplikována nezávisle komprese, kterou je možno libovolně nastavit stejným způsobem, jak při použití obyčejného (jednopásmového) kompresoru. Jinak řečeno, je použito několik paralelně zapojených kompresorů, každý z nich však zpracovává signál pouze v omezeném frekvenčním rozsahu.\nSložitější přístroje některých výrobců mohou poskytnout nejen jeden přesně nastavitelný dělící kmitočet, ale také spíše spodní a horní hranici zpracovávaného signálu pro každé pásmo zvlášť. To umožní nastavit překrytí jednotlivých pásem nebo vynechání části frekvenčního spektra.\nPo komprimaci dynamiky jednotlivých pásem jsou výsledné signály smíchané v nastavitelném poměru. Na výstupu přístroje (nebo po aplikaci této funkce ve studiovém programu) je opět jeden signál obsahující celé frekvenční pásmo.\n\nPo aplikaci vícepásmového kompresoru na pasáž z výše uvedeného příkladu je možné nastavit \nvelkou kompresi pro rytmické basové údery bez vlivu na táhlé tóny v pozadí.\n\nVětšina kompresorů bývá v praxi doplněna o funkci Sidechain. Do přístroje jsou přivedeny dva nezávislé signály (např. hudba z CD a signál z mikrofonu pro řeč). Pokud je zapojen druhý zdroj signálu, přístroj se automaticky přepne do režimu Sidechain, ve kterém je jeden signál ovlivňován druhým. Prakticky: pokud signál z mikrofonu překročí práh (např. hlasatel začne mluvit), bude snížena hlasitost hudby z CD.\n\nKompresor v režimu sidechain (s většinou prvků pevně nastavených) bývá občas zabudován do některých jednodušších mixážních pultů a je označen jako TalkOver. Nastavovací prvky jsou pouze dva - \"SENSITIVITY\" (citlivost), což je vlastně \"THRESHOLD\" pro mikrofon a přepínač, s polohami ON (hudba je trvale potlačena), OFF (TalkOver je zcela vyřazen) a AUTO (hudba je potlačena pouze při mluvení do mikrofonu). Lépe vybavené přístroje mohou mít ovládání rychlosti RELEASE (plynule nebo v několika krocích) a velikost úrovně potlačení signálu.\n\n\n"}
{"id": "225443", "url": "https://cs.wikipedia.org/wiki?curid=225443", "title": "Bedřich Piskač", "text": "Bedřich Piskač\n\nBedřich Piskač (8. května 1898 Česká Bělá – 26. března 1929 Lyon), byl český malíř.\n\nNarodil se 8. května 1898 v České Bělé u Havlíčkova Brodu. V letech 1917-1924 studoval na Akademii výtvarných umění v Praze u profesorů Karla (Carlo) Krattnera, Vratislava Nechleby a Otakara Španiela.\nV letech 1923-1929 byl členem Spolku výtvarných umělců Mánes. Jeho díla jsou zastoupena například v Oblastní galerii výtvarného umění ve Zlíně a Selicharově obrazárně v Rybné nad Zdobnicí.\n\nZemřel 26. března 1929 v Lyonu ve Francii.\n\n\n"}
{"id": "225447", "url": "https://cs.wikipedia.org/wiki?curid=225447", "title": "Vlastimil Petržela", "text": "Vlastimil Petržela\n\nVlastimil Petržela (* 20. července 1953 v Prostějově) je český fotbalový trenér, bývalý československý fotbalový útočník a reprezentant (účastník MS 1982). Od konce února 2018 byl trenérem FC Fastav Zlín, kde nahradil odvolaného Bohumila Páníka. Po konci sezóny na lavičce po dohodě s majitelem klubu skončil. Nahradil jej Michal Bílek.\n\nZačínal v Kralicích na Hané. V dorosteneckém věku přestoupil do TJ OP Prostějov, kde se stal v sezoně 1973/74 nejlepším střelcem Jihomoravského krajského přeboru. Odsud si jej vytáhla prvoligová brněnská Zbrojovka, v jejímž dresu debutoval v československé lize. Dále hrál třetí ligu za Železárny Prostějov a ve druhé lize za Sigmu ZTS Olomouc. Následně se do nejvyšší soutěže vrátil v Rudé hvězdě Cheb a pražské Slavii, oblékl též reprezentační dres.\n\nV československém A-mužstvu debutoval 17. června 1982 ve Valladolidu proti Kuvajtu (nerozhodně 1:1) v rámci Mistrovství světa ve fotbale 1982. Naposled reprezentoval 27. března 1983 v Nikósii proti domácímu Kypru (nerozhodně 1:1, zápas kvalifikace na Mistrovství Evropy ve fotbale 1984).\n\nV nejvyšší soutěži odehrál 116 utkání a vstřelil v nich 36 branek. V ročnících 1974/75 (2/0), 1975/76 (8/0) a 1976/77 (3/0) hrál za Zbrojovku Brno, na jaře 1981 (13/5) a na podzim 1981 (15/9) hrál za Rudou hvězdu Cheb, poté přestoupil do Slavie Praha, kde působil na jaře 1982 (15/4), 1982/83 (27/10), 1983/84 (27/8) a 1984/85 (6/0).\n\nJako trenér vedl Slovan Liberec, Slavii, Spartu, Bohemians 1905, Mladou Boleslav, či Sigmu Olomouc, největších úspěchů ale dosáhl v ruském Zenitu Petrohrad, kde mezi lety 2003 a 2006 vyhrál ruský ligový pohár (2003), získal druhé místo v ruské první lize a postoupil do čtvrtfinále Poháru UEFA.\nPozději se ale pohádal s majitelem klubu Zenit Petrohrad a byl propuštěn. Pokračoval v gamblerství, později se ale vyléčil.\n\nV sezóně 2009/10 vedl druholigový tým FK Viktoria Žižkov, kde před sezónou podepsal tříletou smlouvu. Smlouvu se Žižkovem ale předčasně ukončil, jelikož čtyři kola před koncem soutěže v květnu 2010 byl odvolán. Vedení klubu to zdůvodňovalo skutečností, že se nepodařilo naplnit postupové ambice.\n\nV červnu 2010 podepsal kontrakt s účastníkem druhé nejvyšší slovenské soutěže (první liga) MFK Zemplín Michalovce. Smlouva zněla na jeden rok plus jeden rok opce. V Michalovcích skončil na jaře 2012 s bilancí 25 výher, 11 remíz a 22 proher a získal 86 ligových bodů.\n\nOd roku 2014 trénoval druholigovou Vlašim. V prosinci 2015 se dohodl s vedením Baníku Ostrava, že od ledna 2016 převezme jeho tým, který byl po podzimní části ligy daleko na posledním místě s pouhými čtyřmi body. Jako cíl deklaroval úsilí vybudovat mužstvo, které se může po sestupu rychle vrátit do první ligy, s tím, že záchrana v probíhajícím ročníku už je nemožná.\n\n\n"}
{"id": "225450", "url": "https://cs.wikipedia.org/wiki?curid=225450", "title": "Johann Strauss starší", "text": "Johann Strauss starší\n\nJohann Strauss starší (14. března 1804 Vídeň – 25. září 1849 Vídeň), byl rakouský hudební skladatel. Skládal hlavně taneční hudbu – valčíky a polky. Jeho nejstarší syn, Johann Strauss mladší, pokračoval v jeho stopách a jeho sláva překročila otcovu. Skladateli byli i jeho mladší synové, Josef a Eduard.\n\nJohann Strauss st. se narodil v rodině majitele hostince, ale jeho otec zemřel krátce po jeho narození. V rodinném hostinci se od malička dostával do kontaktu s muzikanty, kteří ho zaujali. Hrát na housle se začal pravděpodobně učit sám. Rodině se jeho zájem o hudbu příliš nezdál a jeho matka s nevlastním otcem rozhodli, že ho dají na knihaře. Toto studium však Straussovi vůbec nevyhovovalo. Přidal se tedy do kapely Michaela Pamera, a koncem roku 1819 přestoupil k Josefovi Lannerovi, který rychle poznal jeho talent. Roku 1825 se oženil s dcerou hostinského Anne Streim (*30.8.1801-<time>23. 2.1870) a do roku 1838 spolu měli 6 dětí, první syn byl slavný Johann.</time> V tom období začal i komponovat. Krátce na to spolu přestali Lanner a Strauss dobře vycházet a koncem roku 1825 Strauss z orchestru odešel. Založil si vlastní orchestr, se kterým se veřejnosti představil v létě 1826. Sympatie publika si získal rychle a od roku 1827 jeho skladby začaly vycházet v tištěné podobě. Orchestr si rozšiřoval a přísně od něj vyžadoval důkladnost a dobré ladění. Pozdvihl valčík na novou uměleckou úroveň. Navíc byl i mistrem reklamy, díky čemuž se stal nejpopulárnějším muzikantem ve Vídni. V roce 1834 poprvé odešel na zahraniční turné do německých zemí, a seznámil se s o 10 let mladší Emilli Trampusch (*29.7.1814 – † 1865), dcerou vojenského lékaře. V roce 1837 potom do Francie a Anglie. Všude ho provázel obrovský úspěch. Od roku 1838 odešel od své manželky, a se E. Trampusch žil ve volném svazku až do jeho smrti, měli spolu 7 děti. Po Lannerově smrti roku 1843 se stal hudebním ředitelem dvorních bálů (K.k. Hofballmusikdirektor). V revolučním roce 1848 se sice snažil ve svém podnikaní využít revoluční nálady obecenstva, ale i kvůli svému postavení se nikdy nepostavil proti Habsburské moci. V srpnu 1848 navíc koncertoval pro císaře Ferdinanda a složil i slavný \"Radeckého pochod ( )\", na počest maršála Jana Josefa Václava hraběte Radeckého z Radče, který se vítězně vrátil z potlačení povstání v italských državách monarchie. Takto se otevřeně postavil na stranu císařské moci, čímž značně poklesla jeho popularita v očích veřejnosti. Po revoluci Strauss odešel z dusné atmosféry Vídně na zahraniční turné. 19. 9. 1849 měl svůj poslední koncert u Sperla. Od své nejmladší dcery se nakazil spálou a o 6 dnů později umírá na mozkovou mrtvici. Zemřel 25. září 1849.\nNejslavnější skladbou Johanna Straussa je zmíněný \"Radeckého pochod\", který nemůže chybět ani jeden rok na programu tradičního Vídeňského Novoročního koncertu. Známe jsou také valčíky \"Das Leben ein Tanz\", \"Die vier Temperamente\" nebo \"Loreley-Rheinklänge\".\n\n\n\n\n\n\n\n"}
{"id": "225454", "url": "https://cs.wikipedia.org/wiki?curid=225454", "title": "Jan Trampota", "text": "Jan Trampota\n\nJan Trampota (21. května 1889 Žižkov, nyní Praha – 19. října 1942 Poděbrady) byl jeden z představitelů české krajinomalby a zakladatelů moderního českého výtvarného umění. Jeho obrazy patří k předním krajinám naší i evropské malby.\n\nNarodil se 21. května 1889 na Žižkově; pocházel z pěti dětí Jana a Vendelíny Trampotových. V roce 1910 se celá jeho rodina kromě Jana odstěhovala do Ameriky. V letech 1907–1909 studoval na Umělecko-průmyslové škole u prof. Emanuela Dítěte a večerní akt u prof. Jana Preislera.\n\nRoku 1913 byl přijat do SVU Mánes a od té doby se účastnil spolkových výstav a také výstav v cizině. Byl rozeným krajinářem. Hned od počátku patřil k mladým umělcům nové generace, kteří se zabývali otázkami tvorby a bojovali o nové umělecké vyjádření. V této době se formoval jeho talent a osobnost. V roce 1915 pobyl v Nové Vsi u Chotěboře na pozvání paní Jarmily Šťastné-Mixové (sestry Terezy Dubrovské) společně s Josefem Kubíčkem a Otakarem Nejedlým. Bylo to krátké a šťastné plodné období malířských zkušeností s trvale oblíbenými náměty stromů a pohledů do kraje konstruovanými s jednoduchostí a střídmostí. V této době u něj načas převládla i figurální kresba.\n\nPodzim 1916 odešel do války, prošel Salzburg, Bergheim, Novo Ledo, Fondo a Mole.\nV dubnu 1919 měl první soubornou výstavu se sochařem Josefem Kubíčkem.\n\n1919 maloval na Slovensku.\n\n1919–1920 dlel a maloval v Nových Hradech u Vysokého Mýta jako host Josefa Kubíčka. Vybíral si prosté a jednoduché náměty a dával rozsvítit barevným tónům ve větších plochách. Začínal malovat barevným pastelem a vytvářet si svůj vztah ke krajině oproštěný od náladovosti. Otevřel si cestu k přirozené kráse bez náladovosti a bez světelných ilusí barevné hry. Barvu spojil s tvarem, nechal se unášet harmonií přírodního řádu, hledal a objevil v něm kompozici české krajiny.\n\n1921 se oženil, narodil se mu syn Vratislav.\n1921–1923 žil s rodinou ve Slatině nad Zdobnicí.\n\n1922 podnikl zájezd na Slovensko a do Uherského Hradiště.\nOd roku 1923 usídlil se v Pěčíně.\n\nKrajina v okolí Slatiny nad Zdobnicí a potom stráně a masivy stromů, podhorské chalupy pod korunami jasanů a lip, olší buků a jabloni v Pěčíně se staly pro umělce zemí zaslíbenou.\n\n1927 měl druhou soubornou výstavu v Mánesu a později v Hradci Králové.\n\n1928 Skončilo první pěčínské období končící smrtí manželky a drtivým osamocením. Ukončené období se současně stalo i vrcholem autorovy tvorby s jeho rozměrnými monumentálními krajinami ztvárněnými s dokonalým zvládnutím výtvarné techniky.\n\n1930–1931 Dva roky pobyl společně s malířem Rudolfem Kremličkou ve Francii a oblíbil si normandský Étretat. Jeho práce na pobřeží Normandie a hluboké zážitky ze setkání s uměleckými díly ve francouzských galeriích v něm posílily vědomí správnosti nastoupené cesty. Jeho obrazy a studie z pobřežní krajiny představují uzavřený cyklus, v němž autor zůstal nadále věren sám sobě. Staly se ale nedílnou součástí jeho tvůrčí osobitosti. S nadšením připravoval soubor obrazů z Normandie pro svou výstavu v Praze.\n\nV květnu a červnu na výstavě v Mánesu vystavil výběr obrazů z Normandie. Kritikou pražského prostředí nebyly však pochopeny.\n\n1931 Vrátil se zpět do Pěčína. Začalo druhé pěčínské období. Divukrásná přímořská příroda byla pro něho objevným zážitkem. Současně byla ale i zkouškou, že dovede zvládnout přírodní skutečnost v její nové působivosti stejně dokonale a navíc s bohatší formou a pravdivějším vyjádřením obohaceným zkušeností z domova. S obrovským vypětím koncipoval nové a nové obrazy z Pěčína a z Orlických hor. Se sebevědomím zvládnuté formy vytvářel obraz české krajiny, který je ojedinělým výsledkem tvůrčího úsilí. Naplněn touhou po harmonii přírodního celku stavěl ve tvarech i plastickém působeni barev rozměrné obrazy, z nichž mnohé zůstaly nedokončeny jenom proto, že se podle umělcova soudu nezdařily třeba jen v maličkých detailech.\n\n1939 začala kritická fáze malířovy choroby. Zemřel 19. října 1942 v Poděbradech.\n\n\n"}
{"id": "225457", "url": "https://cs.wikipedia.org/wiki?curid=225457", "title": "Ana Ivanovićová", "text": "Ana Ivanovićová\n\nAna Ivanovićová, , úředním jménem Ana Schweinsteiger, (* 6. listopadu 1987 Bělehrad) je bývalá srbská tenistka, která na profesionální okruh vstoupila v srpnu 2003. Historicky sedmnáctou světovou jedničkou ve dvouhře, od zavedení klasifikace WTA, se stala v červnu 2008 a do srpna téhož roku strávila na čele dvanáct týdnů. Ve své kariéře na okruhu WTA Tour vyhrála patnáct turnajů ve dvouhře. V rámci okruhu ITF získala pět singlových titulů. Sportovní kariéru ukončila v prosinci 2016.\n\nNa žebříčku WTA byla ve dvouhře nejvýše klasifikována v červnu 2008 na 1. místě a ve čtyřhře pak v září 2006 na 50. místě. Od července 2015 do ukončení kariéry ji opět trénoval britský kouč Nigel Sears.\n\nNa nejvyšší grandslamové úrovni získala singlový titul na French Open 2008, když ve finále zdolala Dinaru Safinovou. Následně však na grandslamu nepostoupila do čtvrtfinále sedmnáctkrát v řadě až do US Open 2012, což znamenalo postupný pád z čela žebříčku na 65. místo, které jí patřilo během července 2010. Dvakrát odešla z boje o titul jako poražená finalistka. Nejdříve podlehla na French Open 2007 Belgičance Justine Heninové a poté nestačila ve finále Australian Open 2008 na Marii Šarapovovou.\n\nV červnu 2011 ji časopis \"Time\" zařadil na seznam „30 legend ženského tenisu: Minulosti, současnosti a budoucnosti“. Tenisový novinář Matthew Cronin ji uvedl mezi stem největších tenistů všech dob.\n\nV srbském fedcupovém týmu debutovala v roce 2006 dubnovým utkáním 1. skupiny zóny Evropy a Afriky proti Slovinsku, v němž vyhrála dvouhru i čtyřhru. V soutěži nastoupila k sedmnácti mezistátním utkáním s bilancí 17–7 ve dvouhře a 3–2 ve čtyřhře. Ve finále Fed Cupu 2012 proti České republice získala jediný bod družstva, když zdolala Kvitovou. Srbské tenistky tak podlehly 1:3 na zápasy. Srbsko reprezentovala na londýnských Hrách XXX. olympiády, kde ve dvouhře vypadla ve třetím kole s Kim Clijstersovou. Spolu s Nenadem Zimonjićem skončili v prvním kole smíšené čtyřhry, když je vyřadil indický pár Sania Mirzaová a Leander Paes.\n\nV letech 2005 a 2007 ji Ženská tenisová asociace vyhlásila Hráčkou s největším zlepšením, v roce 2007 získala Cenu Karen Krantzckeové za sportovní chování a roku 2009 se pak na okruhu stala humanitářkou roku.\n\nV červenci 2016 se vdala za německého fotbalistu Bastiana Schweinsteigera a do manželství se v březnu 2018 narodil syn Luka.\n\nTenis začala hrát v pěti letech. Impulsem k výběru tohoto sportu se stalo zaujetí televizním přenosem utkání jugoslávské tenistky Moniky Selešové.\n\nNa juniorce Wimbledonu se probojovala do finále dvouhry, v němž nestačila na Ukrajinku Katerynu Bondarenkovou. Na okruhu ITF zaznamenala bilanci 26 výher v řadě, když v sezóně neprohrála ani jedno utkání. Vyhrála tak pět turnajů, z toho dva japonské v Gifu a Fukuoce jako kvalifikantka. Premiérový zápas na okruhu WTA odehrála v květnu na vídeňské antuce, kde v úvodním klání nestačila na Američanku Amy Frazierovou. Následně debutovala v kvalifikaci grandslamu, kterou si zahrála na US Open. Podlehla v ní Ljudmile Skavronské, přestože úvodní sadu vyhrála hladce 6–1 a ve třetím dějství za stavu 5–4 neproměnila dva mečboly, skončila ve Flushing Meadows poražena.\n\nPremiérový vítězný zápas v hlavní soutěži turnaje WTA Tour dosáhla na Zürich Open. Vyzývatelkou se jí stala Francouzka Taťána Golovinová, kterou porazila po třísetové bitvě. Ve druhém kole podlehla favorizované Američance Venus Williamsové, proti níž měla v každém setu několik setbolů, ale ani jeden neproměnila. Na lucemburském Fortis Championships Luxembourg, který se konal další týden, již došla do čtvrtfinále.\n\nPrvní turnaj na okruhu WTA vyhrála v australském hlavním městě Canbeře, kde startovala jako kvalifikantka. Ve finále události Richard Luton Properties Canberra International porazila maďarskou tenistku Melindu Czinkovou. Na melbournském Australian Open ji po výhrách nad Ivetou Benešovou a Marií Kirilenkovou vyřadila Francouzka Amélie Mauresmová. Následně se přesunula na Arabský poloostrov, kde se zúčastnila turnaje Qatar Ladies Open v Dauhá. Ve třetí fázi skončila opět na raketě Mauresmové. V utkání ztratila náskok 6–2, 2–0 a nevyužila tři brejkboly na vedení 5–2.\n\nVzestup ve světové klasifikaci pokračoval po výhrách na Miami Masters, kde si poradila s Ruskami Světlanou Kuzněcovovou a Naděždou Petrovovou. Zastavila ji až ve čtvrtfinále první nasazená Mauresmová. Obě ruské hráčky figurovaly v elitní desítce žebříčku a jejich třetí krajanku z Top 10, Věru Zvonarevovou, pak zdolala na turnaji Polsat Warsaw Open. V semifinále varšavské události ji porazila Belgičanka Justine Heninová. Na pařížském grandslamu French Open, kam přijížděla jako dvacátá devátá nasazená, oplatila předchozí neúspěchy třetí nasazené Mauresmové, kterou ve třetím kole zdolala. V osmifinále přešla přes turnajovou dvacet dvojku Francescu Schiavoneovou a zastavila ji až sedmá nasazená Petrovová. Čtvrtfinálová účast znamenala nejlepší výsledek její dosavadní kariéry. Ve Wimbledonu vypadla ve třetím kole se Švýcarkou Patty Schnyderovou a na US Open z pozice turnajové osmnáctky ve druhém kole nestačila na Venezuelanku Maríu Ventovou-Kabchiovou.\n\nSemifinále si zahrála na švýcarském Zürich Open a rakouském Generali Ladies Linz, kde v obou případech podlehla Schnyderové. Sezónu zakončila na 16. místě světové klasifikace.\n\nSezónu zahájila v západoaustralském Perthu mistrovstvím smíšených družstev – Hopmanovým pohárem, kde byl v srbském týmu jejím spoluhráčem Novak Djoković. Dvojice se ze základní skupiny těsně neprobojovala do finále. První turnaj WTA odehrála na Medibank International v Sydney. Ve druhém kole porazila druhou nasazenou Amélii Mauresmovou po dvousetovém průběhu, než ve čtvrtfinále ukončila její působení turnajová šestka Světlana Kuzněcovová, přestože v úvodní sadě vedla 5–2. Druhým kolem pro ni skončil také grandslam Australian Open, kde ji přehrála 98. tenistka světa Australanka Samantha Stosurová.\n\nNa amerických betonech došla do čtvrtfinále na BNP Paribas Open v Indian Wells, když v něm vypadla se čtvrtou nasazenou Ruskou Jelenou Deměntěvovou. O týden později na miamském Sony Ericsson Open zdolala Benešovou a Ukrajinku Aljonu Bondarenkovou, než ji předchozí porážku z úvodu roku oplatila Mauresmová. Do pařížského French Open přijížděla v pozici devatenácté nasazené. Se Stosurovou si oproti Melbourne hladce poradila, ve druhém kole přehrála Émilii Loitovou a ve třetí fázi její pouť ukončila ruská turnajová desítka Anastasija Myskinová. Na travnatém Wimbledonu se po výhře nad Dinarou Safinovou probojovala do osmifinále, kde nestačila na světovou jedničku a vítězku grandslamu Amélii Mauresmovou ve dvou setech.\n\nPrvní titul sezóny zaznamenala v srpnu na montréalském Rogers Cupu. Na cestě do finále vyřadila Golovinou, Čeng Ťie, krajanku Jelenu Jankovićovou, čtrnáctou nasazenou Katarinu Srebotnikovou, a konečně v semifinále turnajovou devítku Dinaru Safinovou. V boji o titul si hladce poradila s bývalou světovou jedničkou Martinou Hingisovou. Tento výsledek přispěl k celkovému vítězství na US Open Series, kde se za ní umístily druhá Kim Clijstersová a třetí Maria Šarapovová. Na newyorském US Open pak skončila jako šestnáctá nasazená ve třetím kole na raketě 91. tenistky světa Sereny Williamsové.\n\nV sezóně odehrála také devět turnajů ve čtyřhře, když se jejími spoluhráčkami staly Maria Kirilenková a Indka Sania Mirzaová. S Kirilenkovou došla do finále na UNICEF Open v 's-Hertogenboschi a dvou semifinále ve Varšavě a Tokiu. Sezónu zakončila na 14. místě žebříčku WTA ve dvouhře, respektive na 51. místě ve čtyřhře.\n\nSezónu odstartovala turnajem v Gold Coast, kde skončila mezi posledními osmi tenistkami po prohře s Izraelkou Šachar Pe'erovou. Na sydneyském Medibank International hrála jako třetí nasazená. Ve druhém kole si poradila s turnajovou čtyřkou Naděždou Petrovovou, ale ve čtvrtfinále ji vyřadila Nicole Vaidišová. Třináctá nasazená byla na melbournském Australian Open. Poté, co zdolala americkou tenistku Vaniu Kingovou a Polku Agnieszku Radwańskou, podlehla turnajové dvacet dvojce Věře Zvonarevové, když na ni uhrála pouhé tři gamy. Po nepřesvědčivých výkonech oznámila, že ukončila spolupráci s osobním trenérem Davidem Taylorem a odletěla na tokijský Toray Pan Pacific Open. V jeho čtvrtfinále zdolala světovou desítku Jelenu Jankovićovou, v semifinále jí světová jednička Maria Šarapovová za stavu 1–6 a 0–1 skrečovala a v boji o titul zdolala světovou šestku Martinu Hingisovou.\n\nNa události kategorie WTA Tier I Pacific Life Open v Indian Wells se probojovala do čtvrtého kola, kde skončila na raketě Rakušanky Sybille Bammerové. Na dalším turnaji stejné kategorie Miami Masters ji v prvním utkání vyřadila Kazaška Jaroslava Švedovová. Okruh pokračoval dubnovným MPS Group Championships v Amelia Island, na němž porazila ve čtvrtfinále druhou nasazenou Jelenu Jankovićovou, aby mezi posledními čtyřmi nestačila na pozdější vítězku Taťánu Golovinovou. V zápase proti Francouzce měla šanci brejkbolu při všech jejích servisech. Podlehla jí však poprvé v sedmi vzájemných utkáních.\n\nPo návratu do Evropy odehrála dva antukové turnaje v rámci přípravy na Roland Garros. Nejdříve se zúčastnila berlínského Qatar Telecom German Open, kde si připsala první antukový triumf v kategorii WTA Tier I, když ve finále zdolala čtvrtou hráčku světa Světlanu Kuzněcovovou. V úvodním dějství si již Ruska pohlídala vedení 5–1 na gamy a dovršila jej 6–3. Na úvod druhé sady Srbka prolomila podání a dostala se do vedení 2–0. Soupeřka však srovnala na 2–2. Stejný scénář se opakoval, a po vedení Jihoslovanky 4–2, bylo opět srovnáno na 4–4. Další ztrátu podání již Ruska nezvrátila a set ztratila poměrem 6–4. Ve třetí sadě vedla Ivanovićová 5–3, ale nakonec musela o vítězce rozhodnout až zkrácená hra. Během duelu si však podvrtla kotník a z římského turnaje WTA Tier I Rome Masters se proto odhlásila. Titul z Berlína ji poprvé vynesl do elitní desítky žebříčku WTA, když v něm figurovala na 8. příčce.\n\nŠestizápasovou neporazitelnost prodloužila na French Open až na dvanáct utkání, když se probojovala do finále. V prvních třech zápasech s Arvidssonovou, Mirzaovou a Olaruovou ztratila celkově jen devět her. Po osmifinálové výhře nad Medinaovou Garriguesovou si zahrála druhé čtvrtfinále na Roland Garros. V něm přehrála světovou trojku Kuzněcovovou divokým výsledkem. V semifinále si hladce poradila se světovou dvojkou Šarapovovou. Až v premiérovém grandslamovém finále kariéry nestačila na první hráčku žebříčku a dvojnásobnou obhájkyni titulu Justine Heninovou po jednoznačné prohře. Pouze start do utkání se jí vydařil, když vedla 1–0 a 40–0.\n\nNa travnatý Wimbledon již přijížděla jako šestá hráčka světa. V osmifinále zdolala jedenáctku Petrovovou a ve čtvrtfinále čtrnáctku Vaidišovou, když musela odvracet tři mečboly Češky. Před branami finále ji zastavila trojnásobná vítězka turnaje Venus Williamsová, jíž podlehla, přestože Srbka nevyužila break z úvodu druhé sady. Přetrvávající potíže s kolenem, které ji limitovaly ve Wimbledonu, zapříčinily její neúčast v srbském týmu při fedcupovém utkání proti Slovensku a také odhlášení ze dvou amerických turnajů. Na okruh se vrátila srpnovým East West Bank Classic v kalifornském Carsonu, kde jako světová pětka získala čtvrtý turnajový vavřín kariéry. Ve vyrovnaném semifinále proti třetí hráčce klasifikace Jankovićové musela odvracet tři mečboly, než zvítězila ve třech setech. V bitvě o titul zůstala na její raketě světová devítka Naděžda Petrovová. Vítězství ji posunulo na 4. místo žebříčku. Na posledním majoru roku US Open ztratila v úvodních třech utkáních pouze deset gamů. Podruhé v řadě ji na grandslamu zastavila Venus Williamsová, s níž prohrála v osmifinále.\n\nVe zbývající části sezóny odehrála na evropském kontinentu tři události. Prvním se stal turnaj kategorie WTA Tier II Fortis Championships Luxembourg, na němž si semifinálovou účastí zajistila premiérový postup na Turnaj mistryň. V Lucemburku již se Slovenkou Danielou Hantuchovou ve finále prohrávala 6–3 a 3–0, přesto jeho vývoj zvrátila a za 2 hodiny a 25 minut se radovala z pátého titulu. V předchozím čtvrtfinále a semifinále zdolala Taťánu Golovinovou a Věru Zvonarevovou.\n\nV madridské aréně nastoupila do závěrečného turnaje pro nejlepší tenistky roku Sony Ericsson Championships. Jako čtvrtá nasazená hrála v červené skupině. V ní si poradila s dvojkou Kuzněcovovou, když ve třetí sadě již vedla 4–0 a nevyužila tři brejkboly na 5–0. Porazila také Hantuchovou a kvalifikovala se do semifinále. V posledním utkání základní fáze ji zdolala Šarapovová. Z druhého místa v semifinále narazila na světovou jedničku Heninovou, které podlehla ve dvou sadách.\n\nNa konečném žebříčku WTA byla klasifikována na 4. místě, svém kariérním maximu.\n\nTradiční australskou část sezóny rozehrála na Medibank International, kde podruhé v řade došla do čtvrtfinále. Tam jí vystavila stopku Belgičanka Justine Heninová, když ve třetí sadě za stavu 4–4 nevyužila breakboly. Na Australian Open startovala z pozice čtvrté nasazené. Na cestě do finále v osmifinále přešla přes Dánku Caroline Wozniackou a poprvé porazila světovou osmičku Venus Williamsovou. V pozápasovém rozhovoru ji australský tenista Todd Woodbridge díky masivní podpoře publika přiřkl přezdívku „Aussie Ana“ (Australská Ana). V semifinále otočila nepříznivý poměr her 0–6 a 0–2 proti světové devítce Daniele Hantuchové a postoupila do finále. V bitvě o svůj první grandslamový titul ji zdolala Maria Šarapovová po dvousetovém průběhu. V následné světové klasifikaci postoupila o jednu příčku na 3. místo.\n\nV základním bloku D 1. skupiny zóny Evropy a Afriky Fed Cupu reprezentovala na budapešťské půdě Srbsko. V utkání s Polskem porazila Urszulu Radwańskou. Proti Rumunsku vyhrála dvouhru s Monicou Niculescuovou a společně s Jankovićovou opanovaly i čtyřhru. V utkání o postup do baráže druhé Světové skupiny se Srbky střetly s Nizozemskem, v němž porazila Renée Reinhardovou a Srbsko se do dubnové baráže probojovalo.\n\nV březnu zvítězila na turnaji kategorie WTA Tier I Pacific Life Open v Indian Wells, když na ni ve finále nestačila třetí hráčka světa Ruska Světlana Kuzněcovová. V předchozím osmifinále vyřadila Francescu Schiavoneovou, mezi posledními osmi Věru Zvonarevovoua v semifinále světovou čtyřku Jelenu Jankovićovou, jíž musela v úvodní sadě za stavu 6–5 odvracet několik setbolů. Na miamském Sony Ericsson Open nestačila ve třetí fázi na 33. hráčku žebříčku Lindsay Davenportovou.\n\nAntukovou sezónu odstartovala jako obhájkyně titulu na berlínském Qatar Telecom German Open. V semifinále ji však tento cíl znemožnila čtvrtá nasazená Ruska Jelena Dementěvová, když jí porazila i ve čtvrtém vzájemném duelu. V předešlém čtvrtfinále zdolala Maďarku Ágnes Szávayovou. Na pařížský French Open přijížděla v roli nasazené a světové dvojky. V prvních třech kolech porazila Arvidssonovou, Šafářovou a Wozniackou. V osmifinále pak deklasovala Češku Petru Cetkovskou. Mezi posledními osmi zůstala na její raketě turnajová desítka Patty Schnyderová a v semifinále pak krajanka a světová trojka Jelena Jankovićová ve třech sadách. Ivanovićová byla blízko výhře již ve druhém stavu, kdy prohospodařila náskok 6–4 a 3–1. Duel nakonec šel do třetí sady, v níž pro změnu vedla Jankovićová 3–1, ale soupeřka se dokázala vrátit do zápasu a srovnat na 3–3. Poté Jelena podruhé prohrála podání a set ztratila poměrem 4–6. Semifinálová výhra zajistila Ivanovićové postup do čela žebříčku WTA, po Monice Selešové jakožto druhé Srbce, respektive jugoslávské hráčce, v historii tenisu. Kromě toho si připsala i premiérový grandslam kariéry, když v bitvě o Pohár Suzanne Lenglenové porazila nasazenou třináctku Dinaru Safinovou ve dvou setech. Prvním turnajem, do něhož nastoupila jako světová jednička, se stal Wimbledon. Překvapivě skončila již ve třetím kole, když vypadla se 133. tenistkou žebříčku, startující na divokou kartu Čeng Ťie.\n\nLetní sezónu na amerických betonech zahájila prohrou ve třetí fázi montrealského Rogers Cupu, kde nestačila na Tamiru Paszekovou. Během tréninku před turnajem v Montréalu ji dva týdny trápil zánět palce, který byl důvodem odhlášení z turnaje East West Bank Classic v Los Angeles. Na čele kvalifikace ji vystřídala krajanka Jankovićová. Zánět znamenal další absenci na Letních olympijských hrách 2008 v Pekingu, což hráčka komentovala slovy, že je to \"„jeden z nejhorších okamžiků její kariéry“\".\n\nNa první místo světové klasifikace se vrátila po jednom týdnu 18. srpna a stejně jako ve Wimbledonu, také do US Open vstupovala z pozice první nasazené. Po vítězství nad 57. tenistkou světa Ruskou Věrou Duševinovou, ji ve druhém kole vyřadila až 188. hráčka žebříčku Julie Coinová po třísetovém průběhu. Jednalo se o nejranější vyřazení aktuální světové jedničky na US Open od roku 1973.\n\nZ Ameriky zamířila na japonský turnaj kategorie WTA Tier I Toray Pan Pacific Open, na němž po volném losu podlehla světové dvacítce Naděždě Petrovové. Tím se vyrovnalo jejich vzájemné skóre na 4–4. Dále následoval pekingský China Open, kde skončila ve čtvrtfinále, stejně jako na wimbledonské trávě, s Ťie Čeng Ťie. V utkání měla náskok dvou gamů v prvním i třetím setu a celkově zahrála o šestnáct vítězných míčů více, než Číňanka. První účast na moskevském Kremlin Cupu znamenala porážku v úvodním zápase od Slovenky Dominiky Cibulkové, když nedokázala proměnit dva mečboly. Na Zürich Open se po výhrách nad Marion Bartoliovou a Petrou Kvitovou, probojovala do semifinále. Tam podlehla světové devítce Venus Williamsové ve třech setech přestože v rozhodujícím dějství vedla 3–1. Jako světová čtyřka byla nejvýše nasazenou hráčkou lineckého Generali Ladies Linz, kde si připsala další turnajový triumf. V semifinále vyřadila desátou tenistku světa Věru Zvonarevovou a ve finále si poradila s devítkou Agnieszkou Radwańskou.\n\nPodruhé startovala na závěrečném Turnaji mistryň, který se poprvé konal v katarském Dauhá. Jako turnajová čtyřka v základní skupině podlehla světové jedničce Jankovićové a také Zvonarevové. Před poslední dvouhrou s Kuzněcovovou z turnaje odstoupila pro nachlazení.\n\nSezónu zahájila tradičně na Brisbane International, kde jako první nasazená vypadla ve čtvrtfinále s Amélií Mauresmovou ve dvou setech. Ve druhé polovině ledna následoval grandslam Australian Open, na který přijížděla v roli turnajové pětky. Po výhrách nad Julií Görgesovou a Albertou Briantiovou, nestačila ve třetí fázi na dvacátou devátou nasazenou Rusku Alisua Klejbanovovou.\n\nV srbském fedcupovém týmu pomohla k výhře 4–1 ve Světové skupině II nad Japonskem dvěma body, když vyhrála dvouhry nad Ai Sugijamovou i Ajumi Moritovou. Poté se přesunula na turnaj Barclays Dubai Tennis Championships z kategorie Premier 5. Mezi posledními osmi podlehla Sereně Williamsové. V tomto období navázala spolupráci s novým trenérem Craigem Kardonem, který nahradil Svena Grönevelda. Okruh pokračoval americkou částí na kalifornském BNP Paribas Open, kde obhajovala titul. Po výhře nad Pavljučenkovovou si opět zahrála finále, tentokrát s neúspěšným koncem. Přehrála ji čtvrtá nasazená Věra Zvonarevová. Na navazujícím Miami Masters ji ve třetím kole porazila Maďarka Ágnes Szávayová.\n\nV dubnu nastoupila do baráže Světové skupiny Fed Cupu, v níž porazila Anabel Medinaovou Garriguesovou. Po výhře 4–0 nad Španělskem postoupilo Srbsko poprvé v historii do Světové skupiny.\n\nNa antukový grandslam French Open přijížděla jako obhájkyně titulu a osmá nasazená. První tři duely s Erraniovou, Tanasugarnovou a Benešovou vyhrála bez ztráty setu. V osmifinále však byla nad její síly běloruská světová devítka Viktoria Azarenková, která ji udolala bez větších potíží. Velká ztráta bodů znamenala opuštění první desítky žebříčku, poprvé od května 2007. Následně ohlásila ukončení spolupráce s Craigem Kardonem a příklon k rozvojovému programu společnosti Adidas, kde měla trénovat pod vedením Svena Grönevelda, Darrena Cahilla, Matse Merkela a Gila Reyese.\n\nVe Wimbledonu prošla – dle papírových předpokladů jako turnajová třináctka –, přes Lucii Hradeckou, Erraniovou a osmnáctou nasazenou Samanthu Stosurovou do osmifinále. V něm její cestu ukončila pozdější finalistka Venus Williamsová, když za stavu 1–6 a 1–0 zápas skrečovala.\n\nBěhem turnajů letní US Open Series vypadla vždy ve druhém kole. Nejdříve na losangeleském LA Women's Tennis Championships se Stosurovou, poté na cincinnatském Western & Southern Financial Group Women's Open s Melindou Czinkovou a konečně na Canada Masters s Lucií Šafářovou. Zlepšení se nedostavilo ani na newyorském US Open, kde ji v úvodním kole vyřadila 52. hráčka světa Ukrajinka Kateryna Bondarenková. Porážka představovala její premiérovou prohru v prvním kole turnajů Grand Slamu. Wimbledonský vítěz Pat Cash následně kritizoval její novou techniku podání a za hlavní problém označil „nedostatek sebedůvěry“.\n\nPoslední turnaj roku odehrála na přelomu září a října v Tokiu. Na události kategorie Premier 5 Toray Pan Pacific Open pokračovala ve výsledcích z předchozí části sezóny. Potřetí v řadě podlehla české hráčce Šafářové, která ji vyřadila v prvním kole. Následně oznámila, že onemocněla zánětem horních cest dýchacích, odhlásila se z pekingského China Open a na webové stránce sdělila, že ukončila sezónu.\n\nBěhem roku zaznamenala poměr 24 výher a 14 porážek ve dvouhře, nejhorší bilanci od vstupu do profesionálního tenisu a nevyhrála žádný titul. Sezónu zakončila na 21. místě světové klasifikace, když z elitní dvacítky vypadla poprvé od července 2005.\n\nPrvním turnajem sezóny se stal Brisbane International, do něhož nastoupila jako třetí nasazená. Poté, co mezi osmi posledními porazila Pavljučenkovovou, probojovala se do prvního semifinále od turnaje v Indian Wells v březnu 2009. V něm nestačila na Justine Heninovou startující na divokou kartu. Belgičanka se po prvním ukončení kariéry vracela na okruh tímto turnajem. Na australském grandslamu Australian Open přijížděla jako turnajová dvacítka. Ve druhém kole ji vyřadila Argentinka Gisela Dulková.\n\nJako členka srbského týmu nastoupila do prvního kola Světové skupiny Fed Cupu proti Rusku. Jednalo se o vůbec první utkání Srbek v nejvyšší úrovni soutěže. Ivanovićová prohrála obě dvouhry proti Světlaně Kuzněcovové i Alise Klejbanovové. Za vyrovnaného stavu 2–2 na zápasy pak s Jankovićovou nestačily na pár Kuzněcovová a Klejbanovová. Následně se odhlásila z turnaje Barclays Dubai Tennis Championships pro tendinitidu lokte.\n\nPoté, co opustila program Adidas, oznámila, že během jarní americké části roku naváže spolupráci s bývalým koučem Steffi Grafové Heinzem Günthardtem. Debutové klání pod jeho vedením odehrála proti Kim Clijstersové na exhibici Billie Jean King Cupu, kde jednosetové klání prohrála ve zkrácené hře. Na BNP Paribas Open v Indian Wells vypadla v úvodní fázi, když byla nad její síly 63. lotyšská hráčka žebříčku Anastasija Sevastovová. Ztrátou velkého počtu bodů vypadla z první padesátky světové klasifikace, poprvé od března 2005. Jako dvacátá pátá nasazená pak na Sony Ericsson Open zvítězila v prvním utkání od lednového Australian Open, a to nad Francouzkou Pauline Parmentierovou. Ve třetím kole ji pak zastavila šestá nasazená Agnieszka Radwańská.\n\nPrvní antukový turnaj sezóny odehrála ve stuttgartské hale na turnaji Porsche Tennis Grand Prix, kde ji podruhé v řadě vyřadila starší ze sester Radwańských. Spolu s Němkou Andreou Petkovicovou zde nastoupila do první soutěže čtyřhry od června 2009. V úvodním kole však německo-srbský pár podlehl dvojici Sarah Borwellová a Raquel Kopsová-Jonesová. Na římském Internazionali BNL d'Italia pro ni začal herně nejlepší týden za téměř poslední dva roky. Jako 58. tenistka světa porazila Jelenu Vesninovou, dvě hráčky elitní desítky Viktorii Azarenkovou a Jelenu Dementěvovou, aby postoupila do čtvrtfinále. V něm si poradila se čtrnáctou nasazenou Naděždou Petrovovou. Mezi posledními čtyřmi hráčkami skončila na raketě Španělky Maríe José Martínezové Sánchezové po dovusetovém průběhu. Semifinále v Římě jí zajistilo start na madridské antuce Mutua Madrileña Open, kam automaticky obdržela divokou kartu. Na okruhu WTA se tak stala historicky první nenasazenou tenistkou hrající na divokou kartu, která měla volný los do druhého kola. V něm podlehla krajance Jeleně Jankovićové, přestože ve druhém setu nevyužila výhodu prolomeného podání.\n\nPoprvé od roku 2005 startovala na grandslamu jako nenasazená tenistka. Ve druhém kole French Open nestačila na světovou dvacet osmičku Alisu Klejbanovovou. Travnatou část roku zahájila na nizozemském UNICEF Open, kde po výhře nad Sofií Arvidssonovou vypadla s turnajovou sedmičkou Andreou Petkovicovou. Následovala porážka od třinácté nasazené Šachar Pe'erová v úvodním kole Wimbledonu. V následné pondělní klasifikaci WTA se opět propadla na 64. místo.\n\nLetní díl na amerických betonech rozehrála na standfordském Bank of the West Classic, kde oplatila předchozí nezdary Klejbanovové. Ve druhém kole ji však zastavila čtvrtá nasazená Marion Bartoliová. Z turnaje Mercury Insurance Open odjela již po prvním kole, když prohrála stejně jako ve Wimbledonu Izraelce Pe'erové. Okruh pokračoval cincinnatským Western and Southern Financial Group Women's Open, kde na úvod dokázala otočit nepříznivý vývoj utkání s devátou nasazenou Viktorií Azarenkovou, kterou zdolala. Po dalších třech výhrách prošla do semifinále, v němž po odehrání třech her skrečovala Kim Clijstersové. Důvodem bylo zranění nohy. Zisk 395 bodů ji ze 62. příčky vynesl na 39. pozici. Pro nedoléčené zranění se odhlásila z turnaje Pilot Pen Tennis v New Havenu. V prvních třech kolech US Open zůstaly na její raketě Jekatěrina Makarovová, turnajová jednadvacítka Čeng Ťie a Virginie Razzanová, s nimiž neztratila ani jeden set. V osmifinále se na druhém turnaji za sebou potkala s Kim Clijstersovou, pozdější vítězkou, která ji vyřadila po hladkém průběhu.\n\nJako sedmá nasazená zavítala na soulský Hansol Korea Open. Otevírací duel proti Věře Duševinové však nezvládla a přesunula se do japonského Tokia. V prvním kole Toray Pan Pacific Open vyřadila vítězku předchozí korejské události Klejbanovovou, ale ve druhém kole byla nad její síly světová čtrnáctka Bartoliová. Další zastávkou asijské části okruhu se stal pekingský China Open, na němž ve druhém vzájemném duelu v řadě oplatila porážku Bartoliové. Po výhrách nad Běloruskou Olgou Govorcovovou a Dementěvovou, skončila ve čtvrtfinále porážkou od dánské světové dvojky a nejvýše nasazené Caroline Wozniacké. Získané body jí pomohly k návratu do první třicítky žebříčku, kde figurovala na 29. místě.\n\nPo návratu do Evropy vyhrála jako sedmá nasazená rakouský Generali Ladies Linz, kam získala divokou kartu. V boji o titul přehrála za 47 minut švýcarskou hráčku Patty Schnyderovou. V roli turnajové čtyřky postoupila na BGL Luxembourg Open do čtvrtfinále, kde skončila prohrou od osmé nasazené Julie Görgesové. Ve stejné fázi vypadla spolu s Yaninou Wickmayerovou také ve čtyřhře, když byl nad jejich síly český pár Lucie Hradecká a Renata Voráčová. Následně oznámila, že končí spolupráci se švýcarským trenérem Heinz Günthardtem, který se vedle koučingu věnoval také televiznímu komentování.\n\nDíky lineckému triumfu se kvalifikovala na jeden ze dvou závěrečných turnajů sezóny Commonwealth Bank Tournament of Champions. Ve finále porazila Alisu Klejbanovovou a připsala si desátý titul kariéry. Vítězství na Bali ji na konečném žebříčku WTA posunulo na 17. místo.\n\nPodruhé v kariéře zahájila sezónu po boku Novaka Djokoviće na Hopmanově poháru v západoaustralském Perthu. Srbský tým vyhrál první dva duely s Kazachstánem a Austrálií poměrem 3–0. Přestože v posledním utkání podlehl Belgii 1–2, postoupil do finále. V důsledku zranění Ivanovićové, které utrpěla během zápasu s Heninovou, se však jihoslovanská dvojice musela z finále odhlásit a nahradila ji druhá Belgie. Probíhající rekonvalescence způsobila její odhlášení z turnaje Medibank International hraném v Sydney.\nNa Australian Open přijížděla jako nasazená devatenáctka. Za 2 hodiny a 47 minut však odešla z prvního kola poražena Ruskou Jekatěrinou Makarovovou. Ve čtvrtfinále vypadla na thajském PTT Pattaya Open s pátou nasazenou italskou hráčkou Robertou Vinciovou. Jako turnajová čtrnáctka na Dubai Tennis Championships nenašla v úvodním kole recept proti Patty Schnyderové. Porážku poté částečně svedla na poranění břišního svalstva, s nímž se potýkala na začátku roku, a z navazujícího turnaje Qatar Ladies Open se odhlásila.\n\nJarní americkou část rozehrála tradičně v kalifornském Indian Wells na BNP Paribas Open, kde se jako turnajová devatenáctka probojovala do čtvrtfinále, po výhře nad světovou šestkou Jankovićovou. V něm ji ve třech setech vyřadila patnáctá nasazená Francouzka Marion Bartoliová. Další událost na miamském Sony Ericsson Open opustila v osmifinále, když nestačila na druhou nasazenou Kim Clijstersovou, přestože ve třetím rozhodujícím setu již vedla 5–1 a 40–0, ale nedokázala proměnit ani jeden z pěti nabídnutých mečbolů. Ve čtyřhře pokračovala ve spolupráci s Petkovicovou. Ve druhém kole je přehrály české turnajové šestky Benešová se Záhlavovou-Strýcovou. Poté, co Ivanovićová vypadla ve dvouhře, však z turnaje před čtvrtfinále odstoupily.\n\nAntukový turnaj Mutua Madrileña Madrid Open, na němž startovala jako turnajová patnáctka, opustila v prvním kole. Prohrála se 41. americkou hráčkou žebříčku Bethanií Mattekovou-Sandsovou. Druhé kolo nepřekročila na římském Internazionali BNL d'Italia, kde jako třináctá nasazená podlehla Belgičance Yanině Wickmayerové Pro drobné zranění zápěstí se odhlásila ze štrasburského Internationaux de Strasbourg. První zápas pro ni znamenal vyřazení z druhého grandslamu French Open, kde ji stopku vystavila Švédka Johanna Larssonová. Zlepšení formy zaznamenala na travnatém AEGON Classic v Birminghamu, kde jako turnajová dvojka postoupila přes Chorvatku Mirjanua Lučićovou do semifinále. Tam skončila na raketě Daniely Hantuchové po třísetovém klání. Na eastbournském AEGON International ji ve druhé fázi vyřadila Venus Williamsová. V roli osmnácté nasazené došla ve Wimbledonu do třetího kola, když dokázala přehrát Američanku Melanie Oudinovou a zástupkyni řeckého tenisu Elenu Daniilidouovou. Ve třetím kole však podlehla ve formě hrající Petře Cetkovské, která předtím zdolala Agnieszku Radwańskou. Po turnaji se jejím trenérem stal šéf ženské části Britské tenisové asociace Nigel Sears.\n\nDruhou letní část na amerických betonech začala prohrou v úvodním kole Bank of the West Classic, kde se její přemožitelkou stala Japonka Ajumi Moritová. Jako turnajová pětka měla volný los na Mercury Insurance Open v Carlsbadu. Ve druhém kole vrátila čerstvou porážku Moritové, navzdory tomu, že ve druhém setu již prohrávala 0–5 na gamy. Po vyřazení Alberty Briantiové a čtvrté nasazené Pcheng Šuaj postoupila do semifinále. V něm nestačila na turnajovou dvojku Věru Zvonarevovou po třísetové bitvě 7–5, 4–6 a 4–6. Roberta Vinciová jí porazila ve třetím kole torontského Rogers Cupu, na kterém s Petkovićovou skrečovala utkání čtyřhry proti dvojici Azarenková a Kirilenková.\n\nNa newyorském US Open startovala jako šestnáctá nasazená. V prvním kole si poradila s kazašskou hráčkou Xenijí Pervakovou, ve druhém přešla bez boje přes Cetkovskou, ve třetí fázi zdolala Sloane Stephensovou, aby ji ve čtvrtém za hodinu a čtrnáct minut vyřadila finalistka turnaje Serena Williamsová. Poprvé si zahrála také smíšenou čtyřhru spolu s krajanem Nenadem Zimonjićem, ale dvojice podlehla polsko-tchajwanskému páru Mariusz Fyrstenberg a Čan Jung-žan.\n\nNa tokijském Toray Pan Pacific Open vyhrála dvě utkání s Anastasií Rodionovovou a na divokou kartu startující Laurou Robsonovou. Ve třetí fázi skončila na raketě Marie Kirilenkové. Čtvrtfinálovou účast zaznamenala na China Open, kde si poradila s Japonkou Kimiko Dateovou Krummovou, šestnáctou nasazenou Světlanou Kuzněcovovou a světovou trojkou Věrou Zvonarevovou. V utkání proti Agnieszce Radwańské zápas za stavu 3–6 a 2–3 skrečovala pro zádové zranění. V roli obhájkyně titulu obdržela divokou kartu na závěrečný turnaj Commonwealth Bank Tournament of Champions, na kterém opět postoupila až do finále. Poté, co zdolala Robertu Vinciovou a Naděždu Petrovovou, vyhrála i poslední utkání roku. Ve finále nedala šanci Španělce Anabel Medinaové Garriguesové a získala jediný turnajový vavřín sezóny, celkově jedenáctý v kariéře. Jednalo se také o její první obhájený triumf na okruhu WTA.\n\nPrvním turnajem sezóny se stal Brisbane International, kde jako sedmá nasazená prohrála ve druhém kole se světovou třináctkou Kim Clijstersovou, když nevyužila vedení 3–0 v rozhodujícím setu. Po prvním kole opustila Apia International Sydney, kde ji vyřadila Lucie Šafářová ve dvou sadách. Na Australian Open startovala jako turnajová jednadvacítka. Cestou do osmifinále bez ztráty setu zdolala Lourdes Domínguezovou Linovou, Michaëllu Krajicekovou a Vaniu Kingovou. Ovšem ve čtvrtém kole ji zastavila světová dvojka Petra Kvitová, které podlehla. Získané body znamenaly návrat do první dvacítky žebříčku, kde v následné klasifikaci figurovala na 19. místě.\n\nNa turnaji Qatar Total Open odešla poražena ve druhém kole od další české hráčky a světové třicítky Petry Cetkovské. Do třetího kola se probojovala na Dubai Tennis Championships, kde po vyřazení Schiavoneové a Kirilenkové nestačila na třetí nasazenou Caroline Wozniackou.\n\nV roli turnajové patnáctky přiletěla do Indian Wells. Na BNP Paribas Open zdolala světovou čtyřku Wozniackou a sedmičku Marion Bartoliovou. V semifinále proti druhé hráčce žebříčku Marii Šarapovové utkání za stavu 4–6 a 1–0 skrečovala. Osmifinálovou účast si připsala na další události Sony Ericsson Open, kde přehrála Danielu Hantuchovou a Vaniu Kingovou. Mezi posledními šestnácti tenistkami pak vypadla se 134. hráčkou světa Venus Williamsovou. Poprvé od sezóny 2009 se posunula do elitní patnáctky, když jí patřilo 14. místo, a premiérově od roku 2008 se stala srbskou jedničkou poté, co přeskočila Jankovićovou.\n\nNa semifinále Světové skupiny Fed Cupu zamířila se srbským týmem do Moskvy. V něm na úvod podlehla Světlaně Kuzněcovové, aby ve druhém singlu porazila Anastasiji Pavljučenkovovou. Srbky se tak dostaly nad Ruskem do vedení 2–1. Poté, co dvouhru vyhrála také Jelena Jankovićová, radovaly se z premiérového postupu do finále soutěže.\n\nNa jediném antukovém turnaji Porsche Tennis Grand Prix konaném v hale, byla nad její síly německá 35. tenistka světa Mona Barthelová. Debutový ročník madridského Mutua Madrileña Open hraný na modré antuce, ji zastihl v lepší formě. V prvních zápasech si poradila s Francouzkou Mathilde Johanssonovou a Naděždou Petrovovou. Ve třetím kole skončila na raketě běloruské světové jedničky Viktorie Azarenkové, když v úvodní sadě ztratila náskok 4–1. Stejný výsledek, postup do třetího kola, zopakovala na římském Internazionali BNL d'Italia, kde vyhrála nad Kuzněcovovou a Španělkou Silvií Solerovou Espinosovou. Její pouť však ukončila druhá nasazená Maria Šarapovová, když nedokázala za stavu 5–3 dovést první sadu do konce. Jako třináctá nasazená vypadla na French Open potřetí za sebou ve třetím kole. Po výhrách nad Larou Arruabarrenovou Vecinovou a Šachar Pe'erovou, jí porazila turnajová jednadvacítka a finalistka grandslamu Sara Erraniová ve třech setech.\nPro poranění kyčle se odhlásila z wimbledonské přípravy na trávě na AEGON International. Do Wimbledonu přijížděla v roli čtrnácté nasazené. Na cestě do čtvrtého kola zůstaly na její raketě María José Martínezová Sánchezová, Kateryna Bondarenková a ve třetím duelu také dvacátá druhá nasazená Julia Görgesová. V osmifinále však utrpěla nejtěžší porážku dosavadní kariéry, když na turnajovou dvojku Viktorii Azarenkovou uhrála pouze jeden game. Do té doby v každém zápase vyhrála alespoň tři hry. Bodové hodnocení ji následně posunulo na 12. místo světové klasifikace.\n\nPremiérový olympijský start zaznamenala na Hrách XXX. olympiády v Londýně. Na wimbledonském pažitu nastoupila do dvou soutěží. Jako jedenáctá nasazená ve dvouhře prošla přes 26. hráčku světa Christinu McHaleovou a Britku Elenu Baltachovou do třetího kola, kde nestačila na Kim Clijstersovou. Spolu s Nenadem Zimonjićem vypadli v úvodním duelu smíšené čtyřhry s indickou dvojicí Sania Mirzaová a Leander Paes.\n\nSezóna pokračovala letní sérií US Open, v jejímž rámci odehrála před grandslamovým vrcholem jediný turnaj Canada Masters v Montréalu. Rozloučila se s ním v úvodním zápase, když jí deklasovala Roberta Vinciová poměrem 6–0 a 6–0. Po Šarapovové a Safinované se tak stala další bývalou světovou jedničkou, která obdržela „dva kanáry“ a první jedničkou v historii, jíž porazila tenistka, která sama nevyhrála grandslam, ani nebyla světovou jedničkou (Šrapovová podlehla tímto výsledkem Lindsay Davenportové a Safinová pak Kim Clijstersové). Z pozice dvanácté nasazené na US Open se probojovala do čtvrtfinále. Postupně udolala ukrajinskou kvalifikantku Jelinu Svitolinovou, Sofii Arvidssonovou, Sloane Stephensovou a v osmifinále přehrála Bulharku Cvetanu Pironkovovou. Od roku 2008, kdy byla světovou jedničkou, tak poprvé pronikla do čtvrtfinále grandslamu. V něm ji zastavila světová čtyřka a vítězka turnaje Serena Williamsová.\n\nNa asijském okruhu skončila nejdříve ve druhém kole Toray Pan Pacific Open na raketě Urszuly Radwańské. Poté podlehla na China Open ve třetím kole Švýcarce Romině Oprandiové. Po návratu do Evropy startovala jako nasazená dvojka na Generali Ladies Linz, kde ji po vítězstvích nad Monicou Niculescuovou a Petkovicovou vyřadila Belgičanka Kirsten Flipkensová. Posledním turnajem roku se stal říjnový Kremlin Cup, na němž se probojovala do třetího kola. Po výhře nad srbskou hráčkou Vesnou Doloncovou ukončila její moskevskou anabázi turnajová jednička a světová devítka Samantha Stosurová.\n\nJako 12. hráčka žebříčku plnila roli srbské jedničky v listopadovém finále Fed Cupu proti České republice. Historickou první účast v boji o stříbrnou mísu Srbky nezvládly a na tvrdém pražském povrchu prohrály 1–3 na zápasy. V páteční dvouhře Ivanovićovou porazila světová sedmnáctka Lucie Šafářová. V sobotu pak získala jediný bod výhrou nad osmou hráčkou žebříčku Petrou Kvitovou.\n\nSezónu rozehrála účastí v srbském týmu na Hopmanově poháru, kde vytvořila první nasazenou dvojici s Novakem Djokovićem. V základní skupině vyhrála bez ztráty setu všechny tři dvouhry proti Italce Francesce Schiavoneové, Australance Ashleigh Bartyové a Němce Tatjaně Malekové, Srbové postoupili do finále, v němž nestačili na Španělsko 1:2 na zápasy. V úvodním singlu ji po třísetovém průběhu přehrála Anabel Medinaová Garriguesová. Přestože Djoković dokázal srovnat skóre, srbský pár odešel poražen z rozhodujícího mixu.\n\nNa Australian Open vyhrála první tři zápasy nad Melindou Czinkovou, Čan Jung-žan a krajankou Jelenou Jankovićovou. V osmifinále pak nestačila na polskou hráčku Agnieszku Radwańskou ve dvou setech. Na thajský PTT Pattaya Open přijížděla v roli nejvýše nasazené. V prvním klání ji však překvapivě vyřadila japonská tenistka Ajumi Moritová. Pro zraněné rameno vynechala plánové úvodní kolo Světové skupiny Fed Cupu. Poté se v roli turnajové dvanáctky objevila na arabském Qatar Total Open. Ve třetí fázi ji opět stopku vystavila Agnieszka Radwańska, přestože Polce prolomila podání ve dvanácté hře druhého setu a za stavu 6–5 na gamy šla podávat na vítězství v sadě. Ve druhém kole skončila na Dubai Tennis Championships po těsné porážce od Petry Kvitové.\n\nPo volném losu na povinné události Premier Mandatory, kalifornském BNP Paribas Open, si ve druhém kole poradila s americkou teenagerkou Taylor Townsendovou, která jí uzmula jen tři hry. Ve třetí fázi však podlehla dobře servírující Němce Moně Barthelové po třísetovém průběhu. Na druhém velkém březnovém turnaji, floridském Sony Open Tennis, nejdříve hladce zdolala Urszulu Radwańskou. V dalším zápase přešla přes Rusku Světlanu Kuzněcovovou, aby ji v osmifinále zastavila osmá nasazená Sara Erraniová ve třech setech. Konečnou fází se pro ni stalo druhé kolo mexického Monterrey Open, kde byla vyřazena maďarskou obhájkyní titulu Tímeou Babosovou. Poprvé od US Open 2008 tak nezvládla zápas s hráčkou postavenou mimo první stovku žebříčku.\n\nZlepšení formy následovalo v antukové části. Čerstvou porážku z Indan Wells vrátila Moně Barthelové v baráži Světové skupiny Fed Cupu proti Německu. Ve stuttgarské Porsche-Arena porazila i Angelique Kerberovou. Přesto Srbky prohrály 2:3 na zápasy. Následující týden odehrála ve stejné hale turnaj Porsche Tennis Grand Prix, kde si poradila s další Němkou Andreou Petkovicovou a osmou nasazenou Naděždou Petrovovou, aby ji ve čtvrtfinále zastavila pozdější vítězka a světová dvojka Maria Šarapovová po třísetové bitvě. Povinná účast na Mutua Madrid Open z kategorie Premier znamenala semifinále. Jako nasazená šestnáctka postoupila mezi poslední čtyři hráčky přes Kerberovou, která ji vzala jen čtyři hry. Podruhé v řadě však skončila na raketě Šarapovové. Na navazujícím Internazionali BNL d'Italia nezvládla úvodní duel s Polkou Urszulou Radwańskou. Pařížský French Open odehrála jako turnajová čtrnáctka. Po výhrách nad hráčkami z přelomu první a druhé stovky, Petrou Martićovou, Mathilde Johanssonovou a Virginií Razzanovou, nezvládla osmifinále proti světové čtyřce Agnieszce Radwańské, která ji porazila potřetí v průběhu roku.\n\nNa travnatém Wimbledonu přešla opět přes kvalifikantku Razzanovou, aby ji ve druhém kole vystavila stopku kanadská vycházející hvězda Eugenie Bouchardová, pozdější nováček roku 2013.\n\nV červenci se rozešla s trenérem Searsem a najala si Nemanju Kontiće. Letní sezónu na tvrdém povrchu rozehrála na carlsbadském Southern California Open, kde ve čtvrtfinále vyřadila Robertu Vinciovou, aby poté podlehla světové dvojce Viktorii Azarenkové, přestože Bělorusce uštědřila v úvodním setu „kanára“. Na Rogers Cupu přešla bez ztráty sady přes Sie Su-wej a Flavii Pennettavou. Poté však skončila porážkou od páté hráčky žebříčku Li Na. Přes vedení 5–2 na gamy v rozhodující sadě nezvládla následný tiebreak. V prvním zápase na cincinnatském Western & Southern Open ji zastavila Francouzka Alizé Cornetová. Na grandslamu US Open pak prošla třísetovou výhrou nad 114. hráčkou světa Christinou McHaleovou do osmifinále, přestože vytvořila 51 nevynucených chyb. Mezi poslední šestnáctkou účastnic podlehla světové dvojce Azarenkové po třísetovém průběhu. Výhra ve druhé sadě 6–3 znamenala pro Srbku vůbec první vítězný grandslamový set nad hráčkou elitní desítky žebříčku od svého triumfu na French Open 2008, čímž ukončila šňůru 15 prohraných sad.\n\nNa tokijském Toray Pan Pacific Open, naposledy hraném v kategorii Premier 5, ji ve třetím kole vyřadila Kerberová. Navazující China Open v Pekingu představoval porážku ve druhém kole od slovinské kvalifikantky Polony Hercogové. Po návratu do Evropy prošla bez ztráty setu do finále halového Generali Ladies Linz, když ve čtvrtfinále zdolala sedmou nasazenou Dominiku Cibulkovou a mezi poslední čtyřkou Švýcarku Stefanii Vögeleovou. V boji o titul však nestačila na světovou desítku a turnajovou jedničku Kerberovou. Ve druhé sadě odvrátila tři mečboly a sama nedokázala proměnit čtyři setboly. Jako nasazená čtyřka si na úvod moskevského Kremlin Cupu poradila s Klárou Zakopalovou, aby poté vypadla se Sam Stosurovou.\n\nSezónu zakončila třetí účastí na Tournament of Champions, hraném v Sofii, kde v letech 2010 i 2011 triumfovala. Na událost získala divokou kartu. V základní skupině Sredets porazila Bulharku Cvetanu Pironkovovou a vrátila dva týdny starou porážku Stosurové. Nestačila pak na Jelenu Vesninovou, když ztratila náskok 5–2 na gamy ve třetím setu. Dvakrát v něm podávala na vítězství v zápase. Z druhého místa prošla do semifinále, kde byla nad její síly pozdější vítězka Simona Halepová. V duelu opět nevyužila vedení 3–0 na gamy v rozhodující sadě.\n\nV konečné klasifikaci žebříčku WTA jí patřila 16. příčka.\n\nV první týden sezóny se objevila v roli druhé nasazené na ASB Classic v Aucklandu. Po semifinálové výhře nad Belgičankou Kirsten Flipkensovou si připsala dvanáctý kariérní titul WTA, když zdolala Venus Williamsovou. Turnajovou trofej tak slavila poprvé od listopadu 2011. Na Australian Open se postarala o jedno z hlavních překvapení grandslamu. V osmifinále poprvé ve své kariéře porazila světovou jedničku Serenu Williamsovou. V předcházejícím kole vyřadila Samanthu Stosurovou. Podruhé ji však na majoru zastavila turnajová třicítka Eugenie Bouchardová, tentokrát ve čtvrtfinálové fázi.\n\nPro zranění kyčle se odhlásila z pařížského Open GDF Suez. Až do dubna pak neprošla do žádného čtvrtfinále. Na Qatar Total Open skončila ve druhém kole s Klárou Koukalovou. Ve stejné fázi Dubai Tennis Championship ji porážku vrátila Venus Williamsová, na níž uhrála jen tři gamy. V prvním kole však vyřadila šestou nasazenou Kerberovou, když proti ní odvrátila mečbol. Po výhře nad Ukrajinkou Elinou Svitolinou na BNP Paribas Open nepřešla druhou fázi. V ní nezvládla utkání s Američankou Sloane Stephensovou. Navazující miamský\nSony Open Tennis představoval mírné zlepšení formy, když porazila novou šampiónku z Indian Wells Flavii Pennettaovou, aby ji v osmifinále stopku vystavila Petra Kvitová. V postavení světové třináctky a druhé nasdazené přijela na přelomu března a dubna na mexický Monterrey Open, z něhož si odvezla druhý titul v probíhající sezóně a třináctý kariérní. Na její raketě potupně zůstaly Urszula Radwańská, kanadská kvalifikantka Aleksandra Wozniaková, turnajová šestka Magdaléna Rybáriková, která jí uštědřila „kanára“, a v semifinále bývalá světová jednička Caroline Wozniacká. V boji o titul zdolala překvapivou finalistku, až 137. hráčku žebříčku a krajanku, Jovanu Jakšićovou. Jednalo se o historicky první finále dvou srbských hráček na okruhu WTA Tour.\n\nV baráži druhé světové skupiny Fed Cupu proti Rumunsku podlehla v sobotní dvouhře Soraně Cîrsteaové. Prohra na ni nezanechala stopy, když v úvodním nedělním singlu porazila na bukurešťské antuce světovou pětku Simonu Halepovou ve dvou setech. Byl to však jediný bod týmu. Srbky podlehly 4:1 na zápasy a sestoupily.\n\nAntukovou část roku rozehrála na halovém Porsche Tennis Grand Prix ve Stuttgartu, kde si v roli turnajové devítky zahrála o titul. Poprvé v kariéře se probojovala do finále dvou po sobě jdoucích turnajů. Prvně po pěti letech také došla do finále události kategorie Premier, když naposledy předtím si o titul zahrála na BNP Paribas Open 2009. Cestou pavoukem na její hru nestačily Sabine Lisická, Julia Görgesová, ve 400. vítězném zápase na okruhu, Světlana Kuzněcovová a v semifinále světová šestka a fedcupová spoluhráčka Jelena Jankovićová. Touto výhrou završila 40. vítězné utkání v kariéře nad hráčkou elitní desítky. Ve finále však nestačila na dvojnásobnou obhájkyni titulu Marii Šarapovovou, která na antuce směřovala k druhému titulu z Roland Garros.\n\nNa povinné antukové události Mutua Madrid Open vyřadila Američanku Madison Keysovou, krajanku Bojanu Jovanovskou a Anastasiji Pavljučenkovovou. Mezi poslední osmičkou tenistek však podlehla pozdější finalistce Halepové. Na římském Rome Masters oplatila v osmifinále porážku Šarapovové a přes Carlu Suárezovou Navarrovou zamířila do semifinále, kde skončila na raketě favorizované Sereny Williamsové. Stala se jedinou tenistkou, která jí na celém turnaji sebrala set. Jako první hráčka od roku 2011, kromě Sereny Williamsové, porazila Šarapovovou na antuce a ukončila její sezónní sérii neporazitelnosti na tomto povrchu (Ruska měla na antuce bilanci 47–3 a zůstávala neporažena od Italian Open 2011). Rovněž poprvé od svého triumfu na French Open 2007 dokázala Srbka zdolat bývalou světovou jedničku a stala se jedinou hráčkou, která v sezóně 2014 přehrála sibiřskou rodačku na antuce (bilance Rusky v roce 2014 činila 17–1).\n\nNa Roland Garros přijížděla v roli turnajové jedenáctky, což znamenalo nejlepší grandslamové nasazení od US Open 2009. V úvodních dvou střetnutích vyřadila Caroline Garciaou a Elinu Svitolinou, aby jí ve třetím kole stopku vystavila 23. nasazená Lucie Šafářová po dvousetovém průběhu. Češka tak navýšila aktivní poměr vzájemných zápasů na 5:2, když vyhrála všech pět posledních duelů.\n\nNa wimbledonské červencové přípravě AEGON Classic v Birminghamu startovala jako nejvýše nasazená. Cestou turnajem z kategorie Premier na zůstaly její raketě Mona Barthelová, Lauren Davisová, Klára Koukalová a v semifinále devátá nasazená Číňanka Čang Šuaj. V boji o titul si poradila s Češkou Barborou Záhlavovou-Strýcovou, pozdější wimbledonskou čtvrtfinalistkou. Žádná ze soupeřek nedokázala na Srbku uhrát více než pět gamů.\n\nNa wimbledonský pažit přijížděla v pozici světové jedenáctky. Po výhrách nad Čeng Ťie, která ji zde porazila v roce 2008 jako světovou jedničku a úřadující šampiónku z Roland Garros, a nad Francescou Schiavoneovou, opustila turnaj ve třetí fázi. Obhájkyni finálové účasti a světové devatenáctce Sabině Lisické podlehla ve třech setech. Zápas byl rozehrán v první sobotu a za stavu her 6–4 a 1–1 pro Němku došlo k přerušení pro tmu. Dohráván byl tak až během pondělí. Když se zdálo, že bude duel pokračovat třetí sadou, při vedení Srbky ve druhém dějství 5–2 a 40–40, začalo pršet. Po přerušení převzala iniciativu opět Lisická, která získala sedm z devíti zbylých gamů a rozhodující sadu opanovala 6–1. Po Wimbledonu Ivanovićová neprodloužila roční smlouvu s trenérem Nemanjou Kontićem. Novým koučem se stal bývalý profesionální tenista Dejan Petrović.\n\nLetní US Open Series otevřela na standfordském Bank of the West Classic v roli páté nasazené. Na úvod vrátila čerstvou prohru Lisické, která v zápase zahrála nejrychlejší podání v historii tenisu – 211 km/h. Po výhře nad kanadskou kvalifikantkou Carol Zhaovou ji ve čtvrtfinále vyřadila Serena Williamsová po třísetovém průběhu. Dostatečný bodový zisk znamenal, že se Ivanovićová vrátila do elitní světové desítky žebříčku WTA, na 10. místo, a to poprvé od prohry s Viktorií Azarenkovou na French Open 2009. V Top 10 následné pondělní aktualizace ze 4. srpna 2014 Srbka vystřídala právě Azarenkovou.\n\nNa Rogers Cupu přijížděla jako devátá nasazená. Poté, co zdolala švýcarskou kvalifikantku Timeu Bacsinszkou, skončila s další kvalifikantkou Coco Vandewegheovou. Týdenní přítomnost v elitní desítce skončila, když se do Top 10 vrátila Azarenková. Po finálové účasti na navazujícím Western & Southern Open v Cincinnati, se do světové desítky žebříčku opět posunula na 9. příčku. Na události Premier 5 vyřadila Cirsteaovou, McHaleovou, Kuzněcovovou, Svitolinovou a pátou nasazenou Šarapovovou. Cestou pavoukem překonala několik krizových momentů, když proti Kuzněcovové musela dohánět ztracené podání v rozhodujícím setu a se Šarapovovou měl duel průběh jako „na houpačce“. Ve druhém setu servírovala Srbka na vítězství v utkání, ale místo toho prohrála čtyři gamy v řadě. Naopak ve třetí sadě podávala Ruska na ukončení zápasu, ovšem Ivanovićová zachránila dva mečboly a průběh dokázala definitivně otočit. Ve finále ji zdolala světová jednička Serena Williamsová. Přestože Američance vzala na úvod podání a následně měla další breakové příležitosti, favoritka srovnala hru a ve druhé sadě ji deklasovala poměrem 6–1.\n\nZ pozice osmé nasazené, nejvyššího grandslamového postavení od French Open 2008, vstupovala do US Open. Američanka Alison Riskeová jí v prvním kole odebrala pouze tři hry. Ve druhé fázi však překvapivě nestačila na Karolínu Plíškovou, která zvládla koncovky obou setů.\n\nNa tokijském Pan Pacific Open z kategorie Premier zdolala po volném losu Viktorii Azarenkovou. Ve druhém kole vyřadila Lucii Šafářovou a ukončila její sérii pěti vzájemných výher. V semifinále si poradila se světovou osmičkou Angelique Kerberovou, což znamenalo šestou finálovou účast v probíhající sezóně. Tím se v tomto parametru dotáhla na Serenu Williamsovou. V boji o titul ji čekala úřadující finalistka z US Open a druhá nasazená Wozniacká, kterou přehrála ve dvou setech. Získala tak patnáctý kariérní titul. Vytvořila si také osobní maxima, když zvítězila v 52. singlovém utkání během jedné sezóny. Nikdy předtím také nedosáhla na čtyři trofeje v jediném roce. Na nové čínské události Wuhan Open skončila již v prvním kole, když v závěru druhého setu skrečovala pro vyčerpání Anastasiji Pavljučenkovové. Následoval závěrečný čtvrtý turnaj kategorie Premier Mandatory, China Open v Pekingu. Na cestě mezi poslední osmičku hráček zdolala vždy ve dvou setech švýcarskou naději Belindu Bencicovou, Rominu Oprandiovou a Lisickou. Čtvrtfinále, pro odstoupení světové dvojky Simony Halepové, neodehrála . Když stejný den, 2. října, vypadly Kerberová i Jekatěrina Makarovová, WTA oznámila, že se kvalifikovala na Turnaj mistryň. V semifinále však byla nad její síly Šarapovová.\n\nÚvodní týden sezóny nastoupila jako druhá nasazená na Brisbane International. Po semifinálové výhře nad Američankou Varvarou Lepčenkovou ji v boji o titul porazila ruská světová dvojka Maria Šarapovová, přestože jí dokázala odebrat jediný set na turnaji. Na Australian Open přijela jako pátá nasazená, ale v úvodním kole podlehla kvalifikantce Lucie Hradecká po třísetovém průběhu, což znamenalo porážku od třetí Češky posledních čtyř grandslamů. Později uvedla, že ji během zápasu zužovalo poranění palce na noze. Ve druhém kole Dubai Tennis Championship ztratila jen tři gamy s Němkou Sabine Lisická, aby ji následně zastavila další česká hráčka Karolína Plíšková ve třech setech.\n\nV roli obhájkyně titulu na Monterrey Open dohrála v semifinále s Caroline Garciaovou. Březnoý BNP Paribas Open v Indian Wells znamenal další porážky od Garciaové, a to jak v singlové, tak deblové soutěži. Navazující Miami Open otevřela výhrou nad Italkou Irinou Falconiovou, aby jí ve třetí fázi oplratila čerstvou porážku Lisická.\n\nAntukovou sezónu otevřela třetí prohrou v řadě od francouzské jedničky Garciaové, když na ni nestačila na stuttgartském Porsche Tennis Grand Prix, kam zavítala jako obhájkyně finálové účasti. Před Madrid Open ukončila spolupráci s trenérem Dejanem Petrovićem. Ve španělské metropoli pak po dvou měsících poprvé vyhrála dva zápasy v řadě, aby ve třetím kole skončila na raketě Španělky Carly Suárezové Navarrové ve třech sadách. Římský Internazionali BNL d'Italia znamenal vyřazení od kvalifikantky a pozdější australské semifinalistkdy Darji Gavrilovové. Z pozice turnajové sedmičky vstoupila do French Open. V prvních dvou utkáních vždy dohnala ztrátu setu proti Jaroslavě Švedovové a Misaki Doiové. Poté vyřadila Srbku Donnu Vekićovou, čímž si připsala jubilejní stý vítězný duel na grandslamu. Mezi poslední šestnáctkou hráček ji nezastavila ani Ruska Jekatěrina Makarovová a čtvrtfinále zvládla proti Ukrajince Elině Svitolinové. Poprvé od svého pařížského titulu v roce 2008 tak pronikla do semifinále grandslamu, kde ji zastavila Lucie Šafářová ve dvou sadách, ačkoli vstoupila do střetnutí vedením 5–2. Na čtyřech z pěti posledních majorů ji tak vždy vyřadila Češka.\n\nTravnatou část roku otevřela AEGON Classic v Birminghamu, kde obhajovala trofej. Ve druhém kole však ukončila její cestu pavoukem Portugalka Michelle Larcherová de Britová, ačkoli šla v rozhodující sadě podávat na vítězství. Do Wimbledonu vstoupila v pozici sedmé nasazené hladkou výhrou na Číňankou Sü I-fan, ale ve druhém nenašla recept na americkou deblistku Bethanií Mattekovou-Sandsovou.\n\nV závěru července obnovila spolupráci s trenérem Nigelem Searsem. Letní americkou sezonu na betonech rozehrála jako turnajová pětka na kanadském Rogers Cupu, kde na její raketě dohrály kvalifikantka Olga Govorcovová a Slovinka Polona Hercogová. Ve svém prvním čtvrtfinále od roku 2006 prohrála s pozdější šampionkou Belindou Bencicovou. Na cincinnatském Western & Southern Open obhajovala finálové body. Poté, co z utkání druhého kola odstoupila Venus Williamsová, si poradila se Sloane Stephensovou, aby ve čtvrtfinále nestačila na světovou jedničku a třetí Američanku v řadě, Serenu Williamsovou, přestože vedla 1–0 na sety a v obou dalších dějstvích měla vždy k dobru prolomený servis soupeřky. Newyorský US Open znamenal třísetové vyřazení od Slovenky Dominiky Cibulkové v úvodní fázi.\n\nAsijskou túru rozehrála jako obhájkyně titulu na Toray Pan Pacific Open, kde přehrála Italku Camilu Giorgiovou, aby ve čtvrtfinále skončila opět na raketě ve formě hrající Cibulkové. Turnaj z kategorie Premier 5, Wuhan Open, znamenal hladké vítězství nad Alexandrou Dulgheruovou a Madison Brengleovou, stejně tak ovšem třísetové vyřazení od Španělky Garbiñe Muguruzaové. Na pekingském China Open zvládla duely s Australankou Casey Dellacquovou i Venus Williamsovou, s níž vybojovala posledních šest her v řadě. Do semifinále pak prošla po výhrách nad ruskými hráčkami Světlanou Kuzněcovovou a Anastasijí Pavljučenkovovou. Mezi poslední čtyřkou však nenašla recept na Švýcarku Timeu Bacsinszkou. Prohra znamenala ztrátu naděje účastnit se Turnaje mistryň.\n\nEvropský BGL Luxembourg Open přinesl výhru nad Britkou ou a vyřazení ve druhé fázi od Belgičanky Alison Van Uytvanckové. Bodový stav jí zajistil na druhém závěrečném turnaji roku, WTA Elite Trophy v Ču-chaji, z něhož se však odhlásila. Sezónu zakončila na 16. místě žebříčku.\n\nZávěrečnou sezónu kariéry rozehrála v roli turnajové dvojky na aucklandském ASB Classic, kde ji na úvod vyřadila britská kvalifikantka Naomi Broadyová ve dvou setech. Následně obdržela divokou kartu do Apia International Sydney, kde opět nepřešla úvodní kolo prohrou s Karolínou Plíškovou.\n\nVýher se dočkala až na Australian Open po zvládnutých duelech s Tammi Pattersonovou a Anastasijí Sevastovovou. Slibně rozehraný zápas třetí fáze proti Madison Keysové znamenal vyřazení, když prohospodařila jednosetové vedení a náskok brejku ve dvou závěrečných sadách. Během utkání v hledišti zkolaboval její trenér Nigel Sears, jenž byl převezen do nemocnice.\n\nNa petrohradském St. Petersburg Ladies' Trophy dohrály na její raketě Ruska Margarita Gasparjanová, Ukrajinka Kateryna Kozlovová, aby ji poté ve dvou setech zastavila italská tenistka Roberta Vinciová. Dubai Tennis Championships znamenal postup přes Darju Gavrilovovou a světovou trojku Simonu Halepovou a vyřazení od Barbory Strýcové. Na březnovém BNP Paribas Open si poradila s Camilou Giorgiovou, ale poté opět nezvládla utkání s reprezentantkou českého tenisu Karolínou Plíškovou. Navazující Miami Open přinesl vyřazení od Timey Bacsinszké. Ve druhé fázi stuttgartského Porsche Tennis Grand Prix potřetí v roce podlehla Karolíně Plíškové.\n\nv úvodním klání Madrid Open přešla přes kvalifikantku Kateřinu Siniakovou po třísetovém průběhu. Následně ji však vyřadila další hráčka z kvalifikační fáze Louisa Chiricová ze Spojených států. Římský Internazionali BNL d'Italia znamenal také pouze jediné vítězství, když zdolala Rusku Anastasiji Pavljučenkovou, aby ukončila její cestu pavoukem Američanka Christina McHaleová. Po dramatické třísetové výhře v prvním kole French Open nad Francouzkou Océanií Dodinovou, zvládla i utkání s Japonkou Kurumi Naraovou, což znamenalo její poslední vítězný zápas na grandslamu. Rok starou porážku na pařížské antuce pak Srbce vrátila osmnáctá nasazená Elina Svitolinová.\n\nV sezóně vyhrála jen patnáct zápasů a zakončila ji na 63. příčce žebříčku WTA. Na facebookovém účtu 28. prosince 2016 oznámila 29letá Ivanovićová ukončení tenisové kariéry. Za hlavní důvod uvedla opakovaná zranění a sdělila: „\"Bylo to těžké rozhodnutí, ale je také co oslavovat, dosáhla jsem mnoha úspěchů. Na ty ale člověk potřebuje být stoprocentně fit a mě často brzdila zranění. Můžu hrát pro sebe a pro své fanoušky pouze na úrovni, na jakou jsem zvyklá, což už ale nejde. Je čas jít dál.\"“\n\n\n\nNarodila se roku 1987 v jugoslávském hlavním městě Bělehradu do rodiny podnikatele Miroslava a právničky Dragany Ivanovićových. Matka ji často doprovázela na turnajích okruhu WTA. Má o čtyři roky mladšího bratra Miloše Ivanoviće.\n\nVedle tenisové kariéry byla k roku 2008 posluchačkou dálkového studia finančnictví na Bělehradské univerzitě. Jako tenisový vzor uvedla americko-jugoslávskou hráčku Moniku Selešovou.\n\nDne 8. září 2007 byla spolu s Aleksandrem Đorđevićem, Jelenou Jankovićovou a Emirem Kusturicou jmenována velvyslankyní Dobré vůle Dětského fondu Organizace spojených národů pro Srbsko. Hlavní oblastí jejího zájmu se stalo vzdělávání a ochrana dětských práv.\n\nPartnerský vztah udržovala se španělským tenistou Fernandem Verdascem a v letech 2009–2012 s australským golfistou Adamem Scottem. V létě 2012 srbský tisk uvedl, že se jejím novým přítelem stal srbský vodní pólista Vanja Udovičić, stříbrný a bronzový olympijský medailista a mistr světa.\n\nV září 2014 navázala vztah s německým fotbalistou a mistrem světa Bastianem Schweinsteigerem, jenž ji doprovázel na Australian Open 2015 či French Open 2015. Svatba páru proběhla 12. července 2016 v italských Benátkách. Chorvatská zpěvačka Nina Badrićová zazpívala na svatební hostině píseň „Dani i godine“. Do manželství se 18. března 2018 v Chicagu narodil syn Luka.\n\nAna Ivanovićová obdržela následující ocenění:\n\n\nAna Ivanovićová vyhrála na okruhu WTA patnáct turnajů ve dvouhře, včetně grandslamu French Open 2008. Z událostí okruhu ITF získala pět singlových titulů.\n\n"}
{"id": "225458", "url": "https://cs.wikipedia.org/wiki?curid=225458", "title": "Rudolf Vytlačil", "text": "Rudolf Vytlačil\n\nRudolf Vytlačil (9. února 1912, Schwechat – 1. června 1977) byl český fotbalista a trenér rakouského původu, který dovedl československou reprezentaci v roce 1962 do finále Mistrovství světa v kopané.\n\nSvou kariéru začal v lokálním týmu Phönix Schwechat, dále prošel tehdejšími předními rakouskými celky – SK Slovan Wien, SK Rapid Wien a Favoritner Sportclub. Odtud přestoupil v roce 1935 do pražské Slavie, kde se stal legendou a přijal československé občanství. Ve Slávii hrál na postu levého křídla. Hrál ve finále Středoevropského poháru v roce 1938, kdy se Slavia stala poprvé a naposledy jeho vítězem.\n\nJeho hráčská kariéra byla krátká, po několikanásobném zranění se musel podrobit operaci menisku na obou nohou.\n\nHned po osvobození začal působit jako trenér v SK Meteoru České Budějovice (1946 – 1947), pak velice krátce v SK Radomierz (Polsko, 1947), po návratu do republiky v SK Teplice (Vodotechna Teplice) 1949–50, následovaly OKD Ostrava, Křídla vlasti Olomouc, AZNP Mladá Boleslav, Spartak Gottwaldov, Spartak Radotín. Na jaře 1957 se stal ústředním trenérem a po MS 1958 převzal vedení reprezentačního týmu. Zúčastnil se dvou mistrovství světa – roku 1962 vedl Československo, kde jím vedený tým hrál až ve finále. O čtyři roku později na Mistrovství světa v Anglii trénoval Bulharsko, později působil ve Vídni jako trenér Rapidu. Po návratu do Prahy pracoval ještě jako trenér Českého fotbalového svazu.\n\nJako trenér také vedl reprezentační tým ČSSR na XVIII. LOH v Tokiu, který zde získal stříbrné medaile.\n\n"}
{"id": "225461", "url": "https://cs.wikipedia.org/wiki?curid=225461", "title": "Jan Evangelista Nečas", "text": "Jan Evangelista Nečas\n\nJan Evangelista Nečas (25. prosince 1849 Studnice – 30. ledna 1919 Brno) byl český právník a soudce, básník a překladatel.\n\nJan Evangelista Nečas (někdy též Neczas) se narodil ve Studnicích, dnes místní části Nového Města na Moravě; na domě čp. 21 má pamětní desku.\n\nOženil se s Adelhaid, dcerou Josefa Krupky. - Stal se otcem: Marie (* 19. srpna 1878 ve St. Bohumíně - + 22. srpna ve St. Bohumíně), Wladimira Josefa (* 29. června 1880 ve St. Bohumíně, čp. 3 - + 1882 v ?), ...\n\nOd roku 1878 pracoval jako soudní adjunkt v Bohumíně, později se stal okresním soudcem ve Vyškově, Strážnici a Telči. V letech 1897–1904 byl radou zemského soudu v Těšíně, pak v Brně.\n\nPři své soudcovské praxi byl literárně činný: překládal (zejm. z polštiny) a psal básně. Používal též pseudonymy \"Jan ze Studnic\" a \"J. Čas\". Nepomíjel však ani tvorbu v oblasti práva. Šlo mu jednak o popularizaci práva, jednak o povznesení právnické jazykové kultury, a to obzvláště v čase, kdy se česká právní věda a praxe vymaňovala z nadvlády a tíživého vlivu němčiny. Jan Evangelista Nečas na tomto poli přispíval k obnově nebo vytvoření české právní terminologie, zejm. svou \"Terminologií\", ale také svými příspěvky v časopise Právník, např. v rubrice \"Fukar\" (ročník 1892).\n\nZ poezie Jana Evangelisty Nečase lze uvést:\n\nSvých veršů používal i v boji za češtinu v oblasti práva. Časopis Právník otiskl přinejmenším dvě jeho krátké básně.\n\nNěkteré jeho verše jiní autoři zhudebnili, např.:\n\nZ překladů lze uvést:\n\n\n\n"}
{"id": "225464", "url": "https://cs.wikipedia.org/wiki?curid=225464", "title": "Jan Lála", "text": "Jan Lála\n\nJan Lála (* 10. září 1938, Libická Lhotka) je bývalý československý fotbalový pravý obránce. Na klubové úrovni (od roku 1956) hrál především za Slavii Praha, kam v mládežnickém věku přestoupil z SK Čechie Karlín. Ve Veletržním poháru a Poháru UEFA nastoupil v 9 utkáních a dal 1 gól. Zúčastnil se MS 1962, kde získal stříbrnou medaili. Za reprezentaci odehrál celkem 37 zápasů a vstřelil 1 gól.\n\nOceňován byl pro své pojetí hry, kdy výborně ovládal poziční hru na velkém prostoru.\n\nMezinárodní pozornosti se Lálovi dostalo po prvním zápase ve skupině, kdy Československo porazilo Španělsko, Lála úspěšně ubránil hvězdu soupeře Francisca Genta. Kvůli zranění přišel o finálový zápas proti Brazílii.\n\n\n"}
{"id": "225467", "url": "https://cs.wikipedia.org/wiki?curid=225467", "title": "Gate", "text": "Gate\n\nGate nebo GATE v českém kontextu může znamenat: \n\n"}
{"id": "225470", "url": "https://cs.wikipedia.org/wiki?curid=225470", "title": "Tomáš Bucháček", "text": "Tomáš Bucháček\n\nTomáš Bucháček (* 7. března 1978 Neplachovice) je český cyklista. V roce 2007 se stal mistrem republiky v silničním závodě jednotlivců.\n\nK cyklistice se dostal díky svému otci, který byl československým reprezentantem. Do profesionálního pelotonu nahlédl ve stáji Joko Velamos v roce 2002, později prošel Favoritem Brno a stájí PSK Whirlpool. V roce 2004 vyhrál jednu etapu na Bohemia Tour, o dva roky později si připsal etapové vítězství na závodě Kolem Bulharska.\n\nV roce 2006 startoval jako náhradník za zraněného Reného Andrleho i na mistrovství světa, v Salcburku byl sice z Čechů druhý nejlepší, ale až na 103. místě.\n\nV sezóně 2007 dosáhl několika dobrých výsledků, když vyhrál dvě etapy na závodech ve Francii a dařilo se mu i na etapovém závodě v Srbsku, kde obsadil sedmé místo. Největšího úspěchu se ale překvapivě dočkal na mistrovství republiky v silničním závodě jednotlivců v Brně. Byl jediným zástupcem nejsilnější stáje PSK Whirlpool v úniku, který nakonec dovezl svůj náskok až do cíle. Když se skupina zúžila na čtyři cyklisty, vyšel mu druhý nástup a nikým neohrožován si dojel pro mistrovský titul.\n\nŽije v Lanškrouně. Je ženatý, dcera a syn. Má přezdívku \"čert\" nebo \"Buchajda\".\n\n"}
{"id": "225475", "url": "https://cs.wikipedia.org/wiki?curid=225475", "title": "Expander", "text": "Expander\n\nExpander je zařízení, který ovlivňuje výstupní úroveň zpracovávaného signálu závisle na jeho vstupní úrovni. Výsledkem je zvětšení dynamického rozsahu původního signálu. Může jít o samostatný přístroj, součást jiného přístroje nebo softwarový algoritmus či modul (plugin) při zpracování signálu v digitální podobě.\n\nV praxi se plnohodnotného expanderu využívá zřídka. Častěji se používá v podobě Gate a Squelch - viz níže. Jako expander pracují i jednotky syntezátorů, které vytvářejí obálku tónů (časový průběh intenzity a barvy), a opravdu leckteré syntezátory fyzicky obsahují obvody VCA (napětím řízený zesilovač) a VCF (napětím řízený filtr), které při vhodném řízení pracují jako expander. (Pozn.: výraz expander se u syntezátorů používá i v jiné souvislosti.)\n\nExpander začíná pracovat, když vstupní úroveň zpracovávaného signálu klesne pod nastavený prah (\"THRESHOLD\" = prahová úroveň). Signál, který měl na vstupu nižší úroveň je dále zeslaben v nastaveném poměru (\"RATIO\" = stupeň útlumu). Principiálně je možné ovlivnit ještě rychlosti (resp. časy) reakce a uvolnění (\"ATTACK\" = náběh a \"RELEASE\" = uvolnění), to jsou dva velice důležité prvky pro ovládání. Pomocí nich lze nastavit například délku dozvuku bubnu, pokud gate použijeme právě pro mikrofon u bubnu.\n\nNa vícekanálových a kombinovaných přístrojích (compressor-expander) se prvky ATTACK a RELEASE v sekci expanderu většinou nevyskytují - přístroj tyto funkce hlídá automaticky.\n\nExpander je součástí zařízení kompander (také compander, compex tj. spojení kompresor-expander), které jsou využívány pro zlepšení poměru mezi užitečným signálem a rušivými signály při zpracování, přenosu a záznamu. Signál je komprimován kompresorem, zpracován či zaznamenáván (během tohoto procesu přistupují rušivé signály) a následně expandován. Komprese i expanze je možná zároveň v celém kmitočtovém pásmu, nebo pouze v jeho určitých částech, nebo ve více pásmech separátně. Systém komprese-expanze byly vyvinuty jako omezovače šumu , při magnetickém záznamu zvuku a jsou známy jako Dolby, dbx (dle firem, které jej vyvinuly), ANRS, a podobné. Jednoduchý systém využívající pouze expanze vyšších kmitočtů je znám jako Noise Reductor, Noise Supressor, nebo Dynamic Noise Limiter (DNL).\n\nV praxi je možné se nejčastěji setkat s expanderem v režimu Gate - brána (často se používá pojem šumová brána). V tomto režimu je poměr útlumu pevně nastaven na maximum (teoreticky nekonečno) a lze ovlivňovat pouze úroveň prahu. Gate pracuje tak, že signály menší než nastavená úroveň na výstup přístroje prakticky neprojdou. Pokud se na vstupu objeví signál vyšší než nastavená úroveň, gate se otevře a signál prochází beze změn. Při opětovném poklesu pod rozhodovací úroveň se po době, která bývá také nastavitelná (jednotky ms až jednotky s), opět výstupní signál zablokuje.\nVýsledkem je, že jakýkoliv zvuk s úrovni nižší než nastavený práh je zeslaben na minimum, díky čemu jsou odstraněny ze signálu některé nežádoucí zvuky a přeslechy. Praktické použití je např. v pauzách mezi skladbami - odstraňují se nežádoucí ruchy a šumy, při snímání jednotlivých nástrojů v hlučném prostředí - např. zpěvu, perkusních nástrojů apod.\nNapříklad někdo zpívá na mikrofon a vedle někdo hraje na kytaru. Mikrofon snímá obojí, kytaru však slaběji. Expander se použije k odstranění kytary z pasáží bez zpěvu z kanálu, který zpracovává signál zpěvu.\n\nSquelch je obdoba gate, používaná velmi často v komunikační technice, na radiostanicích, komunikačních přijímačích, soupravách bezdrátových mikrofonů a podobných zařízeních. Účelem zařízení je vyklíčovat šum z přijímače, který bývá velmi rušivý, pokud přijímač pracuje v podmínkách se slabým signálem. Kromě nastavení rozhodovací úrovně nemívá jiný běžně nastavitelný prvek, časové konstanty bývají pevně nastaveny pro daný účel - nejčastěji přenos mluveného slova. Signál pro řízení této podoby šumové brány nemusí být odvozen od nízkofrekvenčního signálu na výstupu přijímače, ale bývá často odvozován od detekce nosného signálu vysílače, nebo může být speciální elektronikou vyhodnocován poměr mezi šumem a řečovým signálem. Jednoduše řečeno, squelch zablokuje výstup přijímače ve chvíli, kdy vlivem špatných příjmových podmínek nebo vypnutí vysílače přestane přijímač přijímat nosný signál, což by se projevilo silným šumem na jeho výstupu.\n\nV praxi je expander většinou součástí kompresoru, kde tvoří samostatnou sekci. Pro některá použití, zvláště v nahrávacích studiích a živém ozvučování, se vyrábí vícekanálové gate, kdy v jednom přístroji jsou sdruženy např. 4 samostatně ovládané jednotky.\n\nhttps://web.archive.org/web/20071216072558/http://www.rane.com/note1555.html\nhttp://www.utko.feec.vutbr.cz/~schimmel/BSHE/Files/Zpracovani_dynamiky_zvukoveho_signalu.pdf\nhttp://audiotools.com/noise.html\nhttp://www.muzikus.cz/pro-muzikanty-clanky/Dynamicke-procesory~04~unor~2003/\n"}
{"id": "225477", "url": "https://cs.wikipedia.org/wiki?curid=225477", "title": "Luboš Kubík", "text": "Luboš Kubík\n\nLuboš Kubík (* 20. ledna 1964, Vysoké Mýto) je český fotbalový trenér a bývalý fotbalový reprezentant Československa a České republiky. Na klubové úrovni působil v zahraničí v Itálii, Francii, Německu a USA.\n\nJako hráč nejvíce proslul ve Slavii Praha. Na jaře 1986 dal v dresu Slavie Praha v zápase proti Banské Bystrici 5 branek a přispěl k vítězství 7:0.\n\nV roce 1988 spolu s Ivo Knoflíčkem emigroval a stal se hráčem italské Fiorentiny, kde působil dvě sezony a odehrál 50 zápasů, v nichž vstřelil 8 gólů. Poté se přes francouzský FC Metz a německý 1. FC Norimberk vrátil v roce 1995 do české ligy.\n\nV roce 1998 přestoupil do týmu americké MLS Chicago Fire. Hned v první zámořské sezoně vyhrál MLS Cup a získal ocenění MLS Defender of the Year. V průběhu sezony 2001 byl vyměněn do týmu Dallas Burn, kde kvůli zranění odehrál pouze 11 zápasů. Po této sezoně ukončil svou bohatou kariéru.\n\nZa československou i českou reprezentaci odehrál mezi lety 1985 a 1997 56 zápasů, v nichž vstřelil 13 branek. Za Československo to bylo 39 utkání a 10 branek, za samostatnou ČR 17 utkání a 3 vstřelené góly.\n\nJeho největším reprezentačním úspěchem je účast na MS 1990 v Itálii a stříbrná medaile z EURA 1996 v Anglii.\n\nJako trenér vedl celky Śląsk Wrocław (Polsko) a Torquay United (Anglie), v obou případech byl ale po několika zápasech odvolán. Působil také jako asistent trenéra olympijského týmu USA. Na začátku roku 2010 dostal nabídku stát se asistentem Boba Bradleyho u reprezentace USA a byl tak jediným českým účastníkem na MS 2010.\n\nOd března 2009 do ledna 2010 působil jako sportovní ředitel FC Hradec Králové. Od listopadu 2012 do léta 2013 byl šéfem skautingu v klubu SK Slavia Praha.\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\n\n2 dcery a 1 syn\n"}
{"id": "225482", "url": "https://cs.wikipedia.org/wiki?curid=225482", "title": "Maxmilián II. Bavorský", "text": "Maxmilián II. Bavorský\n\nMaxmilián II. Josef Bavorský (28. listopadu 1811, Mnichov – 10. března 1864, Mnichov) byl bavorský král v letech 1848 až 1864 a pocházel z rodu Wittelsbachů.\n\nMaxmilián se narodil jako prvorozené dítě bavorského následnického páru, jejichž sňatek se uskutečnil 12. října 1810 v Mnichově. Jeho otec Ludvík se roku 1825 stal druhým bavorským králem. Matkou byla Tereza, dcera saského vévody Fridricha a jeho manželky Šarloty Mecklenburské. Měl osm sourozenců, z nichž pouze sestra Tea Šarlota zemřela v dětském věku; tři z nich uzavřeli sňatky s příslušníky Habsbursko-Lotrinského domu.\n\n\nJeho sestřenicemi byly např. švédská a norská královna Joséphine (1807–1876) či brazilská císařovna Amélie (1812–1873).\n\nKdyž bylo Maxmiliánovi 21 let, koupil zříceninu zámku Hohenschwangau, který nechal znovu vystavět. Hohenschwangau se později stal vzorem pro \"pohádkové zámky\" jeho syna Ludvíka II.\n\nKorunní princ Maxmilián se 12. října 1842 oženil s pruskou princeznou Marií Frederikou, dcerou pruského generála Viléma (syn pruského krále Fridricha Viléma II.) a jeho manželky lankraběnky Marie Anny, s níž měl dva syny.\n\nV revolučním roce 1848, po abdikaci svého otce Ludvíka I., se stal dalším bavorským králem.\n\nMaxmiliána velmi ovlivnilo pojetí dějin významných německých učenců Friedricha Schellinga a Leopolda Rankeho. V roce 1852 založil Nadaci Maximilianeum, která sloužila nadaným bavorským studentům, a sídlila v mnichovském Maximilianeu, což je dnešní sídlo bavorského parlamentu.\n\nMaxmiliánova manželka Marie Frederika darovala život dvěma synům a oba byli \"duševně nevyrovnaní\":\n\n\n"}
{"id": "225486", "url": "https://cs.wikipedia.org/wiki?curid=225486", "title": "Straight Outta Compton", "text": "Straight Outta Compton\n\nStraight Outta Compton je v pořadí druhé album americké hip-hopové skupiny N.W.A, které definovalo žánr Gangsta rap. Vyšlo v roce 1988 a obsadilo 37. místo amerického žebříčku The Billboard 200. I bez podpory rádií se stalo 2x platinovým a díky písničce \"Fuck tha Police\" měli dokonce problémy s FBI.\n\n\n"}
{"id": "225498", "url": "https://cs.wikipedia.org/wiki?curid=225498", "title": "Prajazyk", "text": "Prajazyk\n\nTermín prajazyk (řidčeji též protojazyk) označuje jazyk, jehož diferenciací vznikly další příbuzné jazyky či nářečí, a lze ho tak považovat za jejich společného předka. Konkrétní prajazyky bývají obvykle označeny předponou pra-, avšak někdy se od této zvyklosti pro zjednodušení upouští. Jako příklady prajazyků na různých úrovních příbuznosti lze uvést praindoevropštinu, praslovanštinu či pračeštinu. Někdy lze prajazyk ztotožnit s jazykem doloženým, například prarománština, která je společným předkem všech románských jazyků, se do značné míry překrývá s lidovou latinou.\n\nProtože záznamy prajazyků jsou buďto nedokonalé, nebo zcela chybějí, většinu prajazyků je třeba rekonstruovat. Slouží k tomu zejména metody vnitřní a vnější rekonstrukce.\n"}
{"id": "225501", "url": "https://cs.wikipedia.org/wiki?curid=225501", "title": "Niggaz4life", "text": "Niggaz4life\n\nNiggaz4life je třetí a zároveň poslední album americké hip-hopové skupiny N.W.A, které vyšlo v roce 1991 a obsadilo 1. místo amerického žebříčku The Billboard 200. Na tomto albu se již nepodílel Ice Cube, který skupinu opustil v roce 1990. Krátce po vydání tohoto alba se skupina rozpadla.\n\n"}
{"id": "225502", "url": "https://cs.wikipedia.org/wiki?curid=225502", "title": "Diamagnetismus", "text": "Diamagnetismus\n\nDiamagnetismus je forma magnetismu, která se objevuje jen v přítomnosti vnějšího magnetického pole. Vložením diamagnetické látky do vnějšího magnetického pole dojde v látce k zeslabení magnetického pole; látka je magnetickým polem odpuzována. Látka vykazující diamagnetické vlastnosti se označuje jako diamagnetikum nebo diamagnetická látka.\n\nDiamagnetické látky (diamagnetika) jsou složeny z částic (atomů), jejichž výsledný magnetický moment je nulový. Pokud se diamagnetická látka ocitne ve vnějším magnetickém poli, změní se poněkud uspořádání elektronových obalů atomů látky, čímž vzniknou magnetické dipóly, jejichž magnetické pole působí proti vnějšímu magnetickému poli. V látce tak dochází k mírnému zeslabení vnějšího magnetického pole.\n\nMezi diamagnetické látky lze zařadit např. uhlík, bismut, měď, síru, zlato, vodu apod.\n\nIdeálními diamagnetiky jsou supravodiče I. typu.\n\n\n\n"}
{"id": "225506", "url": "https://cs.wikipedia.org/wiki?curid=225506", "title": "Ciudad de Guatemala", "text": "Ciudad de Guatemala\n\nMěsto Guatemala (: Ciudad de Guatemala, celým názvem La Nueva Guatemala de la Asunción) je hlavní město státu Guatemala a také největší město ve Střední Americe s výjimkou Mexika.\n\nMěsto se nachází v údolí na jihu střední části země. Teploty se pohybují nejčastěji v rozmezí 10 až 25 °C.\n\nNa území města Guatemala dříve leželo mayské město Kaminaljuyu, staré přes 9000 let, dnes po něm zůstaly památky v jednom z nejcennějších archeologických nalezišť v Americe. Nachází se přímo u historického centra Guatemaly, část ho je ztracena pod budovami moderního města, než začalo být chráněno.\n\nZa španělské kolonizace byla Guatemala malým městem. Klášter \"El Carmen\" tu byl založen v roce 1629. V roce 1775 bylo do Guatemaly přesunuto sídlo generálního kapitanátu Guatemala z Antigua Guatemala (Staré Guatemaly), zničené zemětřesením, což vedlo k velkému rozvoji města. V roce 1821 zde byla vyhlášena nezávislost Střední Ameriky na Španělsku a Guatemala byla hlavním městem Spojených středoamerických provincií.\n\nGuatemala je ekonomickým, správním i kulturním střediskem země. Zdejší letiště La Aurora je hlavní vstupní branou do celého státu. Ve městě je množství galerií a muzeí (včetně několika sbírek předkolumbovského umění). Je zde deset univerzit, např. Univerzita Mariana Gálveze, Panamerická univerzita, Mesoamerická univerzita, Univerzita Rafaela Landivara a další. Jedinou veřejnou univerzitou je Universidad de San Carlos, třetí nejstarší na americkém kontinentě, založená už v roce 1676 (navazovala na Školu svatého Tomáše, existující již od roku 1562).\n\nProblémem Guatemaly je nedostatečný systém veřejné dopravy. Situaci jen mírně vylepšily konstrukce dálnic a založení Městské dopravní policie PMT. Dosavadní projekty nebyly realizovány, až nejnovější \"Transmetro\" se uvádí do provozu, jde o systém jízdních pruhů vyhrazených pro velkokapacitní autobusy.\n\nMěsto Guatemala je rozděleno do 25 administrativních zón, některé z nich vrostly do dřívějších předměstí. Souvislá městská zástavba plynule přechází z administrativních hranic Ciudad de Guatemala do přilehlých obcí ( municipios), které společně vytváří rozlehlou městskou konurbaci. Celkový počet obyvatel této metropolitní oblasti přesahuje 4 miliony lidí, kromě samotné Guatemaly jsou největšími městy Mixco a Villa Nueva.\n\nHistorickým centrem je Zóna jedna, ležící ve středu města, v níž se nacházejí \"Palacio Nacional\" (Národní palác), Metropolitní katedrála, Národní kongres a \"Casa Presidencial\", sídlo prezidenta. Zóna deset alias \"Zona Viva\" (tj. \"Živá zóna\") je nejoblíbenější oblast pro zábavu a nakupování. Nachází se zde většina hotelů, restaurací a dalších podniků, ale také mnoho velvyslanectví. Díky tomu patří zároveň mezi zóny nejbezpečnější.\n\nMěsto hostilo některé významné sportovní události. V roce 1950 bylo dějištěm VI. středoamerických a karibských her, v roce 2000 se tu hrálo mistrovství světa ve futsalu. V roce 2007 proběhlo v Guatemale 119. zasedání Mezinárodního olympijského výboru spojené s volbou pořadatele zimních olympijských her 2014.\n\n\n"}
{"id": "225507", "url": "https://cs.wikipedia.org/wiki?curid=225507", "title": "Chojnów", "text": "Chojnów\n\nChojnów (německy \"Haynau\") je město v Polsku v Dolnoslezském vojvodství.\n\n\n"}
{"id": "225508", "url": "https://cs.wikipedia.org/wiki?curid=225508", "title": "Slepé rameno Orlice u Stříbrného rybníka", "text": "Slepé rameno Orlice u Stříbrného rybníka\n\nSlepé rameno Orlice u Stříbrného rybníka je poslední lokalita výskytu rdestu dlouholistého (\"Potamogeton praelongus\") v České republice. Nachází se ve východní části Hradce Králové. V budoucnosti se na této lokalitě počítá s vyhlášením chráněného území se statutem národní přírodní památky; mezi lety 1998 a 2008 byla plocha tzv. přechodně chráněnou plochou.\n\nSoučasně je prováděna řada aktivních opatření, aby se populace rdestu dlouholistého (\"P. praelongus\") uchovala (monitoring stavu, pokusy o repatriaci na jiné lokality, množení rostlin, odbahňování ramene, atp.)\n"}
{"id": "225510", "url": "https://cs.wikipedia.org/wiki?curid=225510", "title": "Marie Frederika Pruská", "text": "Marie Frederika Pruská\n\nMarie Frederika Františka Hedvika Pruská (15. října 1825 Berlín – 17. května 1889 Zámek Hohenschwangau), rozená pruská princezna, se v roce 1842 provdala za bavorského následníka trůnu Maxmiliána a po jeho boku se o tři roky později stala bavorskou královnou.\n\nMarie Frederika byla dcerou pruského generála Viléma a jeho manželky lankraběnky Marie Amálie, jejich sňatek se konala v roce 1804. Mariin otec Fridrich byl nejmladším synem pruského krále Fridricha Viléma II. a jeho druhé manželky Frederiky, a jeho životní dráhou se stala armáda.\n\nMarie měla tři starší sourozence, bratry Vojtěcha (1811–1873), Waldemara (1817–1849) a sestru Alžbětu (1815–1885), sama byla nejmladší.\n\n10. října 1842 se provdala za bavorského korunního prince Maxmiliána, který se roku 1848 stal bavorským králem, jemuž porodila dva syny Ludvíka a Otu.\n10. března 1864 se Marie stala vdovou, přežila nejen svého manžela ale dožila se i neslavného konce svého syna Ludvíka, který zemřel za záhadných okolností ve Štemberském jezeře.\n\n"}
{"id": "225515", "url": "https://cs.wikipedia.org/wiki?curid=225515", "title": "Vít Skála", "text": "Vít Skála\n\nVít Skála (18. ledna 1883 Praha – 28. července 1967 Terezín), byl český malíř, scénograf a režisér.\n\nV letech 1899–1906 studoval na Akademii výtvarných umění v Praze u profesora Maxmiliána Pirnera. Pochází z malířské rodiny – otec Romuald Skála byl malířem dekorací Stavovského divadla pražského. Od roku 1904 byl nepřetržitě členem Jednoty umělců výtvarných v Praze, s kterou vystavoval. V jeho tvorbě jsou významné obrazy z Valašska a ze Slovenska, z kterých velkou část zakoupil prezident Masaryk. V r. 1934 spolu s malířem Vacátkem vytvořil nové popředí Maroldova panorama \"Bitva pri Lipanech.\" Měl řadu souborných výstav – vesměs úspěšných. Vystavoval v Praze, v Plzni, v Banské Bystrici a v dalších českých a slovenských městech. S Jednotou umělců výtvarných vystavoval v Kodani a Londyně. Obrazy z jeho tvorby jsou zastoupeny v galerii Jana Selichara v Rybné nad Zdobnicí.\n\nVěnoval se též „domácímu loutkovému divadlu“, v letech 1936–1939 byl redaktorem časopisu Loutkář.\n\n\n"}
{"id": "225520", "url": "https://cs.wikipedia.org/wiki?curid=225520", "title": "Antigonos II. Gonatás", "text": "Antigonos II. Gonatás\n\nAntigonos II. Gonatás (319 př. n. l. – 239 př. n. l.) byl králem, jenž položil základy trvalé vlády dynastie Antigonovců v Makedonii. V řeckém světě dosáhl proslulosti díky svému vítězství nad Kelty, kteří na počátku 3. století př. n. l. pronikli z hloubi Balkánského poloostrova, přičemž napadli a vyplenili Makedonii a Řecko. Jím ustavená makedonská hegemonie nad Řeckem urychlila proces degenerace tamních městských států (\"poleis\"), které v důsledku toho později padly za oběť rozpínavosti římské republiky.\n\nAntigonos Gonatás se podle všeho narodil kolem roku 319 př. n. l. v thesálské obci \"Gonnoi\" (odtud zřejmě jeho přízvisko), jako potomek nejmocnějších diadochů (Alexandrových generálů, kteří se po jeho smrti v roce 323 př. n. l. utkali o vládu nad jeho říší). Antigonovým otcem byl Démétrios I. Poliorkétés, který byl synem Antigona I. Jednookého, jenž po řadu let ovládal velkou část Přední Asie. Po své matce File byl Gonatás vnukem Antipatra, místodržitele Makedonie a Řecka v době Alexandrova asijského tažení, jemuž byl po Alexandrově smrti přiznán titul regenta říše. Antigonův stejnojmenný děd i jeho otec se ve svém životě potýkali s velkými zvraty přízně štěstěny. Antigonos Jednooký byl poté, co se mu téměř podařilo naplnit sen o opětném sjednocení Alexandrovy říše, poražen a zabit v bitvě u Ipsu v roce 301 př. n. l. Jeho někdejší území si pak mezi sebe rozdělili jeho nepřátelé: Kassandros, Ptolemaios, Lýsimachos a Seleukos.\n\nTehdy osmnáctiletý Antigonos Gonatás unikl z bitvy spolu se svým otcem Démétriem a asi 9 000 vojáky. Vzájemná řevnivost mezi vítěznými diadochy umožnila Démétriovi získat zpět část moci. Démétrios dobyl nejprve Athény a většinu Řecka, načež se v roce 294 př. n. l. chopil makedonského trůnu na úkor Kassandrova syna Alexandra. Jelikož Antigonos Gonatás byl po své matce vnukem Antipatra a synovcem Kassandra, jeho přítomnost pomohla usmířit stoupence Antipatrovců a legitimizovat vládu Démétria.\n\nBěhem tažení v Bojótii o dva roky později obdržel Démétrios zprávu, že Lýsimachos, vládce Thrákie a protivník jeho otce, byl zajat barbarským náčelníkem Dromichaitem. Démétrios doufal, že se mu podaří ovládnout Lýsimachova území v Thrákii a na západě Malé Asie. Velení nad vojskem v Řecku tudíž svěřil Antigonovi, zatímco sám neprodleně vyrazil na sever. Nato v Bojótii propuklo povstání, které ale Antigonos zdolal a přeživší vzbouřence zatlačil do Théb. Po neúspěchu své thrácké výpravy se Démétrios vrátil zpět do Řecka. Obyvatelé Théb se bránili velice houževnatě, pročež Démétrios nutil své muže ke krvavým a jen velmi málo efektivním útokům. Antigonos znervóznělý z těžkých ztrát prý litoval zbytečného mrhání životy vojáků. Démétrios nacházel pro jeho obavy pouze nepatrné pochopení. Záhy projevil stejnou lhostejnost i k vlastnímu zdraví, neboť byl sám vážně zasažen do krku.\n\nV roce 291 př. n. l. Démétrios město konečně obsadil. Přesto vláda v Makedonii a kontrola Řecka představovaly pro Démétria jen odrazový můstek k budoucím, mnohem dalekosáhlejším tažením. Jeho záměrem nebylo nic menšího než sjednocení někdejší Alexandrovy říše. Proto se vrhl do velkolepých válečných příprav, v rámci nichž nechal vybudovat flotilu 500 válečných lodí. Některé z nich dosahovaly dosud nevídaných rozměrů. Tyto přípravy a hlavně jejich důvod velice zneklidňovaly ostatní krále: Seleuka, Ptolemaia, Lýsimacha a Pyrrha, kteří urychleně vytvořili alianci. Na jaře roku 288 př. n. l. se Ptolemaiovo loďstvo přiblížilo k Řecku a podnítilo zdejší obce k odpadnutí od Démétria. Zároveň Lýsimachos a Pyrrhos napadli z východu a ze západu Makedonii. Démétrios následně zanechal Antigona v Řecku a sám spěchal bránit svůj trůn.\n\nV tomto okamžiku však Makedoňané projevili odpor k Démétriově výstřednostem a arogantnímu jednání a odmítli za něho prolévat svoji krev. V roce 287 př. n. l. obsadil Pyrrhos makedonské město Verroia, načež Démétriova armáda přešla na stranu épeirského krále, který si jinak velmi cenil odvahy makedonských vojáků. Fila, Antigonova matka, nato spáchala sebevraždu požitím jedu. Když se pak vzbouřily také Athény, Démétrios se sem okamžitě vypravil a oblehl město svým zbývajícím vojskem. Jeho netrpělivost ho ale přiměla k provedení zásadního rozhodnutí. Vedením války v Řecku pověřil Antigona a sám po shromáždění flotily, na níž nalodil 11 000 mužů a veškerou svoji jízdu, podnikl tažení do Asie proti Lýsimachovi. Nicméně i zde provázely Démétria nezdary, třebaže ve skutečnosti to byly spíše obavy a nevraživost ostatních diadochů. Mezitím, co Démétria stíhala v Malé Asii vojska Lýsimacha a Seleuka, dosáhl Antigonos úspěchu v Řecku. Ptolemaiova flotila byla zahnána a Athény se opět poddaly Antigonovcům.\n\nV roce 285 př. n. l. se Démétrios opuštěný vojskem a vyčerpaný marným válčením vzdal Seleukovi. Svému synovi a jeho velitelům v Athénách a v Korintu napsal dopis, v němž jim poručil pokládat ho za mrtvého a ignorovat jakékoli dopisy podepsané jeho jménem. Makedonie byla rozdělena mezi Pyrrha a Lýsimacha, avšak stejně jako se dva vlci nedokážou podělit o jeden kus masa, ani oni nebyli schopni vládnout zemi společně. Brzy vypukl boj, v jehož průběhu Lýsimachos vypudil Pyrrha a získal kontrolu nad celým královstvím. Po zajetí svého otce se Antigonos ukázal jako nadmíru oddaný syn. Napsal každému z králů a zvláště Seleukovi nabízel všechna svá území a dokonce sám sebe jako rukojmí výměnou za otcovo propuštění. Navzdory tomu zůstaly jeho návrhy bez odezvy. V roce 283 př. n. l. Démétrios v syrském zajetí ve věku padesáti pěti let zemřel. Když se Antigonos doslechl, že mu budou předány otcovy ostatky, vydal se s celou svojí flotilou na moře, kde se poblíž Kykladských ostrovů setkal se Seleukovými loděmi. Antigonos pak převezl otcovo tělo do Korintu a odtud do Démétriady. V tomto thesálském městě byl pak Démétrios pohřben.\n\nV roce 282 př. n. l. vyhlásil Seleukos válku Lýsimachovi, jehož v dalším roce porazil a zabil v bitvě u Kúrúpedia v Lýdii. Seleukos poté překročil Helléspont a vstoupil do Evropy, aby si zajistil vládu nad Makedonií a Thrákií. Krátce nato byl ale zavražděn Ptolemaiem Keraunem, Ptolemaiovým synem, jenž se pak chopil makedonského trůnu. Antigonos dospěl k závěru, že nazrála doba k získání otcova dědictví. Ovšem jeho vpád do Makedonie byl Ptolemaiem Keraunem odražen. Ze svého úspěchu se Keraunos netěšil příliš dlouho, jelikož již v zimě roku 279 př. n. l. sestoupil ze severu obrovský zástup Keltů, který rozdrtil Keraunovo vojsko. Sám král přišel v boji o život. Království se propadlo do úplné anarchie, jež trvala další dva roky. Po vydrancování Makedonie vpadli Keltové do Řecka. Antigonos sice přispěl menším vojenským kontingentem k jeho obraně před barbary, byli to však především Aitólové, kdo Kelty porazil. V roce 278 př. n. l. řecké vojsko tvořené z velké části Aitóly přemohlo Kelty u Thermopyl a u Delf, přivodilo jim při tom těžké ztráty, čímž je přinutilo k ústupu.\n\nV následujícím roce se Antigonos vypravil k Helléspontu, kde se vylodil s vojskem nedaleko Lýsimacheie na thráckém Chersonésu. Když sem dorazili Keltové, nastražil jim Antigonos léčku. Svůj tábor ponechal zdánlivě opuštěný, přičemž své lodě zanechal vytažené na břehu. Keltové nejprve vyplenili tábor, jakmile ale zaútočili na lodě, objevilo se v jejich týlu Antigonovo vojsko. Sevřeni mezi mořem a Makedoňany ocitli se barbaři v pasti, v níž jim Antigonos uštědřil drtivou porážku. Opředen gloriolou vítěze nad Kelty poté Antigonos opět vznesl nárok na makedonský královský trůn. Zhruba někdy v téže době a za těchto příznivých okolností se narodil Antigonův syn a nástupce Démétrios II. Aitolikos.\n\nPyrrhos, vládce Épeiru, království sousedícího s Makedonií na západě, byl výjimečně schopný generál, proslavený svojí mimořádnou odvahou a smělostí. Svůj talent však neužíval s rozmyslem a navíc postrádal vytrvalost. Antigonos ho proto přirovnal k hráči kostek, který má sice mnoho skvělých hodů, ale neví jak jich využít. V době, kdy Keltové porazili Ptolemaia Kerauna a makedonský trůn zůstal uvolněný, byl Pyrrhos právě zaměstnán válčením v zámoří. Zpočátku bojoval v Itálii a pak na Sicílii, přičemž se zapletl do války s Římem a Kartágem, dvěma nejmocnějšími státy západního Středomoří. Kvůli své nadutosti a domýšlivosti nakonec ztratil podporu italských a sicilských Řeků, a protože nutně potřeboval posily, napsal dopis Antigonovi, jakožto spřízněnému řeckému králi. Nicméně jeho žádost o vojsko a zlato Antigonos zdvořile odmítl. V roce 275 př. n. l. porazili Římané Pyrrha v bitvě u Beneventa, čímž ho přiměli upustit od jeho ambicí na Západě a odplout zpět do Épeiru.\n\nPyrrhova porážka se ukázala být pro Antigona velice nepříjemná. Kromě Pyrrha se s ním z Itálie vrátilo také 8000 mužů a 500 jezdců, k jejichž placení postrádal épeirský král finanční prostředky. To mu dodalo odvahu k vyhledávání nového válečného dobrodružství. Poté, co doplnil svoji armádu keltskými žoldnéři, vpadl do Makedonie s úmyslem opatřit si zlato drancováním. Tažení se vyvíjelo lépe, než očekával. Když se ustavil pánem několika měst a připojilo se k němu kolem 2000 dezertérů, rozhodl se střetnout s Antigonem. Jeho armádu Pyrrhos překvapil v úzkém průsmyku a uvrhl ji ve zmatek. Antigonovi makedonští vojáci uprchli, zatímco jeho vlastní keltští žoldnéři stáli vytrvale na svém místě až do chvíle, než je Pyrrhovo vojsko zcela obklíčilo. Pyrrhos se jal pronásledovat zbytek Antigonovy armády, jež demoralizována předchozí porážkou, odmítla dále bojovat. Sotvaže se obě vojska postavila proti sobě, vyvolával Pyrrhos různé důstojníky jménem a tím se mu podařilo pohnout celé makedonské vojsko k zběhnutí. Antigonos unikl jen díky přestrojení. Pyrrhos nyní ovládal Horní Makedonii a Thesálii, naproti tomu Antigonos si dosud podržel pobřežní oblasti.\n\nStejně jako hráč kostek, který promarní svoje štěstí, promarnil nyní i Pyrrhos svoje vítězství. V obsazených Aigách, starobylém makedonském hlavním městě, umístil jako posádku keltské žoldnéře, kteří popudili Makedoňany hledáním zlata v hrobech jejich králů. Ačkoli Antigonos dosud kontroloval města na pobřeží, Pyrrhos svého nepřítele hrubě podcenil a učinil jen málo pro to, aby zničil zbytky jeho moci. Místo toho se spokojil s pouhými urážkami, v nichž Antigona označil za nehodného nosit nadále purpur.\n\nJeště předtím, než bylo tažení završeno, nechal se Pyrrhos v roce 272 př. n. l. zlákat významným spartským představitelem ke vpádu do Lakónie. Král sebral vojsko 25 000 pěšáků, 2000 jezdců a 24 slonů, s nimiž postoupil na Peloponés a okupoval arkadské město Megalopolis. Mezitím Antigonos získal zpět kontrolu nad částí Makedonie, narychlo shromáždil novou armádu a vyplul do Řecka, kde se hodlal postavit Pyrrhovým plánům. Protože velká část spartského vojska prodlévala v této době na Krétě, naskytla se Pyrrhovi výjimečně slibná šance k snadnému obsazení Sparty. Její obyvatelé ale zorganizovali energickou obranu a poskytli tak jednomu z Antigonových velitelů dostatek času, aby z Korinta přivedl skupinu žoldnéřů. Nedlouho poté se vrátil z Kréty spartský král Areus v doprovodu 2000 mužů. S těmito posilami výrazně vzrostl odpor obléhaného města, načež Pyrrhos, jehož vojsko podlamovaly četné dezerce, upustil od útoku na Spartu a raději přešel k plenění okolní krajiny.\n\nV Argu, druhém nejdůležitějším městě Peloponésu, se o moc svářili dva místní předáci: Aristippos a Aristeas. Jelikož Aristippos byl spojencem Antigona, obrátil se Aristeas na Pyrrha s žádostí, aby mu dopomohl k vládě nad obcí. Antigonos, zpravený o Pyrrhově postupu na Argos, pochodoval se svojí armádou do téhož místa a ihned po příchodu zaujal postavení na strategicky položené vyvýšenině poblíž města. Pyrrhos se utábořil u Nauplia a následující den vyslal k Antigonově vojsku hlasatele, jehož prostřednictvím označil Antigona za zbabělce a vyzval ho, aby sešel na rovinu a svedl s ním bitvu. Antigonos odpověděl, že si sám vybere okamžik boje. Argejští, obávající se, že se jejich rodná obec stane místem krvavého střetnutí, vyslali delegace k oběma králům, jimiž je vyzývali, aby opustili Argolidu a dovolili tak Argu zachovat si neutralitu. Oba králové souhlasili, nicméně Pyrrhos se tajně spojil s Aristeem, jenž v noci otevřel brány a umožnil Pyrrhovu vojsku vstoupit do města. Pyrrhovi sloni však nemohli projít branami, čímž Argejští získali čas, aby se mohli obrátit na Antigona.\n\nKdyž se Antigonos dozvěděl o tom, že Pyrrhos město zrádně napadl, okamžitě vyslal silný oddíl na pomoc jeho obyvatelům. V téže době dorazil Areus s tisícem krétských a spartských vojáků. Pyrrhos pochopil, že narazil na příliš tuhý odpor a rozhodl se ustoupit. Ovšem Pyrrhův syn Helénos špatně pochopil jeho rozkazy a vyrazil s jádrem sil do Argu. Výsledkem byl naprostý chaos v Pyrrhově vojsku, jenž byl ještě umocňován přítomností zneklidnělých slonů. Během tohoto zmatku byl Pyrrhos sražen cihlou, vrženou ze střechy domu starou ženou. Otřesenému Pyrrhovi následně uťal hlavu jeden z Antigonových vojáků, čímž skončila kariéra nejslavnějšího vojáka své doby. Antigonův syn Alkyoneus přinesl Pyrrhovu hlavu do Antigonova tábora, kde ji hodil k nohám svého otce. Pochvaly se od něho nedočkal, místo toho se na něho Antigonos obořil a nazval ho barbarem. Pak si prý zakryl obličej a propukl v pláč. Osud jeho nepřítele mu až příliš připomínal tragický osud jeho děda a otce, které stihl podobný zvrat štěstěny. Pyrrhovo tělo dal poté zpopelnit a pohřbít.\n\nPo Pyrrhově smrti přešlo celé jeho vojsko a tábor na stranu Antigona, který rozhodujícím způsobem posílil svoji moc. Přesto Antigonovy potíže s Épeiroty dosud neskončily. Vlády v Épeiru se chopil Alexandr II., Pyrrhův syn a dědic, jenž se brzy vydal v otcových šlépějích a pokusil se dobýt Makedonii. Několik let nato byl Alexandr vyhnán z Makedonie Antigonovým synem Démétriem a navíc ztratil i kontrolu nad Épeirem, takže byl nakonec donucen odejít do vyhnanství v Akarnánii, kde však dlouho nepobyl. Jakmile se Makedoňané pod tlakem jeho spojenců, Akarnánů a Aitólů, stáhli z Épeiru, ihned se vrátil do země. Vztahy mezi Épeirem a jeho mocným východním sousedem zůstávaly od té doby poměrně klidné, což bylo stvrzeno sňatkem Alexandrovy dcery Fthíe a Démétria.\n\nPo ovládnutí území dobytého Pyrrhem stvrdil Antigonos spojenectví se Spartou a Argem a umístil makedonskou posádku do Korintu, čímž si zabezpečil poslušnost Řeků. Na rozdíl od svých předků, kteří nejprve dosáhli neskutečných výšin, aby posléze zažili strmý pád do propasti, Antigonos pečlivě upevňoval svoji moc, přičemž odmítal podstoupit jakékoli zbytečné riziko. Uvědomoval si lásku Helénů ke svobodě a udržoval proto zdání nezávislosti řeckých obcí, ovšem jen do té míry, aby nebyla ohrožena makedonská převaha. Nepřátelství, které by mu vynesla přímá kontrola Řecka, se raději vyhnul tím, že řecké záležitosti řídil prostřednictvím místních vládců. Řecký historik Polybios později napsal, že „žádný jiný muž nezískal tak neomezenou vládu nad Řeckem jako Antigonos“.\n\nV zahraniční politice udržoval makedonský král velmi dobré vztahy s Antiochem I. Sótérem, seleukovským vládcem Asie, jenž proslul svojí hlubokou láskou k Antigonově sestře Stratoníké. Toto spojenectví přirozeně ohrožovalo ptolemaiovský Egypt, třetí mocnost helénistického světa. Athény a Sparta, kdysi hegemonní obce v Řecku, pochopitelně cítily odpor k Antigonově dominanci. Jejich hrdost, jež z nich v minulosti učinila nepřátele na život a na smrt, je nyní přiměla ke spojení svých sil. V roce 267 př. n. l. athénský politik Chremónidés, podporovaný Ptolemaiovci, přesvědčil své spoluobčany, aby se přidali na stranu Sparty a vyhlásili válku makedonskému králi. Antigonos v odpověď na to vytáhl s vojskem proti Athénám a vydrancoval jejich zázemí, zatímco jeho flotila zablokovala Pireus. Aby zamezil vzrůstu Antigonovy moci, vyslal egyptský král Ptolemaios II. Filadelfos Athénám na pomoc svoje loďstvo. Egyptského zásahu v Řecku využil ale Antiochos I. k útoku proti Ptolemaiovcům. Ti sice úspěšně čelili silnějším seleukovským silám v Sýrii, nebyli však schopni bránit Athény před Antigonem. V roce 261 př. n. l. uzavřeli Athéňané a Sparťané, vyčerpaní roky trvajícím válčením, pustošením a hladověním, mírovou smlouvu s Antigonem, který si udržel vedoucí postavení v Řecku.\n\nPoté, co Antigonos překazil snahy Ptolemaiovců o otřesení jeho vlády nad Řeckem, spočívalo hlavní nebezpečí pro makedonskou dominanci v přetrvávající svobodymilovnosti Helénů. V roce 251 př. n. l. byl sikyónský tyran Níkokles, vládnoucí s Antigonovým tichým souhlasem, svržen místním mladým šlechticem jménem Arátos. Ten následně osvobodil lid a povolal zpět do vlasti všechny osoby vyhnané z města Níkoklem. Z obav před Antigonovým vojenským zásahem požádal Arátos o začlenění svého města do achajského spolku, což byla federace několika achajských obcí na severozápadě Peloponésu. Antigonos, jenž upřednostňoval použití lsti před vojenskou konfrontací, se pokusil získat mladého Sikyóňana na svou stranu a poslal mu 25 talentů zlata. Arátos se nehodlal nechat zkorumpovat a zlato rozdal svým spoluobčanům. S finanční podporou od Ptolemaia III. Euergeta poté usmířil různé politické frakce ve spolku a sjednotil je ke společnému cíli: skoncování s makedonskou nadvládou.\n\nAntigonos, znepokojený Arátovou rostoucí mocí a popularitou, se rozhodl si ho naklonit projevováním přízně, anebo ho alespoň zdiskreditovat v očích Ptolemaia. Arátos neměl v úmyslu stát se Antigonovým přítelem, neboť ho považoval za utlačovatele řecké svobody. V roce 243 př. n. l. v čele několika achajských vojáků obsadil překvapivým nočním útokem Akrokorint, strategicky důležitou pevnost, která kontrolovala Isthmos, pozemní přístup na Peloponéský poloostrov. Když se zpráva o tomto úspěchu donesla do Korintu, povstali jeho obyvatelé proti makedonskému králi, svrhli vládu jeho stoupenců a připojili se k achajskému spolku. Nato Arátos vstoupil do přístavu Lechaion a ukořistil zde 25 Antigonových lodí. Antigonova porážka zažehla jiskru protimakedonského povstání na celém Peloponésu. Taktéž Megařané pozvedli zbraně proti Makedoňanům a společně s občany Troizénu a Epidauru se zapojili do achajského spolku. Arátos pak pronikl na území Athén a vydrancoval ostrov Salamis. Každý athénský občan, jenž upadl do zajetí, byl propuštěn na svobodu, aniž bylo požadováno výkupné, čímž měli být Athéňané povzbuzeni k připojení se k Achajům. Makedoňané si i přesto zachovali své pozice v Athénách, stejně jako ve zbytku středního Řecka.\n\nAntigonos zemřel ve věku osmdesáti let v roce 239 př. n. l. Králem se po něm stal jeho syn Démétrios II., který panoval dalších deset let. S výjimkou krátkého období boje proti Keltům se Antigonos neprojevoval jako výjimečně nadaný velitel. Jeho schopnosti a přednosti byly převážně politického charakteru. Spíše než na vojenskou sílu se při dosahování svých cílů spoléhal na svoji trpělivost, prohnanost a houževnatost. Jeho výsledky byly proto pevnějšího a trvalejšího rázu na rozdíl od mnohem talentovanějších vojevůdců, jakými byli jeho otec Démétrios a především jeho úhlavní soupeř – Pyrrhos. Likvidací nezávislosti řeckých obcí zásadním způsobem prohloubil krizi, v níž se Řecko nacházelo. To se pak ve 2. století př. n. l. stalo snadnou kořistí římských výbojů. Rovněž je třeba zmínit, že Antigonos získal sympatie svých poddaných svou přímostí a vybraným způsobem chování, které si vytříbil ve společnosti význačných literátů, obzvláště filozofů (jeho přítelem byl Zénón z Kitia), básníků a historiků. Paradoxně právě tento filozoficky zaměřený král, jenž se nejprve pasoval do role vznešeného obránce klasických řeckých hodnot, nakonec skončil jako nejschopnější utiskovatel řecké svobody od dob Alexandra Velikého.\n\n\n\n"}
{"id": "225521", "url": "https://cs.wikipedia.org/wiki?curid=225521", "title": "Démétrios II. Makedonský", "text": "Démétrios II. Makedonský\n\nDémétrios II. Aitolikos (kolem 275 př. n. l. – 229 př. n. l.) byl synem Antigona II. Gonata a makedonským králem z dynastie Antigonovců.\n\nJiž za života svého otce se vyznamenal při porážce Alexandra II. Épeirského. Od roku 242 př. n. l. působil jako spoluvládce svého otce, po jehož smrti v roce 239 př. n. l. nastoupil na trůn. Od počátku svého panování musel čelit koalici dvou mocných řeckých federací: aitólského a achajského spolku, které zanechaly obvyklého vzájemného válčení a spojily se za účelem svržení makedonské nadvlády v Řecku. Této koalici Démétrios uštědřil řadu těžkých porážek a vyrval přitom z jejich moci Bojótii. Lidové povstání v Épeiru, které vedlo k odstranění dosavadní královské vlády, však vážně oslabilo makedonské hegemonní postavení v Řecku. Zdolat Aitóly se Démétriovi nepodařilo ani s pomocí ilyrského krále Agrona, s nimž uzavřel spojenectví v roce 232 př. n. l. Kromě problémů v Řecku se Démétrios musel potýkat také s barbarskými Dardány, přicházejícími ze severu. Bitva s nimi se ale vyvíjela katastrofálně, přičemž sám Démétrios přišel v boji o život.\n\nDémétrios se celkem třikrát oženil. Jeho první manželkou byla Stratoníké, dcera seleukovského krále Antiocha I. Sótéra. S ní se později rozvedl, což vedlo ke zhoršení vztahů se Seleukovci. Po Stratoníké následovaly Níkaia a Fthía (Chryseis), dcera Alexandra II. Épeirského. Jeho poslední manželka mu porodila syna Filipa, který byl však v době otcovy smrti teprve devítiletý.\n\n\n"}
{"id": "225522", "url": "https://cs.wikipedia.org/wiki?curid=225522", "title": "Antigonos III. Dósón", "text": "Antigonos III. Dósón\n\nAntigonos III. Dósón (263 př. n. l. – 221 př. n. l.) byl makedonským králem z dynastie Antigonovců. Během své sotva desetileté vlády, od roku 229 př. n. l., obnovil makedonskou moc a hegemonii v Řecku, za což byl po právu oslavován jako její nový zakladatel. Jeho přízvisko patrně znamená „předávající vládu“.\n\nAntigonos Dósón byl synem krále Kyrény, Démétria Sličného, a synovcem někdejšího makedonského panovníka Antigona II. Gonata. Když Démétrios II. zemřel v boji proti Dardánům, makedonská šlechta jmenovala Dósóna poručníkem a regentem za nezletilého Démétriova syna, pozdějšího Filipa V. Stalo se tak pravděpodobně proto, že Dósón byl jediný žijící mužský příbuzný dítěte. Přízně osudu, jež ho obdařila vládou, využil Dósón moudřeji a efektivněji, než kterýkoliv z jeho antigonovských předchůdců.\n\nPostavení makedonského království bylo v této době nanejvýš kritické. Dósón proto nejprve zabezpečil severní hranici a provedl energická opatření k zajištění stability makedonského státu. Přitom prokázal své vojevůdcovské schopnosti úspěšným odražením dardánské invaze a následně potlačením povstání v Thesálii, jejíž obyvatelé se pokoušeli ve spojení s aitólským spolkem odpadnout od Makedonie. Díky těmto úspěchům byl Dósón makedonským vojskem v roce 227 př. n. l. prohlášen za krále. Současně se oženil s Démétriovou vdovou Fthíou (Chryseis), matkou Filipa, jehož adoptoval a uznal ho tím za svého nástupce. Ještě v témže roce se vypravil do maloasijské Kárie, jejímž dobytím posílil makedonský vliv v oblasti Egejského moře. Současně uzavřel spojenectví s Épeirem.\n\nNa Peloponéském poloostrově zatím Sparta, vedená králem Kleomenem III., ohrožovala achajský spolek. Jeho vůdce, Arátos ze Sikyónu, jenž po dlouhou dobu vedl odpor Helénů proti makedonské dominanci, tudíž vyzval Dósóna k intervenci proti Spartě a aitólskému spolku. Po obsazení Korintu a Arkádie se Dósón v roce 224 př. n. l. ustavil do čela obnoveného helénského spolku, zahrnujícího Acháju, Bojótii, Euboiu, Akarnánii, Fókidu a Lokridu. V roce 222 př. n. l. se makedonské a achajské vojsko střetlo se Sparťany v bitvě u Sellasie. Kleomenés sice začlenil do spartského vojska i tisíce heilótů, nicméně ani tak nebyli Sparťané schopni čelit lépe vybavené a početně silnější armádě svých protivníků. Spartské síly byly přemoženy, načež Dósón jako první dobyvatel v historii obsadil Spartu. Makedonský král nyní kontroloval takřka celé Řecko. Nezávislost si zachoval pouze aitólský spolek a v této době už politicky bezvýznamné Athény. Mezitím, co Dósón válčil na Peloponésu, byla však Makedonie napadena Ilyry. Král proto urychleně vyrazil na sever, aby se vypořádal s touto novou hrozbou. Makedonské vojsko sice dosáhlo opět vítězství, avšak Dósón zemřel krátce poté, co mu při udělování rozkazů v boji zřejmě praskla srdeční tepna.\n\n\n"}
{"id": "225523", "url": "https://cs.wikipedia.org/wiki?curid=225523", "title": "Maria Goretti", "text": "Maria Goretti\n\nSvatá Maria Tereza Goretti (oslovovaná jako Marietta, počeštěně Marie Goretti či Marie Gorettiová; 16. října 1890 Corinaldo – 6. července 1902 Nettuno) je italská panna a mučednice. Její svatořečení je prvním v historii, kterému byli přítomni matka i vrah svatořečené, je zároveň první svatou 20. století.\n\nMaria Goretti byla druhé dítě chudých pachtýřů Luigiho a Assunty Gorettiových. Krátce po jejím narození (17. října) v rodném Corinaldu byla pokřtěna v tamním kostele.\n\nZde, v provincii Ancona se nevedlo rodině nejhůře. Manželé Gorettiovi obdělávali pole, stýkali se s přáteli manželi Cimarelliovými a obývali dvoupatrový domek kus cesty za hradbami městečka.\n\nOvšem jak se rodina rozrůstala – po Angelovi a Marii, se narodil ještě Mariano, Alessandro, Ersilia a nejmladší Tereza, nebylo snadné ji s malými výnosy v rodišti uživit. Luigi Goretti rozhodl, že se odstěhují za prací na jih, což byl osud i mnoha jejich sousedů – např. Cimarelliovi se stěhovali rovněž.\n\nPrvní zastávkou se stalo Paliano. Tam přijeli Gorettiovi vlakem, malá Maria cestou opatrovala obraz Panny Marie, jediné věno své matky. Na pozemku senátora Selsiho – zvané Colle Gianturco – rodina hospodařila od roku 1896 do roku 1899. V té době se rodina Gorettiových seznámila se Serenelliovými (otec Giovanni Serenelli se svými dvěma syny – Gasparem a Alessandrem), neúplnou rodinou s nekonvenčními názory a přístupem k tradičním autoritám, a uzavřela s nimi dohodu o společné práci, která posléze přerostla prakticky ve společnou domácnost a hospodaření. K tomuto kroku tlačila věřící rodinu Gorettiových především nutnost dodržet stanovené lhůty pro zaplacení pachtovného.\n\nNesnášenlivá povaha Giovanni Serenelliho vede k otevřené roztržce se senátorem, který pak obě rodiny vypověděl ze svých pozemků. Následovalo další stěhování, do Ferriere di Conca za levnější půdou.\n\nTamní podnebí však bylo velice nezdravé – Mariin otec se nakazil jakýmsi horečnatým onemocněním (patrně malárií) a v roce 1900, když bylo Marii 10 let, zemřel. Hospodářství převzal Mariin sedmnáctiletý bratr, kterému ze všech sil vypomáhala. Vyrostla z ní pohledná a hluboce zbožná dívka, která vypadala podstatně starší než na svých necelých 12 let.\n\nV sousední vesnici, protože Ferriére nemělo vlastní kostel, vykonala první svaté přijímání. To byla prakticky jediná zásadní událost v jejím životě a měla na další život dívky nesmírný vliv. \n\nDům, v němž Gorettiovi bydleli, obýval též vdovec Serenelli se synem Alessandrem (1882-1970). Dvacetiletý Alessandro Serenelli byl nezvladatelný výtržník, který naprosto pohrdal náboženstvím, zákony i morálkou. Otec, který si často a rád přihnul alkoholu, ho naprosto nezvládal. Alessandro se několikráte pokoušel nejdříve žadoněním a později výhrůžkami a různými ústrky přimět Marii k tomu, aby se s ním vyspala, ale ona to odmítla s poukazem na to, že by to byl hřích.\n\n5. července 1902 si Alessandro počkal, až bude Maria sama šít, a poté se jí pod pohrůžkou nože pokusil znovu „přemluvit“. Když neuspěl, přiškrtil ji a pokoušel se ji znásilnit, ale dívka se urputně bránila a řekla mu, že raději zemře, než by se mu podvolila. \nRozzuřený Alessandro ji nakonec pobodal nožem. Dívka utrpěla 14 vážných bodných ran, většinou v oblasti hrudníku a břicha. Poté Alessandro, v domnění, že je dívka mrtvá, utekl a zabarikádoval se ve svém pokoji. Maria se však ještě probrala a z posledních sil se dovlekla ke dveřím a na její zavolání přiběhla matka a starý Serenelli.\n\nS řadou smrtelných zranění byla Maria odvezena do nemocnice v Nettunu, kde ji bez anestezie operovali, nicméně lékaři již předem řekli zdrcené matce, že dceru může zachránit jen zázrak. Maria Goretti během operace prokázala dokonalé sebeovládání a bezprostředně po zákroku dokonce utěšovala matku, která hluboce prožívala otřes z celé události: \"„Jak se mají bratříčkové? Už je mi dobře, můžete se za nimi podívat.“\"\n\nNa druhý den dívka – poté, co přijala svaté přijímání a svátost nemocných – odpustila svému vrahovi: \nPo několika dalších hodinách, kdy prožívala v agónii stále znovu trauma pokusu o znásilnění, se naposledy obrátila k matce: \"„Odpusť mi, mami!“\" V 15:45 pak podlehla svým zraněním, zemřela.\n\nDívka byla od nejútlejšího dětství velice zbožná, avšak nelze předpokládat, že takovéto tíhnutí k náboženství je dáno pouze její výchovou. Rodiny z nízkých sociálních vrstev, jako byli Gorettiovi, mají silnou tendenci k religiozitě jen do určité míry, prioritní je v těchto rodinách především hmotné zajištění, pro které je přemíra aktivního praktikování nábožnosti spíše kontraproduktivní. Chudoba se přitom mnohdy jeví jako největší překážka náboženskému životu v oficiálním slova smyslu (Marie si musela svou účast na prvním svatém přijímání doslova vyprosit na matce Assuntě, ta byla proti tomu ze dvou důvodů: nedostatek prostředků na výbavu dítěte, která byla k přijímání nutná, postrádala by citelně Marii v domácích pracích, kdyby chodila na pravidelný katechismus). Zbožnost Marie Gorettiové je proto třeba chápat také jako specifický rys její osobnosti. Měla tendenci se vyjadřovat o náboženských otázkách zcela abstraktně, odlišně než ostatní.\n\nNosila růženec jako náramek okolo ruky. V časech, kdy ji pronásledoval svými návrhy mladý Alessandro Serenelli, jej dokonce sundávala jen, když jí vadil v práci. V den smrtelného útoku jej pak svědkové nalezli na zemi roztrhaný.\n\nMarie byla negramotná (kvůli tíživé ekonomické situaci rodiny, kvůli nutnosti Marii zapojit plně do práce a v neposlední řadě také kvůli tomu, že poslední škola v Agro Pontino byla zavřená kvůli celkově nezdravému ovzduší kraje), avšak podle mnohých svědectví projevovala pohotovost úsudku, inteligenci. Majitel obchodu Pasquale vzpomíná, že vždy přesně věděla, kolik peněz může utratit. O mimořádnosti její paměti existují zatím jen neprůkazné svědecké výpovědi (uměla prý odříkat celé nedělní kázání), avšak o jejích přirozených pedagogických schopnostech a logické paměti nemůže být pochyb.\n\nOtázka inteligence a povahy obecně je dána také biologicky: lateralitou. Vzhledem k tomu, že dívka neuměla psát a na jediné autentické fotografii není patrná preference jedné ruky, nelze s jistotou určit, zda byla levákem či pravákem. Jistá indicie vyplývá z lékařské zprávy, podle níž byla dívka zraněna a pobodána i na pravém lokni a na pravé ruce, tedy na ruce, kterou se chtěla bránit. Je otázkou, zda je užití této ruky výrazem její pravorukosti či pouze náhodou. Situaci opět neusnadňuje ani fakt, že je jako relikvie vystavována právě levá pažní kost, kterou se světice údajně bránila.\n\nUrčitý druh ostýchavosti, vážnosti a málomluvnosti by vysvětloval Mariinu odolnost vůči křivdám, které se na ní dopouštěl jak Alessandro Serenelli a jeho otec, tak občas i její vlastní matka, která podléhala nervozitě z bezvýchodné existenční situace rodiny. Občas Assunta dítě udeřila či po něm hodila botou. Je takřka příznačné, že toto mlčení vystřídalo mlčení jiné – mlčení strachu, kterým reagovala v posledním měsíci před svým zavražděním na svody, pohrůžky a nakonec i útok svého vraha.\n\nZároveň projevovala vysokou míru empatie, když se jako druhá matka ujímala svých sourozenců a oni se k ní utíkali pod ochranu, když je jejich matka kárala. Uměla projevit podporu ostatním, soucit s potřebnými.. \n\nPracovní zápal, svého druhu jakýsi entuziasmus, vlastně po jistou dobu udržoval domácnost Gorettiových v chodu. Assunta vzpomíná: \"„Maruška vstávala jako první ze všech, pomodlila se... potom, zatímco já jsem dojila krávy, obstarala slepice a celý kurník. Pak připravila snídani, vzbudila sourozence, pomohla jim se obléci, pomodlila se s nimi. Následně šla pro vodu na oběd, do zahrady pro salát, připravila jíšku a než se muži vrátili, bylo vše hotovo. Odpoledne žehlila a uklízela pokoje (…), když bylo potřeba jít na nákup, šla do Conky, a vždy nakoupila dobře. Večer ukládala sourozence do postele (…), ale ještě neskončila. Když jsme se modlili růženec, při světle lucerny látala ponožky a zašívala košile.“\"\n\nNenáročnost a skromnost jako povahový rys získávala v průběhu celého svého dětství: jako dítě z chudé rodiny se naučila zcela přirozeně hledat uspokojení, radost a hodnoty jinde než v oblasti hmotné: v hrách se sourozenci, ve vycházkách do kostela nebo na trh v Nettunu, kde prodávala vejce, zeleninu, holuby, z domácího chovu. V životopisné literatuře je uváděna pouze jedna jediná zmínka o hračce, kterou vlastnila: z Corinalda si jako šestiletá odnášela malou rezavou kostku.\n\nVrah Alessandro Serenelli později popisuje Marii Gorettiovou: \"„Měla pravidelné rysy tváře. Nějak zvlášť neupoutávala. Měla světlé vlasy, kaštanové oči a plnou tvář. Na svůj věk byla urostlá, ale ne tak, jak ji popsali nebo zobrazili. Mě sahala asi po ramena a já nejsem vysoký, měřím jen metr šedesát dva... Nebyla mimořádně krásná, byla tak akorát. Líbila se mi.“\" Ke stylu oblékání dodává: \"„Hlavu pokrývala černým šátkem, svázaným pod bradou. Nosila dlouhé šaty, které neodkládala ani v těch nejteplejších letních dnech.“\"\n\nProkazatelně autentickou podobu Marie Goretti zachycuje pouze jediná fotografie. Byla pořízena na počátku roku 1902, kdy v kraji Agro Pontino probíhalo zdravotnicko-osvětové šetření, na jehož základě by bylo možné zajistit zlepšení životních podmínek v oblasti. Přítomni byli i zástupci majitele pozemků. Člen hraběcí rodiny, Gori Mazzoleni, si koupil kameru; rád a často při takových příležitostech fotil vesničany. Archiv obsahuje celou řadu snímků, zachycují takřka všechny pachtýřské rodiny. Maria Goretti je na snímku zřejmě se svými bratry; je vyšší než oni, protože stojí na obráceném kbelíku (byla vysoká 138 cm).\n\nZpráva o brutální vraždě se rychle šířila po celém kraji Agro Pontino. Časopis \"Il Messaggero\" jako první informuje o události širokou veřejnost: hovoří o „lidské bestii“ ne nepodobné románu Emila Zoly.\n\nAlessandro Serenelli byl zatčen na místě činu. Četníci jej odvedli do Nettuna, kde vyčkal na soudní proces, který se konal v říjnu, v Římě. Zpočátku se vrah snažil hájit dvěma způsoby. Ještě v Nettunu přesvědčoval policii, že ho k sexuálně motivovanému útoku vyprovokovala sama oběť. Tuto verzi mu nikdo neuvěřil, protože všichni svědkové shodně vypovídali o Mariině bezúhonné pověsti. U soudu pak prohlašoval, že zločin spáchal pouze proto, aby byl internován a ve vězení se mu dostalo pravidelné stravy. Avšak ani prezentováním vraždy jako „útěku před hladem“ trestní tribunál nepřesvědčil.\n\nByl odsouzen ke 30 letům vězení. Trest trávil v několika věznicích po celé Itálii a nakonec byl propuštěn po 28 letech pro vzorné chování.\n\nBěhem svého věznění zůstával Serenelli apatický. Až náhle podává svědectví o Marii Goretti, která se mu zjevila ve snu, aby mu hlásala své odpuštění. Po tomto zážitku se obrátil ke katolictví a začal svého činu litovat.\n\nPo propuštění odprosil matku Assuntu, která mu odpustila, se zájmem sledoval celý proces Mariina kanonizování. Stal se zahradníkem a vrátným v nemocnici bratří kapucínů a vedl příkladný život zbožného křesťana. Vstoupil do řádu, ale řádové roucho nenosil. Zemřel 6. května 1970.\n\nV roce 1947 papež Pius XII. prohlásil Marii Goretti za blahoslavenou a o tři roky později, 24. června 1950, za svatou. Patří mezi nejuctívanější světice dnešní doby, na její svatořečení se do Říma dostavily řádově statisíce věřících.\n\nKatolická církev slaví její svátek ve výroční den její smrti. Bývá zobrazována jako mladá dívka s dlouhými volně rozpuštěnými vlasy, v prostých rolnických šatech (nebo splývavém bílém oděvu), často též s (bílými) liliemi a dýkou. Je patronkou obětí zločinů a -náctiletých dívek.\n\nAby mohla být blahoslavená prohlášena za svatou, musí být zaznamenány nejméně dva zázraky spojené s její osobou. Během oficiálního procesu katolické církve došlo k několika zázrakům s ní spojeným: dělník Giuseppe Copo, který prodělal vážný pracovní úraz (balvan mu spadl na pravou nohu), a Anna Grossi Musumarro, která trpěla zánětem pohrudnice. Oba nemocní byli zázračně uzdraveni poté, co vzývali Marii Goretti.\n\nPo Marii Goretti je pojmenována \"Saint Maria Goretti Catholic School\" v Illinois, \"Pedagogická a sociálna akadémia sv. Márie Goretti\" v Čadci na Slovensku, jakož i v Michiganu vydávaný časopis pro mladé dívky, \"Saint Maria's Messenger\".\n\nV roce 1949 vznikl na motivy života a smrti Marie Goretti italský film \"Cielo sulla palude\" („Nebe nad močálem“), který je navzdory autenticitě značně poplatný estetickým konvencím tehdy aktuálního italského neorealismu. Giulio Base roku 2003 natočil nový snímek \"Maria Goretti\", který byl inspirován prameny různorodého druhu – od oficiálních církevních, přes odborné, až po ty s uměleckou licencí (Alberti, Poage, Hunermann ad.). V titulní úloze vystoupila teprve čtrnáctiletá Martina Pinto.\n\nLiterární zpracování života Marie Goretti je spíše ojedinělé, prokazuje značné ideové ovlivnění oficiálním církevním přístupem a o umělecké úrovni takovýchto textů příliš mluvit nelze (jediným seriózně míněným pokusem téma literárně zpracovat je Hunermannova povídka \"I dnes se platí krví\"). Určitou výjimku z této tradice tvoří text Adama Krupičky (Maria Goretti. Růžencová legenda) z roku 2012, ve kterém se autor snaží pomocí postmoderního přístupu, evangelické symboliky a realismu postihnout vyšší smysl gorettiánského modelu.\n\nSvatořečení Marie Goretti je od počátku kritizováno různými nekatolickými skupinami liberální, socialistické a feministické orientace. Obecně jde ovšem o kritiku z ideologických důvodů, jejíž podstata je spíše v naprostém odmítání principu mučednice čistoty, než o kritiku, která by se přímo týkala její osoby.\n\n\n\n"}
{"id": "225524", "url": "https://cs.wikipedia.org/wiki?curid=225524", "title": "N.W.A and the Posse", "text": "N.W.A and the Posse\n\nN.W.A and the Posse je debutové album americké hip-hopové skupiny N.W.A, které vyšlo v roce 1987 a získalo zlaté ocenění RIAA. Skladby \"Dunk The Funk\", \"Drink It Up\", \"Tuffest Man Alive\" a \"3 The Hard Way\" se objevili také na albu The Fila Fresh Crew \"Tuffest Man Alive\".\n\n"}
{"id": "225530", "url": "https://cs.wikipedia.org/wiki?curid=225530", "title": "Otto de la Roche", "text": "Otto de la Roche\n\nOtta de la Roche (francouzsky Othon de la Roche, řecky Όθων ντε λα Ρος; zemřel roku 1234) byl burgundský šlechtic a pocházel z hradu La Roche-sur-l'Ognon. V roce 1204 se účastnil čtvrté křížové výpravy a založil křižácký stát Athénské vévodství.\n\nV Athénách přijal titul \"megaskyr\", nebo \"grand seignior\". Své majetky v Řecku držel ze Soluňského království a nechal opevnit Akropoli. V roce 1208 přijal titul vévoda.\n\nV květnu roku 1209 latinský císař Balduin I. Flanderský jmenoval v Ravennice první ze dvou parlamentů a Otta a jeho blízký spojenec Godefroi I. z Villehardouinu se zde objevili, aby dali najevo svou oddanost císaři v Konstantinopoli. 2. května 1210, tito dva baroni, členové druhého parlamentu přijali smlouvu mezi státem a církví, tato smlouva však neměla velký efekt. Otta byl později obviněn, že zachází s řeckými ortodoxními duchovními jako s otroky. Zatím mnozí z bývalých nevolníků se utvrdili ve svém řecko ortodoxním vyznání na znamení odporu vůči francouzským křižákům, kteří místní lid zatížili daněmi. Papež Honorius III. ho exkomunikoval z církve a na jeho zemi uvalil interdikt. Stejně pro neposlušnost vůči smlouvě dopadl i Godfrey. Kolem roku 1223 Otta vyjednal novou smlouvu s papežem, díky které se jeho území mohla vrátit k církvi, avšak za cenu každoročního vyplácení odškodnění církvi. Výše částky byla stanovována podle podílu počtu latinských kněží vůči populaci.\n\nSpolu s Godefroiem se pustil do série vojenských akcí, které měli za cíl upevnění jejich moci v řeckém vnitrozemí. Společně tak dobyli Korintskou akropoli (1209), Argos (1210) a v roce 1211 Nauplio. Jako náhradu tak získali dvě panství v oblasti Argolis: panství Argu a Nauplia a panství Damala. Po odchodu italských křižáků Albertina a Rolandina z Cannosy, bylo jejich léno v Thébách rozděleno mezi Godefroie a Ottu. Město se poté stalo ekonomickým srdcem Ottova panství v Řecku. Nechal obnovit čtvercovou věž na propylajích, zničenou na konci 9. století a poté svěřil Théby jako panství svému synovci Guyovi. Ottovou rezidencí se poté staly Athény. Ze zdejší akropole si vybudoval hrad a antický Pantheon nechal přeměnit na \"Katedrálu Naší Paní\".\n\nV roce 1225 předal vládu v Athénském vévodství svému synovci Guyovi I. de la Roche a spolu se svou ženou odjel zpět do Burgundska.\n\n\n"}
{"id": "225535", "url": "https://cs.wikipedia.org/wiki?curid=225535", "title": "Judita Přemyslovna (1230)", "text": "Judita Přemyslovna (1230)\n\nJudita Přemyslovna (1201 – 2. červen 1230) byla korutanská vévodkyně a dcera Přemysla Otakara I. a jeho druhé manželky Konstancie Uherské.\n\nRoku 1213 se Judita provdala za korutanského vévodu Bernarda. Ke sňatku se pojí romantický příběh o lásce na první pohled:\n\nVévodovi Judita porodila syny Oldřicha, Filipa a Bernarda a dceru Markétu. Narození třetího syna Bernarda zřejmě zaplatila životem. Oba jsou podle informovaného kronikáře Jana z Viktringu pohřbeni v cisterciáckém klášteře Mariabrunn.\n\nV letech 1233 a znovu 1237 se Juditin bratr Václav I. dostal do konfliktu s mladším bratrem Přemyslem, markrabětem moravským. Příčinou sporu bylo předání Břeclavska Juditinu manželovi. Břeclavským vévodou se pak stal i jejich starší syn Oldřich.\n\nOldřich Korutanský zemřel bez přímého dědice a o Korutany pak usilovali Juditin mladší syn Filip i její synovec Přemysl Otakar II., přičemž vévodství díky tzv. Poděbradské smlouvě na nějaký čas připadlo Přemyslovi.\n\n"}
{"id": "225537", "url": "https://cs.wikipedia.org/wiki?curid=225537", "title": "Aston Martin DB5", "text": "Aston Martin DB5\n\nAston Martin DB5 je sportovní model na pomezí třídy vozů GT britské značky Aston Martin. Vůz se vyráběl od roku 1963 do roku 1965. V současnosti patří mezi nejslavnější modely své značky díky četnému účinkování ve filmech s Jamesem Bondem.\nModel DB5 byl v podstatě pouhou evolucí předchozího typu DB4, především výkonnějšího provedení s názvem DB4 GT. Největší změnou bylo použití většího šestiválcového motoru o objemu 3 995 cm s třemi karburátory SU, případně Weber ve výkonnější verzi \"Vantage\" (ve výrobě od 1964). Převodovka byla pětistupňová manuální ZF, zpočátku však byla možnost také čtyřstupňové manuální převodovky vlastní konstrukce z DB4. Pro malý zájem byla ovšem brzy vypuštěna z nabídky.\n\nRozšíření výbavy o sklopná sedadla, elektrické stahování oken, hasicí přístroj, čtyři tlumiče na výfuku a další položky výbavy zpříjemňující pobyt pasažérů na delších cestách se pohotovostní hmotnost zvýšila o 113 kg oproti výchozímu DB4, což do značné míry ubíralo vozu na sportovních ambicích. Další důležitou změnou oproti předchůdci bylo použití kotoučových brzd oproti bubnovým na všech kolech.\n\nPísmena \"DB\" v názvu modelu odkazují na stejnojmennou řadu sportovních automobilů Aston Martin, která vznikala po převzetí firmy podnikatelem Davidem Brownem v roce 1946 a představují tak iniciály nového vlastníka společnosti.Verze coupé při uvedení na britský trh stála více než 4 000 liber. Za stejné peníze si bylo možné pořídit pěkný pozemek v sídle burzovních makléřů ve čtvrti Surrey, cena konkurenčního vozu Jaguar E-Type dosahovala pouze poloviční hodnoty.\n\nVětšina z 1059 vyrobených kusů DB5 byla ve verzi Coupé. Další nabízené varianty byly:\n\nPoprvé James Bond řídil Aston Martin DB5 ve filmu Goldfinger z roku 1964, kde titulní roli ztvárnil Sean Connery. Soudobá DB5 byla použita na místo DB Mark III, kterou Bondovi v roce 1959 přisoudil autor knižní předlohy Ian Flemming. Auto s poznávací značkou BMT 216A bylo vybavené například kulomety, neprůstřelnými skly nebo vystřelovacím sedadlem spolujzdce. Pro natáčení byl použit jeden upravený tovární prototyp a jeden stejně upravený sériový vůz. Obě auta pak sloužila i při natáčení následujícího filmu z roku 1965 s názvem Thunderball. Jde o ukázkový příklad product placementu, který v 60. letech nebyl zdaleka tak běžný jako dnes.\n\nZnovu se DB5 objevila v sérii o Jamesi Bondovi ve filmu Zlaté oko (\"Goldeneye\") z roku 1995. Ve scéně následující po úvodní sekvenci ho řídí James Bond (hraje Pierce Brosnan) v honičce s Ferrari F355 GTS, které řídí Xenia Onatopp (hraje Famke Janssen). Pro natáčení byly použity celkem tři různé vozy, vůz je označen poznávací značkou BMT 214A.\n\nDB5 se stejnou poznávací značkou se vyskytla také v následujícím filmu Zítřek nikdy neumírá (\"Tomorrow Never Dies\") z roku 1997 a původně také v Jeden svět nestačí (\"The World Is Not Enough\") z roku 1999, nicméně příslušná scéna byla nakonec vystřižena.\n\nDB5 se také objevila ve filmu Casino Royale z roku 2006, kde ho James Bond (hraje Daniel Craig) vyhraje v pokeru, naposled se objevila v bondovce Skyfall (2012).\n\nMezi další filmy, kde se objevila DB5 patří:\n"}
{"id": "225540", "url": "https://cs.wikipedia.org/wiki?curid=225540", "title": "Kostel svaté Markéty (Jaroměřice nad Rokytnou)", "text": "Kostel svaté Markéty (Jaroměřice nad Rokytnou)\n\nKostel svaté Markéty je farní kostel Římskokatolické farnosti Jaroměřice nad Rokytnou v okrese Třebíč. Společně s jaroměřickým zámkem představuje barokní dominantu města, s účinností od 1. ledna 2002 chráněnou jako národní kulturní památka.\n\nNa místě dnešního chrámu sv. Markéty stál kostel už dlouho předtím – asi 400 let, než se mu roku 1737 v podstatě dostalo současné podoby. O zakladateli, slohu, vnitřní úpravě původního kostela nejsou žádné zprávy. Z poloviny 16. století se dochovala jen zpráva o dostavbě věže.\n\nStarý kostel zničil velký požár 2. července 1631; požár tehdy zničil na 30 domů a s nimi i kostel, zámek i radnici. Kostel se obnovoval pomalu. Z kostela nezbylo takřka nic. Jen zázrakem zůstala místní farma se školou, Lhota se špitálem a stodoly na Kobylím trhu nepoškozeny. Jediné, co se z celého kostela zachránilo, byla sirotčí kniha, ve které se píše o dostavbě čtverhranné kostelní věže s cimbuřím a nárožními věžičkami, postavena roku 1562 Benešem Vlachem.\n\nV Jaroměřicích byly v tomto období tři velké požáry, ale jen tento požár měl dopad na kostel sv. Markéty. Vymalován byl teprve v roce 1641. Vnitřní zařízení z největší části pořídil za své sám farář Martin Řehoř Staříč. Roku 1681 byl chrám nově pokryt šindelem a příštího roku byl vydlážděn vázanou dlaždicí. Nový děkan L. B. Stiller nechal roku 1689 zhotovit novou kazatelnu (autorem byl Jan Joachim Litzendorf z Rakouska) a jeho nástupce děkan P. Fr. Polach ji dal 1698 pozlatit. O vnější podobě kostela tak podrobné informace nejsou. Zde jsme odkázáni na obraz z jaroměřické zámecké obrazárny, která znázorňuje Jaroměřice před jejich velkou barokní proměnou.\n\nFarní kostel sv. Markéty nechal postavit hrabě Jan Adam z Questenberka, patron chrámu a držitel jaroměřického panství. Ten svůj majetek získal od svého otce Jana Antonína (1633–1684) a ten zase od svého otce Gerharda z Questenberka, který panství koupil jako pobělohorský konfiskát. Osvícený a zcestovalý Jan Adam z Questenberka nákladně přestavěl původně renesanční zámek a v jeho stylu vystavěl i nový kostel.\n\nKdo je autorem kostela sv. Markéty, není zcela jasné. Alois Plichta se přiklonil k názoru, že Johann Lucas von Hildebrandt, jiný badatel Jaroslav Sedlář, že Jakub Prandtauer. Zajímavé je, že se dochoval původní projekt kostela, od dnešní podoby chrámu poněkud odlišný. „Chrám se stal obětí finančních rozpaků,“ konstatoval prý v této souvislosti historik Vladimír Helfert.\n\nPůdorys lodi má tvar elipsy s osou o délce 20,2 m orientovanou od západu k východu. Uvnitř je osm mohutných pilířů, mezi sebou spojených tenkou zdí a vytvářejících šest čtvercových výklenků, z nichž dva (na úrovni krátké, 14,8 m dlouhé osy) dávají prostor pro postranní velké oltáře. Pilíře a klenbové pásy nesou tambur, zakončený římsou, jejíž horní hranice je 19,8 m nad zemí. Nad stěnami tamburu se vypíná do výše 27 m kupole. Na ní je osmiboká lucerna s Božím okem o průměru 1,2 m na bleskosvodné tyči. Vrchol najdeme 44 m nad zemí.\n\nV lodi je sedm oltářů. První z velkých postranních oltářů zachycuje svým obrazem disputaci o tajemství Nejsvětější Trojice. Na opačné straně je oltář s obrazem představujícím disputaci o Neposkvrněném početí P. Marie. Na evangelní straně vpředu je oltář sv. Karla Boromejského s ostatky sv. Vincence, ve skleněné skříni, s obrazem sv. Cyrila a Metodějě, a vzadu menší oltář zasvěcený sv. Janu Nepomuckému. Na epištolní straně vpředu je boční oltář s obrazem P. Marie Růžencové a malým obrazem sv. Filipa Nerejského. V skleněné skříni na oltáři jsou ostatky sv. Reparaty, mučednice. Po druhé straně oltáře Neposkvrněného početí P. Marie je oltář zasvěcený Tomášské Matce Boží s ostatky a obrazem sv. Jana Sarkandra. Sedmý oltář je při presbytářním pilíři na epištolní straně a je nejmenší ze všech. Kazatelna na protějším pilíři je pravděpodobně pozůstatkem původní kostela, jak už byla řeč shora. Na levé straně předsíně je velký oltář sv. Anny.\n\nHlavní oltář, jehož autorem je znojemský malíř František Antonín Findt, znázorňuje námět „Stvoření světla“. V klenutí chóru Findt namaloval stojící postavu sv. Markéty obklopenou andílky, na jejíž hlavě brzy spočine z rukou letících andělů vavřínový věnec jako symbol triumfu nad smrtí a přijetí na nebesa.\n\nNástěnné malby centrálního chrámového prostoru za vítězným obloukem zhotovil Karel František Tepper.\nZasklené oratoře udržovala sama vrchnost, nadto byly pěkně zařízeny. Oratoř na epištolní straně si Jan Adam z Questenberka dokonce vyhradil pro sebe a svou rodinu a upravil ji jako kapli.\n\nZ kůru se lze po schodech dostat do galerie nad přízemním ochozem, z každé galerie dál do dvou empor.\n\nChrám sv. Markéty má dvě věže. Na rozdíl od projektu se však ke chrámu, resp. jeho předsíni, nepřimykají souměrně. Zatímco severní věž splývá s čelní hranou předsíně, jižní věž je od zdi předsíně vzdálena přes 5 m a s objektem kostela ji spojuje jen zvláštní zeď.\n\nJinak jsou věže stejné, téměř čtvercového tvaru (boční strany jsou delší), přes 40 m vysoké a dvoupatrové. V severní věži, která bývá výjimečně přístupná veřejnosti (např. někdy o posvícení), jsou zvony. Svých bání se věže dočkaly až roku 1773.\n\nMezi lety 2017 a 2019 proběhla příprava náročné rekonstrukce chrámu. Cílem rekonstrukčních prací je především záchrana krovové konstrukce kopule s dřevěnými ramenáty a vzácnou malířskou výzdobou – nástropní freskou; opravena bude i krytina kupole a fasáda kostela.\n\nFarnost získala dotaci 95 milionů korun z programu Integrovaného regionální operačního programu (IROP), dalších 5 milionů Kč tvoří spolufinancování farnosti. Rekonstrukci zajistí společnost Archatt, s. r. o.. Rekonstrukce potrvá tři roky – do roku 2022. Po dobu rekonstrukce nebudou v kostele probíhat ani bohoslužby, ani svatby nebo pohřby. Náhradní prostory pro konání mší jsou zajištěny v kapli na faře a v Lidovém domě. Celková cena rekonstrukce má dosáhnout 107 milionů Kč. V září roku 2019 bylo odstěhováno vnitřní vybavení kostela, následně pak instalováno lešení.\n\nV roce 2019 bylo zmíněno, že budova chrámu je před rekonstrukcí v havarijním stavu, bylo ji například nutné při větrném počasí zavírat.\n"}
{"id": "225548", "url": "https://cs.wikipedia.org/wiki?curid=225548", "title": "Přejezd Kassandra", "text": "Přejezd Kassandra\n\nPřejezd Kassandra (\"The Cassandra Crossing\") je italský film natočený v koprodukci USA a Velké Británie, který režíroval George P. Cosmatos v roce 1976.\n\nPasažéři cestující mezinárodním expresem ze Ženevy do Stockholmu jsou nakaženi virem, který mezi pasažéry rozšířil, po nezdařeném atentátu na fiktivní „\"International Health Organization\"“, bojovník za práva zvířat. Po objevení nákazy je vlak přesměrován na jinou trať a v Norimberku je hermeticky uzavřen a cestujícím je zamezen výstup z vlaku. Poté je vlak naveden na starou železniční trať. Ta vede i přes starý železniční most Cassandra v Polsku, který už dávno nevyhovuje předpisům. Skupinka lidí, vedená dr. Jonathanem Chamberlainem (Richard Harris) se pokusí o to, aby vlak na tento most nevjel.\n\nMost, který je vyobrazen ve filmu, je vlastně viadukt Garabit v jižní Francii, postavený v letech 1880 až 1884 Gustavem Eiffelem.\n"}
{"id": "225552", "url": "https://cs.wikipedia.org/wiki?curid=225552", "title": "Johan Fabricius", "text": "Johan Fabricius\n\nJohan Johannes Fabricius (24. srpna 1899, Bandung, Nizozemská východní Indie, dnes Indonésie – 21. června 1981, Glimmen, Nizozemsko) byl nizozemský spisovatel a novinář.\n\nFabricius patří k nejvýznamnějším nizozemským spisovatelům a je vůbec nejvíce do češtiny překládaným nizozemským spisovatelem. Umělecké nadání ho přivedlo nejprve na dráhu malířskou, později literární. Většinu svého života cestoval, za druhé světové války pracoval v nizozemském vysílání anglického rozhlasu.\n\nNáměty pro své knihy čerpal Fabricius ze svých zahraničních pobytů (Itálie, Anglie), hodně psal o rodné Indonésii, oblíbený byl i jako autor knih pro děti. Těžiště jeho tvorby je však ve velmi čtivých historických románech, kromě nich je však také autorem poutavých společenských románů ze současnosti. Ve svém díle zdařile spojil poučení o dávno minulých časech s exotikou, erotikou a napětím.\n\n\n\n\n"}
{"id": "225553", "url": "https://cs.wikipedia.org/wiki?curid=225553", "title": "Paul Tibbets", "text": "Paul Tibbets\n\nPaul Warfield Tibbets Jr. (23. února 1915, Quincy, Illinois – 1. listopadu 2007, Columbus, Ohio) byl americký brigádní generál letectva ve výslužbě. Byl pilotem amerického bombardéru B-29 Enola Gay, který 6. srpna 1945 ráno v 8:15 shodil na Hirošimu atomovou bombu – Little Boy.\n\n\"\"Pane Bože, co jsme to udělali!!\"\" (plukovník Tibbets krátce po výbuchu nad Hirošimou)\n\n\n\n"}
{"id": "225555", "url": "https://cs.wikipedia.org/wiki?curid=225555", "title": "Psou", "text": "Psou\n\nPsou ( ; , ) je řeka na západním Kavkaze. Tvoří přirozenou hranici mezi Abcházií (de facto samostatný stát, mezinárodně však uznávaný jako součást Gruzie) a Ruskem (Krasnodarský kraj) a po celém svém toku tvoří abcházsko-ruskou hranici. Její délka je 57 km a povodí má rozlohu 420 km².\n\nTeče podél jižních svahů hřebene Velkého Kavkazu. Řeka ústí do Černého moře. Údolí, kterým řeka protéká sousedí s hřebenem Gagry na východě.\n"}
{"id": "225556", "url": "https://cs.wikipedia.org/wiki?curid=225556", "title": "Římský rituál", "text": "Římský rituál\n\nŘímský rituál (\"Rituale romanum\") je liturgická kniha obsahující bohoslužebné předpisy římskokatolické církve pro úkony vykonávané mimo mši (exorcismus, křest, biřmování, sňatek, pomazání nemocných, pohřeb, aj.). Zprvu měla každá diecéze vlastní rituál, roku 1614 vydal papež Pavel V. \"Rituale romanum\", závazné pro celou církev. První rituál pro pražskou arcidiecézi vydal arcibiskup Jan Josef Breuner (1641–1710) v roce 1700. \n\nPoslední vydání pro latinskou církev pochází z roku 1999.\n\n"}
{"id": "225557", "url": "https://cs.wikipedia.org/wiki?curid=225557", "title": "Sur la trace de la Chouette d'Or", "text": "Sur la trace de la Chouette d'Or\n\nSur la trace de la Chouette d´Or (česky „Na stopě zlaté sovy“) je hra ve formě honby za pokladem. Byla zahájena ve Francii v roce 1993 vydáním stejnojmenné knihy, pokračuje dodnes a je dobou trvání jednou z nejdelších her tohoto typu ve světě.\n\nHra byla vytvořena ve spolupráci dvou autorů - Maxe Valentina (což je pseudonym) a malíře a sochaře Michela Beckera. Max Valentin vytvořil jedenáct textových enigem (což jsou tajenky) a Michel Becker k nim vytvořil podle instrukcí Maxe Valentina ilustrace.\nKniha \"Sur la trace de la Chouette d´Or\" vyšla poprvé v polovině roku 1993 (ISBN 978-2-87896-067-9), poté byla vydána pod stejným názvem ještě dvakrát – v roce 1995 (ISBN 2-86665-170-7) a v roce 1997 (ISBN 2-84098-304-4).\n\nHlavní cenou je soška sovy s roztaženými křídly (rozpětí křídel cca 50 cm), vytvořená Michelem Beckerem ze stříbra a zlata, posázená drahými kameny, v celkové hodnotě cca 150.000 Euro. Originál sovy pro výherce je uložen v bankovním trezoru a bude vydán nálezci, který se prokáže bronzovou kopií sošky.\n\nHry se může zúčastnit kdokoli. Podmínkou výhry je, aby nálezce, který po rozluštění jedenácti enigem v knize získá zónu na mapě o velikosti středně velkého města a po vyluštění skryté dvanácté enigmy (tzv. Supersolution) získá přesné místo (Pile poil), na kterém vykope bronzovou kopii sošky ve stejné velikosti jako je originál. Kopie byla zakopána v noci ze 23. na 24. dubna 1993 kdesi na veřejně celoročně přístupném místě ve Francii. Po vykopání je nutné neprodleně kopii sošky spolu s heslem předložit soudnímu vykonavateli (notáři) na uvedené adrese v Paříži, jinak výhra propadne na dobročinné účely.\n\nV současné době hledá sovu ještě několik tisíc hledačů (chouetters) ve Francii a několik (spíše desítek) hledačů v ostatních zemích světa. Hledači již pokročili v luštění některých enigem a jejich výsledky jsou dostupné i na jejich individuálních webových stránkách. Pro všechny hledače pak funguje na internetu \"Fórum\", na kterém mohou konzultovat svoje nápady a získat prakticky veškeré dostupné informace i doplňující informace od Maxe Valentina včetně jeho odpovědí na otázky hledačů z období let 1994 až 2001.\nZpráva ze 30. 4. 2009: Tvůrce hry Régis Hauser alias Max Valentin zemřel v noci ze 23. na 24. dubna 2009. Hra i nadále pokračuje.\n\n\nNejsou známy reference v českém jazyce. Proto jsou uvedeny reference pouze na francouzské zdroje.\n\n1. www.lachouette.net - Tajenky hry ke stažení\n2. \"Zlatá sova\" osvobozena soudem - článek v časopisu Figaro\n3. Tvůrce \"Zlaté sovy\" je mrtev - článek na LePoint.fr\n"}
{"id": "225559", "url": "https://cs.wikipedia.org/wiki?curid=225559", "title": "Direktář", "text": "Direktář\n\nDirektář ( ) je liturgický kalendář katolické církve, ve kterém je pro jednotlivé dny církevního roku předepsán bohoslužebný řád mší a církevních hodinek. Pro světské duchovenstvo je vydáván diecézním biskupem, pro řehole používající vlastního bohoslužebného řádu ho vydává provinciální představený. Základem direktáře jsou ustanovení římského misálu a breviáře, se zřetelem ke zvláštním svátkům jednotlivých diecézí a řeholních provincií.\n"}
{"id": "225561", "url": "https://cs.wikipedia.org/wiki?curid=225561", "title": "Dobrodružství Poseidonu", "text": "Dobrodružství Poseidonu\n\nDobrodružství Poseidonu (\" \") je americký akční katastrofický film, který v roce 1972 natočila režisérská dvojice Ronald Neame a Irwin Allen.\n\nPoseidon je zámořská loď, která jede svoji poslední plavbu napříč Atlantským oceánem z New Yorku do Athén. Zástupce majitele lodi Linarcos (Fred Sadoff) na kapitána Harrisona (Leslie Nielsen) naléhá, aby zvýšil rychlost (na úkor stabilizace lodi zaplavením kýlu), aby se do Athén doplulo rychleji. Na silvestrovský večer, kdy se všichni cestující setkávají v jídelně, je kapitán Harrison zavolán na můstek kvůli naléhavé situaci. Na můstku mezitím zjišťují, že proti nim míří velká vlna, kapitán nařizuje spuštění vodotěsných přepážek, vyslání signálu SOS a natočení přídi lodi kolmo na vlnu, ale už je pozdě. Velká vlna obrací loď dnem vzhůru. V jídelně lodi se většina z přeživších cestujících rozhoduje čekat na pomoc,jen deset z nich se vypraví skrz loď k lodnímu šroubu, kde je trup lodě nejtenčí (jen půl palce oceli!) a právě zde by se dala očekávat záchrana. Výpravu vede rozhodný reverend Frank Scott (Gene Hackman). Cesta ke spáse vede ocelovým peklem.\n"}
{"id": "225567", "url": "https://cs.wikipedia.org/wiki?curid=225567", "title": "Ljubinje", "text": "Ljubinje\n\nLjubinje ( ) je obec a opština (s více než desítkou dalších menších sídel) v regionu Trebinje v Bosně a Hercegovině.\n\nNachází se v hornaté Hercegovině, v její srbské části, v polovině cesty mezi Mostarem a Trebinje. Podle posledního jugoslávského sčítání lidu zde žilo 4 128 obyvatel, z nichž dominovali Srbové (89 %). První zmínka o Ljubinje pochází z 14. století, za časů Osmanské říše to bylo středisko východní Hercegoviny, významné především díky blízkosti k hranici s Černou Horou.\n"}
{"id": "225568", "url": "https://cs.wikipedia.org/wiki?curid=225568", "title": "Kaple svatého Josefa (Jaroměřice nad Rokytnou)", "text": "Kaple svatého Josefa (Jaroměřice nad Rokytnou)\n\nKaple svatého Josefa je barokní kulturní památka v Jaroměřicích nad Rokytnou v okrese Třebíč. Najdeme ji kousek od kostela sv. Markéty na místě starého hřbitova, hned za jaroměřickou základní školou.\n\nKapli postavil v roce 1701 jaroměřický stavitel Jiří Gravani, a to ve velmi prostém stylu. Kaple má tvar obdélníku o stranách 8,5 a 11,5 m; rohy těchto stran jsou uťaty a mírně vyhloubeny.\n\nUvnitř je dřevěný oltář s bílým pozlaceným svatostánkem a dřevěným křížem, jejž vyřezal r. 1715 jaroměřický sochař Vavřinec Hübner. Nad křížem je obraz umírajícího sv. Josefa, jehož drží za ruku Ježíšek. Obraz namaloval asi o sto let později (1802) jaroměřický malíř Karel Buček. Na stěnách byly i další olejové obrazy (Matky Boží, Kristus na kříži ad.). K rozjímání slouží lavice a klekátka.\n\nKapli nechal postavit jaroměřický primátor Daniel Nágl. Posvěcena byla 12. září 1706 děkanem Pavlem Františkem Polachem, a to pravděpodobně při původní kapli svatého Petra z 9. století.\n\nKaple sv. Josefa je poslední ze tří sester kaplí, které Jaroměřice měly; dnes už nenajdeme na kopečku za špitálem kapli Panny Marie ani kapli sv. Antonína Padovského (později sv. Víta) na Křížové hoře (hoře sv. Víta), neboť ty se staly roku 1785 obětí josefinské reformy.\n\nPoté, co byl zrušen servitského kláštera a odsvěcena loretánské kaple s questenberskou hrobkou pro její další světské využití, byly kosti všech zemřelých pochovaných v loretánské kapli přeneseny r. 1815 do kaple sv. Josefa; šlo především o samého Jana Adama z Questenberku, jeho děti, členy jeho rodu, dále o některé okolní šlechtice a některé kněží.\n\nJedna z josefínských reforem se týkala též pohřbívání. Od roku 1783 bylo zakázáno pohřbívání v kostelích a příštího roku vyšlo nařízení, aby byly uzavřeny všechny hrobky a hřbitovy v obvodu obcí a aby byly zřizovány nové hřbitovy v přiměřených vzdálenostech od obytných budov a takové velikosti, aby odpovídaly počtu obyvatelstva. Na plnění tohoto nařízení dohlížely krajské úřady. Už v roce 1826 schválil krajský úřad umístění nového hřbitova v trati Za děkanstvím, avšak Jaroměřičtí si počkali, až jim roku 1834 krajský úřad pro nečinnost pohrozil pokutou. 9. září 1835 byl krajský úřad uvědomen o dokončení stavby nového hřbitova. Asi o sto let později (1932) byl nový hřbitov podstatně rozšířen. Kaple měla být zbořena a z jejího materiálu na novém hřbitově vystavěna kaple nová. Naštěstí z plánu sešlo pro nedostatek peněz na novou stavbu. Na místě zrušeného hřbitova je dnes zahrada školy.\n\nV roce 1859 byla v kapli pochována kněžna Františka z Kounic-Rietberku-Questenberku, rozená hraběnka Weissenwolfová.\n"}
{"id": "225570", "url": "https://cs.wikipedia.org/wiki?curid=225570", "title": "Dvouvrstva", "text": "Dvouvrstva\n\nDvouvrstva (či dvojvrstva) označuje objekt sestávající ze dvou vzájemně těsně přiléhajících ploch (vrstev). Různé vlastnosti jednotlivých vrstev ovlivňují chování celku.\n\n"}
{"id": "225571", "url": "https://cs.wikipedia.org/wiki?curid=225571", "title": "Dakota", "text": "Dakota\n\nDakota může být:\n\n\n\n"}
{"id": "225573", "url": "https://cs.wikipedia.org/wiki?curid=225573", "title": "Mrkonjić Grad", "text": "Mrkonjić Grad\n\nMrkonjić Grad ( ) je město a opština v regionu Banja Luka v Bosně a Hercegovině.\n\nMěsto se rozkládá v nadmořské výšce než 600 m a spolu s opštinou tu žije 18 200 obyvatel (v roce 1991 přes 27 000). Velká většina z nich jsou Srbové; jejich počet se významně navýšil po roce 1995 a zařazení města do Republiky srbské.\n\nOblast města je osídlena již od středověku, v osmanských časech často měnilo názvy (\"Gornje Kloke, Novo Jajce (Jenidži Jajce), Varcarev Vakuf, pa Varcar Vakuf\"), současný název pak město získalo roku 1924 podle pseudonymu tehdejšího krále Petara Karađorđeviće (Petar Mrkonjić). Za druhé světové války město osvobodili partyzáni již 28. srpna 1941. V prosinci 1943 se zde konalo jejich první zasedání.\n\nMrkonjić Grad byl během války v 90. letech několikrát ostřelován minometnými granáty, což vedlo ke ztrátám na civilním obyvatelstvu. Přesto ve městě neprobíhaly podstatnější boje, a to až do operace Južni potez, ve které 10. října 1995 město obsadila chorvatská vojska. Město bylo opuštěno a uprchlíci se uchýlili do Srby kontrolované Banja Luky. Mnozí, kteří však zůstali, byli během operací zabiti či raněni a rozšířily tak již velmi početné řady válečných obětí. Samotné domy a infrastruktura byly rovněž těžce poškozené, počet takových objektů dosahoval několik stovek až tisíců. Město Mrkonjić Grad bylo po uzavření Daytonské mírové smlouvy přiděleno republice Srbské (které původně patřilo na počátku konfliktu), oficiálně 4. února 1996. I přesto se však jedná o sídlo pohraniční, neboť nedaleké Jajce je již součástí Federace BiH a převažuje chorvatské obyvatelstvo. Toto datum se oficiálně oslavuje jako Den opštiny.\n\nV okolí města se dnes nachází různé hrady (Prizrenac, Sokol a Bočac). Okolní krajina je hornatá, řeka Vrbas, která teče nedaleko od Mrkonjić Gradu, se zařezává do hlubokého kaňonu.\n\n"}
{"id": "225576", "url": "https://cs.wikipedia.org/wiki?curid=225576", "title": "Gene Hackman", "text": "Gene Hackman\n\nGene Hackman (rodné jméno Eugene Alden Hackman) (* 30. ledna 1930, San Bernardino, Kalifornie, USA) je americký herec.\n\nRodina krátce bydlela v Danville (Illinois), kde jeho otec pracoval jako tiskař. Rodiče se rozvedli, když mu bylo 13 let. Pět let sloužil u námořnictva (1947–1952), odkud byl propuštěn, když si zlomil obě nohy při nehodě na motocyklu. Studoval žurnalistiku, v New Yorku se živil jako řidič kamionu, stěhovák a prodavač. V hereckém kurzu v Pasadeně (Kalifornie) se spřátelil s Dustinem Hoffmanem. V roce 1956 se oženil s Italkou Faye Maltese, se kterou má tři děti – Christophera, Elizabeth a Leslie. Rozvedli se v roce 1986. V roce 1991 si vzal havajskou klavíristkou Betsy Arakawu.\nJeho první filmová role byla ve snímku Šílený pes Coll (1961), první nominace na Oskara následovala za roli Bucka Barrowa, bratra Clydea Barrowa ve filmu Bonnie a Clyde (1967). Oskara nezískal ani za roli ve snímku Nikdy jsem nezpíval svému otci (1970).\n\n"}
{"id": "225577", "url": "https://cs.wikipedia.org/wiki?curid=225577", "title": "Vojtěch Bradáč", "text": "Vojtěch Bradáč\n\nVojtěch Bradáč (6. října 1913 – 30. března 1947) byl český fotbalový útočník, reprezentant. Člen Klubu ligových kanonýrů.\n\nNa klubové úrovni hrál jako levá spojka především za Slavii Praha, kde je brán za jednu z klubových legend. Byl vynikající střelec ze všech vzdáleností, postavou robustní, dostatečně tvrdý. Do Slávie přišel v roce 1932 z Viktorie Žižkov. V letech 1942 – 44 hrál ligové zápasy za SK Nusle. Později přestoupil do pražské Sparty a svou fotbalovou kariéru zakončil v Duchcově na severu Čech. V lize nastřílel svým soupeřům 165 branek a byl proto později zařazen do Klubu ligových kanonýrů.\n\nZa Československo odehrál 9 zápasů, v nichž vstřelil 5 branek, byl v nominaci na MS 1938.\n\n"}
{"id": "225579", "url": "https://cs.wikipedia.org/wiki?curid=225579", "title": "Johann Georg Lumnitzer", "text": "Johann Georg Lumnitzer\n\nJohann Georg Lumnitzer (31. května 1783, Spišská Nová Ves – 25. ledna 1864, Brno) byl evangelický duchovní, pedagog, malíř a rytec.\n\nPůsobil jako ředitel evangelického gymnázia v Těšíně, posléze jako pastor v Těšíně (1817–1824) a následně v Brně. V letech 1830–1863 zastával úřad moravskoslezského superintendenta evangelické církve augsburského vyznání.\n\n"}
{"id": "225581", "url": "https://cs.wikipedia.org/wiki?curid=225581", "title": "Obchvat Sarajeva", "text": "Obchvat Sarajeva\n\nObchvat Sarajeva bude po dokončení dlouhý zhruba 17 km. Začínat má na okraji města, na počátku Dálnice A1 na severovýchodě města (po dokončení se stane součástí její i panevropského koridoru V-C). Obcházet bude město západním směrem, po dobudování, se kterým je počítáno na 30. června 2010, by se měla zjednodušit cesta mezi severem a jihem země.\n\nCelý obchvat je rozdělen na několik úseků. V části \"Jošanica\" – \"Butila\" (5,7 kilometrů) se bude nacházet tunel Ostrik (o délce 270 metrů) a tunel Ožega (dlouhý 400 m). V navazujícím úseku od \"Butily\" až po \"Vlakovo\" bude stát tunel jeden, s názvem Treševine. Ten má být dlouhý 165 a hloubený. Od \"Jošanice\" až po \"Blažuju\" pak bude stát sedm viaduktů, dva z nich přemostí meandr řeky Bosny.\n\nÚsek \"Butila\" – \"Briješće\" (3,5 kilometrů) – \"ulice Safeta Zajke\" (1,4 kilometrů) bude přemostěná viaduktem o délce 954 m, překlenujícím dvě železniční tratě i budoucí obchvat Briješće. Na tomto úseku nebude vybudován ani jeden tunel.\n\nCelou komplikovanou stavbu bude financovat z určité části Evropská investiční banka, náklady na výstavbu dosáhnou 118 milionů eur. Kontrakt na výstavbu tohoto obchvatu byl podepsán již v březnu roku 2005, schválila jej i vláda FBiH.\n"}
{"id": "225583", "url": "https://cs.wikipedia.org/wiki?curid=225583", "title": "Josef Jakub Kučera", "text": "Josef Jakub Kučera\n\nJosef Jakub Kučera (16. února 1846 Víchovská Lhota – 8. dubna 1905 Opatovice u Čáslavi) byl český evangelický duchovní a autor náboženských textů i beletrie.\n\nV letech 1872–1905 působil jako farář v Opatovicích u Čáslavi. V letech 1903–1905 zastával úřad superintendenta evangelické církve augsburského vyznání ve východních Čechách. S profesorem G. A. Skalským založil roku 1892 vzdělavatelný a nakladatelský spolek \"Evangelická Matice augšpurského vyznání v Rakousku\".\n\n"}
{"id": "225584", "url": "https://cs.wikipedia.org/wiki?curid=225584", "title": "František Svoboda (fotbalista)", "text": "František Svoboda (fotbalista)\n\nFrantišek Svoboda (5. srpna 1906 Vídeň – 6. července 1948), přezdívka \"Bonello\", byl český fotbalista, reprezentant. Na klubové úrovni nastupoval především za Slavii Praha.\n\nHrál jako střední útočník, někdy i pravá spojka. Ve své době byl slavný, uznávaný v celé Evropě, postrach brankářů. Postavou robustní, ale pohyb měl elegantní a vynikal tvrdými střelami i z velkých vzdáleností. Přezdívali jej Franci. Vstřelil 101 ligových branek a byl zapsán do Klubu ligových kanonýrů.\n\nS fotbalem začal u vinohradského Rapidu, odkud přestoupil v roce 1926 do pražské Slávie. Odehrál také 43 utkání během 10 let za Československou reprezentaci, za níž vstřelil 22 gólů a zúčastnil se MS 1934. Tam odehrál tři zápasy a vsítil jednu branku v utkání proti Švýcarsku. Ve Slávii zůstává až do roku 1940.\n\n"}
{"id": "225585", "url": "https://cs.wikipedia.org/wiki?curid=225585", "title": "Jan Balcar", "text": "Jan Balcar\n\nJan Balcar (27. března 1832, Horní Radechová – 25. listopadu 1888, Bystré) byl český lidový náboženský myslitel, zakladatel \"„Svobodné evangelické církve české“\".\n\nObčanským povoláním byl tkadlec. Samostudiem nabyl hluboké náboženské vzdělání, roku 1855 vystoupil z římskokatolické církve a připojil se k evangelické církvi reformované. Protože byl nespokojen s nedbalou kázní v této církvi, založil vlastní Svobodnou evangelickou církev českou (na niž dnes navazuje Církev bratrská). Udržoval čilé kontakty s protestanty v západní Evropě, určitý čas pracoval jako kolportér \"Biblické společnosti skotské\".\n\n\n"}
{"id": "225588", "url": "https://cs.wikipedia.org/wiki?curid=225588", "title": "Panský dům (Uherský Brod)", "text": "Panský dům (Uherský Brod)\n\nPanský dům je historická budova v Uherském Brodě, postavená roku 1512. Je to jednopatrový dům s nádvorními arkádami a množstvím zajímavých architektonických detailů. Prvořadá architektura patří k nejhodnotnějším dochovaným částem historického stavebního fondu městské památkové zóny. Svým významem přesahuje hranice města.\n\nDům dal postavit Jan z Kunovic v roce 1512 na místo původně zde stojícího měšťanského domu. Donutil jej k tomu chátrající stav jeho nedalekého hradu. V původní stavbě se mísily prvky gotiky a renesance. Dodnes se dochovaly portály v jižním průjezdu a místnosti za nimi spolu s arkádovým nádvořím.\n\nV roce 1611 Uherský Brod koupili Kounicové. Měli řadu jiných sídel a Panský dům sloužil jen ke správním účelům. Barokní přístavba byla provedena na přelomu 17. a 18. století pro Dominika Ondřeje Kounice. Autorem projektu byl proslulý architekt Domenico Martinelli.\n\nV pozdější době byl Panský dům upraven na byty. Po vymření rodu Kouniců jej spolu se zámkem roku 1922 koupilo město. Poslední komplexní rekonstrukce byla provedena v sedmdesátých letech 20. století,\n\nPanský dům v Kaunicově ulici číslo popisné 77 dnes slouží jako víceúčelová budova pro kulturní a společenské potřeby města, je jedním z jeho kulturních center. Nachází se zde obřadní síň, galerie (věnující velký prostor také umělcům z města a okolí), gotická kaple Kouniců, knihovna a základní umělecká škola. Je zde také vinárna a ve vnitřní zahradě letní kino.\n\n"}
{"id": "225593", "url": "https://cs.wikipedia.org/wiki?curid=225593", "title": "Katastrofický film", "text": "Katastrofický film\n\nKatastrofický film je žánr filmu, jehož hlavním tématem je hrozící či probíhající katastrofa (např. velký požár, zemětřesení, ztroskotání lodi, srážka vesmírného tělesa se Zemí). Film má obvykle rozsáhlé obsazení, obsahuje více dějových linií, v nichž se zaměřuje na postavy, které se snaží katastrofě uniknout, čelit jí nebo které se vyrovnávají s následky katastrofy. V průběhu filmu typicky umírají spousty vedlejších postav, někdy i některá z postav hlavních.\n\nTento filmový žánr je starý jako film sám. Jedním z prvních děl katastrofického zaměření byl film \"Oheň! ( )\", který v roce 1901 natočil skotský tvůrce James Williamson. Katastrofické prvky se průběžně objevovaly i v další filmech, jako např. \"Intolerance\" z roku 1916, \"San Francisco\" (zemětřesení) a \"Ve starém Chicagu\" (požár). Vědeckofantastické filmy z 50. a 60. let 20. století běžně ve svém ději používaly různé katastrofické prvky. Příkladem může být film \"Když se srazily světy ( )\" z roku 1951. Pravý rozkvět katastrofického žánru ale nastal až po roce 1970, kdy byl uveden film \"Letiště ( )\" natočený podle stejnojmenné knižní předlohy Arthura Haileye.\n"}
{"id": "225594", "url": "https://cs.wikipedia.org/wiki?curid=225594", "title": "Paris Saint-Germain FC", "text": "Paris Saint-Germain FC\n\nParis Saint-Germain Football Club (známý také jako Paris SG či PSG) je profesionální francouzský fotbalový klub sídlící v Paříži. Klub byl založen 12. srpna 1970. Vznikl díky dohodě dvou klubů z Paříže - \"Paris FC\" a \"Stade Saint-Germain\", kteří ze svých nejlepších hráčů složili tento klub. PSG hraje od roku 1974 francouzskou nejvyšší soutěž Ligue 1 a je nejdéle nesestoupivší tým z této soutěže v historii. Během této doby získal 8× mistrovský titul v Ligue 1. Na domácí scéně získal klub 12x francouzský fotbalový pohár, 5x zvítězil v ligovém poháru a 6x ve francouzském Superpoháru. Spolu s Olympique de Marseille jsou jedinými francouzskými kluby, které vyhrály v některém z evropských pohárů (mimo Pohár Intertoto). Konkrétně získal Pohár vítězů pohárů v sezoně 1995/96 . V roce 1994 byl jmenován týmem roku podle \"Mezinárodní organizace fotbalových historiků IFFHS\" a v roce 1998 se dostal na první místo \"Žebříčku koeficientů UEFA\". Klub vlastní katarská společnost Qatar Sports Investments.\n\nDomovským stánkem klubu je od roku 1974 národní stadion francouzské fotbalové reprezentace s názvem Parc des Princes (česky Park princů) s kapacitou 46 480 diváků. Klub se ve Francii těší velké oblíbenosti. Dle posledního průzkumu mu fandí 11 % obyvatel, což ho řadí na druhé místo za Olympique de Marseille. V tomto klubu byla zanechána i česká stopa. Zatím posledním Čechem, který v PSG působil, byl obránce David Rozehnal.\n\nKlub byl založen 12. srpna 1970 sloučením klubů \"Stade Saint-Germain\" a \"Paris FC\", za kterým stála skupina investorů. Do čtyř let od vzniku se PSG probilo mezi prvoligová mužstva. Během 80. let prožil klub éru prvotních úspěchů včetně mistrovského titulu číslo jedna roku 1986. Ještě předtím opanoval rovnou dva ročníky domácího poháru, a to v letech 1982 a 1983. Za výrazné postavy klubové historie platily prezidenti Daniel Hechter a Francis Borelli. Hvězdami na trávníků byli Carlos Bianchi, Mustapha Dahleb, Luis Fernández nebo Safet Sušić.\n\nPozitivní vývoj pokračoval 90. lety. V květnu 1991 se stala vlastníkem klubu televizní společnost Canal+. To zajistilo vyšší rozpočet a více peněz na případné posily. Při úspěšné jízdě Pohárem UEFA v ročníku 1992/93 zdolalo pařížské mužstvo řecký PAOK, italský Neapol, belgický Anderlecht Brusel a španělský Real Madrid. Konečnou bylo semifinále, kde PSG ve dvojzápase nestačilo na Juventus Turín.\nPohár vítězů pohárů získal pařížský celek v sezoně 1995/96 a v té další došel do finále, kde podlehl Barceloně. Dařilo se rovněž ve francouzských soutěžích.\n\nPo roce 2000 nastalo desetiletí bez ligového titulu, ačkoli v mužstvu působili v útoku platní fotbalisté jako Ronaldinho a Pauleta. Koncem této dekády došlo k prodeji PSG ze strany společnosti Canal+.\n\nBěhem dne 30. června 2011 koupila 70% podíl v klubu katarská společnost Qatar Sports Investments.\n\n\n\n"}
{"id": "225596", "url": "https://cs.wikipedia.org/wiki?curid=225596", "title": "PSG", "text": "PSG\n\nVýraz PSG může znamenat:\n"}
{"id": "225598", "url": "https://cs.wikipedia.org/wiki?curid=225598", "title": "Vasilij Konstantinovič Bljucher", "text": "Vasilij Konstantinovič Bljucher\n\nVasilij Konstantinovič Bljucher (; – 9. listopadu 1938) byl sovětský voják, státní a stranický činitel a maršál SSSR (1935). Byl popraven v rámci stalinských čistek v Rudé armádě. Rehabilitován po 20. sjezdu KSSS v roce 1956.\n\nNarodil se 19. listopadu 1890 ve vesnici Barčinka v Rybinském újezdu Jaroslavské gubernie v rolnické rodině. Jeho praděd, nevolník, který byl dán na vojnu, se po Krymské válce vrátil s mnoha vyznamenáními. Dostal od svého statkáře přezdívku Bljucher podle tehdy známého pruského polního maršála Blüchera. Přezdívka se časem změnila na jméno.\n\nV roce 1904, po studiu na církevní škole, jej otec odvezl do Petrohradu, kde pracoval jako pomocník v obchodě, později ve Francouzsko-ruském strojírenském závodě, odkud byl za účast na dělnických schůzích propuštěn. V roce 1909 byl zaměstnán v Mytiščinské vagónce a v roce 1910 byl za výzvy ke stávce odsouzen k žaláři. V letech 1913 až 1914 pracoval v dílnách moskevsko-kazaňské železnice.\n\nPočátkem první světové války, v srpnu roku 1914, byl povolán do armády a vojenskou službu vykonával v moskevském Kremlu. Posádky dalších velkých měst byly ostatně sestavovány podle podobného klíče. Řady nejenom moskevské, ale i petrohradské posádky tvořili buřiči, anarchisté, odbojáři a dezertéři – tedy ti, kterým se na frontu příliš nechtělo. Není proto divu, že petrohradská posádka raději podpořila během říjnového převratu Lenina a Trockého, než aby byla přesunuta na frontu.\n\nAčkoli se traduje mýtus ohledně Bljucherových zásluh, podle kterých měl sloužit v 8. armádě generála Brusilova, za zásluhy v boji být vyznamenán 2 kříži a medailí, povýšen do poddůstojnické hodnosti a v roce 1915 těžce raněn, na frontu se nikdy nedostal. Po říjnovém převratu vstoupil do bolševické strany.\n\nV květnu 1917 se seznámil s V. Kujbyševem, který jej poslal provádět agitaci k 102. záložnímu pluku. Zde byl vybrán do plukovního výboru a městského sovětu vojenských zástupců. V den zahájení VŘSR byl členem Samarského vojensko-revolučního výboru. Stal se aktivním účastníkem občanské války. V roce 1918 byl jako velitel oddílu poslán na Jižní Ural bojovat s oddíly gen. A. Dutova. Partyzánská skupina pod jeho velením během 40 dní boje prošla 1500 km. Poté na Sibiři velel střelecké divizi v boji proti admirálu Kolčakovi. Jako „první v historii“ byl vyznamenán 28. září 1918 řádem Rudého praporu. V roce 1920 bojoval na jižní Ukrajině proti vojskům generála Wrangela. Projevil se jako schopný a talentovaný vojevůdce, zejména v boji o Kachovské předmostí a v Perekopsko-čongarské operaci.\nRoku 1921 byl jmenován předsedou vojenské rady, velitelem Lidové revoluční armády a ministrem obrany Dálněvýchodní republiky. Provedl reorganizaci armády, upevnil její morálku a vítězně obsadil Voločajevský opevněný okrsek.\n\nPo občanské válce měl Sovětský svaz pouze jediného možného protivníka – Japonsko. Proto měl být již v meziválečných dobách rozvinut proti této hrozbě tzv. Dálněvýchodní front. Jediné spojení zprostředkovávala Transsibiřská magistrála.\n\nV červenci 1938 v průběhu bojů u jezera Chasan v důsledku chyb došlo k velkým ztrátám v řadách Rudé armády a průtahu bojových operací. Hlavní vojenský výbor (Vorošilov, Buďonnyj, Molotov, Stalin) konstatoval, že u jezera Chasan se „projevily ohromné nedostatky velení Dálněvýchodního frontu“, v čemž se příliš nemýlili. V rámci armádních čistek to posloužilo jako záminka k obvinění Bljuchera, že „neuměl nebo nechtěl realizovat očištění fronty od nepřátel národa“.\n\nPod uvedenou záminkou Stalin předal Bljuchera pod pravomoc Speciálního soudního tribunálu, který odsuzoval na smrt skupinu vysokých vojenských činitelů v rámci tzv. „Případu Tuchačevského“ – označena také jako „antisovětská trockistická vojenská organizace“ (většinou zastřeleni 12. července 1937).\n\nNa příkaz tohoto tribunálu byl 22. října 1938 zatčen a umístěn ve vězení v Lefortovu. Zde také na následky zranění při krutém výslechu dne 9. listopadu 1938 zemřel (někde je též udáváno, že byl zastřelen). Jako jeden z mála nikdy nepodepsal \"doznání\" k fiktivním zločinům. Na Stalinův příkaz bylo jeho tělo zpopelněno.\n\nRehabilitován byl po XX. sjezdu KSSS v roce 1956, kdy byl Chruščovem poprvé odhalen Stalinův kult osobnosti. Dodnes jsou Bljucherovým jménem pojmenovány ulice v Omsku, Novosibirsku, Jekatěrinburgu, Irkutsku, Samaře a Charkově.\n\n"}
{"id": "225600", "url": "https://cs.wikipedia.org/wiki?curid=225600", "title": "Tiberias", "text": "Tiberias\n\nTiberias či Tiberiada (hebrejsky טבריה \"Tverja\", \"Teverja\"; arabsky طبريا, \"Ṭabaríja\", v oficiálním přepisu do angličtiny Tiberias, přepisováno též Teverya nebo Tveria) je město v Izraeli, v severním distriktu.\n\nLeží v Dolní Galileji v nadmořské výšce 200 metrů pod úrovní moře, v příkopové propadlině u břehů Galilejského jezera. Břehy jezera zde prudce stoupají na hřbet zlomové vyvýšeniny, která se severojižním směrem táhne v délce cca 10 kilometrů. V blízkosti města ji tvoří vrch Tel Ma'on (250 m n. m.). Právě tento kopec se nachází nad městem Tiberias, jehož historické jádro sice leží přímo u břehu Galilejského jezera, ale novější obytné čtvrti stoupají po svazích až na vrcholové partie Tel Ma'on. Okraje zástavby Tiberiasu tak mají výškový rozdíl téměř 500 metrů. Dál k jihu pak zmíněný terénní zlom pokračuje horou Har Menor a vysočinou Ramat Porija. Jeho východní svahy, přivrácené k jezeru, jsou jižně od Tiberiasu pokryty lesoparkovým komplexem Ja'ar Švejc (\"Švýcarský les\"), který člení četná vádí padající odtud k jezeru (například vádí Nachal Bereniki) . Dál k západu od města pokračuje volná, zemědělsky využívaná krajina Dolní Galileji, jež opět prudce klesá do údolí Bik'at Javne'el. Pouze úzký hřbet vybíhá k severozápadu a umožňuje tak plynulé silniční spojení mezi Tiberiasem a vnitrozemím Izraele.\n\nSeverně od města je jednolité zlomové pohoří lemující břehy jezera narušeno částečným poklesem údolí Bik'at Arbel, kterým k jezeru prochází vádí Nachal Rakat. Toto údolí tvoří rovinatý mezistupeň, jenž na severovýchodní straně opět strmě spadá ke Galilejskému jezeru u vrcholku Har Arbel.\n\nTiberias obývají Židé, přičemž osídlení v tomto regionu je převážně židovské. Výjimkou je vesnice Chamam cca 5 kilometrů severozápadním směrem, kterou obývají izraelští Arabové.\n\nMěsto je na dopravní síť napojeno pomocí dálnice číslo 90, jež sleduje západní břeh Galilejského jezera. Od západu sem ústí dálnice číslo 77.\n\nMěsto bylo pojmenováno na počest římského císaře Tiberia. Samo jméno Tiberias se v Římě ujalo ze starořeckého Τιβεριάς (\"Tiberiás\", v moderní řečtině Τιβεριάδα, \"Tiveriáda\") a po jeho adaptaci na semitské jazyky si uchovalo ženský rod – ostatně v hebrejštině je název města možné vnímat jako popis ženy, která \"„je krásná svým vzhledem (tov = dobrý, krásný; reʼija = vzhled).“\"\n\nBylo vybudováno kolem roku 20 králem Herodem Antipou, synem Heroda Velikého na místě zničené vesnice Rakkat, a stalo se hlavním městem jeho království v Galileji.\n\nZa Herodových časů se Židé odmítli v těchto místech usadit, protože přítomnost hřbitovů byla považována za nečistou. Nicméně Antipas rozkázal město osídlit a násilně nechal přestěhovat obyvatele Galileje do svého nového hlavního města. Židovský soud Sanhedrin se do Tiberiady nakonec přestěhoval také. Po vyhnání všech Židů z Jeruzaléma v roce 135 se Tiberias a město Seforis staly novými centry židovské kultury. Počátky Mišny, která se později vyvinula v Jeruzalémský Talmud, mohly proto být sepsány zde.\n\nV roce 613 zdejší židovští vzbouřenci proti byzantskému císaři Herakleiovi začali pomáhat jeho perským nepřátelům. Během byzantské a arabské nadvlády poklesl význam Tiberiady a město bylo zpustošeno válkami a zemětřeseními. I přes úpadek města, komunita zdejších masoretských učenců vzkvétala od 8. do konce 10. století. Tito učenci vytvořili systematickou písemnou podobu vokalizace antické hebrejštiny, která je v judaismu dodnes používána. Vrchol masoretská komunita zažila s příchodem Árona ben Moše ben Ašera, který vybrousil vokalizaci hebrejského textu, dnes známou jako \"tiberiadský systém\". Během křížových výprav se Tiberias stala centrem Galilejského knížectví, vazalského panství v Jeruzalémském království. Oblast se někdy také nazývala Tiberiadské knížectví nebo Tiberiad. Sultán Saladin město oblehl během své invaze do jeruzalémského království v roce 1187 a v 4. července porazil křižáky v bitvě u Hattínu, když se pokoušeli město od Saladina osvobodit. V té době byla původní oblast města opuštěna a obyvatelé se přesunuli na jeho severní stranu, tam, kde je dnešní centrum města.\n\nV roce 1558 si Gracia Mendes Nasi, bohatá židovská bankéřka z rodu aragonsko-portugalských nucených konvertitů ( inkvizicí nazývaných marranos ), pronajala od tureckého sultána Sulejmana I. prostor Tiberiady. Nechala rekonstruovat městské hradby, vybudovala židovskou vysokou školu (tzv. ješivu) a podporovala evropské Židy, prchající před inkvizicí, kteří se mohli v Tiberiasu usadit. Další období rozkvětu nastalo pro město za sto let, kdy byl znovu zničený Tiberias osídlen chasidskými Židy.\n\nBěhem 18. a 19. století město zažilo příliv rabínů, kteří z Tiberiady vytvořili centrum židovského náboženství. Tiberiada se stala jedním ze čtyř svatých měst, společně s Jeruzalémem, Hebronem a Safedem. V roce 1837 bylo ale město silně poškozeno zemětřesením.\n\nV roce 1936, na počátku arabského povstání v Palestině bylo město dějištěm násilností, při kterých bylo Araby zabito několik Židů. Během války za nezávislost v roce 1948 bylo město ovládnuto izraelskými silami a arabská populace byla vysídlena.\n\nDnes je Tiberias jedním z nejvyhledávanějších turistických letovisek v severním Izraeli. Jižně od města stojí velká Nemocnice Porija.\n\nV říjnu roku 2004 kontroverzní skupina rabínů vznesla nárok na zastupování různorodých společností v Izraeli, podnikla obřad v Tiberiadě a vyhlásila ustavení nového Sanhedrinu.\n\nProfesor Jic'har Hirschfeld z Hebrejské univerzity v Jeruzalémě vedl dlouhotrvající archeologické vykopávky v Tiberiadě, do kterých se zapojilo i mnoho dobrovolníků. V listopadu 2006 profesor Hirschfeld náhle zemřel na mozkovou mrtvici. Vykopávky nyní převzali dobrovolníci.\n\nPodle údajů z roku 2009 tvořili naprostou většinu obyvatel Židé - cca 38 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 40 700 osob).\n\nJde o středně velkou obec městského typu s dlouhodobě stagnující populací. K 31. prosinci 2017 zde žilo 43 700 lidí.\n\n\"* údaje za rok 2001 a od roku 2010 zaokrouhleny na stovky\"\n\nTiberias\n\n\n\n"}
{"id": "225603", "url": "https://cs.wikipedia.org/wiki?curid=225603", "title": "Klára Issová", "text": "Klára Issová\n\nKlára Issová (* 26. dubna 1979, Praha) je česká herečka.\n\nKlára se narodila české matce a otci pocházejícímu ze Sýrie. Jejím bratrem je fotograf Salim Issa, sestřenicí česká herečka Martha Issová.\n\nVystudovala hudebně-dramatický obor na Pražské konzervatoři (1999), kde získala titul DiS. a nastoupila do stálého angažmá v pražském Divadle pod Palmovkou. Ve filmech, filmech pro televizi a televizních seriálech hraje od roku 1995.\n\nV roce 1997 získala Českého lva za nejlepší ženský herecký výkon ve vedlejší roli za ztvárnění Veroniky ve filmu \"Nejasná zpráva o konci světa\", dále byla v roce 1995 nominována na Českého lva v kategorii nejlepší ženský herecký výkon v hlavní roli za film \"Indiánské léto\" a v roce 2000 ve stejné kategorii za film \"Anděl Exit\".\n\n\n\n\n\n\n\n\n"}
{"id": "225606", "url": "https://cs.wikipedia.org/wiki?curid=225606", "title": "Zřídlo (systémová dynamika)", "text": "Zřídlo (systémová dynamika)\n\nZřídlo v systémové dynamice a teoretické ekologii označuje místo, ze kterého jsou čerpány suroviny, materiály nebo energie. Průběh těchto materiálů nebo surovin, jejich zpracování, spotřebovávání, ukládání, rozdělování nebo slučování s jinými, je nazýváno tok (surovin, materiálů, energií)…\n\nZřídlo daného materiálu by je mělo být schopno poskytovat okamžitě - například, přestože uhlí vzniklo z dřeva a biomasy v průběhu milionů let, zřídlem uhlí nejsou lesy (snad jen z velice dlouhodobého úhlu pohledu), ale uhelná ložiska.\n\nKaždé zřídlo má svou kapacitu - ta nemůže být dlouhodobě překračována, jinak bude ohrožen celý tok materiálu, které zřídlo poskytuje a může dojít k překmitu.\n\nMateriály, suroviny, energie, atp., vzešlé ze zřídla, nakonec končí ve výpusti.\nPozn.: V anglické literatuře se zřídlo označuje slovem source (česky „zdroj“). V češtině by však používání slova „zdroj“ pro zřídlo kolidovalo s jinými významy tohoto slova (jako např. lidské zdroje \"human resources\" apod.) a působilo by zmatečně. Proto se používá termínu zřídlo.\n\nVe fyzice, elektrotechnice a obecně v teorii systémů se pojmy zřídlo a nora používají v souvislosti s počátkem a koncem siločar, např. elektrostatického pole.\n\n\n"}
{"id": "225607", "url": "https://cs.wikipedia.org/wiki?curid=225607", "title": "Akcent (hebrejština)", "text": "Akcent (hebrejština)\n\nAkcent plní v hebrejštině trojí funkci: označuje přízvučnou slabiku slova, zároveň má však také melodickou a interpunkční funkci. Akcent také může ovlivňovat kvalitu vokálů ve slově či význam slova.\n\nAkcenty plní v hebrejštině hned trojí funkci najednou:\n\nAkcenty se mohou ve větě z důvodu snadnější a rytmičtější výslovnosti ovlivňovat. Hebrejština se snaží vyhnout tomu, aby dvě přízvučné slabiky stály bezprostředně vedle sebe. Pokud by ve slovním spojení měly stát dvě přízvučné slabiky vedle sebe, dochází buď k potlačení přízvuku v prvním slově, anebo k posunu přízvuku v prvním slově z poslední na předposlední slabiku.\n\nVelké rozlučovací akcenty (zejména silluk ֽ a atnach ֑) mají vliv na vokál ve slabice, v níž se nachází. Tento vokál se pod vlivem akcentu, pokud je to možné, prodlužuje, a vzniká tak speciální „pauzální“ tvar slova. Například po vložení velkého rozlučovacího akcentu do slova \"majim\" nabývá toto slovo tvaru .‎\n\nAkcent někdy mívá také fonémický charakter, tj. určuje význam slova. Například \"banu\" „v nás“ oproti „vybudovali“.\n\n"}
{"id": "225610", "url": "https://cs.wikipedia.org/wiki?curid=225610", "title": "Výpust (systémová dynamika)", "text": "Výpust (systémová dynamika)\n\nVýpust (řidčeji dřez, z anglického , nebo nora) v systémové dynamice a teoretické ekologii označuje místo, do kterého ústí suroviny, materiály nebo energie. Do výpusti se tyto materiály, suroviny nebo energie dostávají po procesu jejich zpracování, spotřebovávání, ukládání, rozdělování nebo slučování s jinými. Tento proces se nazývá tok (surovin, materiálů, energií)…\n\nVýpust můžeme chápat jako místo zániku těchto materiálů a surovin (v té podobě, v jaké sloužily když byly spotřebovávány), pochopitelně, tyto materiály zcela nezmizí - pouze se přemění na to, co nelze tímto způsobem spotřebovávat - takže místo místem zániku bychom měli výpust uvažovat za místo konečného určení surovin (materiálů, energií…). Materiály, suroviny a energie, které končí svou pouť ve výpusti, začínají v místě zvaném zřídlo.\n\nPříklad: atmosféra je výpustí pro oxid uhličitý, vznikající při spalování uhlí.\n\nKaždá výpust má svoji kapacitu (v množství surovin/materiálů/energie za jednotku času) - ta nemůže být dlouhodobě překračována, jinak bude ohrožen celý tok materiálu a může dojít k překmitu.\n\nVe fyzice, elektrotechnice a obecně v teorii systémů se pojmy zřídlo a nora používají v souvislosti s počátkem a koncem siločar, např. elektrostatického pole.\n\n\n"}
{"id": "225611", "url": "https://cs.wikipedia.org/wiki?curid=225611", "title": "Balblair", "text": "Balblair\n\nBalblair je skotská palírna společnosti Inver House Distillers nacházející se ve vesnici Edderton v kraji Ross-shire, jež vyrábí skotskou sladovou whisky.\n\nPalírna byla založena v roce 1790 a produkuje čistou sladovou whisky. Tato stará palírna (třetí nebo čtvrtá nejstarší ve Skotsku) má dva kotle a třetí se již nepoužívá. V letech 1915 - 1947 byla uzavřena a stejný osud jí hrozil v roce 1996, kdy ji koupila společnost Inver House Distillers. Produkuje whisky značky Balblair, což je 10letá whisky s obsahem alkoholu 40%. Tato whisky má nasládlou citrusovou chuť.\n\n\n"}
{"id": "225617", "url": "https://cs.wikipedia.org/wiki?curid=225617", "title": "Špitál a kaple svaté Kateřiny (Jaroměřice nad Rokytnou)", "text": "Špitál a kaple svaté Kateřiny (Jaroměřice nad Rokytnou)\n\nŠpitál a kaple svaté Kateřiny je barokně upravená kulturní památka v Jaroměřicích nad Rokytnou v okrese Třebíč. Najdeme ji kousek za mostem přes řeku Rokytnou.\n\nNynější podobu získal špitál s kaplí sv. Kateřiny v roce 1672. To ji totiž nechal Jan Kreutz (Crux), hofmistr Jana Antonína z Questenberku, s pánovou pomocí a z darů obnovit, rozšířit a zaklenout. 25. listopadu 1673, v den svaté Kateřiny, kapli posvětil děkan Jan Václav Achantes. Dlouho byl špitál jedinou budovou na pravém břehu Rokytné. Mezi ním a řekou byla rozsáhlá zahrada a na druhé straně sousedil s křížovou chodbou a svatými schody k loretánské kapli. Za kaplí byl obezděný špitální dvůr s hospodářskými budovami.\n\nČelo budovy špitálu měří 12,8 m a jeho délka je 30,5 m. Po obou stranách vchodu je ve zdi výklenek; nalevo stojí socha Matky Boží, na pravé straně svatý Josef.\n\nVnitřek špitálu rozděluje křížová chodba na čtyři části: první dvě měly hospodářský význam (kuchyně a komora), další dvě byly ložnicemi (jedna pro šest mužů, druhá pro šest žen), každá s okénkem přímo do lodi kaple, to aby nemocní špitálníci mohli sledovat mši svatou a bohoslužby. Cihlemi dlážděná chodba je zaklenuta.\n\nChodbou se dojde k předsíni kaple. Tato předsíň má tvar obdélníku o stranách 4 a 2,7 m, je zaklenuta a má dlažbu z kamenných desek. S malou lodí kaple o rozměrech 5,5 m na 4,9 m je spojena skleněnými dveřmi. Loď má křižovou klenbu. Kolem dokola od kněžiště postupuje ve výši 5 m římsa a nad ní je po obou stranách půlkruhové okno.\n\nPo obou stranách lodi je šest lavic. Z vnitřního vybavení lze zmínit cínovou lampu, starou kamennou kropenku u dveří a několik obrazů (Poustevníci, Křest Pána Ježíše, P. Maria Lurdská, Nejsvětější srdce Ježíšovo, Nanebevstoupení Páně, Anděl strážce, sv. Markéta, Příchod sv. Cyrila a Metoděje) a soch (sv. Jana Křtitele, sv. Ignáce, sv. Jana Křtitele s křížem a nápisem Ecce Agnus Dei a dále socha sv. Josefa). Po celé šířce lodi se táhne nade dveřmi malý kůr na dřevěných trámech, na nějž je přístup z dvorku sousedního domu po vřetenových dubových schodech. Z kůru se dá jít na půdu špitálu. V evangelní straně lodi jsou dveře do malé sakristie (4,3 m × 2,2 m).\n\nKněžiště je půdorysem nestejnostranný osmiúhelník. Boční strany čtverce, z něhož kněžiště vzniklo utnutím jeho rohů, jsou 3,55 m dlouhé, strany hlavní osy 3,4 m a čtyři strany utínající rohy měří po 1,5 m. Zdi drží báňovou kopuli s lucernou.\n\nV čele kaple je hlavní oltář s vyzděným obětním stolem. Jeho součástí je obraz sv. Kateřiny, nad nímž je velký kříž. Po stranách jsou černé sloupy. Na oltáři je bílý svatostánek s malým křížkem. Mezi kněžištěm a lodí stávala ještě roku 1813 kazatelna. Na vítězném oblouku oddělujícím loď a kněžiště, resp. jeho pilířích (1,65 × 1 m) jsou staré olejové obrazy: na evangelní straně obraz P. Marie se zlatou korunkou a pod ním soška P. Marie na podstavci, na epištolní straně pak obraz P. Marie Egyptské s lebkou, s křížem a otevřenou knihou s nápisem S. Maria Egyptia, ora pro nobis, o Jesu dulcis, memoria tibi, laus tibi, gloria.\n\nPři boční epištolní stěně je postranní oltář s dvěma hnědými sloupy a s obrazem sv. Antonína Padovského a nad ním znak questenberský a kounicovský.\n\nU zrodu špitálu (hospitale, gerontocomium nebo xenodochium) stály sestry z ženského cisterciáckého kláštera v Dalešicích. Ten vznikl někdy kolem roku 1303. Držitelé Jaroměřic – Lichtenburkové – dalešickým jeptiškám darovali předměstí Kobylí trh a Lhotu a ty v něm zřídily špitál jako útulek pro nemocné a přestárlé a zbudovali u něho kostelík sv. Kateřiny. Sestry samy bydlely v domě zvaném Koráb; na jeho místě později vyrostla jaroměřická loreta. Špitál hospodařil s nemálem nemovitostí; jedním z těchto obdarování byl i les u Příštpa, jehož umístění dodnes připomíná trať Špitálský les. Klášter zanikl r. 1560 a tehdy špitál převzala jaroměřická obec a později vrchnost. Vrchnost poté špitálu poskytovala příspěvek na provoz, za to vrchnost rozhodovala o přijímání chovanců špitálu, obvykle jimi byli staří služebníci.\n\nPřed svou barokní přestavbou byl špitál výrazně jiný. Původně patrně nebyla tak výrazně oddělena kaple od samého špitálu. Přestavbou byla vybudována vížka pro zvon, zahradu ohradila zeď.\n\nOd první poloviny 90. let se tato kulturní památka obnovuje, obnova je rozložena do řady let. Záměrem města jako vlastníka špitálu je zřídit v něm základní uměleckou školu.\n"}
{"id": "225618", "url": "https://cs.wikipedia.org/wiki?curid=225618", "title": "Tok (systémová dynamika)", "text": "Tok (systémová dynamika)\n\nTok (též toková veličina) je v systémové dynamice jedna ze dvou zobecněných výkonových veličin: Platí totiž, že codice_1, tedy energie za sekundu. Pro některé druhy výkonu se výkonové veličiny hledají obtížně, pokud daná forma výkonu nemá totální diferenciál.\n\nV teoretické ekologii se pojmem \"tok\" uvažuje průběh materiálů, surovin, energií… z jejich zřídel k jejím výpustem, obnášející jejich zpracování, spotřebovávání, ukládání, rozdělování nebo slučování s jinými a přeměnu do jiné podoby.\n\nTok má například podobu:\n\nJednosměrný tok hmoty je už sám o sobě výkonem, tokem energie.\n\nUzavřený volný oběh již rozpohybované vody, jako média nesoucího energii, ještě při vnějším pohledu na uzavřený systém neznamená tok energie: To by buď voda musela začít unikat, anebo by se například do jejího proudu musela postavit turbína, která by její energii převzala a konečně ji přenášela mimo systém, přes nějaké rozhraní, sledované.\n\nJedna fyzikální veličina, například tok, sama nemůže přenášet energii (výkon), může však přenášet informaci.\n\nVe fyzikálním pojetí výkonů může energie plynout liniově, po konečné trajektorii, z bodu do bodu, ze zřídla do nory. Naproti tomu jednotlivé zúčastněné fyzikální veličiny toků a úsilí společně musí utvářet uzavřenou kauzální smyčku, například obvod: Každý zdroj energie má totiž svůj kauzální charakter, poskytuje a nutí do okolí jednu kaukální veličinu. Okolní systém na tuto reaguje druhou výkonovou veličinou z páru, ta se kauzálně vrací ke zdroji a zpětně ho ovlivňuje.\n\nJedna kauzální veličina může být pro jednu formu výkonu v některé situaci v roli toku, v jiném případě zas v roli úsilí: Ke změnám kauzalit může docházet na rozhraních systémů, kde se jedna forma výkonu mění na jinou. Transformátory výkonu kauzalitu zachovávají, gyrátory ji obracejí.\n\nToky v ekologii či v prostředí jsou například:\n\nHmotný tok je omezen kapacitami jeho zřídla a jeho výpusti. Tok vyšší než minimum z těchto kapacit není dlouhodobě udržitelný. Tok u konkrétních materiálů se dá většinou účinně omezit snížením produkce odpadů, zvýšením efektivity a kvality výrobků atp. Zvýšení doby, po který je výrobek (například mobilní telefon) používán, na dvojnásobek dokáže snížit tok materiálu, z kterého je vyráběn, na polovinu. To se však ne vždy shoduje se strategiemi výrobce.\n\n\n"}
{"id": "225621", "url": "https://cs.wikipedia.org/wiki?curid=225621", "title": "Galloway Adriatic", "text": "Galloway Adriatic\n\nGalloway Adriatic byl letecký motor vyvinutý u firmy Galloway Engineering Company (navazuje na firmy William Beardmore & Son, Beardmore Aero Engine Ltd. a Beardmore-Halford-Pullinger). Motor vycházel ze zkušeností které firma získala při licenční výrobě šestiválců „Austro-Daimler 120 hp“ a z něj vycházejících konstrukcí „Beardmore 120 hp“ a „Beardmore 160 hp“ (typ 160 hp vyvinul Frank Bernard Halford, kapitán RFC, který později mj. pracoval na vývoji leteckých motorů i u firem de Havilland a Napier, mj. můžeme jmenovat motory de Havilland Gipsy, Napier Dagger a Napier Sabre s šoupátkovým rozvodem, či proudový de Havilland Goblin). Vývoj motoru o výkonu 230 hp byl dokončen v r. 1917 a ihned byl zaveden do výroby, ovšem bylo dodáno jen 94 kusů. Tímto ovšem historie motoru nekončí, navázala na něj výroba z něj vycházejícího zdokonaleného motoru Siddeley-Deasy Puma, který mj. poháněl i letouny Airco D.H.4 a D.H.9, či legendární dvoumístný stíhací dvouplošník Bristol 40 F2b Fighter.\n\n\n\nAlec S. C. Lumsden, MRAeS, \"British Piston Aero-Engines\", ISBN 1-85310-294-6\n\n"}
{"id": "225622", "url": "https://cs.wikipedia.org/wiki?curid=225622", "title": "Siddeley-Deasy Puma", "text": "Siddeley-Deasy Puma\n\nSiddeley-Deasy Puma byl letecký motor vzniklý dalším vývojem 230 hp motoru Galloway Adriatic u firmy Siddeley-Deasy Co. Ltd. sídlící v anglickém městě Coventry; výroba motoru byla zahájena v r. 1918, byla ukončena po dodání 4288 kusů (zakázka na stavbu celkem 11 500 motorů byla po ukončení války zkrácena).\n\n\n\n"}
{"id": "225627", "url": "https://cs.wikipedia.org/wiki?curid=225627", "title": "Mandloň obecná", "text": "Mandloň obecná\n\nMandloň obecná (\"Prunus dulcis\") je strom z rozsáhlého rodu \"Prunus\", kam patří také broskvoň, třešeň nebo švestka.\n\nPochází ze severní Afriky a západní Asie. Pěstuje se v teplých oblastech Evropy, v okolí Středozemního moře zplaňuje. Po druhé světové válce byly na území Jihomoravského kraje vysázeny poměrně rozsáhlé mandloňové sady, z nichž na konci 20. století zůstaly jen dva malé sady s necelou tisícovkou mandloní a společnou rozlohou asi 4,5 ha, které jsou městem Hustopeče udržovány jako turistická atrakce.\n\nMandloň je keřovitá nebo stromovitá rostlina dosahující výšky 5 metrů. Vytváří široké, mírně převislé, zahuštěné koruny ve tvaru kruhové výseče. Stromy rostou velmi bujně ve školce i na trvalém stanovišti.\n\nKosterní větve rostou mírně šikmo nahoru, v pozdějším věku jsou jejich konce mírně převislé. Letorosty jsou středně dlouhé, v plné plodnosti krátké a tenké, zprvu zelené, pak do hněda zbarvené. Lenticely jsou světlé, ve větším množství, mírně patrné. Kosterní větve vyrůstají pod úhlem 60 °. Jsou rovné, horní převislé, dosti dobře se rozvětvují. Letorosty jsou dlouhé, světle šedozelené, na sluneční straně načervenalé.\n\nKvěty jsou velké (průměr 3,5 cm). Korunní plátky jsou opakvejčité. Barvu mají bílou až narůžovělou, nepřekrývají se nebo se jen mírně překrývají. Čnělka je středně silná, delší než tyčinky. Semeník je protáhlý, mírně plstnatý. Vnitřní strana kalichu je žlutá až oranžová, vnější strana je tmavě zelená až nafialovělá. Květy jsou velké (průměr 3,2 cm), téměř bílé. Čnělka dosahuje dvou třetin délky tyčinek.\n\nPlodem mandloně je peckovice se zeleným chlupatým povrchem. Uvnitř se skrývá zploštělé semeno s dírkovaným povrchem.\nJe silná, s drobnými tečkami. V době zralosti se zbarvuje do hnědofialova a otevírá se. Pecky se dobře vylupují. Rubina je tmavě zelená.\n\nSkořápka jednoho druhu je polopapírová, zvrásnělá, korkovitá, světle hnědé až šedohnědé barvy. Luštitelnost jádra je dobrá. Skořápka jiného druhu je pevná, okraj jejích polovin je středně výrazný. Povrch je drsný s malými prohlubněmi. Barvu má světle hnědou.\n\nMandloni se nejlépe daří v otevřené poloze v teplých propustných půdách, které jsou dobře zásobeny živinami a přiměřeně vláhou. Nesnášejí půdy s kyselou reakcí a vysokou hladinou podzemní vody.\n\nDobrá a brzká plodnost, kvalitní plody s velkým jádrem a dobrou skladovatelností. Zdravý růst stromů, otužilost v době květu, vhodnost pro mechanizovanou sklizeň, vhodnost pecek pro mechanické vylušťování, v době zrání není poškozována ptactvem.\n\nPozdní zralost, střídavá plodnost, cizosprašnost, menší podíl jádra na celkové hmotnosti pecky.\n\n"}
{"id": "225629", "url": "https://cs.wikipedia.org/wiki?curid=225629", "title": "Železniční doprava v Bosně a Hercegovině", "text": "Železniční doprava v Bosně a Hercegovině\n\nŽelezniční sít Bosny a Hercegoviny tvoří 1031 km železničních tratí. Většina tratí je jednokolejných, pouze úsek Doboj – Jelina dvoukolejný. Síť není hustá a de facto je složena ze dvou hlavních linií. Linie Západ – Východ je tvořena tratí mezi městy Dobriljn (hr. přechod s Chorvatskem) či Bihać a městem Zvornik (hr. přechod se Srbskem). Linie Sever – Jih pak vede od Bosanského Šamace (hr. přechod s Chorvatskem) do města Čapljina (hr. přechod s Chorvatskem). Linie se kříží ve městě Doboj. Železniční doprava je zajišťována dvěma společnostmi, které reprezentují etnické rozdělení Bosny a Hercegoviny. Železnice Federace Bosny a Hercegoviny (ŽFBH) spravují hlavně linii Sever – Jih (Rjačka-Čapljna) a dále krátký úsek linie Západ Východ (Petrovo Novo – Capećice). Pod správu Železnic Republiky Srbské (ŽRS) linie Západ – Východ a její severní odbočky k chorvatským hranicím.\nŽeljeznice Republike Srpske sídlí v Doboji a ŽFBH v Sarajevu. Hlavními zákazníky \"ŽFBH\" jsou průmyslové podniky, jako například chemický závod v Tuzle, železárny v Zenici a Tuzle a další. Mezi významné železniční tratě patří například trať z Bosanského Šamacu do Sarajeva nebo úsek ze Zvorniku na východě země do Bihaće.\n\nSložení vozového parku se výrazně neliší od jiných nástupnických států bývalé Jugoslávie. V roce 2007 bylo objednáno 9+5 moderních souprav typu Talgo 21. V roce 2010 byly dodány první dvě soupravy, zbylé by měly být dodány do konce roku 2011. Od jízdního řádu 2010/2011 měly být nasazeny na spoj Sarajevo - Bělehrad, kvůli problémům se schvalováním k tomu ovšem nedošlo.\n\nPrvní železniční trať byla zprovozněna 24. 12. 1872 mezi městy Banja Luka a Dobrljinem. Délka úseku byla 101 km a byl součásti plánů Osmanské říše na propojení Istanbulu s Vídní. Krátce po okupaci Rakouskem-Uherskem v roce 1878 byla zintenzivněna výstavba železnice. V roce 1879 se začalo s budováním tratě spojující Bosanski Brod se Sarajevem. Byla otevřena o tři roky později v roce 1882. Dále se budovalo spojení s městy Metković a Mostar a dále do vnitrozemí. Trať byla otevřena v roce 1886 a zajistila spojení ze Sarajeva s pobřežím Jaderského moře. Na začátku 20. století byly budovány některé krátké železniční úseky místního významu. Na území Bosny a Hercegoviny zasahovala např. i trať Gabela–Zelenika. Výstavbu dalších tratí zpožďoval nedostatek financí a náročný terén, který vyžadoval nemalé investice. Na počátku 20. století byla rovněž budována i Bosenská východní dráha. \n\nPo první světové válce zdědilo Království Jugoslávie stejný problém, se kterým se potýkalo Rakousko-Uhersko, a sice nedokončenou železniční sítí na území Bosny. Na rozdíl od Rakouska však neměl jugoslávský stát dostatek prostředků na dokončení železniční sítě, a tak výstavba pokračovala pomalu. Stavbu několika tratí (např. Železniční trať Sunja–Knin nebo Železniční trať Tuzla–Zvornik) přerušil začátek druhé světové války. Přestože tehdejší královská vláda chtěla realizovat rozsáhlé plány na rozvoj železniční infrastruktury v celé Jugoslávii, světová hospodářská krize a nedostatky prostředků omezily její vize. \n\nPo druhé světové válce se k moci dostali komunisté a vyhlásili rozsáhlý plán industrializace země, který shrnuli do prvního pětiletého plánu. V rámci něj byla předvídána výstavba nových továren na území Bosny a Hercegoviny a také nových železnic. Původní úzkorozchodné trati v centru Bosny byly přebudovány a vznikly zcela nové tratě, jako např. Brčko–Banovići, Sarajevo–Ploče nebo Šamac–Sarajevo, případně Podlugovi–Droškovac. Úzkorozchodné tratě byly postupně rušeny, a to v letech 1966 až 1978. První elektrifikovanou tratí se stává spojení mezi Sarajevem a městem Ploče. V roce 1969 po ní projela první elektrická lokomotiva a elektrifikace následně pokračovala i na tratích ze Sarajeva do Bihaće a dále do Kninu. V první polovině 90. let byla železniční infrastruktura poničena válečným konfliktem. Následky nebyly dodnes odstraněny a bez podpory mezinárodních organizací není v silách tamní vlády provozovat a udržovat vlaková spojení na území Bosny a Hercegoviny.\n\nV současnosti (2017) nefunguje žádné mezinárodní spojení, do roku 2016 existovalo spojení s chorvatským Záhřebem, do roku 2012 existovalo spojení s maďarskou Budapeští, srbským Bělehradem a vlak ze Záhřebu pokračoval ze Sarajeva do chorvatského Ploče. Železnice Republiky Srbské považují za mezinárodní spojení také vlaky spojující Doboj se Sarajevem, ačkoliv obě města leží na území BiH. Ještě v 80. letech existovalo přímé spojení ze Sarajeva do Německa.\n"}
{"id": "225630", "url": "https://cs.wikipedia.org/wiki?curid=225630", "title": "Pierina Morosini", "text": "Pierina Morosini\n\nBlahoslavená Pierina Morosini (počeštěně Petrína Morosini; 7. ledna 1931 Fiobbio di Albino Bergramo Lombardie – 6. dubna 1957) je italská panna a mučednice. Je patronkou obětem znásilnění a mučednic čistoty.\n\nPierina Morosini se narodila jako první z devíti dětí Roccu Morsinimu (nočnímu strážci v továrně) a Saře Noris. Vyrůstala v malé podhorské vesničce v těžkých časech druhé světové války, oba rodiče byli hluboce věřící a vedli k tomu i děti. Byla velice zbožná, inteligentní a pracovitá, v rodině ji sourozenci už od 10 let označovali za „druhou mámu“. Pomáhala matce v domácnosti a každodenně docházela na mši svatou do vedlejší vesnice. Byla nejlepší žačkou ve třídě, ovšem její rodina byla však příliš chudá, než aby ji mohla dát na studie, ač si to velmi přála, takže se vyučila švadlenou.\n\nOd časného mládí pracovala v řadách Katolické akce, v 16 letech obdržela svátost biřmování. Pracovala jako švadlena v textilce v Albinu a ve volném čase působila jako katechetka. Vstoupila též do řad III. (laického) řádu sv. Františka. Práce v Katolické akci, starost o rodinu a docházení do práce jí zabíralo všechen čas, takže její jedinou výraznější výpravou mimo blízké okolí byla cesta do Vatikánu na blahořečení Marie Goretti, kterou velmi ctila. Údajně měla prohlásit, že by s radostí zemřela stejně jako ona. Chtěla být řeholnicí a misionářkou, leč osud tomu nepřál.\n\n4. dubna 1957 na ni na cestě domů z práce začal dotírat mladý muž. Nejprve ji častoval oplzlými komentáři a poté se ji pokusil znásilnit. Pierina se bránila a pro svou obranu zvedla ze země velký kámen. Rozzuřený násilník jí jej však vykroutil z ruky a uhodil ji s ním do hlavy. Dívka udělala ještě několik kroků a pak se zhroutila - rána jí roztříštila lebku a způsobila těžké poranění mozku. S rozbitou hlavou ji našel ležet na cestě její bratr Santo, kterého znepokojilo její půlhodinové zpoždění, a proto se jí vydal naproti. Byla částečně při vědomí, ale nedokázala mluvit. Nepromluvila až do své smrti (popis útoku, který proběhl beze svědků, je založen na výpovědi vraha a toho, co ze stop vyčetla policie), nicméně jelikož byla při vědomí, bylo jí uděleno pomazání nemocných. I přes veškerou snahu lékařů zemřela o dva dny později, 6. dubna 1957.\n\nPierina byla pohřbena 9. dubna a již tehdy byla považována za světici a návštěvníci pohřbu si pro štěstí sahali na její rakev. Kněží ji dávali za příklad ve svých kázáních a její hrob se stal jakýmsi poutním místem.\n\nDiecézní proces beatifikace otevřel biskup bergramský v roce 1972, pozitivně jej uzavřel jeho nástupce Clemente Gaddi v roce 1976. 9. dubna 1983 byly její ostatky přeneseny ze hřbitova do kostela. 4. října 1987 ji papež Jan Pavel II. prohlásil ve Vatikánu za blahoslavenou a mučednici (spolu s ní byla mimo jiné blahořečena i Antonia Mesina, která měla podobný osud). Kanonizační proces dosud nebyl ukončen. Je patronkou obětí znásilnění. Katolická církev slaví její svátek 6. dubna.\n\n\n"}
{"id": "225637", "url": "https://cs.wikipedia.org/wiki?curid=225637", "title": "Trapista (pivo)", "text": "Trapista (pivo)\n\nTrapista je druh svrchně kvašeného piva vyráběného v trapistických klášterech buď přímo mnichy, nebo pod jejich dohledem. Trapistické pivo patří mezi belgická piva typu Ale či ječná vína. Aby mohlo být pivo označováno jako trapistické, musí splňovat přísná pravidla. Na světě existovalo donedávna jen sedm pivovarů, které mohly nazývat své pivo trapistou. V roce 2012 přibyl další trapistický pivovar v Rakousku. V roce 2013 pivovar v USA a v roce 2014 dva pivovary v Holandsku a Itálii. Celkem je jich tedy jedenáct. Nejznámějším z těchto trapistických klášterních pivovarů je Notre-Dame de Scourmount blízko města Chimay, v nejjižnější části Belgie nedaleko hranice s Francií.\n\nExtrakt původní mladiny (EPM): 16 - 26 °P\nHořkost: 15 - 30 IBU\n\nZákladem je světlý slad českého typu. Často se přidává slad mnichovský nebo vídeňský. Do světlých piv se někdy používá i světlý pšeničný slad. Množství karamelových sladů je maximálně 20 % sypání. Pražené slady se používají v množství pouze do 1 %.\nWestmalle, Westvleteren, Chimay, Rochefort, Orval a Achel.\n\n"}
{"id": "225644", "url": "https://cs.wikipedia.org/wiki?curid=225644", "title": "Trapista", "text": "Trapista\n\nHeslo Trapista má více významů:\n\n"}
{"id": "225645", "url": "https://cs.wikipedia.org/wiki?curid=225645", "title": "Ruská osvobozenecká armáda", "text": "Ruská osvobozenecká armáda\n\nRuská osvobozenecká armáda – ROA (německy \"Russische Befreiungsarmee\", rusky \"Русская освободительная армия – РОА\", \"Russkaja osvoboditel'naja armija – ROA\") byla v době druhé světové války organizace několika vojenských jednotek ruských zajatců, kteří na straně nacistického Německa dobrovolně či z donucení bojovali proti Sovětskému svazu. Pro tyto jednotky se vžilo označení vlasovci podle jména jejich velitele generála Vlasova.\n\nOficiálně vznikla Ruská osvobozenecká armáda z podnětu KONR. Bylo by však nereálné, aby nacisté zbrojili cizí armádu, navíc tvořenou „podlidmi“. Třetí říše se na rozdíl od SSSR nepřipravovala na válku za cenu hladomorů. Z těchto důvodů se ROA musela připojit k německému wehrmachtu.\n\nJiž při získávání dobrovolníků pro toto vojsko se velitelé a osvětoví pracovníci netajili tím, že navenek sice bojují v řadách ozbrojených sil Velkoněmecké říše, ale až nadejde vhodná doba – to jest po zvratu válečných výsledků (s přihlédnutím ke stovkám sovětských divizí proti desítkám německých toto však působí nanejvýš naivně) a odstranění bolševické vlády v Rusku – vyjednají s Němci mír a budou žít ve svobodném Rusku \"(příp. dalších zemích násilně ovládnutých proletářskou diktaturou)\". Později se zejména generál Sergej Buňačenko vyhýbal bojovým střetům s Rudou armádou. Ty oddaloval jednak ignorováním německých rozkazů s tím, že on sám je podřízen přímo gen. A. A. Vlasovovi, a jednak při přesunech k řece Odře nevyužil železniční přepravy své divize, nýbrž pěší pochod.\n\nCílem velení ROA bylo nestřílet na vojáky Rudé armády, ale pouze na politruky, a vojáky samotné pak získávat pro boj proti Stalinovi. Na rozdíl od Rudé armády a některých nacistických oddílů se důsledně a vědomě dbalo nařízení, že nesmějí být okrádány civilní osoby, nesmí docházet k rabování, znásilňování a jiným zločinům. Přestože z dnešního pohledu se taková skutečnost může zdát neuvěřitelná, přeživší vojáci ROA i Češi shodně potvrzují, že pokud byl někde získáván materiál pro potřeby ROA, bylo za něj řádně zaplaceno (nebyl-li vojákům nezištně věnován).\n\nPo přepadení Sovětského svazu nacistickým Německem (Operace Barbarossa) padly do zajetí miliony sovětských válečných zajatců různých národů (tedy nejen Rusů). Jejich národní a politické smýšlení bylo různé, část zajatců nesouhlasila se Stalinovým režimem, mnoho z nich bylo zdrceno tím, že se Stalin zajatců zřekl a považoval je za zrádce. Brutální zacházení se sovětskými zajatci ze strany Němců, kterými byli považováni za podlidi, si jenom v prvním roce vyžádalo životy až 3 milionů zajatců. Masové vyhlazování zajatců bylo součástí nacistického plánu genocidy slovanského obyvatelstva tzv. Generalplan Ost. Později byla likvidace sovětských zajatců zastavena vzhledem k nepříznivému vývoji situace na východní frontě pro Německo, a zajatci začali být využíváni na nucené práce a začalo se také uvažovat o jejich nasazení do boje proti Rudé armádě.\n\nBěhem času se z části těchto vojáků formovaly různé dobrovolnické i pomocné jednotky, divizemi Waffen-SS počínaje a zásobovacími a pracovními jednotkami konče, například Turkestánská legie, Legie Volžských Tatarů, Ázerbájdžánská legie, Gruzínská legie, která v dubnu 1945 na nizozemském ostrově Texel povstala proti Němcům, a další. Postupem času vznikaly i ruské bojové jednotky, jako např. 1. ruská národní armáda, 599. ruská brigáda, Ruský ochranný sbor, XV. kozácký jezdecký sbor a další. Počátky vzniku \"Ruské osvobozenecké armády\" lze klást do roku 1942, kdy bylo ustanoveno v Berlíně zvláštní středisko, které se zabývalo získáváním výjimečných ruských válečných zajatců. Téhož roku byl zajat sovětský generál Andrej Andrejevič Vlasov, který se postupně stával ústřední postavou těch, kteří nenáviděli komunistický režim v SSSR a chtěli proti němu bojovat. Ten během roku 1943 získával své další spolupracovníky a snažil se ve spolupráci s německými činiteli vytvořit ruské bojové jednotky. Problémem bylo, že na straně Němců nejenže panovala k Rusům nedůvěra, ale stále tu byla doktrína o „méněcenné slovanské rase“, což bylo překážkou rychlejšího vzniku ruských vojenských sil, které se odkládalo prakticky až do konce roku 1944.\n\nV létě 1944 vznikla 29. granátnická divize SS (1. ruská), která se pod vedením Bronislava Kaminského zapojila do bojů během Varšavského povstání. Divize byla poté rozpuštěna a její mužstvo bylo včleněno do Ruské osvobozenecké armády (ROA) generála Vlasova.\n\nDne 14. listopadu 1944 byly v Praze ustanoveny Komitét pro osvobození národů Ruska (KONR) a Ruská osvobozenecká armáda (ROA), jejíž základ tvořili sovětští váleční zajatci z táborů, a také bývalí příslušníci 29. granátnické divize SS (1. ruská) a bývalí příslušníci 30. granátnické divize SS (2. ruská), která byla rozpuštěna pro nespolehlivost po ozbrojené vzpouře ve Francii.\n\nTento akt doprovázela jak vlažnost z oficiálních německých míst, tak ze strany české veřejnosti, která v ROA viděla spojence nacistického Německa. KONR vydal bez vědomí německých úřadů Manifest, ve kterém oslovoval národy Ruska v boji proti Stalinovi, ale který též předpokládal uzavření míru s Německem a vytvoření svobodného Ruska bez bolševiků. První vojenské útvary se začaly vytvářet již krátce po tomto aktu. 9. listopadu 1944 byla ve výcvikovém táboře Münsingen vytvořena 1. divize, která se skládala zejména z různých dobrovolnických útvarů, které byly staženy z fronty. Těmto vojskům velel plk. Sergej Kuzmič Buňačenko. Jednotky byly vybaveny ručními zbraněmi a několika kořistními sovětskými tanky T-34. Od počátku roku 1945 vznikala ve výcvikovém táboře Hauberg druhá divize, která se skládala převážně z vojáků přímo ze zajateckých táborů. Samostatným útvarem ROA byla letecká jednotka, která obdržela 16 Messerschmittů Bf 109 G, 12 Junkersů Ju 88 a 5 Heinkelů He 111. Složení všech jednotek z názorového hlediska bylo různé. Velká část vojáků chtěla bojovat proti Stalinovi, ovšem na straně druhé nesouhlasili s nacistickým režimem v Německu. Někteří z nich odešli k ROA z důvodu krutých podmínek, které panovaly v německých zajateckých táborech sovětských zajatců. S blížícím se koncem války se však čím dál zřetelněji ukazovalo, že ROA bude bojovat zejména sama za sebe.\n\nDne 2. března 1945 dostal velitel 1. divize Buňačenko rozkaz od německého důstojníka na přesun do bojového prostoru. Zde došlo k prvním sporům, protože Buňačenkův nadřízený byl generál Vlasov, který situaci později uklidnil tím, že rozkazy potvrdil. A tak se jeho vojska vydala na pěší pochod ve třech proudech až ve dnech 6. - 8. března. První bojové vystoupení se odehrálo 14. března v prostoru soutoku Odry a Nisy u Erlenhofu, kde se vojáci ROA neúspěšně pokoušeli zlikvidovat sovětské předmostí na Odře. \"V rozporu s cíli hnutí bylo k tomuto kroku přistoupeno, protože divizi již docházely zásoby a vyhlídka na zásobování Němci protivné armády nebyla valná.\" Poté byla divize z iniciativy vlastního velení stažena a přemístěna na jih. Jednotky postupně pronikly do Čech, kde vzniklo několik sporů mezi nimi a německými silami. Mezitím bylo plánováno jejich další bojové užití, počítalo se s jejich využitím při obraně Brna. Velitel skupiny armád Střed Ferdinand Schörner nechal vyzbrojit ROA kanóny a tankovými stíhači Jagdpanzer 38 (t), vyráběnými v Praze. V této době však již generál Vlasov tajně navazoval kontakty s českým odbojem i se západními zpravodajskými službami. Jeho přáním zejména bylo, aby byla ROA uchována pro případnou válku proti bolševickému SSSR, která dle přání mnohých měla nastat po kapitulaci německé armády.\n\nPo dobytí Berlína Rudou armádou a po plném uvědomění si situace 30. dubna začali navazovat představitelé ROA již oficiální kontakty s českým odbojem, který zvažoval jejich účast na připravovaném povstání v Praze, a který se s nimi nakonec dohodl na jejich pomoci. Dne 5. května se začaly přesunovat jednotky ROA ze Suchomast do Prahy, kam dorazily v brzkých ranních hodinách o den později. Vlasovci, jak byly jednotky nazvány díky jejich veliteli generálu Vlasovovi, obsazovali pod velením Sergeje Buňačenka v Praze důležité opěrné body a uzly a ovládli velkou část Prahy a jejího předměstí. Zde vedli ojedinělé boje proti německým vojskům, ale zároveň docházelo k dalšímu vyjednávání, jak s představiteli České národní rady a českého odboje, tak s americkými vojenskými činovníky. Nebylo stále jasné, jestli americká vojska obsadí Prahu, ani jak se Američané zachovají vůči ROA. S vývojem událostí bylo zřejmé, že Praha patří do sféry vlivu SSSR a od ROA se začaly distancovat i české orgány. ČNR se 7. května rozhodla odmítnout další pomoc od ROA, a tak vlasovci 8. května v ranních hodinách Prahu opustili. Jedna ze skupin, která nestačila utéct před Rudou armádou, byla postřílena ruskými vojáky v Praze-Jinonicích. Jejich těla jsou dosud zakopána v neoznačeném místě na poli, které se rozkládá mezi ulicí Souběžná IV. a chráněnou oblastí pískovny Vidoule. Podle některých účastníků pražského povstání, byla účast vojsk ROA velmi omezená a naopak se dopouštěli odzbrojování povstalců.\n\nPo opuštění Prahy směřovaly jednotky 1. divize ROA opět do Suchomast a poté pokračovaly dále na jih do oblastí obsazených Američany. Některé vojenské oddíly vlasovců však byly obklíčeny ještě v sovětské okupační zóně, jiné dospěly do zóny americké, kde se počátkem května 1945 nacházelo i jižní uskupení ROA. Avšak i tyto vojáky Američané předali Sovětům, a to i přesto, že generál Vlasov napsal 11. května vládám USA a Velké Británie otevřený dopis, ve kterém vysvětloval postoje ROA i obavy z dalšího osudu svých vojáků. Dne 12. května předali Američané Sovětům i generála Vlasova. „Popravy“ vojáků ROA probíhaly již krátce po jejich zatčení na území Československa. Často se však jednalo o zběsilé vraždění i zraněných přímo v nemocnicích. Mnoho vojáků bylo odehnáno na Olšanské hřbitovy, tam zastřeleno a naházeno do dvou jam. Další příslušníci ROA byli popraveni v Sovětském svazu. Vlasov, Buňačenko, Žilenkov a další velitelé ROA byli souzeni a 1. srpna 1946 v Moskvě oběšeni, běžní vojáci ROA byli většinou odsouzeni k těžkým žalářům a nuceným pracím v gulagu.\n\nDne 29. dubna 1945, těsně před osvobozením Rudou armádou, došlo nedaleko Velehradu u obce Salaš v trati Vápenice k tragédii. Zvěrsky mučeno a zastřeleno bylo 19 mužů a jedna žena, většinou obyvatelé Salaše. Na tomto místě, asi jeden a půl kilometru od obce, byl vybudován památník obětem salašské tragédie. Součástí památníku jsou i pomníčky se jmény obětí. Tento masakr bývá někdy chybně přičítán jednotkám ROA, ale jednalo se o příslušníky protipartyzánského \"ZbV-Kommanda 43\" pod velením \"SS-Sturmbannführera\" Wernera Brandta, který pro získání potřebných informací a při pokusech infiltrovat partyzánský oddíl Olga používal ruské a ukrajinské provokatéry.\n\n\n\n"}
{"id": "225648", "url": "https://cs.wikipedia.org/wiki?curid=225648", "title": "The Best of Acoustic Jethro Tull", "text": "The Best of Acoustic Jethro Tull\n\nThe Best of Acoustic (2007) je výběrové album od skupiny Jethro Tull. Obsahuje některé z největších hitů skupiny vydaných od roku 1969, prezentovaných v akustické podobě.\n\n\nOficiální stránka alba\n"}
{"id": "225652", "url": "https://cs.wikipedia.org/wiki?curid=225652", "title": "Skleněné peklo", "text": "Skleněné peklo\n\nSkleněné peklo (\" \") je americký akční katastrofický film, který v roce 1974 natočila režisérská dvojice John Guillermin a Irwin Allen. Scénář vznikl podle díla jiné autorské dvojice, Scortia – Robinson, známé svými katastrofickými romány (\"Výbuch\", \"Prométheus v plamenech\" ad.). Kromě hlavní dvojice protagonistů Paul Newman a Steve McQueen se v obsazení objevila řada dalších hvězd jako Fred Astaire či Richard Chamberlain.\n\nV San Franciscu je nově otevřen nejvyšší mrakodrap. Při této příležitosti je v jeho nejvyšším patře uspořádána oslava, které se účastní několik desítek prominentních lidí. Stavební firma, která stavbu realizovala, však šetřila kde se dalo a nedodržovala stavební předpisy. Následky na sebe nenechávají dlouho čekat – při zapnutí jednoho elektrického okruhu dojde ke zkratu a spálené elektrické vedení zapálí sklad povlečení v 81. podlaží. V mrakodrapu tak vypuká požár, který brzy zachvátí i výtahovou šachtu a všechny na oslavě tím odřízne od záchrany a navíc se rychle šíří nahoru. Do záchrany životů uvězněných uvnitř budovy se pouští architekt Robertson (Paul Newman) a velitel městské hasičské jednotky Michael O'Hallorhan (Steve McQueen).\n\n"}
{"id": "225654", "url": "https://cs.wikipedia.org/wiki?curid=225654", "title": "Bentley B.R.2", "text": "Bentley B.R.2\n\nBentley B.R.2 (B.R. = Bentley Rotary) byl letecký motor, jehož výroba byla zahájena roku 1918 u celkem pěti výrobců; ukončena byla po dodání 2567 kusů (zakázka na stavbu celkem 7300 motorů byla po ukončení války zkrácena o 4733). Konstrukce byla dílem námořního poručíka (později námořního kapitána) W. O. Bentleye, MBE, RNAS později zakladatelem firmy Bentley Motors Limited, proslulé výrobou výkonných sportovních automobilů).\n\nMotor poháněl celou řadu letounů, vedle známé stíhačky Sopwith 7F.1 Snipe (navazoval na konstrukci proslulého typu Sopwith Camel) můžeme uvést mj. i tyto typy:\n\n\n\n\n"}
{"id": "225662", "url": "https://cs.wikipedia.org/wiki?curid=225662", "title": "Essential (album, Jethro Tull)", "text": "Essential (album, Jethro Tull)\n\nEssential (2003) je výběrové album digitálně remasterovaných hitů od skupiny Jethro Tull.\n\n\n"}
{"id": "225667", "url": "https://cs.wikipedia.org/wiki?curid=225667", "title": "Gali", "text": "Gali\n\nGali ( , [Gal]) město v Abcházii, separatistickém regionu Gruzie, ležící 77 km jihovýchodně od Suchumi poblíž hranice s Gruzií. Je střediskem Okresu Gali a nachází se zde bezpečnostní pásmo pod dohledem OSN.\n"}
{"id": "225669", "url": "https://cs.wikipedia.org/wiki?curid=225669", "title": "Ward's Island", "text": "Ward's Island\n\nWard's Island je ostrov v New Yorku na řece East River. Administrativně patří městské části Manhattan. S městskou částí Queens jej spojuje železniční most Hell Gate Bridge a je spojen s ostrovem Randall's Island na severu. \n\nTyto dva ostrovy mají celkem rozlohu 2,2 km² a žije na nich 1 386 obyvatel (2000).\n"}
{"id": "225672", "url": "https://cs.wikipedia.org/wiki?curid=225672", "title": "New York Times Tower", "text": "New York Times Tower\n\nNew York Times Tower nebo New York Times Building je mrakodrap v Midtown Manhattanu v New Yorku. Byl dokončen v roce 2007, má výšku 319 metrů, 52 poschodí a společně s Chrysler Building se stejnou výškou je čtvrtou nejvyšší budovou v New Yorku (po mrakodrapech Empire State Building, Bank of America Tower a One World Trade Center). Je sídlem deníku New York Times.\n\nPoloha budovy je na 8. Avenue mezi 40. a 41. ulicí.\n\nBudova byla navržena firmami Renzo Piano Building Workshop a FXFOWLE Architects.\nStřecha nejvyššího patra se nachází ve výšce 228 m, ale vnější opláštění budovy se tyčí ještě dalších 28 m nad střechu (256 m). Díky téměř stometrové anténě je oficiální uznávaná výška 319 m.\n\nOkenní otvory jsou vyplněny speciálními skly, jež propouštějí maximum světla, ale zároveň zabraňují slunečnímu záření pronikat do budovy a ohřívat interiér. Díky této technologii se budova tolik neotepluje a vznikají tak nižší náklady za klimatizaci.\n\n\n"}
{"id": "225674", "url": "https://cs.wikipedia.org/wiki?curid=225674", "title": "Mnichov (film)", "text": "Mnichov (film)\n\nMnichov (v anglickém originále Munich) je americký akční film, který v roce 2005 natočil režisér Steven Spielberg. Vykresluje reakci Izraele na události z Letních olympijských her v Mnichově v roce 1972, kde komando palestinské teroristické skupiny Černé září zavraždilo 11 izraelských sportovců. Film popisuje psychologii jednotlivých členů izraelské skupiny a následně i jejich pochybnosti nad významem mise. Skuteční agenti, kteří se na akci podíleli, přiznali, že žádné výčitky nebo pochybnosti, na rozdíl od svých filmových představitelů, neměli.\n\nMnichov vznikl podle knižní předlohy \"Vengeance: The True Story of an Israeli Counter-Terrorist Team\" z roku 1984 kanadského novináře George Jonase, která stavěla na příběhu Yuvala Aviva, jenž tvrdil, že byl agentem izraelské výzvědné služby Mosad. V knize je role Aviva přisouzena protagonistovi Avnerovi, stejně tak i ve filmu (hraje australský herec Eric Bana).\n\nOlympijské hry v Mnichově 1972. Jedenáct izraelských sportovců je zavražděno palestinskými teroristy ze skupiny Černé září. Izrael se rozhodne své mrtvé pomstít likvidací jedenácti Palestinců, kteří stáli v pozadí masakru. Izraelská vláda v čele s Goldou Meirovou se rozhodne, že je bezpodmínečně nutné ukázat Arabům i světu, že nebude tolerovat toto vraždění. Organizace Mosad dostane za úkol vytvořit tým, který zlikviduje či unese všechny známé plánovače atentátů a jiné teroristy podezřelé z útoků na Izrael.\n\nVelitelem akce je jmenován Avner Kaufman, bývalý bodyguard izraelské premiérky Meirové. Musí vystoupit z Mosadu a stejně jako pro ostatní členy týmu ani pro něj již neexistují oficiální vazby mezi Izraelem a jeho osobou. Jeho spolupracovníky při plnění náročného úkolu jsou Steve (řidič z Jižní Afriky), Hans (padělatel dokladů), Robert (belgický výrobce hraček trénovaný ke zneškodňování bomb) a Carl (bývalý voják, jenž bude po každé akci „zametat stopy“). V odhalování jednotlivých Palestinců jim za peníze pomáhá francouzský informátor Louis.\n\nPrvní obětí izraelské skupiny je Abdel Wael Zwaiter, který je vystopován v Římě a zastřelen Avnerem a Robertem v suterénu domu, ve kterém žije. V Paříži se Robert vydává za novináře a zpovídá jejich druhý cíl, Mahmúda Hamšarího. Instaluje mu výbušninu do telefonu, která má být odpálena na dálku poté, co Hamšarí zvedne sluchátko. Karl je připraven Hamšarímu zavolat z telefonní budky, až jeho manželka a dcera odjedou pryč (musí být absolutně minimalizovány ztráty na životech ostatních osob). Členové skupiny včetně Roberta, který má na starost dálkové ovládání bomby čekají v autě před domem. Výhled na dům jim zacloní nákladní auto, takže si hned nikdo nevšimne, že se Hamšarího dcera vrátila pro něco domů. Je to ona, kdo zvedne sluchátko. Carl zavěsí a běží varovat Roberta, totéž udělá i Avner, jenž nakonec zaregistruje, že před domem stojí automobil, kterým Hamšarího manželka s dcerou předtím odjížděla. Akce je dokončena po chvíli, když obě odjedou a telefon zvedne Hamšarí.\n\nNa Kypru nastraží skupina nálož do postele dalšímu ze seznamu, Husejnu Al Bašírovi. Avner Kaufman si pronajme pokoj v hotelovém pokoji hned vedle něj a dá signál k odpálení bomby zhasnutím lampy. Nálož je však příliš silná a exploze zdemoluje několik bytů, zraní mladý pár a málem dostane i Avnera. Robert se při hodnocení akce hájí, že dostal silnější výbušninu, než chtěl. Tu dodával Louis.\n\nAvner dostane od Louise tip na tři Palestince, kteří se nacházejí v Bejrútu: Muhammada Jusefa al-Najára, Kamala Adwana a Kamala Násira, mluvčího OOP. Efraim odmítá pustit skupinu do akce samotnou. Avner trvá na tom, že ztratí důvěru svého informátora, pokud proti vytipovaným Palestincům zasáhne IDF. Efraim je tedy pošle na misi s doprovodem členů Sajeret Matkal (speciální jednotka IDF). Společně proniknou do hlídané budovy a zlikvidují všechny tři vytipované osoby.\n\nV Aténách dojde k nemilému překvapení. Do bytu k nim vniknou 4 členové OOP, kterým byl byt také pronajat jako bezpečný úkryt. Po chvilce napětí, kdy na sebe všichni míří pistolemi a neví, co od sebe mohou vzájemně očekávat, zklidní Robert situaci, představí Izraelce jako členy baskické separatistické organizace ETA, německé levicové skupiny RAF a jihoafrického ANC. Avner pak diskutuje o blízkovýchodní politice s vůdcem palestinské skupiny, který si povšimne, že zastává proizraelský postoj. V Aténách má být terčem útoku Zajád Muchasí, ale bomba instalovaná v jeho televizoru selže. Hans se rozhodne vyřešit situaci, jde do hotelu a odpálí uvnitř granát, Muchasí je zabit. V následné přestřelce s jeho ochrankou je zabit jeden Rus, což situaci komplikuje (zhoršení mezinárodních vztahů, KGB může začít intenzivně pracovat proti skupině,…).\n\nAvner se setká i s mužem, který si nechá říkat Papá – hlavou velké rodiny a otcem informátora Louise. Papá s Kaufmanem sympatizuje a ujistí jej, že jim budou poskytovány informace i nadále. Také se Avner doví, že CIA uzavřela dohodu s Ali Hasanem Salame, organizátorem mnichovského masakru. Poskytuje mu ochranu za slib neútočení na americké diplomaty. Izraelská skupina se vydá do Londýna, aby se jej pokusila dostat, ale to se nezdaří. Avnera zaměstnají nějací opilí Američané. Carl věří, že to byli agenti CIA. Avnera pak večer svádí v hotelu půvabná žena, ale on odmítne odejít s ní na pokoj. Neodolá jí ale Carl a Avner záhy zjistí, že to byla holandská nájemná vražedkyně. Chce pomstít smrt svého přítele Carla a plánuje odvetu, se kterou nesouhlasí Robert. Dostane pro tuto akci volno. Izraelci vystopují Holanďanku na její hausbót a zastřelí ji.\n\nAvner, Steve a Hans debatují o marnosti jejich mise, Palestinci totiž oplácejí vraždy svých mužů dalšími atentáty a únosy. Navíc za každého zabitého člena se najde okamžitě náhrada, zpravidla ještě militantnější. Ani Avnerova skupina není v bezpečí, Hans je později nalezen ubodán na lavičce v parku a Robert zahyne při explozi nastražené bomby v jeho dílně. Stevovi a Avnerovi se podaří lokalizovat Ali Hasana Salama ve Španělsku, ale při pokusu o jeho likvidaci jsou vyrušeni hlídkou a svůj úkol nedokončí.\n\nIluzí zbavený Avner se vrací do Izraele a pak do New Yorku, kde na něj čeká manželka s dítětem. Trpí paranoiou, cítí se být pronásledován. Vtrhne na izraelský konzulát a konfrontuje jeho zaměstnance, o němž se domnívá, že je agent Mosadu. Chce, aby nechali jeho rodinu na pokoji. Do New Yorku přilétá Efraim, aby získal Avnera zpět pro spolupráci s Mosadem. Avner otevírá otázku smyslu celé mise. Odmítá se vrátit do Izraele a Efraim odchází.\n\nPřed závěrečnými titulky proběhne na obrazovce text se sdělením, že 9 z 11 vytipovaných lidí ze seznamu bylo nakonec zabito, včetně Ali Hasana Salama v roce 1979.\n\nFilm získal pozitivní recenze od kritiků. Na recenzní stránce Rotten Tomatoes získal 79 procent. Na Česko-Slovenské filmové databázi si snímek drží 80 procent.\n\n\n"}
{"id": "225675", "url": "https://cs.wikipedia.org/wiki?curid=225675", "title": "Sevilla FC", "text": "Sevilla FC\n\nSevilla Fútbol Club S.A.D. je španělský fotbalový klub z Andalusie, sídlící ve městě Sevilla. Momentálně působí v nejvyšší španělské ligové soutěži Primera División.\n\nMezi španělskými kluby patří mezi ty nejtradičnější a nejúspěšnější. Mezi největší úspěchy klubu se řadí celkem pět vítězství v Evropské lize UEFA (dříve Pohár UEFA), dosažené v první éře ve dvou po sobě následujících sezónách (2006, 2007), a ve druhé éře dosažením rekordních tří vítězství v po sobě následujících sezónách (2014, 2015, 2016). Dále pak je vítězem Primera División z roku 1946, pětinásobným vítězem poháru Copa del Rey (naposledy roku 2010) a vítězem Supercopa de España z roku 2007.\n\nTento klub byl založen již 14. října 1905 a domácí zápasy hraje na stadionu Ramóna Sáncheze Pizjuána v Seville. Tradičním rivalem je městský soused Betis Sevilla, taktéž významný španělský klub.\n\nOficiální prohlášení o založení klubu vydal 15. října 1905 Občanský guvernér města Sevilla. Klub dostal název \"Sevilla Fútbol Club\", který přetrval až do současnosti. Prvním prezidentem klubu byl jmenován D. José Luis Gallegos, za jehož působení sehrál klub první mistrovský zápas proti Recreativo de Huelva (1908) a získal první trofej v regionální soutěži Copa de Sevilla (1914).\n\nPrvní opravdu velkou trofej získala Sevilla FC v sezoně 1934/35, kdy triumfovala ve Španělském královském poháru Copa del Rey. Ve finále porazila CE Sabadell FC 3 – 0. Hned v prvním ročníku po Španělské občanské válce získal klub tuto trofej znovu (1939), ta se ovšem jmenovala Generalisimo's Cup.\n\nV sezoně 1933/34 Sevilla FC konečně postoupila do Primera División a o pět let později si připsala konečné druhé místo, když o 1 bod nestačila na mistra Atlético Madrid (tehdy Aviacón). Dokázala však zaznamenat několik famózních výsledků. Porazila FC Barcelona 11-1, Valencia CF 10-3 či Hércules CF 8-3. O mistrovský titul přišla až v posledním kole, kdy remizovala na hřišti Hércules CF 3-3. Během několika následujících sezón si znovu připsala druhé a třetí místo a v sezoně 1945/46 získala svůj první a doposud jediný mistrovský titul z Primera División. V tabulce o jeden bod předstihla FC Barcelona. V roce 1948 získala Sevilla svůj třetí triumf v Copa del Rey, který byl na 58 let její poslední velkou trofejí.\n\nToto období bychom mohli nazvat obdobím průměrnosti, kdy události velmi zpomalily svůj spád. Sevilla nevyhrála žádnou trofej a celkem 4× sestoupila do druhé ligy Segunda División. Na domácí scéně můžeme vyzdvihnout účast ve finále Copa del Rey z roku 1962, kdy klub podlehl 1-2 Realu Madrid. Dále pak dvě druhá místa v Primera División během padesátých let. Od roku 1957, kdy Sevilla obsadila počtvrté (a dosud naposledy) druhou pozici, bylo do konce tohoto období nejlepším umístěním klubu pouze jedno třetí a jedno čtvrté a dvě pátá místa. Na Evropské scéně byla pak nejlepším počinem účast v Poháru UEFA sezony 1982/83. Tým tehdy dokráčel přes PAOK Soluň a 1. FC Kaiserslautern do osmifinále soutěže. Toto období vyvrcholilo dvěma pády do Segunda División v samém svém závěru. Důležitým momentem pro historii klubu bylo otevření nově vybudovaného stadionu Estadio Ramón Sánchez Pizjuán roku 1958, na němž klub působí dodnes.\n\nZnovuzrození klubu můžeme datovat ke konci sezony 2000/01, kdy se týmu vedenému koučem Joaquínem Caparrósem podařilo zvítězit v Segunda División a postoupit do Primera División. Vedení klubu se v lednu 2004 podařilo prodat svou hvězdu José Antonio Reyese do Arsenal FC za 10,5 milionu £. Tím získali finance potřebné k růstu klubu, což se záhy projevilo tím, že Sevilla postoupila do semifinále Copa del Rey. Stalo se tak po více než 20 letech. Konečné šesté místo pak klubu zajistilo vstupenku do hlavní části Poháru UEFA.\n\nZde dokázala přes 2. místo ve skupině dojít do osmifinále, kde však podlehl italskému soupeři Parma FC. Opětovné šesté místo v lize ji však do této soutěže dostalo znovu. V létě roku 2005 přišel nový trenér Juande Ramos, který po svém příchodu přivedl několik velmi dobrých hráčů jako Andrés Palop z Valencie, Julien Escudé z Ajax Amsterdam, Javier Saviola z FC Barcelona, Luís Fabiano z FC Porto či Frederic Kanouté z Tottenhamu. Tyto posily rázem učinily z týmu favorita na vítězství v Primera División.\n\nJak se později ukázalo, tyto spekulace měly svá opodstatnění. V domácí lize obsadila Sevilla „jen“ 5. místo, ale svou sílu ukázala v Poháru UEFA sezony 2005/06. Po postupu přes německý Mainz a vítězství ve skupině H (získala 7 bodů), narazila ve 3. kole na ruský FC Lokomotiv Moskva. Ten po dvou výhrách vyřadila celkově 3-0. V osmifinále prohrála na hřišti Lille OSC 0-1, ale v domácí odvetě o týden později zvítězila 2-0. Ve čtvrtfinále ji tak čekal další ruský soupeř FK Zenit Sankt-Petěrburg. Po prvním jednoznačném zápase (4-1) Sevilla remizovala 1-1 a jasně postoupila do semifinále. První ani druhý semifinálový zápas po 90. minutách gól nenabídli, takže muselo rozhodnout prodloužení. Jediný gól dvojutkání vstřelil ve 101. minutě dnes již tragicky zesnulý obránce a rodák ze Sevilly, Antonio Puerta. Tento gól byl fanoušky nazván \"el gol que nos cambió la vida\" – volně přeloženo \"gól, kterých změnil naše životy\", protože Sevilla měla poprvé v historii okusit nádech evropského finále. Velký den pro klub z Andalusie měl nastat 10. května 2006. Soupeřem na stadionu Philips Stadion jim byl anglický soupeř Middlesbrough FC. Ten v soutěži kosil jednoho soupeře za druhým, ale potřeboval k tomu nutně domácí hřiště. Handicap se opět projevil a Middlesbrough v Holandsku nestačil na Sevillu a podlehl jí vysoko 0-4. Španělský klub tedy v roce 101. výročí založení dobyl svou první evropskou trofej.\n\nVítězstvím v Poháru UEFA 2005/06 odstartovala Sevilla dvouletou éru „zlaté horečky“, kdy získala celkem 5 velkých trofejí. To je více než za předešlých 100 let historie klubu. Druhou trofejí se mohla stát ta pro vítěze Superpoháru UEFA. Do zápasu o něj se klub kvalifikoval právě vítězstvím v Poháru UEFA 2005/06. Zápas se konal v Monaku 25. srpna 2006 a soupeřem byl vítěz Ligy mistrů, slavná FC Barcelona. Konečný výsledek byl 3-0 pro Sevillu, což znamenalo zisk druhé velké Evropské trofeje během tří měsíců.\n\nV další sezoně nastoupila Sevilla opět do Poháru UEFA (2006/07) a dostala tak možnost obhájit prvenství z předešlého ročníku. Málokdo ale v obhajobu věřil, protože v historii Poháru UEFA (datované od sezony 1971/72) se to podařilo pouze Realu Madrid v letech 1985 a 1986. Sevilla odstartovala svou cestu hladkým přejítím 1. kola a se sedmi body druhým místem ve skupině, kterou vyhrál AZ Alkmaar. Do prohry na domácím hřišti proti tomuto soupeři se klub pyšnil primátem, že nikdy neprohrál na domácím hřišti zápas evropských pohárů. Šňůra trvala neuvěřitelných 27 zápasů. Druhé místo ve skupině zaručovalo pro třetí kolo soupeře vypadnutého z Ligy mistrů. Tím byla rumunská FC Steaua Bucureşti, kterou Sevilla po dvou výhrách hladce vyřadila. Poté nastala větší překážka v podobě prodloužení se Šachtarem Doněck. To však rozhodl Andrés Palop a poslal svůj tým do čtvrtfinále proti týmu Tottenham Hotspur FC, kterého se podařilo vyřadit po celkovém skóre 4-3 ve prospěch španělů. Obhajoba byla velmi blízko a v cestě stáli pouze dva soupeři. Oběma měly být španělské týmy. Tím prvním byla CA Osasuna, která hladce vyřadila Bayer 04 Leverkusen. První zápas se odehrál 24. dubna a náskok 1-0 v něm získal soupeř z Osasuny. Odveta se však stala znovu kořistí červenobílých a po výsledku 2-0 postoupily podruhé v řadě do finále soutěže, které se mělo hrát 16. května 2007 v Glasgow ve Skotsku. Finálovým sokem byl RCD Espanyol, slavný tým z Barcelony. Po prodloužení bylo skóre nerozhodné 2-2 a na řadu přišly penalty. Tu rozhodující proměnil miláček publika Antonio Puerta a Sevilla se po Realu stala druhým týmem, co dokázal obhájit prvenství v této soutěži a zároveň získala již třetí trofej během jednoho roku.\n\nRozjetá Sevilla v tomto ročníku nezářila jen na evropské scéně. Krátce po vítězství v Poháru UEFA 2006/07 měla možnost zvítězit v Copa del Rey. 23. května 2007 se na Estadio Santiago Bernabéu uskutečnilo finále Sevilla – Getafe, které po gólu Frederica Kanoutého skončilo výsledkem 1-0 a ziskem historicky čtvrtého vítězství ve Španělském královském poháru po dlouhých 59 letech.\n\nDíky vítězství v poháru dostala Sevilla poprvé v historii možnost hrát o svůj první Španělský Superpohár. Soupeřem ve dvojutkání byl Real Madrid, vítěz Primera División. První zápas skončil 1-0 a druhý, na soupeřově hřišti, 3-5. V obou zvítězila Sevilla a ke svým úspěchům přidala i premiérové vítězství v Supercopa de España. Léto plné trofejí však narušil Superpohár UEFA, ve kterém Sevilla podlehla vítězi Ligy mistrů 2006/07 AC Milán 1-3, titul v soutěži neobhájila a 4. letní trofej se tak již nekonala.\n\nSezona 2007/08 nebyla pro tým tak úspěšná jako předešlé dvě, spíše naopak. Reč není o sportovních neúspěších (v lize 5. místo, v Lize mistrů osmifinále), ale jde spíše o lidský faktor. V prvním kole Primera División proti Getafe CF zkolaboval velký oblíbenec mezi fanoušky Antonio Puerta, který o tři dny později zemřel. Další pro klub těžká chvíle se odehrála 26. října 2007, kdy na své místo rezignoval veleúspěšný trenér Juande Ramos. V klubu působil v letech 2005–2007, během kterých získal s klubem dvakrát Pohár UEFA, Superpohár UEFA, vítězství v Copa del Rey a Supercopa de España. To ho činí nejúspěšnějším trenérem v historii klubu. O den později podepsal smlouvu s Tottenham Hotspur FC. Jeho následníkem se stal Manuel Jiménez Jiménez, který klub trénoval do 23. března 2010, kdy byl pro špatné výsledky odvolán.\n\nDalší velkou trofejí pro klub bylo vítězství v Copa del Rey 2010. Ve finále na Nou Camp v Barceloně porazil Atlético Madrid 2-0 a získal pátou trofej z této soutěže. Díky tomu se zároveň podruhé v historii kvalifikoval do Supercopa de España. První zápas skončil velice slibně, vítězstvím 3-1. Ve druhém se však projevila momentální síla soupeře a klub podlehl vítězi Primera División, Barceloně 0-4 a další trofej nezískal.\n\nV sezoně 2010/11 obsadila Sevilla v lize 5. místo, díky čemuž znovu postoupila do Evropské ligy. V té zároveň v této sezoně působila. Vypadla již ve druhém kole (1/32) na horší počet vstřelených gólů na soupeřově hřišti s pozdějším vítězem FC Porto.\n\nKlub se představil i v základní skupině H Evropské ligy 2013/14, kde vedle českého týmu FC Slovan Liberec narazil na německý SC Freiburg a portugalský GD Estoril Praia. Ve skupině skončil se ziskem 12 bodů na prvním místě před druhým Libercem a postoupil tak do jarních vyřazovacích bojů. Nakonec se probojoval do finále proti portugalskému klubu Benfica Lisabon, který porazil až v penaltovém rozstřelu 4:2 (0:0 po prodloužení) a celou soutěž tak vyhrál.\n\n\n\nV sezoně 1933/34 postoupil klub ze Segunda División do Primera División. Předtím se sice již dvakrát umístil na postupových pozicích (v sezoně 1929 dokonce soutěž vyhrál), ale postup nebyl z různých důvodů umožněn. První sezonu v Primera División odehrál v roce 1934/35, celkem jich pak se sezonou 2010/11 má v nejvyšší soutěži odehráno 67. Sevilla FC celkem 4× sestoupila. Poprvé tomu bylo v roce 1967/68, ovšem pouze na jedinou sezonu. V té znovu postoupila a to z prvního místa. Druhý sestup se pak v sezoně 1971/72 prodloužil na 3 roky, což je nejdelší pauza, kdy klub chyběl v Primera División. Ta poslední, čtvrtá odmlka trvala opět pouze rok a odehrála se v sezoně 2000/01. Sevilla FC v ní počtvrté zvítězila v Segunda División a od této sezony se pohybuje výhadně v horní polovině tabulky Primera División.\n\n Domácí fotbalové soutěže 2011/12 \n\nDresy, které před sezonou představil dodavatel sportovního oblečení pro tým Sevilla FC, firma Li Ning opět po několika sezonách ctí základní kombinace klubových barev, čili barvy bílou, červenou a černou. Každý ze sady tří dresů nese jednu z těchto dominantních barev. Domácí dres má jako dominantní barvu bílou, doplněnou červenými lemy a černými stulpnami. Venkovní dres je celý červený s bílými lemi a alternativní dres je celý černý s lemy červenými.\n\nDomácí dres pro Evropské poháry je barevně stejná jako domácí dres pro domácí soutěže. Rozdílem je řada několika nestejně dlouhých černých a červených horizontálních pruhů ztmavujících se k levé straně dresu z pohledu hráče. Stejné pruhy má i druhý dres, který je žlutý s černými trenkami a černými lemy. Všech pět dresů má na levém prsu logo klubu a na opačné straně logo výrobce dresu Li Ning.\n\n\n\nZkratkou EP se rozumí evropské poháry (Liga mistrů UEFA, Evropská liga UEFA, Superpohár UEFA)\n\n"}
{"id": "225682", "url": "https://cs.wikipedia.org/wiki?curid=225682", "title": "Emotional Rescue", "text": "Emotional Rescue\n\nEmotional Rescue je album skupiny The Rolling Stones vydané v roce 1980. Ačkoliv bylo album komerčně úspěšné, v porovnáním s předchozím albem \"Some Girls\" je považováno za méně kvalitní.\n\nAutory jsou Mick Jagger a Keith Richards, pokud není uvedeno jinak.\n\n\n\nAlbum\nSingly\n"}
{"id": "225685", "url": "https://cs.wikipedia.org/wiki?curid=225685", "title": "Bentley B.R.1", "text": "Bentley B.R.1\n\nBentley B.R.1 (B.R. = Bentley Rotary, motor byl původně označen jako \"Admiralty Rotary A.R.1\") byl vzduchem chlazený rotační letecký motor který zkonstruoval Walter Owen Bentley, MBE, RNAS, pozdější zakladatel firmy Bentley Motors Limited, známé výrobou sportovních automobilů.\n\nKonstrukce motoru vznikla na základě zkušeností s rotačními devítiválci Clerget 9B a Clerget 9Bf, které poháněly stíhačky Sopwith Camel (vedle řady jiných typů motorů), s kterými ovšem v konečném výsledku měl společné jen vrtání válců 120 mm a základní koncepci (tj. v obou případech se jednalo o vzduchem chlazený hvězdicový rotační motor), tím ale veškerá podobnost končila. W. O. Bentleymu se podařilo zkonstruovat výkonnější typ motoru s menší spotřebou paliva. Motor Bentley B.R.1 se vyráběl od roku 1917, výroba byla objednána u tří firem ale nakonec byly vyráběny jen u dvou. Celkem bylo postaveno 1123 motorů Bentley B.R.1, další zakázky na stavbu 607 motorů byly stornovány.\n\nMotor poháněl zejména proslulé stíhačky Sopwith F.1 Camel a Sopwith 2F.1 Camel, ale také část postavených cvičných strojů Avro 504K a Avro 504L. Z méně známých typů lze také uvést A.D.1 Navyplane.\n\n\n\n"}
{"id": "225687", "url": "https://cs.wikipedia.org/wiki?curid=225687", "title": "Válka světů (film, 2005)", "text": "Válka světů (film, 2005)\n\nVálka světů (\" \") je americký sci-fi film, který v roce 2005 natočil režisér Steven Spielberg. Je to volná adaptace stejnojmenného románu anglického spisovatele Herberta George Wellse.\n\nHlavní roli zaměstnance doků Raye Ferriera hrál Tom Cruise. Ray Ferrier je rozvedený jeřábník. Jeho bývalá žena mu svěří syna Robbieho a dceru Rachel, aby mohla odjet za rodiči do Bostonu. Země je mezitím napadena vetřelci, kteří ovládají smrtící stroje - tripody, zabíjejí obyvatelstvo a pustoší krajinu. Ray se pokouší zachránit sebe a děti a dostat se do Bostonu.\n\nRay Ferrier (Tom Cruise) je jeřábník v docích New Jersey. Je rozvedený, jeho ex-manželka Marry Ann (Miranda Otto) mu nechá na čas jejich děti, protože odjíždí za rodiči do Bostonu. Syn Robbie (Justin Chatwin) si bez dovolení půjčí jeho automobil, Ray jej chce začít hledat, když si všimne neobvyklých povětrnostních jevů. Blíží se záhadná bouře se silnými blesky. Ray se jde i s dcerou Rachel (Dakota Fanning) schovat do domu. Bouře vyřadí z provozu veškeré elektronické zařízení, nefungují televizory, telefony, dokonce ani automobily. Ray se vydává na průzkum. Cestou potká místního mechanika a poradí mu, ať ve vozidle vymění cívku.\n\nFerrier se dostane s ostatními na křižovatku a je svědkem vztyčení obrovského třínohého stroje ze země. Tripod zahouká a spustí střelbu do lidí, ničí svými paprsky vše, co mu stojí v cestě. Ray najde Robbieho a vrací se pro Rachel, aby s dětmi odjel pryč, zatímco tripody demolují město. Přijíždí do domu Mary Ann, kde stráví noc v úkrytu. Není klidná, exploze se ozývají po celou dobu. Ráno vyjde ven a spatří na ulici trosky havarovaného letadla Boeing 747. Střetne se s reportérskou dvojicí, která sbírá jídlo z trosek. Reportérka mu ukáže záznam bouře a domnívá se, že tripody musely být v zemi ukryté tisíce let. Při invazi se do nich dostali vetřelci přes ony silné výboje.\n\nRay se rozhodne odjet s dětmi za svou bývalou ženou a jejími rodiči do Bostonu. Robbie se pokusí přidat k okolo projíždějící armádě, ale otec se sestrou jej zastaví. Při průjezdu městem se musí vzdát svého vozu, aby si zachránili holé životy (pojízdný automobil představuje velké lákadlo pro ozbrojence). Později se přesunou na trajekt, který je potopen při útoku tripodů. Rodina je svědkem boje vojáků s vetřelci. Robbie je odhodlán zúčastnit se boje a Ray už jej nedokáže udržet. Následně je odpor vojáků lehce odražen tripody, které jsou díky energetickým štítům téměř nezničitelné. Při útěku se Ray s Rachel ukryjí v domě Harlana Ogilvyho (Tim Robbins), který na ně zavolá a zve je do sklepa svého domu. Harlan přišel o celou rodinu a chce se pomstít. Jeho aktivita je stojí málem život, když se téměř prozradí během pátrání mimozemské průzkumné kamery v jejich sklepě. Neodhalí je ale ani skupina několika vetřelců. Ráno utrpí Ogilvy psychický otřes, když vidí tripody vysávající z lidí krev. Všude kolem je červené pletivo mimozemských tkání. Ray je donucen jej zabít, aby svým řevem nepřitáhl pozornost vetřelců. Dvojici odhalí druhá chapadlovitá sonda, kterou Ray téměř usekne. Rachel uteče ven a je zajata tripodem. Ray vyběhne ven a v poškozeném vojenském vozidle Humvee nalezne granáty. Jeden z nich odpálí, aby přivábil tripoda. To se mu podaří a je rovněž zajat. V transportním košíku je mimo něj a Rachel několik dalších lidských zajatců. Rachel je v šoku, jednou za čas se spustí do košíku chapadlo a vysaje jednoho ze zajatců. Další z obětí má být Ray, ale ostatní lidé pochopí jeho záměr odpálit granáty. Zavěsí se na něj a chapadlo jej nedokáže nasát. V tripodu explodují granáty a stroj padá k zemi, lidé jsou volní.\n\nRay s dcerou Rachel přijíždí do Bostonu, kde si všimnou rozpadajícího se a práchnivějícího mimozemského pletiva. Tripody se začínají chovat nejistě a zmatkují. Ray zaregistruje ptáky poblíž jednoho tripoda a upozorní na to opodál stojícího vojáka. Znamená to, že stroj není chráněn energetickým štítem. Vojáci tripod ostřelují z ramene odpalovanými raketami a poškodí jej natolik, že se zřítí k zemi. Vojáci i civilisté se k němu opatrně přibližují. Na tripodu se otevře poklop a vyteče z něj hnojivo. Jde vidět umírajícího vetřelce.\n\nRay a Rachel se setkají s Mary Ann u jejích rodičů (hrají Ann Robinson a Gene Barry - účinkovali ve filmu \"Válka světů\" z roku 1953) a k jejich překvapení i s Robbiem, který nějakým způsobem přežil masakr na kopci poblíž Ogilvyho domu.\n\n\n"}
{"id": "225688", "url": "https://cs.wikipedia.org/wiki?curid=225688", "title": "Otevřené zahájení", "text": "Otevřené zahájení\n\nOtevřená zahájení, nebo též otevřené hry, jsou v šachové terminologii souborem těch šachových zahájení, která začínají úvodním dvojkrokem královského pěšce bílého a úvodním dvojkrokem královského pěšce černého (vyjádřeno zkrácenou šachovou notací: 1. e4 e5, dle plné šachové notace 1. e2-e4 e7-e5, v šachovém indexu zahájení se tyto systémy pohybují v rozmezí od C20 do C99). Samotné označení „otevřené hry“ vychází z historického zdůvodnění a názoru současníků, že v těchto zahájeních často dochází již od úvodních tahů k ostrému, taktickému boji, kde obě strany dávají zřetelně najevo své plány.\n\nOtevřené hry patří mezi nejstarší soubor zahájení, jejichž vznik je ruku v ruce spojen se vznikem novodobého šachu jako takového. Jsou zmiňovány již v göttingenském rukopise z roku 1490 a dlouhou dobu měly tyto hry naprosto dominantní postavení v šachové teorii i praxi. Ještě počátkem dvacátého století se mělo za to, že otevřené hry a jedno polootevřené zahájení – francouzská obrana, jsou jedinými správnými postupy, jak v šachu černými reagovat na úvodní tah 1. e4. Teprve následný raketový rozvoj šachové teorie a vznik nové šachové školy – hypermodernismu (přibližně po první světové válce), která začala intenzivně hledat a propagovat nové cesty a ideje, způsobilo, že otevřené hry začaly postupně ztrácet své absolutně dominantní postavení na turnajové scéně. Vrcholem tohoto procesu bylo masivní zpopularizování dnes nejpoužívanějšího polootevřeného zahájení – sicilské hry (přibližně počínaje polovinou dvacátého století).\n\nAvšak i dnes, ačkoliv se tento soubor zahájení musí dělit o své „místo na slunci“ s množstvím jiných pokračování, která byla v průběhu novodobého šachového vývoje vynalezena, si otevřená zahájení zachovala vynikající pověst. Dá se říci, že není jediného mistra světa, který by je alespoň někdy nepoužíval a společně se Sicilskou hrou tvoří základní pilíř turnajů nejvyšších kategorií.\n\nTeorie otevřených zahájení je za staletí vývoje velmi obsáhlá, dělí se na množství zahájení, která se pak dále rozdělují na veliký soubor variant a subvariant. Mezi absolutně nejpoužívanější otevřené hry v současné šachové praxi elitních turnajů patří španělská,ruská a skotská hra. Tyto tři zahájení se tudíž i nejbouřlivěji rozvíjejí a doslova přes noc se mění a rozrůstá jejich teorie. Svůj určitý okruh příznivců si na světové scéně dosud udržují i italská hra či hra dvou jezdců v obraně. Masivní okruh příznivců pak mají tato zahájení zejména na turnajích nižší kategorie a dětí. Řada systémů pak byla populární v minulosti, ale moderní vývoj je odsouvá do pozadí. Mezi ty patří především královský gambit, jenž byl nesmírně populární zejména v devatenáctém století, i když toto zahájení čas od času zažívá období krátkých návratů do elitní turnajové praxe, Philidorova obrana, ve své době hojně propagovaná jedním z prvních zakladatelů moderního šachu Philidorem, a hra čtyř jezdců. Čas od času se objevují i vídeňská hra a střelcova hra. Ostatní otevřená zahájení se pak spíše vyskytnou jako snaha o překvapení soupeře a jinak je jejich existence omezena na turnaje nízké šachové kategorie a začátečníků. Přehled nejznámějších otevřených zahájení je tento:\n\n\na systémy bez jména a málo známé systémy.\n\n"}
{"id": "225691", "url": "https://cs.wikipedia.org/wiki?curid=225691", "title": "Bebeto", "text": "Bebeto\n\nJosé Roberto Gama de Oliveira (* 16. února 1964, Salvador), známější pod přezdívkou Bebeto, je bývalý brazilský fotbalový útočník, Fotbalista roku Jižní Ameriky za rok 1989.\n\nNastoupil na třech mistrovstvích světa (1990, 1994 a 1998), přičemž roku 1994 získal zlatou medaili. Na tomto mistrovství se také proslavil způsobem, jakým slavil svůj vstřelený gól. Krátce před zápasem s Nizozemím se jeho manželce narodilo dítě, Bebeto proto po brance naznačil rukama houpání dítěte v náručí. Ostatní Brazilci se k němu ihned přidali a Bebeto tak zavedl tradici, jak fotbalisté slaví narození svých dětí.\n\n"}
{"id": "225694", "url": "https://cs.wikipedia.org/wiki?curid=225694", "title": "Theo Walcott", "text": "Theo Walcott\n\nTheodor James Walcott (* 16. března 1989, Londýn, Spojené království) je anglický fotbalista v současnosti nastupující za liverpoolský klub Everton.\n\nNarodil se v části Londýna zvané Stanmore, vyrůstal ale v malé vesničce Compton blízko Newbury, kde hrál za místní klub AFC Newbury. Walcott v jediné sezóně v dresu AFC Newbury vstřelil více než 100 gólů předtím, než odešel do Swindon Townu a později do Southamptonu. Podepsal smlouvu s Nike, když mu bylo 14 let.\n\nV sezóně 2004/2005 účinkoval v Southamptonu ve finále FA Youth Cupu proti Ipswich Town FC. Stal se nejmladším hráče rezervním týmu Southamptonu. Ve svých 15 letech a 175 dnech se zúčastnil zápasu proti Watford FC v září roku 2004. V dresu Southamptonu si ale nikdy nezahrál Premier League, neboť právě na konci sezóny 2004/05 spadl Southampton FC zpět do Coca-Cola Football League Championship.\n\nPřed začátkem sezóny 2005/2006 byl s prvním týmem Southamptonu na turné po Skotsku. 6.8. 2005 se stal nejmladším hráčem prvního týmu Southamptonu ve svých 16 letech a 143 dnech po příchodu na hřiště (jako střídající hráč) v domácím zápase proti Wolverhampton Wanderers, který skončil remízou 0:0.\n\nCelý zápas v prvním týmu Southamptonu odehrál v utkání proti Leeds United (venku - 18. října 2005), kde také poprvé skóroval. O 4 dny později přidal další gól proti Milwallu a další pak v domácím zápasu proti Stoke City FC následující sobotu.\nV roce 2006 přestoupil do klubu Arsenal FC. Po odchodu Thierryho Henryho do Barcelony zdědil číslo 14.\n\nTheo Walcott hrál za vícero anglických mládežnických reprezentací.\n\n6. září 2008 nastoupil Theo Walcott poprvé v kvalifikačním zápase na Mistrovství světa 2010 proti Andoře. V následujícím zápase vstřelil 3 góly do sítě Chorvatska (Anglie vyhrála v Záhřebu 4:1) a stal se nejmladším anglickým hráčem, který docílil v A-reprezentaci hattricku.\n\nFiguroval i na soupisce trenéra Roye Hodgsona pro Euro 2012. V základní skupině se objevil na hřišti ve druhém poločasu zápasu proti Švédsku (utkání Angličané vyhráli 3:2, což znamenalo, že Švédsko ztratilo naději na postup do čtvrtfinále již ve druhém zápase základní skupiny). Theo Walcott skóroval na průběžných 2:2 krátce po svém příchodu na hřiště. V 74. minutě utkání vybídl přihrávkou Dannyho Welbecka k jeho vítěznému gólu na 3:2. Trenér Anglie Roy Hodgson po zápase vyzdvihl jeho přínos pro mužstvo.\n\nWalcott také odehrál závěrečné utkání základní skupiny proti Ukrajině, které Anglie vyhrála 1:0 a postoupila tak z 1. místa do čtvrtfinále proti Itálii. V tomto čtvrtfinálovém zápase šel Theo Walcott na hřiště v 60. minutě, zápas dospěl do prodloužení, v němž gól nepadl a tak musely rozhodnout pokutové kopy, které vyhrála Itálie v poměru 4:2.\n\nAktualizováno k 12. 12. 2014\n\n\n\n"}
{"id": "225703", "url": "https://cs.wikipedia.org/wiki?curid=225703", "title": "Perovićův most", "text": "Perovićův most\n\nPerovićuv most ( , ), též ale také Arslanagićův most, překlenuje ve městě Trebinje (Bosna a Hercegovina) řeku Trebišnjici. Jedná se o historickou městskou památku.\n\nMost nechal vybudovat Mehmed Paša Sokolović, otevřen byl roku 1574. Díky tomuto mostu byly obchodní cesty v tehdejším bosenském vilájetu spojeny s přístavem Herceg Novi (dnes v Černé Hoře) a dalšími významnými místy tehdejší Osmanské říše. Pojmenován byl v 18. století po tehdejší vesnici, která nesla název podle kupce Arslan-aga. Ve století dvacátém byl ohrožen v časech druhé světové války, kdy jej srbští četnici podminovali, ve snaze zastavit partyzáni. Nakonec miny nevybouchly a most byl uchráněn. Roku 1993 jej tehdejší starosta Trebinje přejmenoval na Perovićův most, spolu i s přilehlou vesnicí. Přesto však je původní název ještě velmi rozšířen a není zažitý.\n"}
{"id": "225724", "url": "https://cs.wikipedia.org/wiki?curid=225724", "title": "Michael Carrick", "text": "Michael Carrick\n\nMichael Carrick (* 28. července 1981, Wallsand) je anglický fotbalový záložník v současné době nastupující za Manchester United. V roce 2012 začal opět nastupovat za anglickou reprezentaci. V dresu Manchesteru United vyhrál několikrát anglický titul a v roce 2008 i prestižní Ligu mistrů.\n\nVe 34. kole Premier League 20. dubna 2013 porazil Manchester United Aston Villu 3:0, Carrick mohl v předstihu slavit se spoluhráči ligový titul (dvacátý v historii klubu). V závěru sezóny byl zařazen do Jedenáctky roku Premier League (Premier League Team of the Year) 2012/13.\n"}
{"id": "225729", "url": "https://cs.wikipedia.org/wiki?curid=225729", "title": "Kieran Richardson", "text": "Kieran Richardson\n\nKieran Richardson (* 21. října 1984, Greenwich, Londýn) je anglický fotbalový levý záložník, v současnosti nastupující za Fulham FC.\n\nRichardson začal svou profesionální kariéru v Manchesteru United v roce 2002. Tam se však málo prosazoval a proto v roce 2005 odešel na hostování do West Bromwiche. Po návratu se pro následující dvě sezony dokázal zařadit do základní sestavy. Za Manchester United celkem odehrál 81 zápasů a vstřelil 11 gólů.\nV červenci 2007 přestoupil do Sunderlandu za 5,5 milionu liber. Pro trenéra Roye Keana, bývalého hráče Manchesteru United, se stal jasnou volbou pro základní sestavu, kde vydržel až do roku 2012, když na konci srpna přestoupil do Fulhamu za 2 miliony liber.\n\nČeští fanoušci si jej mohou pamatovat z mistrovství Evropy hráčů do 21 let 2007, kde proti české jednadvacítce nastoupil v dresu Anglie a podílel se na remíze 0:0.\nRichardson odehrál za národní tým celkem 8 zápasů, oba dva góly vstřelil v přátelském zápase proti USA 28. května 2005. Anglii zařídil vítězství 2-1.\n"}
{"id": "225733", "url": "https://cs.wikipedia.org/wiki?curid=225733", "title": "Gary Neville", "text": "Gary Neville\n\nGary Neville (* 18. února 1975, Bury) je bývalý anglický fotbalový obránce, který celou svou kariéru strávil v Manchesteru United. Hrál také za anglickou fotbalovou reprezentaci.\n\nDne 4. února 2011 se rozhodl ukončit svou bohatou kariéru. V Manchesteru United plnil funkci kapitána.\n\nJeho mladším bratrem je další známý anglický fotbalový obránce, Phil Neville.\n\n\n"}
{"id": "225734", "url": "https://cs.wikipedia.org/wiki?curid=225734", "title": "Darren Fletcher", "text": "Darren Fletcher\n\nDarren Barr Fletcher (* 1. února 1984, Dalkeith) je skotský fotbalový záložník, v současnosti nastupující za anglický klub Stoke City FC.\n\nFlatcher žije s přítelkyní Hayley Grice, mají spolu dvojčata.\n\n\n"}
{"id": "225740", "url": "https://cs.wikipedia.org/wiki?curid=225740", "title": "Owen Hargreaves", "text": "Owen Hargreaves\n\nOwen Lee Hargreaves (* 20. ledna 1981, Calgary, Kanada) je bývalý anglický fotbalový záložník kanadského původu. Na mládežnické úrovni reprezentoval Wales a Anglii, na seniorské úrovni oblékal reprezentační dres Anglie. Za rok 2001 vyhrál cenu Bravo udělovanou italským sportovním týdeníkem Guerin Sportivo nejlepšímu fotbalistovi do 21 let působícímu v Evropě.\n\nPůsobil v německém mužstvu Bayernu Mnichov, se kterým roku 2001 zvítězil v Lize mistrů UEFA. Totéž se mu povedlo s Manchesterem United v sezóně LM 2007/08. Hráčem United byl v letech 2007–2011. V letech 2011–2012 působil v Manchesteru City, kam přestoupil právě z týmu městského konkurenta Manchester United. V Manchesteru City ukončil v létě 2012 profesionální hráčskou kariéru, která byla poznamenána mnohými zraněními.\n\nHargreaves reprezentoval reprezentoval Wales v roce 1998 v mládežnické kategorii U19.\n\nZa Anglii nastoupil v kategorii U21.\n\nV A-mužstvu Anglie debutoval 15. srpna 2001 na stadionu White Hart Lane v Londýně v přátelském zápase s Nizozemskem, který skončil porážkou domácího Albionu 0:2.\nZúčastnil se MS 2002 v Japonsku a Jižní Koreji, EURA 2004 v Portugalsku a MS 2006 v Německu.\nCelkem odehrál v letech 2001–2008 za anglický národní tým 42 zápasů, branku nevstřelil.\n\n"}
{"id": "225743", "url": "https://cs.wikipedia.org/wiki?curid=225743", "title": "Anderson", "text": "Anderson\n\nJméno a příjmení Anderson nebo Andersson nese více osobností:\n\n\n\n\n"}
{"id": "225745", "url": "https://cs.wikipedia.org/wiki?curid=225745", "title": "Ole Gunnar Solskjær", "text": "Ole Gunnar Solskjær\n\nOle Gunnar Solskjær [ole gunar solšer] (* 26. února 1973, Kristiansund, Norsko) je bývalý norský fotbalový útočník, který v současnosti trénuje anglický tým Manchester United FC. \n\nČasto byl označován za nejlepšího fotbalového náhradníka na světě. Nejpozoruhodnějším momentem tohoto přívlastku se stalo finále Ligy mistrů UEFA mezi jeho klubem Manchester United a Bayernem Mnichov v roce 1999, kdy přišel na hřiště 10 minut před koncem za stavu 0:1, ve třetí minutě nastavení ale strhl vedení na stranu Manchesteru a tak Manchester dokázal ještě v utkání zvítězit 2:1.\n\nOd prosince 2018 vedl prozatímně A-tým Manchesteru United, kde trénoval již dříve jeho rezervní tým. 28. března 2019 pak poté, co ve své funkci vyhrál 14 z 19 zápasů, podepsal s klubem smlouvu na tři roky a stal se řádným trenérem.\n\nOd ledna 2011 vedl v pozici trenéra norský klub Molde FK, který v téže sezóně 2011 dovedl poprvé v jeho stoleté historii k zisku ligového titulu v Tippeligaen. V sezóně 2012 dokázal s Molde titul obhájit.\n\n"}
{"id": "225750", "url": "https://cs.wikipedia.org/wiki?curid=225750", "title": "Černý jestřáb sestřelen", "text": "Černý jestřáb sestřelen\n\nČerný jestřáb sestřelen (\" \") je americký válečný snímek, velmi volně vycházející ze stejnojmenné knihy spisovatele Marka Bowdena, který v roce 2001 natočil režisér Ridley Scott o událostech během vojenské operace Operace Gothic Serpent.\n\nFilm vyobrazuje poslední bojovou akci americké operace Gothic Serpent, která se udála 3. října 1993 v somálském Mogadišu. Tato akce vešla do historie jako první bitva o Mogadišo. Film zachycuje atmosféru na americké základně před bitvou a hlavně bitvu samotnou. V této bitvě proti sobě stojí americká jednotka speciálně utvořená aby v Mogadišu našla a zatkla vůdce jednoho z tamějších válčících klanů, Mohameda Farrah Aidída, který se podle Američanů provinil zločiny proti lidskosti. Pod jeho velením jeho klan zabavoval dodávky jídla (součást mezinárodní humanitární pomoci) určené pro zoufale hladovou somálskou veřejnost, což způsobilo smrt hladomorem tisícům Somálců. Americká jednotka Task Force Ranger nebyla ani po šesti týdnech schopna Aidída dopadnout, začala proto zatýkat jeho nejbližší společníky. Bitva, kterou film zachycuje, byla původně plánována jako rychlý přepad za účelem zatčení Omara Salada a Hassana Awaleho. Při akci, která byla odhadována na 30 minut, byl sestřelen vrtulník UH-60 Black Hawk, čímž se z přepadu stala záchranná operace, která si nakonec vyžádala další vrtulník, 19 životů, 73 zranění na straně amerických jednotek, 3 životy z řad jednotek Spojených národů a asi tisíc mrtvých Somálců.\n"}
{"id": "225751", "url": "https://cs.wikipedia.org/wiki?curid=225751", "title": "Bat*21", "text": "Bat*21\n\nBat*21 (\" \") je americký akční válečný film, který v roce 1988 natočil režisér Peter Markle.\n\nHlavním hrdinou je náruživý hráč golfu, plukovník Iceal Hambleton. Při plnění zvláštního úkolu je jeho letadlo sestřeleno nad vietnamskými pralesy a on jako jediný katastrofu přežije. Hambleton, který do té doby poznal válku pouze v bezpečí psacího stolu, se tak ocitne sám v nepřátelském týlu. Bloudí nepřátelskou džunglí a jediné spojení, které udržuje se svou stranou, je rádiový kontakt s průzkumným pilotem Clarkem, který krouží ve vzduchu. Aby Vietnamcům, kteří odposlouchávají rádiové vzkazy, Hambleton neprozradil pozice a směr vojsk, zakóduje své poselství do konkrétního golfového hřiště. Clarkovi tak nezbývá, než se tyto svérázné šifry naučit. Přes veškerou snahu je však místo, kde má dojít ke střetnutí, Vietcongem objeveno. Obtížný postup hustou džunglí se tak mění v závod o život. Na jeho konci je Hambleton bohatší o zkušenost odvrácené tváře války ve Vietnamu, kterou coby plukovník neměl možnost získat.\n"}
{"id": "225753", "url": "https://cs.wikipedia.org/wiki?curid=225753", "title": "Antonia Mesina", "text": "Antonia Mesina\n\nBlahoslavená Antonia Mesina (česky Antonie Mesina) se narodila 21. června 1919 v Orgosolu na Sardinii a zemřela 17. května 1935 tamtéž. Byla to sardinská panna a mučednice, která se stala patronkou mučedníků a obětí znásilnění.\n\nAntonia Mesina se narodila jako druhá ze šesti dětí v chudé rolnické rodině. Po ukončení čtyř ročníků školy zůstala doma s matkou, trpící vážnou srdeční chorobou, aby jí pomáhala s vedením domácnosti. Od deseti let byla aktivní členkou Katolické akce.\n\nPo návratu ze mše se 17. května vydala Antonia s třináctiletou kamarádkou do lesa pro dříví, aby měli doma na čem upéct chleba. V blízkosti rodného domku byla přepadena Janem Ignácem Catgiou, který se ji pokusil znásilnit. Urputně se bránila a pokusila se mu utéci, ale rozzuřený útočník ji kamenem ubil k smrti. Když na místo dorazili četníci, přivolaní kamarádkou, byla již mrtvá.\n\nPohřbena byla na hřbitově v rodné vesnici, ale o necelé čtyři roky později byly její ostatky přeloženy do nové rakve a umístěny pod nově vztyčený pomník. V roce 1983 pak byly převezeny do kostela Krista Spasitele v Orgosolu. \n\nPapež Jan Pavel II. ji blahořečil 4. října 1987, spolu s ní byla blahořečena i Pierina Morosini, která měla podobný osud. Kanonizační proces dosud nebyl uzavřen. Katolická církev slaví svátek Antonie Mesiny ve výroční den její smrti – 17. května.\n\n\n"}
{"id": "225754", "url": "https://cs.wikipedia.org/wiki?curid=225754", "title": "Mustvee", "text": "Mustvee\n\nMustvee (německy \"Tschorna\", rusky \"Чёрный\") je samosprávné město v kraji Jõgevamaa ve východním Estonsku. Město leží na západním břehu Čudského jezera u ústí stejnojmenné řeky na silnici z Tartu do Narvy. Podle sčítání lidu roku 2000 zde žilo 1732 obyvatel, což činí Mustvee největším sídlem na estonské straně jezera.\n\n"}
{"id": "225757", "url": "https://cs.wikipedia.org/wiki?curid=225757", "title": "Otepää (město)", "text": "Otepää (město)\n\nOtepää (dříve Nuustaku) je estonské město bez vlastní samosprávy, náležející do obce Otepää v kraji Valgamaa. Město je význačným střediskem zimních sportů.\n\n"}
{"id": "225758", "url": "https://cs.wikipedia.org/wiki?curid=225758", "title": "Mučednice čistoty", "text": "Mučednice čistoty\n\nMučednice čistoty je termín označující ženu, která ztratila život, když se bránila znásilnění či podobné formě zneuctění. Používá se zejména v rámci katolické církve a mluvčí jej zpravidla může použít v různě širokém významu: od označení kterékoliv takovéto ženy, až po nejužší, kdy je tak charakterizována pouze osoba uznaná katolickou církví za mučednici (což se pojí i s přiznáním titulu svatá či blahoslavená).\n\nUctívání a oficiální vyzdvihování mučednic čistoty je kritizováno některými (zejména feministickými, socialistickými a liberálními) skupinami mimo katolicismus, podle kterých je nevhodné, neboť nezaslouženě stigmatizuje ženy, které volily opačně či které byly nakonec násilím přemoženy, a vlastně přijímá náhled, že znásilnění špiní oběť a nikoliv pachatele.\n\nNěkteré skupiny dodávají, že volba „raději smrt než znásilnění“ je špatná sama o sobě a proto by se neměla glorifikovat už z tohoto důvodu.\n\nDalší zase argumentují, že znásilnění je špatné, ale smrt též a v některých případech nemusí být rozhodnutí „raději smrt“ správné. Například v případě sv. Marie Goretti je v tomto směru namítáno, že její smrt byla těžkou ranou pro celou rodinu, neboť byla nejstarší dcera a v rodině bez otce a s nemocnou matkou prakticky vedla domácnost – a na základě toho je její rozhodnutí kritizováno jako „nemoudré“.\n\nCelkově se diskuse na toto téma koncentruje právě nad osobou sv. Marie Goretti, neboť je to jednoznačně nejznámější a nejuctívanější mučednice čistoty moderní doby.\n\n\n\n\n"}
{"id": "225760", "url": "https://cs.wikipedia.org/wiki?curid=225760", "title": "Pulp Fiction: Historky z podsvětí", "text": "Pulp Fiction: Historky z podsvětí\n\nPulp Fiction: Historky z podsvětí (\" \") je americký kultovní akční film a černá komedie, kterou v roce 1994 natočil režisér Quentin Tarantino. Film obdržel sedm nominací na Oscara, proměnil ale jen jedinou, Tarantino spolu s Rogerem Avarym získali Oscara za nejlepší původní scénář. Na Filmovém festivalu v Cannes film získal ocenění Zlatá palma.\n\nDěj Pulp Fiction tvoří několik příběhů z losangeleského gangsterského prostředí, které se v několika scénách spojují a prolínají. Jejich společným prvkem jsou postavy Marsella Wallace (Ving Rhames), Vincenta Vegy (John Travolta) a Miy Wallacové (Uma Thurman), což jsou jediné tři postavy, které se vyskytují ve všech povídkách. Je k nim samozřejmě připojena celá řada dodatků, vedlejších epizod a příběhů. V celé mozaice je také celá řada společných motivů, které se opakují a jednotlivé povídky spojují. Příběhy jsou plné bizarních dějových zvratů, narážek na klasické béčkové filmy i postmoderních prvků.\n\nV hlavní, chronologicky první a nejrozvětvenější povídce, nazvané \"Situace kolem Bonnie\" (\"The Bonnie Situation\"), jejíž vyústění a následně začátek tvoří prolog k filmu, jejíž děj se ale rozvine až na samém konci, vystupují druhořadí zabijáci, Jules (Samuel L. Jackson) a Vincent (John Travolta), kteří spolu s třetím, neaktivním spolupracovníkem Marvinem na objednávku mafiánského bosse Marselluse Wallace přepadnou a zabijí skupinu bývalých Marsellusových obchodních spolupracovníků a seberou jim kufřík s jakýmsi lesklým předmětem (jeho obsah není nikde ve filmu prozrazen, přestože je klíčovým předmětem, a fanoušci filmu s oblibou diskutují o tom, co v kufříku vlastně je). Náhle ale z vedlejší místnosti vyskočí muž, který se doposud před zabijáky skrýval, a vystřílí na Julese a Vincenta celý zásobník. Ani jednou kulkou se ale netrefí, což Jules pokládá za zázrak a Boží znamení, aby změnili svůj život. Při pozdější poněkud ohnivé diskusi v autě nešťastnou náhodou zastřelí Marvina, který sedí na zadním sedadle. Dostávají se do velmi nebezpečné situace – jsou uprostřed Los Angeles, vracejí se z vraždy a mají v autě mrtvolu omylem zabitého kolegy. Schovají se v domě Julesova přítele Jimmyho (Quentin Tarantino). Tam ale mohou zůstat nanejvýš hodinu – to se totiž vrátí ze směny v nemocnici Jimmyho manželka Bonnie, která by se s ním rozvedla, kdyby zjistila, že má kontakty na podsvětí. Vincent a Jules mu slíbí, že do hodiny odejdou. Na pomoc jim Marsellus pošle mimořádně schopného muže jménem Winston Wolf (Harvey Keitel), který jim pomůže uklidit auto a včas zlikvidovat mrtvolu.\n\nJules a Vincent pokračují ve své diskusi v bistru. Jules si stojí za tím, že to je Boží zásah a znamení, aby zlepšil svůj život, Vincent to pokládá za pouhou náhodu. V okamžiku, kdy Vincent odejde na záchod, se bistro pokusí vykrást milenecký a zároveň lupičský pár Pumpkin (který je pro britský akcent také ve filmu oslovován jako Ringo) a Honey Bunny. Vyhrožují zastřelením personálu i hostům, vybírají ode všech peněženky a cennosti. I Jules jim dá svoji peněženku. Kufřík jim ale dát nemůže, protože není jeho. V situaci, kdy je Ringo oslněn záhadným předmětem, ho Jules odzbrojí. Vyloží Pumpkinovi svoje názory a situaci. Kdyby je potkal o několik dní dříve, zabil by je, teď se ale rozhodl změnit svůj život a postoje. Zarecituje jim smyšlený citát z bible o tom, že smyslem života je, aby silný chránil slabé před \"tyranií lidské zloby\" (tento fiktivní citát, inspirovaný sice skutečným biblickým úryvkem, ale silně obměněný, je znám jako Ezechiel 25,17 a patří k nejznámějším filmovým hláškám vůbec).\n\nSlova fiktivního citátu:\n\n\"Cesta spravedlivého ze všech stran lemována jest nespravedlností, sobectvím a tyranií lidské zloby. Požehnán buď ten, kdo ve jménu lásky a dobré vůle vyvede slabé z údolí temnoty. Neb ten jest skutečným pastýřem a spasitelem zbloudilých dětí. A já srazím k zemi mocným trestem a divokým hněvem všechny, kdo se pokusí otrávit a zničit mé bratry. A když uvalím svou mstu na Tebe, seznáš, že jméno mé je Bůh.\"\n\nVysvětlí jim, že teď už nechce být tím tyranem, ale tím silným, který chrání slabé. Vezme si svou peněženku a dá jim 1 500 dolarů a nechá je jít. Tím celý film končí.\n\nDruhá povídka, \"Vincent Vega a žena Marselluse Wallace\" (\"Vincent Vega and Marsellus Wallace's Wife\"), je chronologicky druhá. Začíná tím, že si Vincent Vega, známý z první povídky, nakoupí u dealera Lance (Eric Stoltz) velmi silnou drogu. Později téhož dne jde na večeři s Miou Wallaceovou, ženou Marselluse Wallace (Uma Thurman), do baru u Mazaného králíčka. Nejde o žádné rande, jak Vincent zdůrazňuje, jen o přátelskou večeři, při níž má Vincent nějak zabavit ženu svého bosse. Přátelsky si povídají, tančí v taneční soutěži pořádané zmíněnou restaurací a vyhrají první cenu. Vincent pak vezme Miu Wallaceovou domů. Bojí se, že ho Mia bude svádět, myslí si, že jde o zkoušku jeho loajality vůči Marsellusovi, chce proto co nejrychleji odejít a vyhnout se jakýmkoliv rizikům. Když je ale u ní doma na záchodě, Mia se přehrabuje v jeho věcech a předávkuje se jeho heroinem. Vincent zpanikaří, jede k Lanceovi domů, nakonec se mu ale povede zachránit Mii život injekcí adrenalinu.\n\nTřetí povídka, nazvaná \"Zlaté hodinky\" (\"The Gold Watch\"), je chronologicky třetí a poslední. Hlavní postava, stárnoucí boxer Butch Coolidge (Bruce Willis), se nechá od Marselluse uplatit, aby prohrál svůj poslední zápas. Zápas nejen že neprohraje, ale zabije svého soupeře. Utíká z Los Angeles před Marsellusem, při vystěhovávání svého bytu ale jeho žena Fabienne (Maria de Medeiros) zapomene na jeho nočním stolku zlaté hodinky, které Butch zdědil po otci, padlém ve Vietnamu, a kterých si velmi cení. Butch se proto rozhodne vrátit se pro hodinky do svého bytu. Předpokládá, že tam na něj bude někdo čekat, a opravdu čeká – Vincent Vega. Ten je právě na záchodě, ale Marsellus, který v bytě momentálně není (šel nakoupit), nechal v kuchyni svou zbraň a Butch proto může Vincenta téměř bez nebezpečí zastřelit. Když jede autem zpět, potká Marselluse vracejícího se z krámu. Pokusí se ho přejet, Marsellus ale přežije a začne ho s pistolí pronásledovat. Pronásledování skončí rvačkou v krámku, v němž se Butch ukryje. Rvačku přeruší prodavač, který na ně namíří brokovnici a řekne jim, že „v jeho krámě nikdo zabíjet nebude, jenom on a Zed“. Zavolá Zeda, který za chvíli přijede. Spoutají Butche i Marselluse a mají v plánu je znásilnit. Zatímco Zed znásilňuje Marselluse a prodavač Maynard tomu přihlíží, Butchovi se podaří uvolnit z pout. Najde v krámku katanu, kterou zabije prodavače a ohrožuje i Zeda. Marsellus ho ale odtáhne s tím, že se Zedem si to vyřídí osobně. Střelí ho brokovnicí do koulí a slíbí mu, že „jeho prdel pozná středověk“. S Butchem je Marsellus vyrovnaný, zachránil mu život. Proto mu povolí v klidu odjet z města s podmínkou, že o této odplatě nikdy nikomu neřekne.\n\n\n"}
{"id": "225761", "url": "https://cs.wikipedia.org/wiki?curid=225761", "title": "Panamská balboa", "text": "Panamská balboa\n\nPanamská balboa je zákonným platidlem středoamerického státu Panama. Její ISO 4217 je PAB. Jedna setina balboy se nazývá \"centésimo\". Název \"balboa\" nese panamská měna po španělském conquistadorovi a objeviteli Vascu Núñezi de Balboa, který v roce 1513 přešel panamskou šíji a objevil Pacifik. \n\nBalboa je měnou Panamy od roku 1904. O rok dříve (1903) získala Panama nezávislost na Kolumbii, jejíž byla do té doby provincií. Balboa nahradila původní kolumbijské peso. Hned od začátku své existence byla balboa pevně navázána na americký dolar v poměru 1 balboa = 1 dolar. Americký dolar je souběžně s balboou druhým zákonným platidlem Panamy.\n\nPanamské mince mají hodnoty 1, 5, 10, 25 a 50 centésimos a 1 balboa (stejné hodnoty, jaké mají centové mince dolaru, dolarové mince v Panamě neplatí).\n\n"}
{"id": "225762", "url": "https://cs.wikipedia.org/wiki?curid=225762", "title": "Armageddon (film, 1998)", "text": "Armageddon (film, 1998)\n\nArmageddon (\" \") je americký katastrofický film, který v roce 1998 natočil režisér Michael Bay.\n\nPoté, co NASA zjistí hrůznou zprávu o asteroidu, který na Zemi dopadne za 18 dní, je tajně uspořádán program na záchranu Země, který spočívá v tom, že na asteroid bude vyslána skupina astronautů, kteří na jeho povrchu začnou vrtat díru do jeho středu a pak do ní uloží jaderné nálože, které poté odpálí. Asteroid by se měl rozlomit na dvě poloviny a obě by měly Zemi minout. Tuto práci je schopný udělat jen jediný člověk – zkušený naftař Harry S. Stamper (Bruce Willis), jenže ten chce bezpodmínečně svůj tým a dostane jej.\n\nTým pod vedením Stampera se za necelých 12 dní zúčastní astronautského výcviku, který jinak trvá roky, a je vyslán na raketoplánech\n\nX-71 pojmenovaných Freedom (svoboda) a Independence (nezávislost) vstříc smrtícímu asteroidu. Po cestě doplní palivo na ruské kosmické stanici Mir, která však příčinou úniku paliva exploduje a oba raketoplány se z ní musí nouzově evakuovat, i s ruským kosmonautem Lvem Andropovem. Po náletu na orbitu Měsíce raketoplány zažehnou přídavné trysky, které jim umožní provést zrychlovací manévr a dostat se tak za asteroid.\n\nPo provedení urychlovacího manévru naletí X-71 do pásma asteroidových úlomků, přičemž jeden zasáhne Independence, která se zřítí. Posádka Freedom (kde je i Harry Stamper) se domnívá že na palubě nikdo nepřežil a sami jako jediná naděje planety Země přistávají. Po přistání zahajují vrtací fázi na tzv. pásovci, na kterém je připevněno vrtací rameno, které spustí do podloží asteroidu. I přes veškerou snahu se však často ničí převodovka nebo vrtací hlavice, díku čemuž se plán zpožďuje. Velitel raketoplánu, plukovník Sharp dostane rozkaz odpálit jadernou bombu na povrchu (takový odpal by však neměl valný účinek a asteroid by zasáhl Zemi). Harry mu v tom však zabrání a celá skupina na Freedom se pouští zpět do vrtání. Bohužel narazí na výron plynu, který zničí pásovec a skupina tak ztratí možnost zachránit Zemi.\n\nVe chvíli největší beznaděje přijíždí pásovec z Independence, se třemi přeživšími členy z posádky raketoplánu. Celá skupina se znovu pustí do akce, přičemž dosáhne požadované hloubky 240 metrů a chystá se k odletu. Naneštěstí se porouchá dálkový odpal bomby a Harry zůstane na místě, aby bombu odpálil. Pár sekund před dosáhnutím nulové bariéry (místa odkuž by už dopadu asteroidu nešlo zabránit) se Harrymu jeho sebevražedný úkol podaří a zničí asteroid, čímž zachrání Zemi. Zbylá posádka z Freedom a Independence se na raketoplánu Freedom zachrání a přístávají na Zemi jako hrdinové.\n\n"}
{"id": "225765", "url": "https://cs.wikipedia.org/wiki?curid=225765", "title": "Startovní listina Tour de France 2007", "text": "Startovní listina Tour de France 2007\n\nStartovní listina Tour de France 2007 čítala 189 jmen závodníků 21 závodních stájí. V roce 2007 na Tour de France nestartoval žádný Čech. Závod úspěšně dokončilo celkem 141 závodníků.\n\n"}
{"id": "225780", "url": "https://cs.wikipedia.org/wiki?curid=225780", "title": "František Cvetler", "text": "František Cvetler\n\nFrantišek Cvetler (15. února 1911 – 2. září 1969 Praha) byl český fotbalista a sportovní organizátor.\n\nFrantišek Cvetler celý svůj život zasvětil sportu, ať aktivně, nebo později jako nesmírně obětavý organizační pracovník. Na rozhraní třicátých let začal hrát fotbal ve svých 13. letech, kdy vstoupil do dorostu Unionu Žižkov. Brzy se stal kapitánem dorosteneckého mužstva, které za jeho éry slavilo velké úspěchy. Vyhrálo župní mistrovství a vybojovalo si účast v celostátním mistrovství. V 18. letech byl již členem A mužstva, které mělo význačné postavení v pražské kopané. Ač dostal řadu lákavých nabídek od předních profesionálních pražských klubů, přestoupil ve svých 21. letech do malého amatérského klubu SK Slavie Žižkov, za níž sehrál více než 500 zápasů. Později prošel snad všemi funkcemi ve výboru klubu včetně několikaletého působení jak předseda SK.\n\nOd roku 1933 a během války byl zaměstnancem pražského magistrátu. I zde se, kromě své práce v sociálním úřadě, věnuje sportu. Je starostou ZSJ (Závodní sokolská jednota) zaměstnanců města Prahy a zároveň vedoucí oddílu ledního hokeje. Po znárodnění zimního stadionu na Štvanici byla jmenována národní správa, kde byl jedním ze správců (spolu s p. Rezkem, p. Miškovským a p. Velátem) a později krátce ředitelem ZS (předal funkci p. Ranuškovi).\n\n8. října 1948 byl zvolen předsedou odboru ledního hokeje ČOS (Česká obec sokolská). Toto funkčního období se stalo do té doby nejslavnější a nejvzrušující z celé dosavadní historie ledního hokeje. I přes těžkou ztrátu, která postihla lední hokej hned na začátku sezóny tragickým odchodem šesti členů národního mužstva (zmizení letadla nad Lamanšským průlivem při cestě reprezentačního mužstva z Paříže do Londýna, Dr. Cvetler byl jedním z vedoucích výpravy) jsme dokázali vyhrát mistrovství světa 1949 (druhý titul MS po slavném vítězství v roce 1947 v Praze na Štvanici). Výprava se vracela domů vlakem, který během cesty nabral více než hodinové zpoždění zaviněné vítáním ve všech místech na trati. V Praze přišly hokejisty uvítat desetitisíce lidí.\n\nV roce 1949 zaniká ČOS a je vytvořena celostátní organizace tělovýchovy a sportu – SVTVS (Státní výbor tělesné výchovy a sportu), která do funkce předsedy hokejového svazu jmenuje Karla Klímu. Dr. Cvetler však nadále pracuje v hokejovém svazu jako člen různých komisí. Byly to jeho dobrovolné a neplacené funkce.\n\nDr. Cvetler zůstává sportu nadále věrný. Zpočátku je zaměstnán na ÚRO (Ústřední rada odborů) jako tělovýchovný pracovník, později přechází do TJ Motorlet Praha, kde vykonává funkci místopředsedy TJ. Zároveň je vedoucím prvoligového mužstva Spartak Motorlet, kde dokonce (ač nikdy hokej nehrál!) byl po odchodu trenéra Pergla pověřen kaučováním mužstva při zápasech (sezóna 1956–57). Mužstvo silně ohrožené sestupem (poslední po 11. kolech se ztrátou 4. bodů) se nejen zachránilo v lize (ze zbývajících 15 zápasů 9 vyhrálo), ale senzačně porazilo na Štvanici Spartak Sokolovo 2 : 1 a na Kladně místní Baník 5 : 1.\n\nV té době se též věnuje rekreačně tenisu a Štvanici zůstává věrný i v tomto sportu. Stává se funkcionářem tenisového oddílu TJ Motorlet Praha (I. ČLTK – První český lawn tenisový klub) a ke konci života i jeho předsedou.\n\nOd roku 1957 pracoval v hospodářsko-právním oddělení ÚV ČSTV (Ústřední výbor tělesné výchovy a sportu), kde kromě své právnické práce se podílí na organizování různých sportovních a tělovýchovných akcí od Závodu míru, Spartakiád, různých mistrovstvích Evropy a světa konaných v Československu, hlavně pak ledních sportů. Dlouhá léta spolupracoval s deníkem Práce, kde pod svým jménem a autorskou značkou -fcv- publikoval ve sportovním zpravodajství.\n\nDr. František Cvetler zasvětil celý svůj život sportu, bojoval za čistotu jeho morálky.\n\nJe držitelem Čestného uznání Pražské župy kopané za zásluhy o pražskou kopanou a odehrání 500 zápasů. V roce 1961 získal Zlatý pamětní odznak za zásluhy o rozvoj kopané v ČSSR a Veřejné uznání za zásluhy o rozvoj Československé tělesné výchovy II. stupně, několik pamětních medailí a čestných uznání za organizaci Spartakiád.\n\n"}
{"id": "225781", "url": "https://cs.wikipedia.org/wiki?curid=225781", "title": "Eva tropí hlouposti", "text": "Eva tropí hlouposti\n\nEva tropí hlouposti je český protektorátní komediální film, který v roce 1939 natočil režisér Martin Frič.\n\nEva Norová (Nataša Gollová) přijede navštívit svou tetičkou Pa (Zdeňka Baldová), která má brzy 60. narozeniny. Tetiným přáním je získat návod na pěstování odrůdy růže, kterou vyšlechtil její soused továrník Záhorský. Se sousedem však nemá přátelské vztahy. Eva předstírá, že se uchází o místo sekretářky a návod na pěstování růže ukradne. Do domu Záhorských se také dostane Evin bratr Michal (Oldřich Nový), který je zamilovaný do Elišky, dcery Záhorských.Láskou Evy se stane tajemník Záhorských Jiří Kučera (Raoul Schránil), který se však ve skutečnosti do rodiny vloudil proto, aby získal zpět dříve odcizený rodinný šperk. Když Eva tetě přinese návod na pěstování růže, zjistí, že teta ho má už týden od své mladé přítelkyně Elišky Záhorské. Eva návod vrátí zpět. Nakonec vše dobře dopadne, Záhorští se spřátelí s Evinou tetou a sami jí návod na pěstování jejich růže dají, šperk je vrácen, Michal se zasnoubí s Eliškou a Eva se dá dohromady s Jiřím.\n\n"}
{"id": "225791", "url": "https://cs.wikipedia.org/wiki?curid=225791", "title": "Daniel Bovet", "text": "Daniel Bovet\n\nDaniel Bovet (23. března 1907, Neuchâtel, Švýcarsko – 8. dubna 1992, Řím) byl italský farmakolog švýcarského původu. V roce 1957 obdržel za klíčový přínos moderní farmakologii Nobelovu cenu za fyziologii a medicínu. \n\nBovet pracoval v Pasteurově ústavu v Paříži. Zde se zabýval studiem možností prevence anafylaktického šoku. V roce 1937 popsal účinky thymoxydiethylaminu, první látky blokující histamin. O pět let později vyvinul ve spolupráci s firmou Rhône-Poulenc první klinicky použitelné antihistaminikum – ANTERGAN. \n\nBěhem výzkumu Daniel Bovet zavedl dodnes používané výzkumné techniky, včetně těch, které vedly k pochopení mechanismu kompetitivní inhibice.\n"}
{"id": "225792", "url": "https://cs.wikipedia.org/wiki?curid=225792", "title": "Michael Haydn", "text": "Michael Haydn\n\nJohann Michael Haydn (14. září 1737 Rohrau — 10. srpen 1806 Salzburg) byl rakouský hudební skladatel a mladší bratr Franze Josepha Haydna. Složil 24 mší, 2 rekviem, 114 graduále, 67 offertorií, 30 symfonií, mnoho oratorií a několik oper. Byl také učitelem Carla Maria von Webera a Antona Diabelliho.\n\nMichael Haydn se narodil v roce 1737 v dolnorakouském městečku Rohrau poblíž maďarských hranic. Jeho otcem byl kolář Mathias Haydn, který pracoval také jako \"Marktrichter“, což je úřad podobný starostovi. V roce 1745 Michael Haydn vstoupil do sboru katedrály\nSv. Štěpána ve Vídni, kde jeho bratr Joseph působil jako sopránový sólista už od roku 1740. Podle nařízení sbormistra v kostele, Johanna Adama Karla Reuttera byl Joseph pověřen, aby hudebně vzdělával svého bratra. Společně byli ve sboru tři roky. Když Josephův hlas zmutoval, Michael za něho nastoupil jako sólista a zůstal ve svatoštěpánském sboru až do roku 1755.\n\nV roce 1757 byl povolán do Velkého Varadína (Grosswardein, dnes rumunské město Oradea) do služby arcibiskupa Sigismunda jako sbormistr, v roce 1762 přijal místo vedoucího orchestru u arcibiskupa Hieronyma v Salzburgu, později se stal ještě varhaníkem v kostele sv. Petra v Salzburgu, který patřil benediktinům. Během prvních let své služby nevykonával podle mínění zaměstnavatele svou práci dostatečně, a proto byli přijati i další hudebníci, mezi nimiž byli i Leopold Mozart a jeho syn Wolfgang. Díky své manželce Marii Magdaleně Lipp změnil Haydn později svůj laxní přístup a začal se práci plně věnovat.\n\nHaydn psal téměř ve všech hudebních formách, od komorní hudby přes orchestrální, ale jeho zálibou bylo skládat hudbu církevní na liturgické texty. Hudebnímu doprovodu těchto textů nepochybně věnoval největší úsilí. Michael Haydn měl averzi k tisku svých děl, a tak většina jeho skladeb zůstala v rukopise. Kompletní sbírka nepublikovaných prací Michaela Haydna je nyní uchovaná v knihovně benediktinského kláštera sv. Petra v Salzburgu.\n\n\n\n\n\n"}
{"id": "225794", "url": "https://cs.wikipedia.org/wiki?curid=225794", "title": "Nani", "text": "Nani\n\nLuís Carlos Almeida da Cunha (17. listopadu 1986, Praia, Kapverdy), známější pod přezdívkou Nani, je portugalský profesionální fotbalový záložník, v současnosti oblékající dres klubu Valencia CF Nastupuje i za portugalskou reprezentaci.\n\nSe seniorským fotbalem Nani začal v dresu Sportingu CP. Z portugalského klubu v roce 2007 přestoupil do Manchesteru United. V tomto klubu má smlouvu až do sezóny 2014/15, ale již nyní připustil možnost odchodu.\n\n\"„Jsem teď velice šťastný, ale nevím, jaká bude má budoucnost. Prozkoumám všechny možnosti. Fotbal není jen o Anglii nebo Španělsku. Můj agent nyní čeká na zprávy od United. Učinili jsme jim protinabídku a čekáme na nabídku z jejich strany.“\" — Nani\n\nV srpnu 2014 odešel hostovat do Sportingu CP. V létě 2015 posílil turecký klub Fenerbahçe. O rok později v červenci 2016 podepsal tříletý kontrakt se španělským mužstvem Valencia CF. O rok později 11. 7. 2018 přestoupil ze španělské Valencie do Sportingu Lisabon, kde jako mladý začínal. Podepsal smlouvu do 30. června 2020.\n\nNani debutoval v A-mužstvu Portugalska 1. 9. 2006 v přátelském utkání v Brøndby proti reprezentaci Dánska (porážka 2:4). V utkání vstřelil jednu branku.\n\n"}
{"id": "225796", "url": "https://cs.wikipedia.org/wiki?curid=225796", "title": "Karel Bodlák", "text": "Karel Bodlák\n\nKarel Bodlák (3. listopadu 1903 v Soběslavi – 1. února 1989 v Praze) byl český pedagog, básník, filozof a literární kritik.\n\nKarel Bodlák absolvoval učitelský ústav v Soběslavi (1922) a pak Školu vysokých studií pedagogických v Praze (1924). Působil jako učitel češtiny, zeměpisu a dějepisu na Kladensku, na Podkarpatské Rusi a v Praze. Za německé okupace (1939–1945) pracoval v čs. odboji, po osvobození byl činný v odborové radě školství, byl zaměstnancem ministerstva informací. V září 1945 patřil mezi dvanáct profesorů, kteří přišli z různých krajů Čech do Děčína, aby zde obnovili vyučování na gymnáziu (s ním např. také Jihočech Rudolf Voborský).\nMimo pedagogické práce se věnoval také literární práci. Ve 30. letech 20. století byl se svojí ženou Jarmilou zakladatelem literární revue Strom, (ta byla zastavena při okupaci německými úřady). Přispíval do Cesty, Lidových novin, Hosta, Lumíra, Literárního měsíčníku, Listů pro umění a filozofii, Orientace aj. Psal básně, literární kritiky a eseje. Ve své tvorbě (kde byl ovlivněn zejména myšlenkovým odkazem Ladislava Klímy) Bodlák usiloval zejména o filozofický přesah, o odhalení smyslu a podstaty jevů; jeho poezie je mravně patetická a meditativní, s věčně hledajícím člověkem, putujícím za poznáním.\n\n\n\nPísemná pozůstalost Karla Bodláka je uložena v Blatském muzeu ve Veselí nad Lužnicí.\n"}
{"id": "225805", "url": "https://cs.wikipedia.org/wiki?curid=225805", "title": "Otepää", "text": "Otepää\n\nOtepää („Medvědí hlava“) je pahorkatina nacházející se v jižním Estonsku na rozhraní krajů Valgamaa, Võrumaa, Tartumaa a Põlvamaa.\n\nPahorkatina zaujímá kompaktní území o celkové rozloze kolem 1200 km², jehož severojižní i západovýchodní poloměr je přibližně 40 km. Centrem území je město Otepää.\n\n<table border = 1>\n\n</table >\n"}
{"id": "225807", "url": "https://cs.wikipedia.org/wiki?curid=225807", "title": "Gabriel Heinze", "text": "Gabriel Heinze\n\nGabriel Iván Heinze (* 19. dubna 1978, Crespo) je bývalý argentinský levý fotbalový obránce, který naposled působil v argentinském klubu CA Newell's Old Boys. V březnu 2014 ukončil ve věku 35 let aktivní hráčskou kariéru (kvůli přetrvávajícím zdravotním potížím).\n\nÚčastník MS 2006 v Německu, MS 2010 v Jihoafrické republice a LOH 2004 v Řecku. Během své kariéry hrál mimo rodné Argentiny v Evropě, konkrétně ve Španělsku, Portugalsku, Francii, Anglii a Itálii.\n\n\n\n\n\n\n"}
{"id": "225809", "url": "https://cs.wikipedia.org/wiki?curid=225809", "title": "Jicchak Rabin", "text": "Jicchak Rabin\n\nJicchak Rabin (: , : \"Yitzhak Rabin\"; 1. března 1922 – 4. listopadu 1995) byl izraelský politik, diplomat a voják. Dvakrát zastával funkci premiéra, poprvé jakožto v pořadí šestý izraelský premiér v letech 1974 až 1977 a podruhé coby v pořadí jedenáctý premiér od roku 1992 až do svého zavraždění v roce 1995. Službou v armádě strávil 27 let a během své vojenské kariéry dosáhl četných úspěchů. V období před vznikem Izraele působil v elitní úderné jednotce Palmach a po vzniku Izraelských obranných sil (IOS) zastával řadu vysokých velitelských pozic. V letech 1964 až 1968 byl náčelníkem Generálního štábu IOS a jako takový naplánoval a dohlížel na izraelský vojenský úspěch v šestidenní válce v roce 1967. Podílel se také na formování izraelské vojenské doktríny a vývoji výcvikových technik a bitevních strategií.\n\nKromě úřadu premiéra zastával celou řadu ministerských postů v izraelské vládě (např. ministra obrany, vnitra, práce, školství, zdravotnictví). Ve svých politických názorech se dostal od razantního potírání první palestinské intifády politikou „železné pěsti“ až po mírové řešení izraelsko-palestinského konfliktu. Výrazným způsobem se zasadil o schválení mírových dohod z Osla, historicky prvních mírových dohod s palestinskou reprezentací, díky nimž vznikla Palestinská samospráva. V 70. letech došlo za jeho vlády k podpisu dohody s Egyptem, která později umožnila dojednání mírové smlouvy s touto zemí. Díky jeho přičinění Izrael dále v roce 1994 uzavřel mírovou smlouvu s Jordánskem. Za jeho mírové úsilí mu byla spolu s Šimonem Peresem a Jásirem Arafatem téhož roku udělena Nobelova cena míru. Jeho mírové aktivity a územní ústupky v rámci mírových jednání však rozdělily izraelskou společnost. Mezi jádro tvrdých odpůrců Rabinovy politiky, kam se řadila především izraelská pravice a radikální náboženské kruhy, patřil i ortodoxní izraelský student Jig'al Amir, který na Rabina v roce 1995 spáchal atentát. Zraněním ze tří výstřelů z pistole Rabin po převozu do nemocnice podlehl.\n\nJicchak Rabin byl prvním Židem narozeným na historickém území Izraele („sabrou“), který se stal izraelským premiérem. Zároveň se stal prvním zavražděným izraelským premiérem a druhým izraelským premiérem, který zemřel během výkonu úřadu. V roce 2005 byl v celostátní izraelské soutěži internetového deníku \"Ynetnews\" zvolen největším Izraelcem všech dob.\n\nJicchak Rabin se narodil v roce 1922 v Jeruzalémě pionýrům třetí aliji Nechemjovi a Rose Rabinovým, kteří byli činní v politické straně Achdut ha-avoda. Jicchakův otec Nechemja Rubicov se narodil v roce 1886 ve vesnici Sydorovyči u malého městečka Ivankiv u Kyjeva v carském Rusku (dnešní Ukrajina). Jako dítě ztratil otce, a tak musel již v raném věku začít pracovat a podporovat rodinu. V osmnácti letech emigroval do Spojených států, kde se stal členem sionistického hnutí Poalej Cijon („Dělníci Sijónu“) a změnil si své příjmení na Rabin. Během první světové války vstoupil v roce 1917 do Židovské legie a odjel do Britského mandátu Palestina. Vojenských akcí se však nezúčastnil. Tam po válce pracoval nejprve v národní energetické společnosti a posléze ve stavební společnosti Solel Bone.\n\nMatka Jicchaka Rabina, rodným jménem Rosa Kohenová, se narodila do rodiny rabína roku 1890 v Mohylevě v carském Rusku, na území dnešního Běloruska. Na rozdíl od zbytku své rodiny nebyla Rosa nábožensky založená a další věcí, kterou se svým otcem nesdílela, byl jeho odpor vůči sionismu. Jako jediná ze sourozenců studovala na křesťanské dívčí střední škole v sousedním Homelu. Tam se stala svědkem pogromů a jako zdravotní pomocnice pomáhala Židům, kteří při nich utrpěli zranění. Podporovala dělnické hnutí, pracovala v muniční továrně a většinu vydělaných peněz dávala rodinám svých kolegů. Kvůli zhoršení podmínek dělníků a Židů nebyla spokojena s komunistickou říjnovou revoluci a po odmítnutí vstupu do Komunistické strany se stala podezřelou a pronásledovala ji tajná policie. Rosa Kohenová se tedy v roce 1919 rozhodla emigrovat do Švédska. Jediná loď v přístavu však plula do Palestiny, takže Kohenová neměla na vybranou a stala se příslušnicí třetí aliji, která se do tohoto období datuje. Po přistání v Palestině navštívila svého strýce žijícího v Jeruzalémě, nedlouho poté se však rozhodla odejít pracovat do kibucu. Dostala se tak do oblasti poblíž Galilejského jezera, kde pomáhala při vysoušení bažin. Během práce onemocněla malárií, takže se na radu lékaře vrátila zpět do Jeruzaléma. Později se přestěhovala do Haify, kde se stala první ženou ve vedení podzemní židovské vojenské organizace Hagana. Byla rovněž bojovnicí za ženská práva, socialistkou (přezdívalo se jí „Rudá Rosa“) a později členkou telavivské městské rady.\n\nJicchak Rabin vyrůstal v Tel Avivu, kam se jeho rodiče přestěhovali, když mu byl rok. O dva roky později, v roce 1925, se mu narodila sestra Rachel. Jako dítě chodil na základní školu (doslova „škola pro děti pracujících“) a v patnácti letech nastoupil na Střední zemědělskou školu Kadoorie, kde se spřátelil s Jigalem Alonem. Školu absolvoval roce 1940 s vyznamenáním a měl se stát zavlažovacím inženýrem, k čemuž však nedošlo. Jicchak Rabin i jeho sestra Rachel byli během dospívání ovlivněni silnou angažovaností svých rodičů, a zejména pak matky, v politickém a sociálním dění, což pomáhalo utvářet jejich osobnost.\n\nBěhem druhého příměří války za nezávislost se Jicchak Rabin 23. srpna 1948 oženil s Leou Schlossbergovou, dcerou německých imigrantů a reportérkou novin úderné jednotky Palmach, o kterou se ucházel již od roku 1944, kdy jí bylo patnáct let. Narodily se jim dvě děti, dcera Dalia (* 1950) a syn Juval (* 1956). Rabin nebyl nábožensky založený a zvláštní americký vyslanec pro Blízký východ Dennis Ross o něm prohlásil, že v Izraeli nepotkal sekulárnějšího Žida.\n\nV roce 1941 se mladý Rabin zúčastnil praktické výuky v kibucu Ramat Jochanan. Zde pod vlivem Jigala Alona vstoupil do elitních úderných jednotek Palmach, patřících k hlavní židovské vojenské podzemní organizaci Hagana. První operací, jíž se zúčastnil, byla v červnu až červenci 1941 asistence spojenecké invazi do Libanonu, který ovládaly síly vichistické Francie. Po skončení druhé světové války se vztah židovských představitelů a britské mandátní správy velmi zhoršil především následkem omezení židovského přistěhovalectví Brity. V říjnu 1945 velel Rabin úspěšnému osvobození ilegálních židovských imigrantů z internačního tábora Atlit. Během masivní britské operace proti vůdcům židovského hnutí v Palestině, známé jako Černá sobota, byl Rabin zatčen britskou policií a pět měsíců vězněn. Po propuštění se stal velitelem druhého praporu Palmach a postupně se vypracoval až na velitele operací a zástupce velitele Palmach, jímž se stal v říjnu 1947.\n\nBěhem války za izraelskou nezávislost řídil izraelské operace v Jeruzalémě a bojoval proti egyptské armádě v Negevu. 14. dubna 1948 byl jmenován velitelem nově vzniklé brigády Harel, která bojovala na příjezdové cestě do Jeruzaléma směrem od pobřežní planiny (včetně Barmské cesty) a zúčastnila se také mnoha vojenských akcí v Jeruzalémě, mezi nimi zabezpečení jižní části města zabráním kibucu Ramat Rachel.\n\nBěhem prvního příměří, tehdy v hodnosti plukovníka, obdržel od Davida Ben Guriona rozkaz potopit loď Altalena, která k připlula k telavivskému pobřeží se zbraněmi pro podzemní židovskou vojenskou organizaci revizionistického hnutí, známou jako Irgun či Ecel. Irgun totiž odmítl část zbraní předat oficiální izraelské armádě, jejíž byl již tři týdny součástí, a tím ohrozil autoritu vlády a armády. Tato událost byla pro Rabina jedním z nejtěžších okamžiků v životě, jak sám přiznal mimo záznam během televizního natáčení v roce 1994. Výsledná bitva se stala odstrašujícím okamžikem izraelských dějin, a tak je i připomenuta na pomníku v místě, kde se odehrála: \"Nikdy už nedopusťme bratrovražednou válku.\" Při bojích bylo zabito šestnáct členů posádky a tři vojáci. Podíl na potopení Altaleny mu židovští nacionalisté nikdy neodpustili.\n\nV následujícím období sloužil jako velitel operací střední oblasti a zástupce velitele operace Danny, při níž byla dobyta města Ramla a Lydda i letiště v Lyddě. Součástí bylo vyhnání 50 tisíc arabských civilistů, nařízené Ben Gurionem a provedené Rabinem a Alonem, které Rabina dlouhá léta trápilo. V poslední fázi války působil jako šéf operací na jižní frontě a účastnil se hlavních bitev a bojů včetně operací Jo'av a Chorev.\n\nPočátkem roku 1949 byl Jicchak Rabin členem izraelské delegace na jednáních o příměří s Egyptem na řeckém ostrově Rhodos. Výsledkem byly dohody o příměří, které umožnily Izraeli ukončit válečný stav. Po demobilizaci na konci války zůstal služebně nejstarším členem Palmach, který setrval v izraelské armádě. V březnu 1950 se stal armádním instruktorem a vedl kurz pro přípravu velitelů praporu. Rabin rovněž vytvořil výcvikovou doktrínu Izraelských obranných sil a styl velení, známý pod rozkazem „Za mnou!“ (hebrejsky אחרי, \"acharaj\"). V roce 1953 absolvoval britskou školu pro důstojníky \"Camberly Staff College\" a po návratu byl v roce 1955, v pouhých 32 letech, povýšen na generálmajora, čímž se stal nejmladším generálem izraelské armády. Zároveň jej tehdejší náčelník Generálního štábu Moše Dajan ustanovil velitelem výcvikové větve izraelské armády. První rozhodnutí, které v této funkci učinil, bylo nařízení, že každý bojový důstojník musí po absolvování důstojnického kurzu podstoupit parašutistický výcvik; mezi prvními do něj zařadil členy generálního štábu. V letech 1956 až 1959 sloužil jako velitel severního velitelství.\nDne 24. ledna 1961 se Rabin stal zástupcem náčelníka Generálního štábu Cviho Cura. V této funkci se snažil prosadit svůj názor, že by Izrael měl snížit svou závislost na francouzských zbraních a spíše se orientovat na zbraně americké. V tom se neshodoval s tehdejším náměstkem ministra obrany Šimonem Peresem, což bylo počátkem jejich vzájemných sporů a rivality. 1. ledna 1964 Rabina v jeho 41 letech premiér Levi Eškol jmenoval náčelníkem Generálního štábu IOS.\n\nZa Rabinova vedení dosáhly Izraelské obranné síly během šestidenní války v roce 1967 vítězství nad Egyptem, Sýrií a Jordánskem. Bezprostředně po skončení války mu Hebrejská univerzita udělila čestný doktorát z filosofie, při jehož přijetí Rabin pronesl slavný projev v univerzitním kampusu na hoře Skopus.\n\nJen několik týdnů před válkou, v druhé polovině května, však Rabin zažil krušné okamžiky. Izraelský generální štáb nebyl totiž zajedno, zda proti egyptským provokacím (uzavření Tiránské úžiny, jež Izrael vždy považoval za \"casus belli\", vypovězení příslušníků mírových sborů OSN ze Sinajského poloostrova atp.) reagovat stupňovitě, či zda provést rychlou totální ofenzivu. V tomto sporu nepomohl ani nerozhodný premiér Eškol. Rabin se proto vydal za Ben Gurionem doufaje, že by Ben Gurion mohl využít svůj vliv ve prospěch preemptivního útoku. Rabinovo setkání s Ben Gurionem vzpomíná kniha Luca Rosenzweiga: „Jenže Ben Gurion ostře napadl Rabina, že vyvoláním zbytečné války dává v sázku budoucnost Izraele. To byla pro Rabina taková rána, že se zhroutil: na několik dní úplně zmizel. Oficiálně měl „otravu tabákem,“ ve skutečnosti však upadl do hluboké deprese, jak sám později přiznal.“ To víceméně potvrzuje i Rabinův popis těchto dní v knize Davida Phillipa Horovitze: „Pozdě téhož večera (…) jsem se vrátil domů ve stavu psychického a fyzického vyčerpání. Od té doby jsem se neustále sám sebe ptal: ‚co se mi ten večer stalo?‘ (…) Nemůže být pochyb, že jsem trpěl kombinací tlaku, vyčerpání a enormního množství cigaretového kouře, který jsem v uplynulých dnech inhaloval. Těch několik uplynulých dní se zdálo být nekončených. Jedlo se za pochodu, a to pouze tehdy, když se naskytla příležitost. Prakticky jsem nespal a kouřil jsem jak parní lokomotiva. Bylo to však více než nikotin, co mě srazilo. Těžký pocit viny, který mě poslední dobou pronásledoval, se stal onoho 23. května nesnesitelně silným. Nezapomenu Ben Gurionova slova: ‚Ty neseš zodpovědnost.‘“\n\nV lednu 1968 Rabin odešel z armády po 27 letech služby a téhož roku byl jmenován izraelským velvyslancem ve Spojených státech. Během pětiletého působení v této funkci se snažil o posílení vztahů a sehrál hlavní roli v podpoře strategické spolupráce mezi oběma zeměmi. Spojené státy se tehdy staly hlavním dodavatelem zbraní Izraele a mimo jiné mu prodaly útočné a stíhací letouny A-4 Skyhawk a F-4 Phantom. Do Izraele se Rabin vrátil v březnu 1973, ještě před vypuknutím jomkipurské války, a začal se angažovat v izraelské politice a straně Ma'arach. Po návratu si poznamenal: „Izrael, do kterého jsem se vrátil, měl sebejistotu, téměř samolibou auru, jaká sluší zemi na hony vzdálené hrozbě války.“ Tato sebejistota však stála Izrael mnoho obětí při jomkipurské válce v říjnu téhož roku. Ještě 5. října, den před vypuknutím války, Rabin díky okamžitému povolávacímu rozkazu svého syna Juvala z dovolené pochopil, že je armáda ve stavu pohotovosti, válku však neočekával. Ráno následujícího dne byl pozván na schůzku bývalých náčelníků Generálního štábu s ministrem obrany Dajanem, která se měla konat v 15.00. Přesně hodinu před plánovanou schůzkou však Egypt a Sýrie zahájily koordinovaný útok na Izrael. Válka trvala dvacet dní a Izrael při ní, přes počáteční těžké ztráty, dosáhl vítězství. Koncem prosince se konaly parlamentní volby, v nichž se Rabin stal poslancem Knesetu za Ma'arach. V březnu 1974 byl jmenován ministrem práce ve vládě Goldy Meirové, která se však zapsala do historie státu jako vláda s nejkratším působením. Dne 1. dubna totiž svou předběžnou zprávu zveřejnila Agranatova komise, „vytvořená za účelem vyšetření nedostatečné připravenosti v předvečer jomkipurské války.“ Ve své předběžné zprávě označila komise za viníky vysoké armádní a zpravodajské činitele a premiérku Meirovou s ministrem obrany Dajanem očistila. Oba politické představitele však přesto zasáhla vlna kritiky, kvůli které oba postupně rezignovali.\n\nPoté, co Golda Meirová v dubnu 1974 rezignovala, utkal se Rabin s Šimonem Peresem o funkci předsedy strany. Ve stranických primárkách zvítězil Rabin, dravé soupeření a rivalita mezi ním a Peresem jej však provázela po dvě následující desetiletí. Ve funkci premiéra nahradil Goldu Meirovou 3. června 1974. Jeho koaliční vláda zahrnovala strany Rac, Nezávislé liberály, Pokrok a rozvoj a Arabskou kandidátku beduínů a venkovanů. Tato vládní koalice s minimální většinou v Knesetu vydržela pouze několik měsíců a byla jedním z mála období, kdy se na vládě nepodílely náboženské strany. Národní náboženská strana se stala součástí koalice 30. října 1974 a strana Rac ji opustila 6. listopadu.\nJako nový premiér čelil Jicchak Rabin několika podstatným úkolům, mezi něž patřila například potřeba rehabilitovat armádu, řešit sociální problémy, zlepšit ekonomiku země, ale také obnovit důvěry veřejnosti ve vojenské a civilní vedení. Všechny tyto úkoly mu komplikovaly vnitrostátní skandály, rostoucí neklid v průmyslu, ale i rivalita mezi členy jeho vlády včetně napětí mezi ním a Peresem.\n\nV zahraniční politice došlo díky prostřednictví USA mezi Izraelem a Egyptem k podpisu Sinajské prozatímní dohody 1. září 1975, v jejímž důsledku se Izrael stáhl od Suezského průplavu až po východní část průsmyků Gidi a Mitla výměnou za volnou plavbu izraelských nevojenských lodí Suezským průplavem; ve vzniklém prostoru mělo dojít ke vzniku nárazníkového pásma Organizace spojených národů a dohoda obsahovala i další dodatky. Obě strany zároveň prohlásily, že konflikt na Blízkém východě nemůže být řešen vojenskou silou, ale mírovými prostředky. Dohoda byla výsledkem kyvadlové politiky Henryho Kissingera a hrozby „přehodnocení“ americké regionální politiky a vztahů s Izraelem. Rabin ve svých pamětech poznamenal, že tento „nevinný pojem byl posel jednoho z nejhorších období v americko-izraelských vztazích.“ Díky této dohodě došlo v březnu 1979 k podepsání vůbec prvního memoranda porozumění mezi Izraelem a Spojenými státy (v něm se Spojené státy zavázaly nejednat s Organizací pro osvobození Palestiny, zkráceně OOP). Dohoda se rovněž stala důležitým krokem k dohodám z Camp Davidu z roku 1978 a mírové smlouvě s Egyptem, podepsané v roce 1979.\nDramatickou událostí Rabinova prvního funkčního období byla operace Entebbe z roku 1976. Na jeho rozkaz provedla speciální jednotka Sajeret Matkal záchrannou operaci zhruba stovky cestujících letu společnosti Air France, unesených palestinskými teroristy z Lidové fronty pro osvobození Palestiny a německými Revolučními buňkami do Ugandy. Celá operace se odehrála v průběhu 57 minut a 102 ze 106 rukojmích při ní bylo osvobozeno. Zahynul však při ní velitel operace Jonatan Netanjahu, bratr pozdějšího premiéra Benjamina Netanjahua. Operace Entebbe měla velký národní i mezinárodní dosah: v národním měřítku byla kompenzací izraelského traumatu z jomkipurské války a probíhající ekonomické krize, v mezinárodním měřítku pak dala příklad všem zemím, jejichž občané se stali rukojmími únosců letadel a které doposud jednaly opatrně.\n\nV prosinci roku 1976 vznikla krize, znamenající konec Rabinovy vlády. Strana Agudat Jisra'el totiž podala návrh na vyslovení nedůvěry vládě kvůli porušení šabatu. Toho se vládní představitelé v čele s Rabinem dopustili, když se zúčastnili oficiální ceremonie přivítání čtyř nových stíhacích letounů F-15 „Baz“ pro izraelské letectvo. Slavnost se však protáhla, a vládní delegace se tak vracela do svých domovů až po začátku šabatu. Při hlasování o vyslovení nedůvěry vládě nakonec Rabinův kabinet neobstál kvůli tomu, že se hlasování zdrželo všech deset poslanců vládní Národní náboženské strany. Rozzuřený Rabin pak stranu vyloučil z vlády a 22. prosince předal do rukou prezidenta Efrajima Kacira vládní demisi. Datum předčasných voleb bylo stanoveno na květen 1977. V únoru 1977 se konaly stranické primárky, ve kterých Peres vyzval Rabina k obhájení předsednického křesla. Těsným rozdílem 41 hlasů (1445 hlasů pro Rabina, 1404 pro Perese při 16 absencích) Rabin křeslo šéfa strany obhájil.\nV březnu se Rabin vypravil na svou první oficiální cestu do Spojených států ve funkci premiéra. Vyrozuměl zde amerického prezidenta Jimmyho Cartera o izraelském postoji ve věci arabsko-izraelského, potažmo izraelsko-palestinského konfliktu. Uvedl, že by Izrael byl ochoten vzdát se velké části Sinajského poloostrova a částečně, avšak ne zcela, se stáhnout ze Západního břehu výměnou za mír. Rezolutně odmítl izraelský odchod z Golanských výšin. Dále připustil možnost vzniku jordánsko-palestinského státního celku, nicméně zamítl možný vznik nového čistě palestinského státu. Po setkání s Carterem Rabin veřejně oznámil, že Spojené státy podporují izraelskou myšlenku obhajitelných hranic. Carter však nechtěl, aby vznikl mylný dojem, že Spojené státy poskytly Izraeli bianko šek, a tak Bílý dům Rabinovo prohlášení uvedl na pravou míru. Tento incident zapříčinil zhoršení americko-izraelských vztahů, které například podle Quandta (2005) přispělo k porážce Ma'arachu v květnových parlamentních volbách.\n\nDalší nepříjemností, která Rabina před volbami zastihla, se stalo odhalení deníku \"Ha'arec\" z 15. března téhož roku, že Rabinova manželka Lea vlastní v zahraničí dolarový účet z dob, kdy Rabin působil jako velvyslanec ve Spojených státech. Podle tehdejších zákonů sice bylo pro Izraelce žijící v zahraničí legální mít takový účet, ne však pro Izraelce žijící v Izraeli; šlo tedy o čtyři roky, kdy byl účet nelegální. Počátkem dubna bylo proti Rabinově manželce vzneseno obvinění a Rabin rezignoval na post předsedy strany a kandidáta na premiéra. 17. dubna soud Leu Rabinovou odsoudil „k pokutě ve výši desetinásobku nejvyšší částky na účtu.“\n\nPo Rabinově rezignaci se stal předsedou Ma'arachu Šimon Peres. Parlamentní volby znamenaly historický zlom v izraelských politických dějinách; levice v podobě Ma'arachu utrpěla těžkou porážku a poprvé od vzniku státu tak v čele vlády stanula pravice v podobě Likudu Menachema Begina. V srpnu 1979 vydal Rabin své paměti, v nichž se nebývale ostře opřel do svého dlouholetého politického protivníka Perese. Označil jej za „nenapravitelného intrikána“, který nebyl schopen se povznést nad to, aby proti němu jednal. Dále napsal: „Nejenže se pokoušel podrazit mě, ale i celou vládu, a důvěřoval starému bolševickému pravidlu ‚čím hůř, tím lépe pro Perese.‘ Šířil lži a nepravdy a škodil Straně práce, čímž se korunoval na vůdce opozice.“ Ještě mnohem kontroverznější na pamětech bylo uvedení podrobností o vyhnání Arabů z Ramly a Lyddy (Lod) během války za nezávislost. Zmíněná pasáž byla zamítnuta vojenským cenzorem i zvláštním ministerským výborem, americkému listu \"The New York Times\" se však původní znění podařilo zjistit a uveřejnil je.\nPo volbách v roce 1984 se Rabin opět stal členem vlivného parlamentního výboru pro zahraniční věci a obranu. V letech 1984 až 1990 působil jako ministr obrany ve vládách národní jednoty, vedených premiéry Jicchakem Šamirem a Šimonem Peresem. V době, kdy Rabin nastoupil na ministerstvo obrany, byla izraelská armáda po první libanonské válce stále hluboko v Libanonu. Premiér Peres tehdy pověřil Rabina sestavením plánu na její postupné stažení do bezpečnostní zóny na libanonské straně hranice. To proběhlo na základě Rabinova plánu v létě 1985 a izraelská armáda poté v této oblasti spolupracovala s Jiholibanonskou armádou. Během působení na ministerstvu Rabin zrušil projekt vývoje víceúčelového stíhacího letounu IAI Lavi a podílel se na prohlubování vztahů Izraele s Jordánskem. V dubnu 1986 se ve Štrasburku tajně sešel s jordánským králem Husajnem, načež Jordánsko uzavřelo kanceláře OOP v Ammánu.\n\nMezi nejzásadnější události Rabinova působení v čele ministerstva patřila první intifáda (: انتفاضة, „procitnutí“ či doslova „lidové povstání“), jinak též „válka kamenů“, která vypukla 9. prosince 1987 v Pásmu Gazy. Její rozbuškou se stala dopravní nehoda izraelského a palestinského automobilu, při které zahynuli čtyři palestinští Arabové. Podle palestinské strany měl Izraelec nehodu způsobit záměrně jako pomstu za vraždu Izraelce spáchanou v Gaze o několik dní dříve. Zprvu intifáda probíhala v podobě demonstrací, nepokoje se však zakrátko rozšířily i na Západní břeh. V době kdy začaly, byl Rabin v zahraničí a na základě získaných informací nepokládal za nutné vracet se zpět dříve. Násilnostmi nepokojů a hlavně jejich rozsahem byli zaskočeni izraelští vojáci, kteří nebyli vycvičeni k potírání lidových povstání, ale k boji proti cizí armádě. Do mnohých palestinských vesnic jim byl zablokován přístup a ve většině měst a sídel v Gaze a na Západním břehu jim Arabové nadávali a útočili na ně kamením a zápalnými lahvemi. Součástí nepokojů byly dále generální stávky, bojkoty, zapalování pneumatik, graffiti, vyvěšování palestinských vlajek a barikády; použití těžkých zbraní či sebevražedných útoků však nebylo typické. V důsledku násilností jednali vojáci podrážděně a obzvláště razantně. Sám Rabin přijal tvrdá opatření k zastavení demonstrací a zastrašení demonstrantů v rámci politiky „síly, moci a bití“. Armáda používala slzný plyn, kaučukové a plastové kulky a v krajní nouzi ostrou munici. Gilbert ve své knize \"Izrael: Dějiny\" zmiňuje Rabinovu instruktáž armádních důstojníků:\n\nÚdajný výrok „zlámejte jim kosti“ do značné míry rezonoval izraelskou politikou. Dva izraelští poslanci žádali ustanovení vyšetřovací komise, která by prošetřila Rabinovy rozkazy a postupy během intifády. Podle Ley Rabinové ministr takový výrok nikdy nepronesl, avšak podle jiné verze ho skutečně řekl, aby izraelské vojáky odradil od střelby na palestinské Araby házející kameny.\n\nSamotné povstání překvapilo i Organizaci pro osvobození Palestiny v Tunisku, která měla povstání „oficiálně vést“. Fakticky však výraznou moc u povstalců získala palestinská militantní islamistická skupina Hamás, která vznikla na počátku první intifády. Nepokoje se rozrostly a byly ukončeny až podepsáním mírové dohody z Osla roku 1993. Kombinace selhání politiky „železné pěsti“, snížení izraelské mezinárodní prestiže, přerušení administrativních vazeb Jordánska na Západní břeh a americké uznání OOP zástupcem palestinského národa, donutily Rabina usilovat o ukončení násilí jednáním a dialogem s Arafatovou Organizací pro osvobození Palestiny.\n\nV letech 1990 až 1992 Rabin zastával opět post poslance a člena výboru pro zahraniční záležitosti a obranu.\n\nV roce 1992 se strany tvořící Ma'arach sloučily do Strany práce a v dubnu téhož roku se ve straně konaly primárky, v nichž Rabin porazil dosavadního předsedu Perese. Ve stejném roce proběhly parlamentní volby, ve kterých Rabinova strana přesvědčivě porazila stranu Likud vedenou Jicchakem Šamirem. Rabinovi se podařilo oslovit veřejnost pověstí hrdiny šestidenní války, rázného ministra obrany z 80. let a muže vstřícného mírovým jednáním. Na jeho úspěch mělo vliv i to, že většina veřejnosti chtěla ukončit neutuchávající násilí. Ve volbách však levicový blok získal pouze těsnou většinu. Rabinovi se nicméně podařilo sestavit první levicovou vládu po patnácti letech, a to za podpory stran Merec (skupiny tří středolevých stran) a Šas (ultraortodoxní náboženské strany), navíc měla vládní koalice podporu arabských i komunistických stran. V červnu se Rabin v 70 letech stal podruhé premiérem a jedním z jeho prvních rozhodnutí bylo zastavení další výstavby izraelských osad na okupovaných územích (netýkalo se však výstavby stávajících osad). Díky tomuto rozhodnutí americká vláda prezidenta George H. W. Bushe konečně Izraeli přislíbila záruky na půjčku ve výši deseti miliard dolarů, o které předtím neúspěšně žádal Šamir. Půjčka měla pomoci s absorpcí nových přistěhovalců. Ministrem zahraničí Rabin učinil svého dlouholetého rivala Šimona Perese a pro sebe si navíc ponechal post ministra obrany a ministra náboženských věcí. Nová vláda měla příznivý vliv na mírová jednání, která se konala v různých evropských městech; mimo zmíněná jednání probíhaly v Oslu tajné schůzky představitelů Izraele s palestinskými představiteli OOP. Aby se s nimi mohli Izraelci vůbec sejít, musel být zrušen zákon, který takové styky zakazoval.\n\nTajné schůzky vyústily v srpnu 1993 v základní náčrt budoucí mírové dohody z Osla, známý jako Deklarace zásad. Dne 30. srpna informoval Rabin vládu o probíhajících jednáních a předložil jí ke schválení návrh dohody. Ta ji při abstenci dvou členů schválila a 4. září s návrhem dohody souhlasil i ústřední výbor OOP v Tunisku. Aby na izraelské straně vůbec mohl začít proces schvalování a aby zatlačil na předsedu OOP, oznámil Rabin Arafatovi, že je izraelská vláda připravena uznat Organizaci pro osvobození Palestiny jakožto zástupce palestinského lidu. Poté došlo 9. září 1993 k výměně dopisů o vzájemném uznání. V prvním dopise, který Arafat poslal Rabinovi, se OOP zřekla terorismu a uznala právo Státu Izrael na existenci v míru a bezpečí. V reakci na to Izrael poslal dopis Arafatovi, v němž oficiálně uznal OOP jako zástupce palestinského lidu.\n\nV důsledku schválení návrhu vládou vystoupila z vládní koalici strana Šas, čímž se Rabinova vláda stala menšinovou a musela se opírat o hlasy arabských a komunistických stran. Mírová smlouva byla nakonec v izraelském parlamentu schválena těsnou většinou jednoho hlasu. Před závěrečným hlasováním Rabin prohlásil:\nPodle podepsané dohody měla být na přechodnou dobu pěti let na území Západního břehu a pásma Gazy ustanovena Palestinská samospráva. Během této doby měla probíhat jednání o závěrečných otázkách týkajících se především otázky Jeruzaléma, uprchlíků, židovských osad, hranic a vody. Okupovaná území se měla rozdělit do tří zón podle izraelského a palestinského podílu na správě těchto území. Konečná dohoda měla být uzavřena na základě rezolucí Rady bezpečnosti OSN č. 242 a č. 338. Dohodu podepsali Rabin s Arafatem 13. září 1993 při slavnostním ceremoniálu, který se uskutečnil na trávníku před Bílým domem za účasti amerického prezidenta Billa Clintona.\n\nPodepsání dohod z Osla, přestože bylo významným krokem na cestě k míru, se ukázalo jako značně kontroverzní krok, který rozdělil jak izraelskou, tak palestinskou společnost, a tím zkomplikoval mírový proces. Na palestinské politické scéně začala sílit opozice v podobě Hamásu a Palestinského islámského džihádu, kteří se proti OOP a mírovému procesu začali vymezovat. V Izraeli se proti smlouvě postavila pravice v čele s Likudem a další uskupení, zejména pak rada židovských osad Ješa a osadnické hnutí Guš emunim. Začaly se stupňovat i násilnosti a teroristické akce na obou stranách. V únoru 1994 židovský osadník Baruch Goldstein spáchal tzv. masakr v Jeskyni patriarchů, když postřílel 29 modlících se muslimů. Tím vyvolal sérii palestinských odvetných útoků a jako nový fenomén se objevily sebevražedné atentáty. Pravice proti Rabinově politice pořádala bouřlivé demonstrace, na nichž vystupovali předáci Likudu Benjamin Netanjahu a Ariel Šaron. Součástí štvavé kampaně byly Rabinovy plakáty, které jej vyobrazovaly s kefíjou, hitlerovským knírkem či v uniformě důstojníka SS. Na demonstracích Rabinovi odpůrci nosili rakev s jeho figurínou a jemu samotnému i jeho ženě vyhrožovali smrtí. Mírový proces přesto na obou stranách pokračoval. Po několika měsících podepsali Rabin a Arafat dohodu o odchodu izraelských jednotek z měst Gaza a Jericho. Jásir Arafat se stal oficiálním prezidentem Palestinské samosprávy a v červenci 1994 přesunul své sídlo z Tuniska do Gazy.\nZa roli při vzniku Oselských dohod získal Rabin v roce 1994 společně s Jásirem Arafatem a Šimonem Peresem Nobelovu cenu míru. V roce 1994 mu bývalá americká první dáma Nancy Reaganová udělila ocenění Ronald Reagan Freedom Award, které se uděluje osobám, „které významně a trvale přispěly svobodě na celém světě,“ a těm, již „ztělesňují celoživotní přesvědčení prezidenta Reagana, že i jeden muž či žena mohou něco změnit“. Téhož roku mu byla společně s Jásirem Arafatem udělena cena prince Asturského v kategorii mezinárodní spolupráce. Jen o rok dříve, v roce 1993, se stal jednou ze čtyř osobností, které časopise \"Time\" vybral jako osobnost roku. Tato skupina, označená jako „Mírotvůrci“, kromě Rabina zahrnovala Jásira Arafata, Nelsona Mandelu a Frederika Willema de Klerka.\nDíky podepsání Oselských dohod došlo i ke zlepšení vztahů mezi Izraelem a Jordánskem. Zlom v jednáních nastal v květnu 1994 na schůzce v Londýně, kde se Rabin zaručil, že Jordánsko bude mít privilegované postavení v dohledu na svatá místa islámu v Jeruzalémě. Po sérii veřejných i tajných jednání pak byla 26. října 1994 podepsána izraelsko-jordánská mírová smlouva. Ta oživila izraelské vztahy s arabskými státy v severní Africe a v Perském zálivu. Pokrok ve vztazích nastal i mezi Izraelem a Sýrií, avšak uzavření smlouvy a navrácení Golanských výšin se ukázalo jako politicky neprůchodné.\n\nV září 1995 došlo k dalšímu pokroku v jednáních s palestinskou reprezentací a 28. září byla podepsána tzv. Přechodná dohoda (), neoficiálně označovaná jako Oslo II. Tato dohoda týkající se Západního břehu znamenala stažení izraelské armády z určených palestinských měst, která přešla pod palestinskou správu. Podepsání dohody opět přineslo na obou stranách vlnu kritiky, která vyvrcholila v listopadu 1995 Rabinovou vraždou.\n\nV reakci na pravicové demonstrace proti mírovému procesu svolal Rabin s hnutím Mír nyní 4. listopadu na telavivském náměstí Izraelských králů velkou mírovou demonstraci pod názvem Ano míru, ne násilí. Demonstrace měla ukázat, že mezi Izraelci má mírový proces stále podporu. Během stotisícové demonstrace stál Rabin na vyvýšeném prostranství před telavivskou radnicí, kde spolu s Šimonem Peresem a zpěvačkou Miri Aloni zpívali píseň (doslova „Píseň míru“) a kde pronesl svůj poslední projev na podporu mírového procesu. V okamžiku, kdy po projevu scházel z pódia a procházel davem ke svému autu, byl třikrát střelen radikálním pravicovým ortodoxním Židem Jig'alem Amirem, který chtěl zabitím Rabina zastavit mírový proces a dle svých slov tak „zachránit židovský národ“. Rabin byl okamžitě převezen do nemocnice Ischilov, kde však po padesáti minutách na operačním stole zemřel následkem velké krevní ztráty a průstřelu plíce. Bezprostředně po střelbě Amira zadrželi přítomní policisté.\nBěhem soudního procesu s pětadvacetiletým Amirem vyšlo najevo, že Amir měl již dvakrát v plánu Rabina zabít, ale pokaždé byl jeho záměr zmařen nečekanou okolností. Vrah podle vlastních slov jednal v souladu s halachou (židovským náboženským právem). U soudu prohlásil: „Každý Žid, který ponechá svůj lid nebo území nepříteli podobně jako Rabin, musí být zabit. Studoval jsem halachu celý život a dobře vím, o čem mluvím.“ Zjistilo se rovněž, že někteří rabíni z rady Ješa označili Rabina nejtěžšími halachickými obviněními Žida: byl podle nich „rodef“ (vrah Žida) a „moser“ (udavač Nežidům a zloděj židovského majetku). Jak uvádí Čejka (2009), „Amir otevřeně přiznal, že se těmito religiózními (dez)intepretátory židovského práva z řad rabínských autorit náboženských osadníků inspiroval.“ Amir byl soudem shledán vinným a odsouzen k doživotnímu vězení.\n\nPo krizovém zasedání vlády byl prozatímním premiérem jmenován ministr zahraničních věcí Šimon Peres. Rabinova vražda znamenala velký šok nejenom pro Izraelce, ale i pro Palestince a celý svět; například americká média její dopad a význam srovnávala se zavražděním amerického prezidenta Kennedyho v roce 1963. Statisíce truchlících Izraelců se shromáždily na náměstí Izraelských králů a oplakávaly Rabinovu smrt. Scházeli se zde zvláště mladí lidé, kteří zapalovali svíčky a zpívali mírové písně. Rabinova pohřbu se zúčastnili zástupci z celého světa, včetně osmdesáti hlav států. Bill Clinton svůj projev na pohřbu zakončil tradičním rozloučením v hebrejštině – „šalom chaver“ (: שלום חבר, doslova „sbohem, příteli“). Jicchak Rabin je pohřben na národním hřbitově na Herzlově hoře v Jeruzalémě.\n\nTak jako u mnoha politických atentátů, probíhala i u Rabinovy vraždy debata o pozadí atentátu a vynořila se řada konspiračních teorií (od spiknutí v tajné službě Šin bet, až po fingovaný atentát, jehož průběh nevyšel).\n\nSmrt Jicchaka Rabina se stala zlomovým bodem izraelsko-palestinských mírových jednání a bylo stále těžší nalézt společnou řeč, která by vedla k udržení mírových vztahů mezi židovským státem a palestinskými Araby. Izraelské osady na okupovaných územích se staly velkým ohniskem sváru, který trvá až do dnešních dnů (2010). Trvalé důsledky Rabinovy smrti popisuje britský autor Charles D. Smith slovy: „Přízrak dalších atentátů či případné občanské války v Izraeli, která by nastala v případě stažení se z okupovaných území, posílil izraelského ministerského předsedu Ehuda Baraka (stal se premiérem v roce 1999) v rozhodnutí posílit expanzi osad s připomenutím velké touhy osadníků po trvalém míru s Palestinci, a dále tato událost napomohla k větší toleranci izraelských aktivit ze strany amerických mírových vyjednávačů, kteří si ovšem uvědomili i negativní důsledky těchto expanzivních aktivit.“\nAtentát přiostřil již tak špatné vztahy mezi Stranou práce a stranou Likud do nebývalé míry; podle Elazara a Sandlera (1998) „vyvolal vnitřní svár a nejhorší domácí krizi v dějinách moderního Izraele.“ Napjatou atmosféru dále zostřil Benjamin Netanjahu, který následujícího roku odmítl uznat den národního smutku za zesnulého Rabina, na což Lea Rabinová reagovala zákazem Netanjahuovi pronést řeč na vzpomínkovém ceremoniálu za svého zesnulého manžela. Již na pohřbu se k Netanjahuovi v okamžiku, kdy jí chtěl vyjádřit upřímnou soustrast, okázale otočila zády.\n\nPo Rabinově smrti nastoupil do funkce ministerského předsedy Šimon Peres. Aktuální atmosféra v Izraeli velmi nahrávala jeho Straně práce. Navzdory radám se však za těchto okolností nepokusil vyvolat předčasné volby a namísto toho se soustředil především na mírová jednání se Sýrií a neprodleně provedl několik zásadních kroků ke splnění dohody z Osla. Smith (2009) o tom napsal: „Izraelské vojenské síly se ke konci roku 1995 stáhly ze šesti klíčových měst z oblasti A a z více než čtyř set vesnic v oblasti B.“ Dne 20. ledna 1996 se konaly volby do vlády Palestinské autonomie, čímž byl splněn jeden z bodů z Deklarace zásad z roku 1993. Volby vyhrála strana Fatah Jásira Arafata, bojkotovaly je však organizace Hamás a Palestinský islámský džihád, které se pak snažily celý mírový proces narušit terorem. V izraelských ulicích začali útočit palestinští sebevražední atentátníci. V únoru a březnu 1996 bylo spácháno pět atentátů, při nichž zemřelo 76 lidí. Izrael odpověděl uzávěrou západního břehu a pásma Gazy, aby zamezil průniku teroristů.\n\nMírová jednání se Sýrií nakonec nebyla úspěšná. Krátce před izraelskými volbami vyvstal další problém v podobě ostřelování severního Izraele teroristy z hnutí Hizballáh z Libanonu. Peres, který nechtěl mít ve volbách pověst měkkého politika, nařídil odvetnou operaci Hrozny hněvu. Během operace však nešťastnou náhodou zahynulo větší množství civilistů, což jeho popularitě neprospělo. Operací si proti sobě také popudil izraelské Araby, kteří s ním zpočátku sympatizovali. Ve volbách tak nakonec vyhrál Benjamin Netanjahu.\n\nJméno Jicchaka Rabina nese na jeho počest řada míst a institucí v Izraeli i po celém světě. Jedním z nich je místo Rabinova zavraždění – náměstí Izraelských králů (: כיכר מלכי ישראל, \"Kikar Malchej Jisra'el\"), které bylo po jeho smrti přejmenováno na Rabinovo náměstí. V Izraeli dále nese jeho jméno množství institucí, ulic, čtvrtí, škol, mostů a parků, ale i dva vládní kancelářské komplexy a dvě synagogy. Mimo Izrael nesou Rabinovo jméno ulice v Bonnu, Berlíně a New Yorku a parky v Montréalu, Římě a Limě.\n\nNa jeho počest ustanovil Kneset 12. den židovského měsíce chešvan oficiálním pamětním dnem Jicchaka Rabina. Neoficiálně se však jeho památka připomíná 4. listopadu, což je datum jeho vraždy podle gregoriánského kalendáře. Ještě v roce 1995 Izraelská poštovní společnost vydala Rabinovu pamětní poštovní známku. O dva roky později došlo ke zřízení \"Centra Jicchaka Rabina\" a v roce 1998 ke vzniku přípravného armádního programu \"Mechinat Rabin\", který před nástupem do armády připravuje absolventy středních škol k vůdcovství. Jicchak Rabin byl po své smrti vnímán jako národní symbol a stal se ztělesněním etosu izraelských mírových snah, a to navzdory své vojenské minulosti a někdejším radikálnějším názorům. Vzpomínka na Jicchaka Rabina pronikla i do světa kultury a na jeho památku nazpíval reggaeový zpěvák Alpha Blondy píseň s názvem \"Yitzhak Rabin\".\n\n\n\n\n\n"}
{"id": "225819", "url": "https://cs.wikipedia.org/wiki?curid=225819", "title": "31. dobrovolnická granátnická divize SS", "text": "31. dobrovolnická granátnická divize SS\n\n31. SS-Freiwilligen-Grenadier Division byla založena v říjnu 1944. Většinu mužstva tvořili \"Volksdeutsche\" (Němci žijící mimo území Německé říše) z oblasti Baška (severozápadní část Vojvodiny), části rozpuštěné 23. Waffen-Gebirgs Division der SS „Kama“ (kroatische Nr. 2) a Polizei Regiment „Brixen“.\n\nDivize se nedlouho poté zúčastnila bojů u města Starý Becej, následně těžkých bojů u města Pécs a nakonec byla téměř zničena při bojích u Balatonu. V prosinci 1944 byla stažena k doplnění stavů a přezbrojení do slovinského Mariboru. Mužstvo doplnili čeští a slovenští \"Volksdeutsche\". 17. února 1945 divize zahájila přesun k městečku Jawor ve Slezsku. Na přelomu března a dubna 1945 bojovala u města Strzegom a od 5. do 6. května se zúčastnila pokusu o osvobození Breslau. Po odvolání této akce se divize pokusila dostat do amerického zajetí a byla zničena při boji s partyzány a Rudou armádou u Hradce Králové.\n\nDivize nikdy neobdržela čestný název, ale byla známa pod názvy „Kukuruz Division“, „Baška“ či „Lombard“. Po válce se vynořily spekulace o zamýšleném názvu „Böhmen und Mähren“, což se ale nikdy nepodařilo doložit.\n\n\nNáčelník operací\n\n\nProviantní důstojník\n\n\n\nV prosinci 1944 dosáhla divize svého maximálního stavu, a to 11 000 mužů.\n\n"}
{"id": "225820", "url": "https://cs.wikipedia.org/wiki?curid=225820", "title": "Nemanja Vidić", "text": "Nemanja Vidić\n\nNemanja Vidić (srbskou cyrilicí Немања Видић; 21. října 1981, Titovo Užice) je bývalý srbský fotbalový obránce a reprezentant, hráčskou kariéru ukončil v lednu 2016.\n\nVidić působil profesionálně ve Svazové republice Jugoslávie v klubu Crvena zvezda Bělehrad, z něhož v letech 2000–2001 hostoval ve Spartaku Subotica. Poté následovala angažmá v zahraničí v renomovaných klubech, Spartak Moskva (Rusko), Manchester United (Anglie) a Inter Milán (Itálie).\nProfesionální hráčskou kariéru ukončil 29. ledna 2016.\n\nV roce 2002 odehrál 3 zápasy v dresu seniorské reprezentace Svazové republiky Jugoslávie. Debutoval 12. října 2002 v kvalifikačním zápase na EURO 2004 v Neapoli proti domácímu týmu Itálie, který skončil remízou 1:1.\n\nPo přejmenování Svazové republiky Jugoslávie v roce 2003 nastupoval za Srbsko a Černou Horu. V dresu A-týmu Srbska a Černé Hory odehrál v letech 2003–2006 celkem 17 utkání a vstřelil 1 branku.\n\nV letech 2006–2011 odehrál 36 zápasů a vstřelil 1 gól za samostatné Srbsko.\n\nZúčastnil se MS 2010 v Jihoafrické republice, kam se již samostatné Srbsko kvalifikovalo. Kouč Radomir Antić jej v úvodním utkání s Ghanou 13. června nasadil v základní sestavě, Srbsko prohrálo 0:1. V dalším zápase 18. června proti Německu sehrála srbská defenziva bezchybnou partii a balkánská země zaznamenala hodnotné vítězství 1:0. Celá obranná čtveřice dokázala ubránit produktivní německé útočníky, ale všichni obránci dostali v utkání žlutou kartu (Nemanja Vidić, Branislav Ivanović, Neven Subotić a Aleksandar Kolarov). Ve třetím zápase 23. června proti Austrálii byl Nemanja u porážky 1:2, obrana již hrála v jiném složení. Srbsko se ziskem 3 bodů obsadilo poslední čtvrté místo ve skupině.\n\nCZ Bělehrad\n\nManchester United\n\n"}
{"id": "225823", "url": "https://cs.wikipedia.org/wiki?curid=225823", "title": "Otepää (rozcestník)", "text": "Otepää (rozcestník)\n\nOtepää může být:\n\n"}
{"id": "225833", "url": "https://cs.wikipedia.org/wiki?curid=225833", "title": "Hanuš Schwaiger", "text": "Hanuš Schwaiger\n\nHanuš Schwaiger, křtěn Jan Petr Pavel (28. června 1854, Jindřichův Hradec – 17. června 1912, Bubeneč), byl český malíř, grafik a pedagog.\n\nNarodil se v rodině movitého obchodníka se železem, který vlastnil krámy v Jindřichově Hradci i ve Vídni. Byl pokřtěn jako římský katolík na svátek svatých Petra a Pavla, proto dostal křestní jména těchto patronů. Vystudoval gymnázium v Jindřichově Hradci, po zápisu na Akademii výtvarných umění v Praze jej otec povolal zpět a zaměstnal ve svém obchodě, Schwaiger brzy utekl do Vídně, kde vystudoval munumentální malířství v ateliéru profesora Hanse Makarta.ˇStudia ukončil roku 1881 a odjel na studijní cesty. Navštívil Itálii, Německo, Holandsko a Belgii, kde se mu zalíbilo nejvíce.\n\nByl autorem olejomaleb, pastelů, jednak portrétů, dále národopisných studií lidí a krajiny, přitahoval ho mýtus, rád maloval a kreslil pohádkové motivy a ilustroval knihy. Věnoval se také fresce (např. Svatý Jiří na zámku v Průhonicích z roku 1892). Císařským dekretem ze dne 19. září 1899 byl jmenován mimořádným profesorem technického kreslení na právě založené České vysoké škole technické v Brně. Od roku 1902 profesorem na Akademii výtvarných umění v Praze. Mezi jeho žáky patřili například: Otakar Kubín, František Xaver Naske, František Hlavica, Václav Rabas, Rudolf Kremlička, Oldřich Blažíček, František Antonín Jelínek, Vilém Kreibich nebo Josef Tříška.\n\nHanuš Schwaiger byl blízkým přítelem Tomáše Garrigue Masaryka.\n\nZemřel v Bubenči u Prahy ve svém domě čp. 59 (nyní Schwaigerova ulice 3. Schwaigerovi byl vypraven pohřeb v Praze, ale byl pohřben na hřbitově v Bystřici pod Hostýnem. Jeho hrob je částí souboru chráněného jako kulturní památka.\nDne 12. ledna 1891 se Hanuš Schwaiger v Hroznové Lhotě oženil s Josefinou, rozenou Kučerovou (1866–1937).\n\n\n"}
{"id": "225843", "url": "https://cs.wikipedia.org/wiki?curid=225843", "title": "Statečné srdce", "text": "Statečné srdce\n\nStatečné srdce (\" \") je americký historický film, který v roce 1995 natočil režisér Mel Gibson, který si v něm také zahrál hlavní roli. Film získal 5 Oscarů, včetně ocenění za nejlepší film.\n\nWilliam Wallace (Mel Gibson) se tajně ožení s Murron MacClannoughovou (Catherine McCormack), aby se jeho žena vyhnula králově nařízenému právu první noci. Jednoho dne však ženu přepadnou a chtějí znásilnit vojáci. William ji brání a několik jich zabije. Avšak jeho Murron je chycena a za trest i pro výstrahu posléze zabita. Wallace ji pomstí a následně se postaví do čela skotského odporu proti Angličanům; při něm získává spojenectví v princezně Isabele (Sophie Marceau). Nakonec je Wallace kvůli zradě ve vlastních řadách zajat královskými vojsky a popraven. Jeho odkaz však Skotové uctí a naplní v bitvě u Bannockburnu, v níž pod vedením Roberta Bruce vybojují nezávislost země na Angličanech.\n\n"}
{"id": "225844", "url": "https://cs.wikipedia.org/wiki?curid=225844", "title": "Trubka (rozcestník)", "text": "Trubka (rozcestník)\n\nSlovo trubka má více významů:\n\n\n"}
{"id": "225846", "url": "https://cs.wikipedia.org/wiki?curid=225846", "title": "Püssi", "text": "Püssi\n\nPüssi (německy \"Neu-Isenhof\") je samosprávné město v estonském kraji Ida-Virumaa.\n\n"}
{"id": "225848", "url": "https://cs.wikipedia.org/wiki?curid=225848", "title": "Tyrannus", "text": "Tyrannus\n\nTyrannus je rod ptáků z čeledi tyranovitých, jeden z mnoha s českým rodovým jménem tyran. Jedná se o typový rod čeledi, jeho příslušníci jsou hojní v Severní i Jižní Americe, jinde nežijí.\n\nTyrani jsou ptáci velcí asi jako špaček nebo kos, mají dlouhá špičatá křídla a velký široký zobák. Obývají otevřená prostranství, kde loví hmyz podobným způsobem jako evropský lejsek – číhá na vyvýšeném místě, kde čeká na okolo letící kořist, kterou pak loví v letu. Poté se zase vrací zpět na své stanoviště.\n\nSvá hnízdní teritoria si urputně brání před jinými ptáky včetně mnohem větších dravců.\n\n"}
{"id": "225852", "url": "https://cs.wikipedia.org/wiki?curid=225852", "title": "Marie I. Portugalská", "text": "Marie I. Portugalská\n\nMarie I. Portugalská (17. prosince 1734, Lisabon – 20. března 1816, Rio de Janeiro), celým jménem v portugalštině: \"Maria Francisca Isabel Josefa Antónia Gertrudes Rita Joana\", byla první ženou na portugalském trůně a vládla v letech 1777 až 1816. V roce 1777 se provdala za svého strýce Petra III., který se stal jejím spoluvládcem.\n\nPortugalský král Josef I. měl se svou manželkou Marií Viktorií pouze čtyři dcery: Marii Isabelu, Marii Annu (1736–1813), Marii Dorotu (1739–1771) a Marii Benediktu (1746–1829). Mariin otec Josef I. se narodil z manželství portugalského krále z dynastie Braganzů, Jana V. s arcivévodkyní Marií Annou a byl tak vnukem císaře Svaté říše římské Leopolda I. Její matka Mariana Viktorie, dcera španělského, sardinského, sicilského a neapolského krále Filipa V. a jeho druhé manželky Alžběty Farnese, pocházela z rodu Bourbonů.\n\nMariiným životním partnerem se stal otcův mladší bratr Petr, sňatek se konal 6. června 1760. Nevěstě bylo 26 let a jejímu strýci 43.\nTento sňatek se uskutečnil z dynastických důvodů: následníkem Jana V. se totiž stal jeho starší syn Josef I., který měl čtyři dcery, ale žádného mužského potomka; stál tak před volbou, zda má trůn zdědit jeho nejstarší dcera Marie, nebo jeho mladší bratr Petr. Jejich sňatek, pro který z důvodu blízké příbuznosti bylo nutno získat papežský dispens, vyloučil všechny pochybnosti o následnictví.\n\nV roce 1777, po otcově smrti, se Marie stala první vládnoucí královnou Portugalska a Algarve. Formálně vládla společně se svým manželem Petrem, nyní králem Petrem III., který se však o vládnutí příliš nezajímal.\nZ manželství Marie a Petra vzešlo šest potomků, z nichž tři zemřeli v dětském věku. První syn Josef František zemřel rok po svatbě bez potomků, druhý záhy po narození a teprve třetí syn Jan se stal nástupcem své matky na portugalském trůně jako Jan VI. Portugalský.\n\n\n\n\n"}
{"id": "225854", "url": "https://cs.wikipedia.org/wiki?curid=225854", "title": "Irská whiskey", "text": "Irská whiskey\n\nIrská whiskey (\"Irish pot-still whiskey\") je tradiční irská lihovina vyráběná kotlíkovým destilačním přístrojem.\n\nIrská whiskey se od skotské liší v tom, že v irských sladovnách se nepoužívá rašelinový oheň. To znamená, že v irských whiskey chybí kouřový tón. Původně byla irská whiskey vyráběna pouze destilováním sladu. Před 150 lety se však kvůli vysokým daním začal do sladu přimíchávat surový ječmen. Výsledkem tohoto míchání sladu vznikl specifický způsob nazývaný \"pot-still whiskey\", jenž je značen i na etiketách. Dalším rozdílem mezi irskou a skotskou whisky je, že irská whiskey je třikrát pálená.\n\nAby mohla být whisky nazývána pravou irskou whiskey (\"pure pot-still whiskey\"), musí splňovat následující kritéria:\n\n\nPravdou ale je, že těmito pravidly se řídí jen dvě značky – Green Spot a Redbreast.\nRoku 1989 vznikla společnost Cooley Distillery a uvedla na trh silně rašelinovou čistou sladovou whiskey Connemara. Tato whiskey získala řadu ocenění a zlatých medailí, ačkoli není pravou \"pot-still whiskey\". Dalším příkladem irské whiskey je Tullamore Dew Black s lidovým označením Tarange (čti „ta ranč“) podle nejzářivější hvězdy souhvězdí Tullamore.\n\nV současnosti existují pouze čtyři palírny irské whiskey. V každé se však vyrábí množství různých značek.\n\n\n\n"}
{"id": "225856", "url": "https://cs.wikipedia.org/wiki?curid=225856", "title": "Prnjavor", "text": "Prnjavor\n\nPrnjavor ( ) je město a opština v regionu Banja Luka v Bosně a Hercegovině. Nachází se mezi opštinami Dervente a Banja Luka.\n\nNa území opštiny o rozloze 631 km² žilo v roce 1991 46 894 obyvatel v dohromady 63 sídlech. Samotné město je ale velmi malé, nachází se v nadmořské výšce 185 m a jeho rozloha je pouhých 5,5 km². Nedaleko města se nacházejí lázně Kulaši, s léčivými minerálními prameny. Většinu obyvatel Prnjavoru i přilehlého okolí tvoří Srbové (71 % v roce 1991), po roce 1995 toto číslo pak ještě vzrostlo. Existují zde ale i menšiny dalších národů BiH a také i historická menšina ukrajinská.\n"}
{"id": "225857", "url": "https://cs.wikipedia.org/wiki?curid=225857", "title": "Three World Financial Center", "text": "Three World Financial Center\n\nThree World Financial Center je jeden z třiceti nejvyšších mrakodrapů v New Yorku. Patří do komplexu Světového obchodního centra a stojí na West Street mezi Liberty Street a Vesey Street v Lower Manhattanu. S výškou 225 m je budova nejvyšší ze čtyř budov komplexu Světového obchodního centra. Má podobný design jako budova Two World Financial Center. Rozdíl je pouze v horní části, 3WFC má nahoře pyramidu a 2WFC kopuli. Je také velmi podobná věži 1 Canada Square komplexu Canary Wharf v Londýně, protože byla stejně jako WTC, projektem kanadské developerské společnosti Olympia & York, a obě stavby byly navrženy stejnými architekty.\n\nBudova je mimo jiných společností hlavním sídlem společnosti American Express. Budova je ukázkou postmodernistické architektury, navrhli ji César Pelli & Associates a Haines Lundberg Waehler, výstavba stála 800 miliónů dolarů. Budova disponuje 195 000 m² využitelného kancelářského prostoru a má 51 poschodí.\n\nBudova Three World Financial Center byla kriticky poškozena padajícími troskami z věží WTC 11. září 2001. Struktura jihovýchodního rohu budovy byla těžce poškozena, ale ke kolapsu budovy nedošlo. Budova byla kvůli opravě uzavřena až do května 2002.\n\n"}
{"id": "225862", "url": "https://cs.wikipedia.org/wiki?curid=225862", "title": "Tyran křiklavý", "text": "Tyran křiklavý\n\nTyran křiklavý (\"Tyrannus vociferans\") je velký hmyzožravý pták, žijící v Severní a Střední Americe.\n\n\nTyran křikavý je pták velký přibližně jako kos. Hlava, záda, celá křídla, kostřec i ocas jsou olivově šedé, tváře jsou tmavošedé. Hrdlo je bílé, horní prsa šedá, spodní prsa, břicho a spodní krovky ocasní pak žluté. Zobák i nohy jsou černě zbarvené.\n\nSeverní populace je tažná, hnízdí v severní Kalifornii a na americkém středozápadě, na severu se vyskytují i v Montaně a Kanadě. Tito ptáci zimují v jižní Kalifornii a v Mexiku. Stálá populace tyranů křikavých pak obývá Mexiko, Guatemalu, Honduras a Belize ve Střední Americe. Obývají prérie, pole i světlé jehličnaté lesy nebo subtropické lesy.\n\nTyran křikavý je hmyzožravý pták, který loví podobně jako lejsek – číhá na vyvýšeném místě a okolo letící hmyz loví za letu. Poté se zase vrací zpět na své stanoviště. Potravu však sbírají také na listech (housenky apod.) a živí se také ovocem a bobulemi.\n\nHnízdí od května do července. Hnízdo si staví ve větvích stromů, jedna snůška čítá 3–5 tečkovaných bílých vajec. Hnízdní okrsek si tyrani urputně brání před konkurenty i mnohem většími dravci.\n\n"}
{"id": "225864", "url": "https://cs.wikipedia.org/wiki?curid=225864", "title": "Souprava metra D", "text": "Souprava metra D\n\nVozy soupravy metra typu D byly sériově vyráběny v tehdejším Mytiščinském strojírenském závodě mezi lety 1955 až 1963. \n\nDo roku 1992 byly v provozu v petrohradském a moskevském metru, do roku 1995 pak i v kyjevské síti podzemní dráhy. Celkem se vyrobilo 662 vozů tohoto typu, nejvíce v letech 1961 a 1962, kdy počty vyrobených vagonů překročily stovku. Každý z vagonů vážil 36,2 tun, dlouhý byl 19,166 m a široký 2,7 m. Pojal až 264 cestujících.\n"}
{"id": "225866", "url": "https://cs.wikipedia.org/wiki?curid=225866", "title": "Prangli", "text": "Prangli\n\nPrangli (německy \"Wrangelsholm\", švédsky \"Wrangö\") je 14. největší ostrov v Estonsku. Leží v Baltském moři nedaleko ostrova Naissaar a Aegna. Patří kraji Harjumaa v obci Viimsi.\n\nPrangli je vzdálen 9 km severovýchodně od Viimského poloostrova a 20 km od hlavního města Tallinnu. Na západě ostrova jsou kamenité pláže a na východě písečné. Nejvyšší bod je Kullamägi (\"Zlatá hora\"), která měří skoro 10 m n. m. Ostrov je 6 km dlouhý a 2,5 km široký. Na ostrově rostou většinou jehličnaté stromy, hlavně borovice, spolu s keři. Na ostrově jsou bludné balvany. Je zde častý vítr. Kolem ostrova jsou ostrovy Aksi, Tiirloo a Liivakari. Blízko pobřeží ostrova Prangli se vyskytuje mnoho malých ostrůvku.\n\nNa tomto ostrově je obchod, klinika, pošta, základní škola a malá hala. Na ostrově se pronajímají a prodávají chatky turistům.\n\nOstrov byl objeven už před 3500 lety. První zmínka o ostrově byla v roce 1387 jako \"Rango\". Roku 1934 zde žilo 469 obyvatel, roku 1994 zde žilo pouze 146 obyvatel, nyní se počet obyvatel nějak nezměnil.\n\nNa ostrově leží vesnice Kelnase, Idaotsa a Lääneotsa, Kelnase je z nich hlavní. Tyto vesnice nejsou od sebe vzdálené více než 100 metrů. V létě je zde obývají lidé, kteří mají zde své chaty.\n\nVe vesnici Kelnase je hlavní přístav pro celý ostrov Prangli. V roce 1998 žilo v této vesnici trvale 42 obyvatel.\n\nZeměpisné souřadnice vesnice jsou 59°38' severní šířky a 25°01' východní délky.\n\nVesnice Idaotsa má zeměpisné souřadnice 59°38' severní šířky a 25°01' východní délky.\n\nVesnice Lääneotsa má zeměpisné souřadnice 59°37' severní šířky a 25°00' východní délky.\n\nToto je seznam bludných blavanů na ostrově Prangli: Punane kivi, Kotkakivi, Rebasekivi, Suti teeäärerahn, Suti võsarahn, Tagalahe rannarahn, Prahirahn, Kabelimäe kivi, Kõrgerahn, Jahukari rahn, Eeslahe Suurkivi, Sadulakivi, Loo põõsasiku rahn, Loo rannarahn, Pikk-Kari Soonestiku rahn a Pikk-Kari Väikekarirahn.\n\nMaják, který zde stojí, byl postaven roku 1923. Měří 12 metrů. Výška světla je 14 m n.p.m.,\nDélka světla je 6 Mm (11 km), 0° - 360° a barva světla je bílá. Leží na severozápadě ostrova. Zeměpisné souřadnice majáku jsou 59°38'44.34' severní šířky a 24°58'07.98' východní délky.\n\n\n"}
{"id": "225867", "url": "https://cs.wikipedia.org/wiki?curid=225867", "title": "FK Spartak Moskva", "text": "FK Spartak Moskva\n\nFK Spartak Moskva (rusky: \"Футбольный клуб «Спартак» Москва\", \"tj. Futboľnyj klub Spartak Moskva\") je ruský fotbalový klub z Moskvy, který hraje ruskou Premier Ligu. Založen byl v roce 1922 pod názvem MKS Krasnopresnenskogo rajona (\"Moskovskij kružok sporta Krasnopresnenskogo rajona\").\n\nSpartak dvanáctkrát vyhrál sovětskou ligu a devětkrát ruskou ligu, získal také deset sovětských fotbalových pohárů a 3 ruské poháry (1994, 1998, 2003). Fotbalový klub byl součástí sportovního klubu Spartak Moskva, který do sebe začleňoval například i hokejový HC Spartak Moskva.\n\nSvé domácí zápasy odehrává na stadionu Otkrytie Arena s kapacitou 45 360 diváků.\n\nSpartak Moskva byl založen dvojicí Ivan Artemijev – Nikolaj Starostin v roce 1921. Po zbudování stadionu se roku 1926 našel sponzor, což Spartaku umožnilo dále navýšit kapacitu. Roku 1934 se klub dočkal dnešního označení \"Spartak Moskva\" po římském otrokovi a atletovi Spartakovi. Ještě před válkou a pod českým koučem Antonínem Fivébrem se Spartak zmocnil domácího titulu v letech 1936, 1938 a 1939.\n\nPo válce se během 50. let ustanovil duopol Spartak–Dynamo, kteří oba společně ovládali sovětský fotbal. Spartak během této dekády získal 5 ligových titulů, také díky hráčům jako byli Igor Netto. Další titul tým vybojoval až o mnoho let později, roku 1969. Nastala éra slabších výsledků, kterou narušila výhra v poháru roku 1971. Roku 1976 klub sestoupil o úroveň níže, díky trenérovi Konstantinu Beskovovi se tým okolo mladých talentů, jako byli Rinat Dasajev a Georgij Jartsev, dostal zpět do nejvyšší soutěže hned po jedné sezóně. Roku 1979 získal Spartak opět ligový titul.\n\nSpartak vybojoval poslední ligový titul v éře SSSR roku 1989, když porazil Dynamo Kyjev 2:1 díky brance Valerije Šmarova z volného přímého kopu v nastaveném čase. Po zániku SSSR se Spartak etabloval v ruské domácí lize a v letech 1992 až 2001 získal celkově devět titulů. To vedl klub ředitel a zároveň trenér Oleg Romantsev, z hráčů lze jmenovat třeba Valerije Karpina.\n\nNásledující roky se ale titul vybojovat nepodařilo, tým ale vyhrál ruský pohár roku 2003 a v roce 2005 to dotáhnul na druhou příčku, což Spartaku pod vedením Aleksandrse Starkovskiho umožnilo kvalifikovat se do Ligy mistrů UEFA. Druhé místo tým vybojoval také v letech 2007 a 2008.\n\nV dubnu 2009 byl jmenován trenérem bývalý hráč Spartaku Valerij Karpin, který se mohl spoléhat na služby brazilského útočníka Wellitona.\n\nZdroj: \n\n\n\n\n\"Aktuální k datu: 12. srpna 2016\"\n\nZdroj: \n\nSpartak-2 Moskva, dříve znám také pod názvem Spartak-d Moskva, je rezervním týmem moskevského Spartaku. Založen byl v roce 1964. Největšího úspěchu dosáhl v sezóně 2015/16, kdy se v FNL (2. nejvyšší soutěž) umístil na 5. místě.\n\nZdroj: \n\n"}
{"id": "225868", "url": "https://cs.wikipedia.org/wiki?curid=225868", "title": "Spartak Moskva", "text": "Spartak Moskva\n\nSpartak Moskva může znamenat:\n\n\n"}
{"id": "225873", "url": "https://cs.wikipedia.org/wiki?curid=225873", "title": "Rolls-Royce Eagle", "text": "Rolls-Royce Eagle\n\nRolls-Royce Eagle byl vyvinut během první světové války u firmy Rolls-Royce Limited, jinak proslulé především jako výrobce automobilů. Šlo o první letecký motor firmou vyvinutý a vyráběný. \n\nVývoj započal roku 1915 na základě požadavku britské Admirality na letecký motor o výkonu kolem 250 hp (cca 186 kW), první prototyp se na zkušebně rozběhl už v únoru 1915. Firma při vývoji motoru vyšla ze zkušeností, které získala při konstrukci automobilových motorů 40/50 (ze známých vozů Silver Ghost), se kterými má Eagle shodné vrtání válce 4½ palce.\n\nMotor se záhy začal vyrábět v poměrně značných počtech, rovněž seznam typů letadel které poháněl je celkem úctyhodný, mj. můžeme uvést typy Airco D.H.4, Curtiss H.12 Large America, Fairey F.17 Campania, Handley Page O/100, Handley Page O/400, Handley Page V/1500, Short 184D, Supermarine Atlantic, Supermarine Sea Eagle, Supermarine Wallaby, Vickers 12 Vernon I, světově proslulý typ Vickers F.B.27 Vimy IV (známý řadou dálkových přeletů, mj. i prvním non-stop přeletem Atlantiku), Vickers Vulcan (Type 61 a Type 63), či Vickers Viking IV.\n\nMotory Eagle se vyráběly v letech 1915 až 1928, celkem bylo postaveno 4681 kusů, všechny byly vyrobeny továrnou v Derby. Nejrozšířenější verzí byl Eagle VIII, který byl vyroben v 3302 kusech (výroba běžela mezi lety 1917 až 1922).\n\n\nTyp: pístový letecký motor, čtyřdobý zážehový vodou chlazený vidlicový dvanáctiválec (bloky válců svírají úhel 60 stupňů), vybavený reduktorem\n\n\n\"Uvedeny pouze odlišnosti od verze Eagle IV\"\n\n"}
{"id": "225874", "url": "https://cs.wikipedia.org/wiki?curid=225874", "title": "Parc des Princes", "text": "Parc des Princes\n\nParc des Princes (česky \"Park princů\"), je čtyřhvězdičkový pařížský fotbalový stadion. Pojme 48 712 sedících diváků, domov v něm má klub Paris Saint-Germain FC. Až do postavení Stade de France byl také domácím stadionem francouzské reprezentace. Hostil i několik zápasů Mistrovství světa ve fotbale v letech 1938 a 1998.\n\nSvé jméno získal podle parku, ve kterém pořádala v 18. století francouzská královská rodina lovy.\n"}
{"id": "225876", "url": "https://cs.wikipedia.org/wiki?curid=225876", "title": "Rolls-Royce Falcon", "text": "Rolls-Royce Falcon\n\nRolls-Royce Falcon byl letecký motor používaný v druhé polovině první světové války. Konstrukce vycházela z typu Rolls-Royce Eagle, šéfkonstruktérem byl R. W. Harvey-Bailey.\n\nMotory Falcon byly vyráběny od roku 1916 do roku 1927, celkem bylo postaveno 2185 kusů (250 motorů Falcon I, 250 kusů Falcon II a 1685 kusů Falcon III), většina byla vyrobena továrnou Rolls-Royce v Derby (verze Falcon II a III, část motorů Falcon I byla vyrobena u firmy Brazil Straker). Motory Falcon mj. poháněly letouny Avro 529, Blackburn T.R.1 Sprat, Blackburn Kangaroo, Blackburn G.P. Seaplane, Martinsyde F.4 Buzzard, Parnall Perch či slavné dvoumístné dvouplošné stíhačky Bristol 14 F.2B Fighter.\n\nRolls-Royce Falcon I (Rolls-Royce 190 hp, Mk.I) o vzletovém výkonu 230 hp\nRolls-Royce Falcon II (Rolls-Royce 190 hp, Mk.II) o vzletovém výkonu 250 hp\nRolls-Royce Falcon III (Rolls-Royce 190 hp, Mk.III) o vzletovém výkonu 285 hp\n\nÚdaje dle\n\n"}
{"id": "225877", "url": "https://cs.wikipedia.org/wiki?curid=225877", "title": "Lamborghini Miura", "text": "Lamborghini Miura\n\nLamborghini Miura byl po voze 350 GT třetím vyráběným sériovým vozem Lamborghini. Vyráběl se v období let 1966 až 1972 v továrně firmy v Sant'Agata-Bolognese. Byl to první skutečný superautomobil. Jeho následníkem byl vůz Lamborghini Countach. Skutečným následníkem Lamborghini 350 GT byl model 400 GT, kterých se vyrobilo 247. Pak teprve následovala Miura s označením P400. Poslední Miura se nazývala P400 Miura SV. Lamborghini Countach se do sériové výroby po mnoha karosářských a technických úpravách dostal až po modelech Espada, 400 GT Islero, Islero 5, GTS.\n\nMiura je mnohými považována za nejkrásnější sportovní automobil této italské značky. Vůz byl poprvé představen v roce 1965 na turínském autosalonu a ihned se stal senzací. Oblíbil si jej i zakladatel firmy Ferruccio Lamborghini. Své jméno získala podle španělské bojové rasy býků \"miura\". Design vozu navrhl teprve pětadvacetiletý Marcello Gandini. Ten navrhl také design neméně známého vozu Lancia Stratos. Typickým znakem \"Miury\" byly „oční řasy“ kolem světlometů.\n\nVůz byl průkopníkem v uložení motoru. Právě v tomto voze byl poprvé motor uložen uprostřed. Největší konkurent firma Ferrari toto řešení použila až o 7 let později. Motor byl vidlicový dvanáctiválec o výkonu 261 kW a dosahoval senzační maximální rychlosti 277 km/h. V roce 1971 se objevil typ SV, který měl dokonce o 35 k více, tedy 385 k. Měl naprosto přepracované zadní i přední odpružení, protože si někteří zákazníci stěžovali na aerodynamický vztlak při vyšších rychlostech. Při tom se některým\nmírně zvedal předek vozu. Tento typ byl ve výrobě pouze rok a byl nahrazen typem LP 400.\nLamborghini Miura měla předchůdce co se týká uložení motoru napříč v zádi karoserie. Byl to prototyp Lamborghini Marzal z roku 1966 čtyřsedadlové kupé s dveřmi otevírajícími se vzhůru. Krásné kupé, ale nedostalo se do výroby. Jako následník přišel model Espada. Výroba začala v roce 1967 a později pokračovala jako Espada 400GT až do roku 1978. Celkem bylo vyrobeno 766 exemplářů.\n\nMiura měla i roadster z roku 1968 a byla označena jako ZN 75. Miura dokonce závodila na okruhu, ale jak se umístila, není známo.\n"}
{"id": "225878", "url": "https://cs.wikipedia.org/wiki?curid=225878", "title": "Madeta", "text": "Madeta\n\nMADETA a. s. je česká potravinářská firma zabývající se zpracováním mléka a výrobou mléčných výrobků. Závody firmy zpracovávají 1,5 milionu litrů mléka denně, vyrábí více než 240 druhů výrobků (například Nivu a pomazánkové máslo) a exportují své výrobky do 15 zemí.\nFirma vznikla v roce 1901 v Táboře pod názvem Mlékárenské družstvo táborské. Zkratkou počátečních písmen z tohoto názvu později vznikla (jako akronym) značka MADETA, která byla registrována roku 1944.\n\nUž v roce 1913 byla společnost největším zpracovatelem mléka v Čechách. V roce 1951 došlo ke znárodnění provozů firmy a v roce 1960 následoval vznik podniku Jihočeské mlékárny, pod který podnik MADETA náležel.\n\nPo listopadové revoluci došlo v roce 1992 k restrukturalizaci a koncentrování výroby. O deset let později firma přijala název MADETA, a. s.\n\nŘeditelem společnosti je českobudějovický podnikatel Milan Teplý.\n\nV současnosti má firma pět výrobních závodů, specializovaných na část sortimentu mléčných výrobků:\n\nMadeta se skládá z firem \"Madeta a. s.\" a \"Madeta Agro a. s.\", zabývající se nákupem mléka a poskytováním služeb zemědělcům. Původně třetí samostatná firma \"MADETA Logistic a. s.\", zajišťující dopravu a logistiku, byla převzata \"Madetou a. s.\" k 1. lednu 2009.\n\n"}
{"id": "225879", "url": "https://cs.wikipedia.org/wiki?curid=225879", "title": "Wes Brown", "text": "Wes Brown\n\nWesley „Wes“ Michael Brown ( 13. října 1979, Manchester) je anglický fotbalový střední obránce. Do roku 2011 hrál za Manchester United, od roku 1999 nastupuje i v anglické reprezentaci.\n\n8. července 2011 poprvé změnil dres – přestoupil do Sunderlandu.\n\n"}
{"id": "225883", "url": "https://cs.wikipedia.org/wiki?curid=225883", "title": "Petrovice (Jablonné v Podještědí)", "text": "Petrovice (Jablonné v Podještědí)\n\nPetrovice (původně ) je podhorská vesnice na severu České republiky, v okrese Liberec, asi 4,5 km na sever od města Jablonné v Podještědí, jehož je součástí. Přes Petrovice vedla stará obchodní stezka z Čech do Žitavy. Poblíž obce byla nalezena stará antická mince s obrazem císaře Galliena z roku 258, což svědčí od dávném používání této cesty.\n\nPrvní zmínka o obci pochází z roku 1391.\n\nV roce 1620 přes Petrovice utíkal z Čech zimní král Bedřich Falcký do slezské Vratislavi. Na celnici se zastavil dne 19. srpna 1813 Napoleon a prohlédl si tu mapy.\n\nV rámci plošné integrace obcí v roce 1980 byly Petrovice připojeny k městečku Jablonné a k 1. lednu 2007 administrativně přesunuty z okresu Česká Lípa do dopravně bližšího okresu Liberec.\n\n\n"}
{"id": "225885", "url": "https://cs.wikipedia.org/wiki?curid=225885", "title": "Lisburn", "text": "Lisburn\n\nLisburn ( , což znamená pevnost hazardérů) je město v Spojeném království Velké Británie a Severního Irska, ležící 10 km jihozápadně od Belfastu. Poangličtěná verze irského jména, Lisnagarvey, je používána v názvech škol a sportovních klubů této oblasti. Město leží v hrabstvích Antrim a Down, hranici hrabství tvoří řeka Lagan. V roce 2008 zde žilo 71 465 obyvatel.\n\nLisburn je znám jako kolébka irského lnářského průmyslu, který zde v roce 1698 založil Louis Crommelin a další hugenoti. Výstava o irském lnářském průmyslu je nyní umístěna v Irish Linen Centre, starém Obchodním domě, který se nachází na Market Square.\n\nBěhem konfliktu mezi katolickými republikány a protestantskými unionisty byly v Lisburnu mezi roky 1976 a 1996 zabity více než tři desítky osob, a to jak příslušníků ozbrojených složek, tak i civilistů.\n\n"}
{"id": "225886", "url": "https://cs.wikipedia.org/wiki?curid=225886", "title": "Kościuszkova mohyla", "text": "Kościuszkova mohyla\n\nKościuszkova mohyla [koščjuškova] (polsky \"Kopiec Kościuszki\" [kopjec koščjuški], původně \"Mogiła Kościuszki\" [mogiua koščjuški]) je jedna ze čtyř krakovských mohyl navršených polským národním hrdinům. Tato je věnovaná Tadeáši Kościuszkovi a nachází se na vrcholu kopce Sikornik [šikorňik], zvaného též Vrch svaté Bronislavy (\"Wzgórze św. Bronisławy\") v západní části Krakova ve čtvrti Zwierzyniec [zvěžyněc].\n\nMohyla má průměr základu 80 m, na vrcholu 8,5 m a výšku 34,1 m. Objem tělesa činí 64 134 m³, sklon svahu 50°.\n\nOd okamžiku smrti v roce 1817 narůstal kult národního hrdiny Tadeáše Kościuszki. Výjimečné úctě se těšil v Krakově, ve kterém byl pochován. Veřejnost se dožadovala vztyčení pomníku, který by tohoto vojevůdce připomínal. Byly zahájeny sbírky peněz, ale nebylo ještě rozhodnuto, jakým způsobem by měla být památka vojevůdce uctěna. Nakonec se rozhodlo ve prospěch mohyly po vzoru již existujících krakovských mohyl Kraka a Wandy. Argumentovalo se trvanlivostí a že byly navršeny společným úsilím celého lidu, že takovou stavbu nepřátelé nebudou s to zničit. Rozhodnutí schválil v červenci 1820 Senát Svobodného města Krakova. Jako místo stavby byl zvolen vrch sv. Bronislavy západně od města.\n\nVršení mohyly probíhalo od 15. září 1820 do 25. října 1823. Poté, co byl v roce 1846 zrušen status Svobodného města Krakova a město se stalo součástí rakouského záboru, začalo být město přestavováno na pevnost a mohyla se stala součástí území, které měla ve správě armáda. Byl však vyjádřen souhlas, aby byla mohyla přístupná veřejnosti od východu do západu slunce. Během druhé světové války německé úřady plánovaly mohylu srovnat se zemí, protože šlo o symbol polskosti.\n\nPo 2. světové válce se začala rakouská pevnost rozebírat s odůvodněním, že jde zahlazení stop po záborci a snahou získat stavební materiál (kterého bylo v poválečném zničeném Polsku málo), ale v roce 1957 se s asanací přestalo, jelikož se nevyplácela a začaly se také oceňovat historické hodnoty rakouské pevnosti. Poškozená pevnost byla částečně restaurována v roce 1977, kdy zde byl zprovozněn hotel, dále se pak na začátku 90. let v pevnosti usídlila první polská soukromá rozhlasová stanice RMF FM. Na přelomu 20. a 21. století prošla rozsáhlou rekonstrukcí i celá mohyla.\n\n"}
{"id": "225888", "url": "https://cs.wikipedia.org/wiki?curid=225888", "title": "Karel Leopold Klaudy", "text": "Karel Leopold Klaudy\n\nKarel Leopold rytíř Klaudy (30. prosince 1822 Tábor – 11. února 1894 Praha) byl český pedagog, advokát a politik, od počátku 60. let 19. století jeden z hlavních politiků staročeské strany, poslanec Českého zemského sněmu a Říšské rady a v letech 1868–1869 starosta Prahy.\n\nPo absolvování studia práv na pražské Karlo-Ferdinandově univerzitě (titul doktora práv zde získal roku 1844) pracoval krátce jako praktikant u zemského soudu, potom od roku 1846 vyučoval na pražské univerzitě, zpočátku jako suplent pro občanské právo.\n\nAktivně se účastnil politického dění, zejména v revolučním roce 1848, kdy se profiloval jako stoupenec konzervativně-liberálního českého proudu. V letech 1848–1849 zasedal v Ústavodárném Říšském sněmu ve Vídni a Kroměříži. Zvolen sem byl ve volbách roku 1848. Zastupoval volební obvod Kutná Hora v Čechách. Uvádí se jako doktor práv. Patřil ke sněmovní pravici. Profiloval se jako liberál. V debatě o zrušení poddanství probíhající na sněmu v létě roku 1848 podporoval zrušení poddanství bez náhrady. Nakonec ale převládl kompromisní návrh, který záváděl \"přiměřenou náhradu\". Klaudy se zdržel hlasování. V rozpravě okolo otázky poddanství zároveň podpořil výrazně radikální návrh poslance Ludwiga von Löhnera, který předpokládal zrušení šlechtických práv a titulů. Ani ten ale nebyl schválen.\n\nPo rozpuštění sněmu a potlačení revoluce se musel z politických důvodů vzdát pedagogické činnosti na pražské univerzitě a byl soudním asesorem (přísedícím) v Příbrami. Jeho politické aktivity mu byly překážkou v kariéře a jen jeho aristokratické známosti mu dopomohly k místu advokáta v Jičíně, kde působil od roku 1852.\n\nPo obnovení ústavnosti se naplno vrátil do politického života. Klaudy patřil k významným staročeským politikům (jako František Ladislav Rieger). Zasedal od roku 1861 v zemském sněmu a od téhož roku byl i poslancem Říšské rady ve Vídni (zvolen za kurii venkovských obcí, obvod Jičín, Lomnice, Sobotka). Kvůli distanci vůči Říšské radě ze strany českých státoprávně orientovaných poslanců ale byl pro setrvalou absenci oznámen na schůzi 14. července 1863 zánik jeho mandátu. Na mandát v zemském sněmu rezignoval někdy před zářím 1866. Již v listopadu 1866 zde ale byl opětovně zvolen.\n\nV roce 1865 se přestěhoval i se svou advokátní praxí do Prahy. V období od 7. ledna 1868 do 23. září 1869 byl pražským starostou). V situaci kolem protestu proti zásahům Českého místodržitelství rezignoval, byl znovu demonstrativně zvolen, ale funkci nepřijal. Byl také předsedou akciového družstva (to vzniklo po roce 1866) pro stavbu Železné lávky přes Vltavu v Praze.\n\nV dubnu 1867, kdy vrcholilo rakousko-uherské vyrovnání a kdy zemské volby v březnu 1867 přinesly vítězství centralistické, německorakouské skupině, se zapojil do debat českých politiků ohledně dalšího postupu. Podobně jako František Ladislav Rieger nebo František Palacký prosazoval celkový bojkot zemského sněmu. Nakonec ale převládlo stanovisko umírněnější, při kterém etnicky čeští, respektive státoprávně orientovaní poslanci bojkotovali ustavující schůzi sněmu, ale na mandáty nerezignovali a ponechali si možnost jejich uplatnění. Historik Otto Urban již v této fázi označuje Klaudyho za představitele starší generace českých politiků. Na přelomu 60. a 70. let 19. století ho pražský policejní ředitel Albert Sedlaczek ve své důvěrné zprávě adresované do Vídně zmiňoval mezi cca deseti předáky české politické scény. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nRoku 1871 se opětovně dostal na Říšskou radu (opět kurie venkovských obcí v Čechách). A i nyní mandát nepřevzal, takže 23. února 1873 byl prohlášen za zaniklý. Poslancem byl zvolen i v prvních přímých volbách do Říšské rady roku 1873 (městská kurie, obvod Praha- Staré Město) a i tentokrát praktikoval pasivní rezistenci, při níž čeští poslanci nepřevzali mandáty. V doplňovacích volbách pak byl opakovaně volen a stále odmítal nastoupit do sněmovny, takže byl znovu jeho mandát zrušen. Trvalejšího rázu bylo jeho působení jako poslance Českého zemského sněmu, kde zasedal až do roku 1883 (s přestávkami) za volební obvod Jičín. V roce 1879 se stal vicemaršálkem (místopředsedou) sněmu.\n\nZatímco v 60. letech byl představitelem staročeského křídla, v 70. letech již neskrýval sympatie k radikálům, jako byli např. Julius a Eduard Grégrovi či František Skrejšovský (vydavatel časopisu „Světozor“). K otevřené roztržce se starými spojenci došlo v roce 1879. Blížily se tehdy Volby do Říšské rady 1879, před nimiž česká politická reprezentace navázala kontakty s Eduardem Taaffem, jenž začal sondovat možnost vytvořit novou vládní většinu v Říšské radě koalicí mezi německorakouskými konzervativci a polským a českým táborem. Trval ovšem na tom, aby Češi okamžitě přešli od bojkotu Říšské rady k aktivní parlamentní práci. Český klub coby fórum českých státoprávně orientovaných zastupitelů o věci jednal 18. května 1879, ale převládlo stanovisko trvající na pasivní rezistenci. Proti většinovému názoru v této chvíli vystoupil ostře Eduard Grégr, jenž ačkoliv reprezentant radikálnějšího křídla české politiky, nyní zastával názor ve prospěch okamžitého českého nástupu do vídeňského parlamentu. Grégr byl proto z klubu vyloučen a krátce poté Český klub opustil i Klaudy (na schůzi z 18. května nebyl přítomen), který měl na věc podobné názory jako Grégr.\n\nV roce 1883 Klaudy zcela odešel z politického života kvůli vyostřené situaci mezi staročeským a mladočeským křídlem české politiky.\n\nV roce 1875 povýšen panovníkem do rytířského stavu (ač sám před lety proti šlechtictví brojil); již v roce 1861 byl jmenován čestným občanem Blanska. Je pohřben v Praze na Olšanských hřbitovech (úsek VII, oddělení 23, č.1).\n"}
{"id": "225889", "url": "https://cs.wikipedia.org/wiki?curid=225889", "title": "Slovinská válka za nezávislost", "text": "Slovinská válka za nezávislost\n\nSlovinská válka za nezávislost ( ) někdy také desetidenní válka (slovinsky \"desetdnevna vojna\") čí víkendová válka (\"vikend-vojna\"), byl krátký ozbrojený konflikt mezi Slovinskem a Jugoslávií v roce 1991, který vedl ve vyhlášení nezávislosti Slovinska na Jugoslávii.\n\n23. prosince 1990 se ve Slovinsku konalo referendum o nezávislosti. Referenda se zúčastnilo 93 % obyvatel a z toho se 88 % vyjádřilo pro nezávislost. V dubnu 1991 bylo jasné, že slovinský návrh na přeměnu SFRJ v konfederaci nebude přijat. 9. května 1991 informoval slovinský parlament, že slovinská nezávislost bude vyhlášena v souladu s výsledky referenda nejpozději do 26. června 1991.\nOd května 1991 byly pod vedením Lojze Peterleho zřizovány pracovní skupiny, které přijaly balíky opatření potřebných k vyhlášení nezávislosti. Již v dubnu 1991 byla vytvořena taktika vedení obranné války – Slovinci měli obklíčit jednotky a kasárna Jugoslávské lidové armády ve Slovinsku, zabránit silničními blokádami postupu JLA z Chorvatska a aktivně bojovat tam, kde by měla slovinská Teritoriální obrana vojenskou výhodu.\nVe Slovinsku byly umístěny silné složky JLA. 8. března 1991 slovinský parlament rozhodl, že brance bude posílat jen do jednotek TO a policie. Počátkem května 1991 zvýšila JLA, v jejímž čele stáli v té době dva Srbové, osm Chorvatů, dva Slovinci, dva Makedonci a jeden Muslim, bojovou pohotovost jednotek ve Slovinsku, Chorvatsku a Bosně. Mobilizovala jugoslávské záložáky v zámince účasti na cvičení „Zákop“. Cvičení simulovalo napadení SFRJ ze strany Itálie a Rakouska.\n\n23. května 1991 došlo ke střetu v městečku Pekre, kde JLA obklíčila výukové středisko TO. JLA doufala, že tím zklidní vášně slovinských představitelů. Následně však nechala slovinská vláda zastavit přísun elektrické energie do kasáren JLA, která se pak takticky stáhla.\n\n25. června 1991 vyhlásily Chorvatsko a Slovinsko nezávislost. Chorvatsko zatím jen formálně. Nezávislost Slovinska byla veřejně vyhlášena 26. června večer na lublaňském náměstí Republiky. Ve Slovinsku začala okamžitá realizace nezávislosti. Jednotky TO měly celkem 16 000 příslušníků, policie měla 10 000 příslušníků. Okamžitě byly zřízeny hraniční kontroly na slovinsko-chorvatské hranici.\nV noci na 25. června vydala svazová vláda pohraničním jednotám rozkaz zvýšit bojovou pohotovost na hranicích s Rakouskem, Maďarskem a Itálií. Chorvatsko slíbilo předsedovi prezídia SFRJ Markovićovi, že nebude bránit intervenci ve Slovinsku.\n\nV noci z 26. na 27. června opustila JLA kasárny, aby obsadila slovinské hraniční přechody a letiště Brnik a tím odřízla Slovinsko od světa. Slovinské síly zaútočily na jugoslávské vojáky, přičemž došlo i k jejich zabíjení. Při obsazování hraničního přechodu Holmec došlo k incidentu zaznamenanému z druhé strany hranice televizí ORF, při kterém měli být údajně zastřeleni tři vzdávající se vojáci JLA. Vojáci JLA byli několik dní drženi mimo dosah sdělovacích prostředků. Bylo jim řečeno, že Jugoslávie byla napadena zvenčí. JLA použila 35 200 vojáků (30 % Albánců, 10 % Bosňáků, 15–20 % Srbů a Černohorců, 20 % Chorvatů, 8 % Slovinců).\nJLA počítala s rychlou pacifikací Slovinska, a proto se příliš nezaobírala logistickými potřebami a vojáci dostali jídlo jen na jeden den. Generál Andrija Rašeta v telefonickém rozhovoru s Janezem Janšou prohlásil: „Teď se věci daly do pohybu, za dvě hodiny vás máme na kolenou.“\n\nSlovinský prezident Milan Kučan vyzval slovinské vojáky a důstojníky JLA, aby opustili federální armádu. Slovinské jednotky postavily silniční barikády a blokovaly kasárny. Slovinci počítali s tím, že válka musí být rychlá, počítali s tím, že si JLA nedovolí vést velké bitvy kvůli možným masovým ztrátám civilního obyvatelstva a počítali s tím, že v případě většího konfliktu by zasáhlo mezinárodní společenství.\n\nJLA měla výhodu v počtu, těžkých zbraních a letectvu. Slovinci měli jen pěchotní zbraně, několik protiletadlových kanónů a minometů.\n27. června prolomily jugoslávské tanky barikádu u Brezovice pri Ljubljani, ale byly vystaveny tvrdé obraně u Metliky a Pesnice pri Mariboru. Silné boje s mnoha oběťmi se odehrávaly u Trzinu. 28. června obsadila JLA několik hraničních přechodů, zatímco Teritoriální obrana obsadila několik skladů munice, např. v Borovnici nebo Škofje Loce. U Medvedjeka na Dolenjsku zastavila Teritoriální obrana tanky JLA postupující na Lublaň. Slovinci nechávali jugoslávské tanky rozptýlit do menších skupinek, poté na ně zaútočili protitankovými zbraněmi a vyčkávali, až se posádky vzdají pro nedostatek jídla. Nejistí vojáci JLA v kasárnách se po stovkách vzdávali.\n\n29. června přijela do Záhřebu delegace ES s ministry zahraničí J. Poosem (Lucembursko), H. van den Broekem (Nizozemsko), G. de Michelisem (Itálie). V Záhřebu se setkala se slovinskou delegací vedenou Kučanem a Rupelem. Jednalo se o ukončení boje a zachování Jugoslávie. Byla přijata jakási dohoda o zastavení bojů, která však byla tak nejasná, že nevstoupila v platnost. 30. června přijel Ante Marković do Lublaně, boje přesto pokračovaly. 2. července zničila TO několik tanků u Krakovskeho gozdu a donutila JLA ustoupit. 3. července 1991 došlo k dohodě o zastavení palby, 4. července byly hraniční přechody opět ve slovinských rukou.\n\nSlovinci navíc dokázali pomocí vhodně vybraných televizních záběrů přesvědčit mezinárodní společenství, že proti Slovinsku je ze strany JLA vedena totální válka. Za 10 dní bojů však padlo jen 8 Slovinců a 39 Jugoslávců, bylo zabito 12 cizinců. Slovinci svedli celkem 72 malých a velkých bitev, zničili nebo ukořistili 31 tanků, 22 vozidel a 6 helikoptér, dále pak 6 787 zbraní pěchoty, 87 děl a 124 protiletadlových kanónů.\n\nJLA mohla Slovince porazit, ale snaha Markovičovy federální vlády na obranu územní integrity SFRJ nezískala silnější podpory. Miloševićova skupina nehodlala Slovinsku v nezávislosti bránit.\n7. července se prezident Slovinska Milan Kučan, předseda parlamentu France Bučar, bývalý předseda prezídia SFRJ Janez Drnovšek a ministr zahraničí Dimitrij Rupel setkali s jugoslávskou delegací na ostrově Brioni. Setkání předsedala delegace Evropského společenství. Zúčastněné strany podepsaly Brionskou deklaraci o zastavení bojů, slovinská policie opět kontrolovala hranice, slovinské jednotky zrušily silniční blokády a blokády kasáren, do kterých se vrátila jugoslávská armáda, TO byla demobilizována, váleční zajatci propuštěni. Slovinsko a Chorvatsko se zavázaly přijmout tříměsíční moratorium na proces osamostatnění a zapojí se do debaty o budoucím uspořádání státu. 10. července slovinský parlament dohodu schválil. 18. července prezídium SFRJ na návrh slovinského představitele Janeze Drnovšeka rozhodlo stáhnout JLA ze Slovinska do 3 měsíců (bylo dokončeno 25. října 1991) a propustit z armády všechny Slovince.\n\nMezitím Slovinsko pokračovalo ve své mezinárodní diplomatické aktivitě. Do 25. září Slovinsko uznaly Chorvatsko, Litva, Gruzie, Estonsko a Lotyšsko. Ještě před Brioni Slovinsko uznaly Německo, Itálie a Rakousko, ale poté respektovaly vyčkávací stanovisko ES.\n1. října 1991 informoval Kučan mezinárodní společenství, že po vypršení moratoria 8. října bude deklarace o nezávislosti opět uvedena v platnost.\n\n\n"}
{"id": "225890", "url": "https://cs.wikipedia.org/wiki?curid=225890", "title": "Unimog", "text": "Unimog\n\nOznačení Unimog (zkratka německého Universal-Motor-Gerät, česky \"univerzální motorový stroj\") nese celá škála německých univerzálních lehkých nákladních automobilů vyráběných firmou Mercedes-Benz (nyní součástí Daimler AG).\n\nPrvní model byl navržen krátce po druhé světové válce, původně pro použití v zemědělství. Unimog má pohon všech kol, je používán jak v základní verzi pro přepravu nákladů, tak jako tahač, podvozek pro užitkové nástavby i stacionární stroj pro připojení příslušenství v zemědělství, komunální údržbu, armádu a mnoho dalších aplikací.\nAutorem myšlenky a návrhu prvního vozu řady Unimog je Albert Friedrich, bývalý vedoucí konstrukční kanceláře Daimler-Benz pro letecké motory. Už během války se zabýval myšlenkou vyrobit zvláštní zemědělské vozidlo – kompaktní tahač, krátce po skončení války se pustil do vývoje. Ačkoliv hlavním oborem využití nového vozu mělo být zemědělství, Friedrich navrhl stroj výrazně odlišný od tehdejších traktorů. Partnerem při vývoji byl mezi jinými Friedrichův bývalý kolega Heinrich Rößler, dříve zaměstnaný v konstrukci osobních vozů a motorů Daimler-Benz. 1. prosince 1945 uzavřel Albert Friedrich smlouvu o výrobě „víceúčelového traktoru“ se strojírenskou firmou \"Erhard & Söhne\" z města Schwäbisch Gmünd.\n\nUž první prototyp měl zkosenou příď, krytou kabinu a co největší možnou ložnou plochu a náhon na všechna čtyři poměrně velká kola, samosvorné diferenciály na obou nápravách a vysokou světlost, vpředu i vzadu měl vyvedeny hnací hřídele pro pohon nářadí a vzadu i tažné zařízení, tím byl shodný s pozdějšími modely. V té době vznikl i název vozu, akronym Unimog navrhl inženýr Hans Zabel. Na jaře chyběl jen vhodný vznětový motor, prototyp byl vybaven benzínovým čtyřválcem o objemu 1,7 litru z osobního vozu řady 170V. Sériový Unimog byl už osazen nově vyvinutým motorem Daimler-Benz OM 636. Motor dával tahači výkon pouhých 25 koní. Díky šestistupňové převodovce s „krátkými“ převody mohl vůz jet rychlostí od 0,5 do 52 km/h a výkon motoru byl dostatečný. Vše společně tvořilo jednoduchý, ale přitom nekonvenční stroj, výrazně se lišící od běžných traktorů. Na jaře 1947 provedli konstruktéři s vozem označeným U 1 v okolí Gmündu první zkušební jízdy a v průběhu celého roku 1947 se další stroje důkladně testovaly. V Gmündu byly vyrobeny čtyři prototypy.\n\nSériové výrobě už tedy nestálo nic v cestě – kromě výběru správného partnera, protože firma Erhard, která se na vývoji podstatně podílela, nepřicházela v důsledku malých výrobních kapacit v úvahu. Bylo osloveno několik výrobců, ale vybrána byla až strojírenská firma \"Gebrüder Boehringer\" z Göppingenu, která vyrobila nejprve prototypy označené „U 5“ (dnes v Unimog-Museum v Gaggenau) a „U 6“ (dnes v soukromé sbírce v Kolíně). První Unimog byl oficiálně představen veřejnosti na výstavě DLG ve Frankfurtu v roce 1948, kde vzbudil oprávněný zájem. Na podzim roku 1948 začala sériová výroba typu U 25.\nU 25 (podle výkonu motoru) měl rozvor 1760 mm a rozchod jen 1270 mm, pohotovostní hmotnost 1780 kg, celkovou pak až 3150 kg. Relativně úzká konstrukce odpovídala zejména požadavkům zemědělců, tento rozměr byl typickou roztečí mezi dvěma řádky bramborového pole.\n\nV průběhu let 1948 až 1951 bylo u „bratří Boehringerů“ vyrobeno přibližně 600 Unimogů řady označené \"70200\", z tohoto počtu bylo prvních 100 vozů tzv. „předsérie“. Úspěchem byl prodej téměř 400 kusů této první série orgánům francouzských okupačních sil. Vozy vyrobené v Göppingenu nesly na masce jako znak stylizovanou býčí hlavu s rohy formovanými do tvaru písmene „U“.\n\nV roce 1951 převzal Mercedes-Benz od firmy Boehringer výrobu Unimogů a přestěhoval ji do nově vybavené továrny v Gaggenau. Zde začala 3. června výroba řady 2010, zatím ještě s původním znakem továrny v Göppingenu, později už nesly vozy na masce znak Mercedesu – trojcípou hvězdu.\nVýroba vozů U 2010, přeznačených na U 401 (U 402 delší verze) pokračovala. Brzy se objevily vozy s\nuzavřenou kabinou, ty vyráběla firma Westfalia, později především výrobce obytných automobilů, dnes dceřiná společnost firmy Daimler AG. Vozů řady 401 a 402 bylo vyrobeno celkem 16 250 kusů.\nV květnu vyjel z továrních pásů první Unimog S řady 404.1. V protikladu k původním vozům už byl koncipován jako terénní nákladní automobil. Rozvor měl 2900 mm a byl tak určen zejména pro užití v nově vzniklém Bundeswehru. Tak začala kariéra Unimogu S jako vozidla pro armádní použití ve všech částech světa. Unimog S měl typickou oválnou mřížku chladiče se světlomety typickými pro tehdejší užitková vozidla Mercedes-Benz. Rozvor se oproti typům U zvětšil téměř o jeden metr, nejprve na 2670, poté až na 2900 mm. Pod kapotou byl upravený šestiválcový benzínový motor o objemu 2,2 litru z osobních vozů řady 220. Výkon byl snížen na 82 koní, později byly dodávány motory 2,8 litrů s výkonem 110 koní. Vozy byly vyráběny ve třech provedeních; s otevřenou kabinou s plátěnou střechou, s uzavřenou ocelovou kabinou a od roku 1963 jako model 406 v modernějším uzavřeném provedení.\n\nPrvní sérii 1100 vozů odebrala francouzská armáda. Bundeswehr během celého období výroby odebral 36 000 Unimogů různých verzí. V průběhu let se k armádám přidali i civilní zákazníci a celkem bylo vozů řady S do roku 1980 vyrobeno úctyhodných 64 242 kusů. Typ S se tak stal nejúspěšnějším Unimogem v historii.\n\nMotor verze U 401/402 o výkonu 25 koní už nestačil možnostem, které poskytovala neustále rozvíjená konstrukce vozů. Nástupce byl označen U 411, měl rozvor 1760 mm. Výkon shodného motoru byl zvýšen na 30 a později 32 koní. O rok později se objevila nadstandardní synchronizovaná převodovka, od roku 1959 montovaná sériově.\n\nUzavřená varianta s dlouhým rozvorem dostala novou kabinu (Westfalia typ DvF). V květnu 1961 sjel z výrobní linky v Gaggenau 50 000. Unimog. Výkon stoupl z 32 na 34 koní. Tento typ se ve výrobě udržel až do sedmdesátých let.\n\nProgram Unimog se v roce 1963 rozšířil o řadu 406. První modely měly vznětový šestiválec s výkonem 65 koní, v průběhu let se zvýšil na 110 koní. Rozvor U 406 byl 2380 milimetrů. Výroba tohoto typického modelu Unimog pokračovala až do roku 1988.\n\n"}
{"id": "225898", "url": "https://cs.wikipedia.org/wiki?curid=225898", "title": "Duchcov (zámek)", "text": "Duchcov (zámek)\n\nZámek Duchcov je barokní zámek s klasicistní úpravou z počátku 19. století v Duchcově na severu České republiky. Je ve vlastnictví státu (správu zajišťuje Národní památkový ústav) a je přístupný veřejnosti. Od roku 1964 je chráněn jako kulturní památka.\n\nPrvní písemná zmínka o duchcovské tvrzi pochází z roku 1385. Toto nejstarší panské sídlo roku 1425 vyhořelo a nebylo obnoveno.\n\nPřímým předchůdcem zámku byla tvrz, kterou nechal postavit Pavel Kaplíř ze Sulevic po roce 1473, kdy Kaplířové ze Sulevic získali Duchcov do svého držení a roku 1491 do něj přenesli sídlo panství z Rýzmburka.\n\nPo roce 1570 byla pro Václava Popela z Lobkovic přestavěna stará sulevická tvrz v zámek, ve kterém bydlel Václav Popel až do své smrti roku 1584. Zámek vybudoval Ital Filip podle plánů Ulrica Aostalliho. V letech 1675–1685 byly další přestavby podle plánů architekta Jeana-Baptisty Matheye. Další úpravy probíhaly v době, kdy panství převzal Jan Josef z Valdštejna. Práce nejdříve vedl Marc Antonio Canevalle (od něhož pochází i stavba přilehlého zámeckého kostela Zvěstování Panny Marie).\n\nSochařská výzdoba kostela byla zničena při požáru v květnu 1945, kdy byl kostel vypálen sovětskými vojsky. Pocházela z dílny Matyáše Bernarda Brauna a patřila významným dílům tohoto autora. Její kvality dnes dokládají pouze dochované fotografie.\n\nPodobu trojkřídlé budovy, kterou má zámek dodnes, dala až významná přestavba v roce 1707, financovaná arcibiskupem Janem Bedřichem z Valdštejna, který z Duchcova vytvořil základ nového valdštejnského fideikomis.\n\nOd léta 1714 vedl přestavby František Maxmilián Kaňka. Kaňka upravil rovněž vzhled hlavního sálu, do kterého Václav Vavřinec Reiner namaloval fresku s námětem Jindřich z Valdštejna přivádí Přemyslu Otakarovi II. roku 1254 svých čtyřiadvacet synů.\n\nNavazující zámeckou francouzskou zahradu s bazény, vodotrysky, bohatě osázenými, ornamentálně řešenými záhony a množstvím mytologických soch z dílny Matyáše Bernarda Brauna, navrhl Jan Ferdinand Schor.\n\nV prostoru zahrady byl vybudován také pozoruhodný barokní panský špitál s ústřední osmibokou kaplí Nanebevzetí Panny Marie, která byla vyzdobena cennou nástropní malbou V. V. Reinera a alegorickými sochami Matyáše Bernarda Brauna. Špitál byl pro značnou zchátralost a pod záminkou nikdy nerealizované těžby uhlí v roce 1958 demolován. Reinerova malba a Braunovy sochy byly však přeneseny do nově vybudovaného pavilonu projektovaného Janem Sokolem.\n\nU sousoší Kalvárie v zámecké zahradě končila zaniklá Křížová cesta.\n\nPočátkem 19. století byl zámek klasicistně upraven. Zahrada byla změněna na romantický anglický park. Rodina Valdštejnů prodala panství státu a opustila zámek v roce 1921.\n\nZámek je otevřen veřejnosti. V prohlídkovém okruhu je kromě zámeckých interiérů rodiny Valdštejnů (s rodovou galerií a pamětní síní Albrechta z Valdštejna s jeho vycpaným koněm) se zbrojnicí k vidění obrazárna se vzácnými deskami z doby gotické (oltářní archa z Jeníkova), renesanční i z období baroka a klasicismu. Následuje stálá expozice antického a antikizujícího umění s památkami po cestovatelích a sběratelích z Čech, nazvaná Okouzlení antikou.\n\nMezi lety 1785 a 1798 zde jako knihovník působil Giacomo Casanova, který zde sepsal své paměti zemřel jako osamělý 4. června 1798.\n\nPři zámku funguje Galeria Giacomo, která například v červnu 2008 nabídla výstavu gobelínů, kreseb a grafiky Evy Brodské. V historické zbrojnici jsou erby rodů, které na zámku žily, od Hrabišiců po Valdštejny.\n\nV první polovině září 2008 se zde natáčela scéna filmu Jindřich IV.\n\n\n"}
{"id": "225899", "url": "https://cs.wikipedia.org/wiki?curid=225899", "title": "Lamborghini Espada", "text": "Lamborghini Espada\n\nLamborghini Espada byl první čtyřmístný sportovní automobil značky Lamborghini.\n\nEspada byla představena v roce 1968. Vyráběna byla deset let od roku 1968 do roku 1978. Bylo vyrobeno 1 227 vozů. Automobil navrhl Bertone.\n\nNa rozdíl od jiných sportovních čtyřmístných vozů, které měly pouze nouzové zadní sedačky, měla Espada dvě další plnohodnotné sedačky, které nabízely skutečný luxus a pohodlí. Ve své době se jednalo o nejrychlejší čtyřmístný sériově vyráběný automobil. Z této pozice vytlačil automobilku Rolls-Royce. Tento model se stal jedním z nejúspěšnějších vozů značky.\n\nMotor je vidlicový dvanáctiválec s výkonem 325 koní (první verze). Ta dosahovala maximální rychlosti 241 km/h. Druhá verze z roku 1970 měla ještě o 15 koní navíc a verze třetí (1972) dokonce 365 koní. Díky tomu se maximální rychlost u druhé a třetí verze zvýšila na 250 km/h. První vozy se musely obejít bez posilovače řízení, zatímco u dalších byla i možnost volby třístupňové automatické převodovky, zatímco sériově byla dodávána manuální.\n\n"}
{"id": "225900", "url": "https://cs.wikipedia.org/wiki?curid=225900", "title": "MAN Diesel", "text": "MAN Diesel\n\nMAN Diesel Group je mezinárodní koncern, zabývající se výrobou lodních motorů, lodních šroubů, turbosoustrojí a dieselgenerátorů.\n\nSídlem skupiny je Augsburg. MAN Diesel Group patří koncernu MAN AG, vznikla po převzetí kodaňského výrobce motorů – Burmeister & Wain společností MAN.\n\nSkupina v roce 2013 zaměstnávala celosvětově 14 400 pracovníků. Předsedou představenstva skupiny je od 1. července 2006 Dipl. Ing. Dr. techn. Georg Pachta-Reyhofen.\n\nV roce 2005 dosáhla výnosů 1,67 miliardy Euro, v roce 2013 již 3,4 miliardy €.\n\n\nMAN Diesel v roce 2006 vyvinul pro kontejnerovou loď Cosco Guangzhou první vznětový motor s výkonem přes 100 000 koní (typ \"K98 MC\").\n\n"}
{"id": "225905", "url": "https://cs.wikipedia.org/wiki?curid=225905", "title": "Karamelo Santo", "text": "Karamelo Santo\n\nKaramelo Santo je argentinská hudební skupina. Kombinuje prvky reggae, rocku a ska.\n\nVznikla v roce 1993 ve městě Mendoza, má osm členů (Guillermo GOY Ogalde, Pedro PIRO Rosafa, Diego Aput, Lucas Villafañe, Mariano Ponce de León, GODY Corominas, Pablo Clavijo, Alejandro Pozo). V Česku koncertovali poprvé v červenci 2007 na koncertu Rock for People v Hradci Králové, v rámci svého turné po Evropě, později se objevili i na festivalu Mighty Sounds u Tábora.\n\n\n"}
{"id": "225908", "url": "https://cs.wikipedia.org/wiki?curid=225908", "title": "Onychorhynchus", "text": "Onychorhynchus\n\nOnychorhynchus je rod ptáků z čeledi tyranovitých, jeden z mnoha s českým rodovým jménem tyranovec. Jsou to nenápadní ptáci s pestře zbarvenou korunkou, která však většinu času leží složená na týlu ptáka a není proto vidět.\n\nTito tyranovci jsou nenápadní, 16–18 cm dlouzí ptáci s dlouhým a širokým zobákem. Záda jsou matně hnědá, ocas skořicový, hrdlo bělavé a hruď a břicho okrově žluté. Co činí tyto ptáky zajímavými, je vztyčitelná korunka vějířovitého tvaru. V klidu je složena, není téměř patrná a propůjčuje hlavě tyranovce poněkud kladivovitý tvar. Vzácně ji však ptáci vztyčují a chocholka se pak ukáže v celé kráse. U samců je krvavě rudé barvy, u samic pak žlutooranžová, konce per jsou u obou pohlaví ocelově modré.\n\nVšichni tyranovci tohoto druhu obývají amazonské deštné pralesy.\n\nJsou to hmyzožravci, loví hlavně létající hmyz.\n\nV současnosti se popisují čtyři druhy ptáků z rodu \"Onychorhynchus\". Jedná se o původně popsaný druh tyranovec královský (\"Onychorhynchus coronatus\") a jeho poddruhy, které se dnes považují za samostatné druhy\n\n\n\n"}
{"id": "225911", "url": "https://cs.wikipedia.org/wiki?curid=225911", "title": "Transformers (seriál)", "text": "Transformers (seriál)\n\nTransformers je americký animovaný televizní seriál z let 1984–1987 zobrazující válku mezi velkými roboty, kteří se mohli měnit v auta, zvířata a další objekty. První a druhá řada seriálu byly uvedeny s názvem Fight! Super Robot Life Form Transformers, třetí řada byla vysílána pod názvem Fight! Super Robot Life-Form Transformers 2010. \n"}
{"id": "225912", "url": "https://cs.wikipedia.org/wiki?curid=225912", "title": "Druhá švédská křížová výprava", "text": "Druhá švédská křížová výprava\n\nDruhá švédská křížová výprava byla švédská vojenská výprava do Finska vedená jarlem Birgerem, uskutečněná ve 13. století. Následkem této křížové výpravy se Finsko stalo součástí Švédska na příštích 550 let.\n\nPodle Erikovy kroniky z roku 1320 se křížová výprava konala mezi smrtí krále Erika XI. v roce 1250 a dobou, kdy se Birger stal jarlem v roce 1248. Takzvaná „Detmarova kronika“ pocházející přibližně z roku 1340 z Lübecku potvrzuje výpravu s krátkou poznámkou, že jarl Birger Finsko podrobil pod vládu Švédska. Z těchto zdrojů je jarl Birger znám, že v letech 1249–1250 nebyl přítomen ve Švédsku. Později podle oficiálních švédských legend bylo dobytí Finska první švédskou křížovou výpravou z roku 1150 připsáno králi Erikovi IX.\n\nDoba, kdy byla nová křížová výprava zahájena je poněkud sporná. Pokusy toto datum určit skončily v rozmezí let 1239 až 1256. Žádné konkrétnější datum však nezískalo širší podporu odborné veřejnosti.\n\nNení vysvětleno, proč se Švédové náhle rozhodli převzít kontrolu na Finskem. Zdá však, že Birger do Finska zamířil po zdrcujícím povstání Folkungarů v letech 1247–1248 a konečné smlouvě s Norskem z roku 1249.\n\nŠvédské předchozí pokusy o ovládnutí Estonska v bitvě u Lihule v roce 1220 a na Něvě v roce 1240, obojí tradiční švédské sféry zájmu už z vikinských dob skončily katastrofou. Tyto události mohly mít vliv na to, že se Švédové rozhodli osídlovat jiná, dostupnější území. Erikova kronika také upozorňuje na hrozbu, kterou představovali Rusové, konkrétně se zmiňuje, že „Ruští králové“ nyní ztratili některá svá dobytá území.\n\nVšechny detaily ohledně této křížové výpravy pocházejí z Erikovy kroniky, která je velkou měrou ryzí propagandou, psané uprostřed vnitrostátních nepokojů a války s Novgorodem. Kronika vyvolává velké spory ohledně skutečného cíle křížové výpravy. Podle nich se předpokládalo, že cílem tažení byla Häme, historická provincie na jihu Finska, ačkoliv to není v kronice výslovně uvedeno. Obyvatelé Häme jsou známi svým odbojem proti církvi kolem roku 1230, který měl za následek v roce 1237 papežův dopis s požadavkem uspořádat proti nim křížovou výpravu.\n\nPodle kroniky byla výprava připravována ve Švédsku a dále vedená přes moře do země na pobřeží, kde čekal nepřítel. Ale protože Häme leží ve vnitrozemí, byl tento rozpor později vysvětlen tak, že někde na pobřeží se měl nacházet hämeský přístav, který měl být primárním cílem útoku.\n\nKronika se také zmiňuje, že po válce byl založen hrad zvaný „taffwesta borg“. Bylo učiněno mnoho pokusů o identifikaci tohoto hradu buď s hradem Häme nebo Hakoinen ve středním Häme. První švédská pevnost ve Finsku se zdá byla pevnost později známá jako Starý hrad Lieto, nedaleko od měst Turku a Koroinen, opevněné někdejší biskupské rezidence na Volské cestě ve středním Häme.\n\nV srpnu 1249 vzal papež Inocenc IV. Finsko pod svůj zvláštní dozor, nicméně o Švédsku se žádným způsobem nezmiňuje. Finský biskup Tomáš, pravděpodobně dominikánský mnich v roce 1245 rezignoval a zemřel o tři roky později v dominikánském klášteře v Gotlandu. Uvolněná pozice se poté pravděpodobně dostala pod vedení papežského legáta Viléma z Modeny, jehož poslední příkazy finským duchovním byly vydány v červenci 1248.\n\nV roce 1248 nebo 1249 byl jmenován novým biskupem švédský Bero, nejspíš krátce po Vilémově návštěvě Švédska, kde se konalo důležité církevní setkání v Skänninge a které skončilo 1. března 1248. Takzvaný „Palmsköld booklet“ z roku 1248 stanovoval, že to byl Bero, kdo odevzdával švédskému králi daně vybrané ve Finsku. Bero pocházel přímo ze švédského královského dvora, stejně jako jeho dva následovníci. Zdá se také, že švédští biskupové ve Finsku drželi také všechnu světskou moc až do roku 1280, kdy byla zřízena funkce finského vévody.\n\nV roce 1249 už byla situace ve Finsku natolik zajištěná, že zde mohl vzniknout první dominikánský klášter. Do té doby v Finsku žádné kláštery nebyly. Klášter byl umístěn poblíž opevněného biskupského sídla v Koroinenu až do konce století.\n\nJako nečekaný vedlejší jev expedice se zdá, že jarla Birgera výprava stála korunu. Když v roce 1250 zemřel král Erik, nespokojení švédští šlechtici uznali Birgerova syna Valdemara jako příštího krále, výměnou však za to, že jarlova dosavadní moc se přesune na šlechtice.\n\nOd roku 1249 už zdroje Finsko popisují jako součást Švédska. Finská diecéze je zahrnuta mezi švédské od roku 1253. V ruských pramenech je první spolehlivá zmínka o Finsku, jako části Švédska od roku 1253. Nicméně o situaci ve Finsku během následujících desetiletí se ví velmi málo. Částečným důvodem může být fakt, že novým sídlem vládce Finska se stalo Turku a většina dokumentů zůstala tam. Když novgorodská vojska vypálila v roce 1348 město během Švédsko-novgorodských válek, zbylo jen velmi málo památek, které by mohly svědčit o událostech minulého století.\n\n\n"}
{"id": "225914", "url": "https://cs.wikipedia.org/wiki?curid=225914", "title": "Pinakotéka", "text": "Pinakotéka\n\nPinakotéka byl (výraz z řečtiny, \"Pinacoteca\", \"Pinacotheca\") původně název síně votivních (věnovaných) obrazů v křídle Propylejí na Akropoli. Od renesance se výraz používá pro veřejnou obrazárnu.\n\nMuzeum \"Alte Pinakothek\" (Stará pinakotéka) bylo stavěno z iniciativy vévody Ludvíka I. architektem Leo von Klenze roku 1826 – 1836. Muzeum se mělo stát galerií pozoruhodné umělecké sbírky, kterou v Bavorsku za více než tři sta let shromáždil panovnický rod Wittelsbachů.\n\nZákladem sbírek byla kolekce vévody Viléma IV. Bavorského a jeho manželky Jakobey z Badenu, kteří vlastnili významné historické obrazy od německých umělců, aby zdobili svůj letohrádek Lusthaus.\n\nZ děl jejich kolekce je nejvýznamnější Altdorferův obraz \"Alexandrova bitva\", který je v galerii vystaven dodnes.\n\nGalerie ve Florencii představuje největší renesanční pinakotéku. Budova muzea původně měla být sídlem třinácti florentských magistratur, úřadů, které byly pověřeny správou Florentské republiky. Cosimo I. de'Medici v roce 1561 rozhodl o tom, že Uffizi budou sídlit v blízkosti paláce della Signoria, aby je mohl lépe kontrolovat.\n\nGallerie v Benátkách vlastní nejvýznamnější kolekci benátského malířství od 14. do 18. století. V 19. století se muselo Rakousko v souladu s literou prešpurského míru vzdát svého postavení na Apeninském poloostrově a Benátky, které se tak zbavily tisícileté autonomie, se staly součástí Italského království vytvořeného Napoleonem.\nV tomto období umělecké předměty, které nebyly prodány nebo se neztratily, byly soustředěny v \"Accademii\" s didaktickým účelem.\n\nV pozdně barokním paláci se nachází sbírka renesančního umění zejména z Benátek, Lombardie. Pinakotéka vznikla za vlády Napoleona Bonaparta jako obdoba pařížského Louvru. Stejně jako Louvre zahrnuje prostřednictvím vybraných děl dějiny evropského umění. Výjimečně je tu soustředěno neobvykle velké množství fresek ze 14. až 16. století a rozměrných oltářních obrazů. V roce 1803 se \"Pinacoteca\" stala součástí Accademie delle Belle Arti.\n\nZa nejvýznamnějšími díla v této galerii jsou obrazy \"Oltář Montefeltro\" (1472 až 1474) od Piera della Francesca a \"Oplakávání mrtvého Krista\" (kolem 1506) od Andrea Mantegny. Je tu uložen i jeden z nejvýznamnějších italských obrazů 19. století, Hayezův \"Polibek\" (1859).\n\nGalerii založili v 19. století sběratelé a obchodníci na rozdíl od Louvru na podnět druhého hraběte z Liverpoolu Roberta Bankse Jenkinsona, který chtěl shromáždit díla významných malířských škol a zpřístupnit je široké veřejnosti. V 1824 hrabě koupil uměleckou sbírku od zakladatele banky Lloyds, obchodníka Johna Julia Angersteina, která se stala základem fondů národní galerie. National Gallery v Londýně byla otevřena v roce 1824. Stávající prostory nedokázaly rozrůstající se sbírku pojmout, a tak se v roce 1838 byla galerie přesunuta do současného sídla na Trafalgar Square.\n\nVstup je již od roku 1838 zdarma.\n\n\"Podobizna manželů Arnolfiniových\" (1434) od Jana van Eycka patří k nejzajímavějším exponátům společně s obrazem od Leonarda da Vinci \"Svatá Anna samotřetí\" (1500 až 1505), Caravaggiovu \"Večeři v Emauzích\" či \"Paridův soud\" od Petra Paula Rubense.\n\n"}
{"id": "225917", "url": "https://cs.wikipedia.org/wiki?curid=225917", "title": "Grosses Wiesbachhorn", "text": "Grosses Wiesbachhorn\n\nGroßes Wiesbachhorn () je hora nacházející se ve spolkové zemi Salcbursko v Rakousku a s výškou 3570 m (dle jiných zdrojů též 3564 m) je čtvrtým nejvyšším vrcholem pohoří Vysoké Taury.\n\nKlasická výstupová cesta vede od přehradní nádrže Mooserboden (2040 m) přes chatu Heinrich Schwaiger Haus (2802 m) a ledovcový hřeben \"Kaindlgrat\". Celková doba výstupu je 5 až 6 hodin a pro jeho zdolání je nutné ledovcové vybavení (mačky, cepínu, lano).\n"}
{"id": "225923", "url": "https://cs.wikipedia.org/wiki?curid=225923", "title": "Glenmorangie", "text": "Glenmorangie\n\nGlenmorangie (\"čti: glenmorendží\") je skotská palírna společnosti Glenmorangie plc nacházející se ve vesnici Tain v kraji Ross-shire, jež vyrábí skotskou sladovou whisky.\n\nPalírna byla založena v roce 1843 a produkuje čistou sladovou whisky. Tato palírna má nejvyšší kotle ve Skotsku (přes 5 metrů) a nezvykle tvrdou vodu používá z několika sladkovodních pramenů u Tarlogie. Produkuje whisky značky Glenmorangie, což je 10letá whisky s obsahem alkoholu 40%. Tato whisky má bohatou kořenito-citrusovou chuť.\n\n\n"}
{"id": "225928", "url": "https://cs.wikipedia.org/wiki?curid=225928", "title": "Cosco Guangzhou", "text": "Cosco Guangzhou\n\nCosco Guangzhou je jedna z největších kontejnerových lodí na světě. Loď byla postavena v jihokorejském Ulsanu firmou Hyundai Heavy Industries a na svou první plavbu se vydala 25. února 2006. Vlastníkem lodě je čínská rejdařská společnost COSCO (China Ocean Shipping Company).\n\nCosco Guangzhou má čtyři sesterské lodě: Cosco Hellas, Cosco Ningbo, Cosco Beijing a Cosco Yantian.\n\nLoď má délku 350,56 m, šířku 42,8 m a maximální hloubku ponoru 14,50 m. Její kapacita činí 9449 TEU (\"Twenty-foot Equivalent Units\").\n\nLodní motor MAN Diesel K98 MC disponuje výkonem 75 000 kW (101 000 k) a dokáže lodi udělit rychlost přes 25 uzlů. 12válcový vznětový motor K98 MC je první vznětový motor na světě s výkonem větším než 100 000 koní.\n\n"}
{"id": "225929", "url": "https://cs.wikipedia.org/wiki?curid=225929", "title": "Albertina Berkenbrocková", "text": "Albertina Berkenbrocková\n\nBlahoslavená Albertina Berkenbrocková (11. dubna 1919 São Luís, Imaruí, Santa Catarina, Brazílie - 15. června 1931 tamtéž) je brazilská mučednice čistoty. Papež Benedikt XVI. ji v roce 2006 prohlásil za ctihodnou, v roce 2007 ji pak blahořečil. Katolická církev slaví její památku ve výroční den její smrti, tj. 15. června.\n\nAlbertina Berkenbrocková se narodila v brazilské osadě São Luís (Imaruí) (diecéze Tubarão) v rodině farmáře. 11. dubna 1919, pokřtěna byla 15. června téhož roku. Rodina byla velmi zbožná a Albertina si k víře vypěstovala silný vztah. K prvnímu svatému přijímání přistoupila 16. srpna 1928.\n\nKdyž jí bylo 12 let, napadl ji jeden z otcových zaměstnanců a pokusil se ji znásilnit. Dívka se zuřivě bránila a když útočník seznal, že asi neuspěje a že ho nejspíše poznala, vytáhl nůž a ubodal ji k smrti.\n\nPapež Benedikt XVI. ji 16. prosince 2006 prohlásil za ctihodnou, blahořečení se odehrálo 20. října 2007.\n\n\n"}
{"id": "225931", "url": "https://cs.wikipedia.org/wiki?curid=225931", "title": "Mercedes-Benz 600", "text": "Mercedes-Benz 600\n\nVozy řady W 100, známé jako Mercedes-Benz 600, byly v 60. a 70. letech 20. století reprezentačními limuzínami firmy Daimler-Benz.\n\nVůz se poprvé objevil v roce 1961 poté, co se firma Mercedes-Benz rozhodla postavit velice luxusní limuzínu jako konkurenci vozům Rolls-Royce, Bentley a jiným luxusním vozům. Mercedes 600 se vyráběl od roku 1963 až do roku 1981. Vyrobeno bylo 2190 vozů typu 600 a 487 vozů vrcholné řady Pullman.\n\nKromě standardního typu 600 o délce 5,2 metru bylo možné zakoupit i prodlouženou verzi Mercedes-Benz Pullman 600, měřící 5,5 metru. Jedná se o největší sériově vyráběnou evropskou limuzínu, určenou velice bohatým zákazníkům nebo hlavám států, již šlo osadit čtvero či šestero dveřmi. Mezi majitele Pullmanu 600 patřil např. papež Pavel VI. nebo John Lennon.\n\nJednalo se o velice drahý model, vyráběný ručně. V nabídce Mercedesu zůstal do roku 1981. Po ukončení výroby Mercedes nepředstavil ekvivalentní náhradu, neb konstruktéři spatřovali perspektivu v menších modelech, z nichž nejznámějším je typ 300 SEL.\nAsi nejzajímavějším na tomto voze je jeho nezávislé pneumatické odpružení, jehož vzduchové čerpadlo bylo umístěno pod kapotou. K centrálnímu hydraulickému systému bylo připojeno nastavení polohy sedadel, posilovače řízení i zámky dveří. Občas se stávalo že se automobil přes noc „vyfoukl“ a bylo nutné jej opravit.\n\nMotor: vidlicový osmiválec 6,3l, výkon 300 koní. Max. rychlost 195 km/h. Vůz byl na své rozměry velmi rychlý. Na silnici s ním nedokázaly držet krok ani některé sportovní automobily, natož jiné luxusní limuzíny. Zrychlení z nuly na 100 km/h pod 10 sekund. Daní za tyto hodnoty ovšem byla velmi vysoká spotřeba, která se pohybovala okolo 20 l/100km.\n\n\n"}
{"id": "225932", "url": "https://cs.wikipedia.org/wiki?curid=225932", "title": "Gottfried Schenker", "text": "Gottfried Schenker\n\nGottfried Schenker (14. února 1842, Däniken, Švýcarsko – 26. listopadu 1901, Vídeň) byl švýcarský a později rakouský podnikatel a zakladatel logistické a spediční společnosti Schenker AG.\n\nGottfried Schenker, který pocházel z početné rodiny, absolvoval střední školu ve městě Aarau. Poté začal studovat práva v Heidelbergu, avšak studium kvůli konkursu rodinného zámečnictví studia přerušil se krátce věnoval novinařině, od roku 1865 pracoval jako úředník u Schweizerische Centralbahn v Basileji. O rok později přešel k soukromé přepravní firmě \"F. Braff & Eckert\", agentuře „Francouzské východní dráhy“. V roce 1867 byl poslán do Vídně, kde měl na starosti o dovoz obilí z Rakousko-Uherska do Francie. Schenker v této době, kdy byla nákladní železniční doprava v počátcích, spatřoval velké šance v rozvoji přepravy zboží mezi východem a západem.Vedení vídeňské pobočky převzal, ale těžkosti při obstarávání vagonů a neshody s nadřízenými způsobily jeho celkové vyčerpání.\n\nPo zotavení v nemocnici z firmy na konci roku 1867 odešel a v roce 1868 převzal vídeňskou pobočku hamburské společnosti \"Elkan & Co\". V roce 1872 se setkal s majiteli spediční firmy \"Karpeles und Hirsch\", Moritzem Karpelesem a Moritzem Hirschem. S nimi jako obchodními partnery založil 21. července 1872 ve Vídni firmu \"Spedition Schenker & Co\". Provozoval i sběrnou nákladní dopravu ve Vídni a mezi dalšími důležitými městy Rakouska-Uherska. V roce 1873 poslal Gottfried Schenker první hromadnou zásilku z Paříže do Vídně. Za dva roky zřídil pobočky v Budapešti, Praze, Bělehradě, Londýně a Istanbulu. Pro velké zásilky používal i lodní přepravu, nejprve po Dunaji.\n\nV roce 1879 založil Schenker v Rijece rejdařství Adria Steamship Company, které se brzy stalo největší maďarskou společností v mezinárodním obchodě. O šestnáct let později, v roce 1895, založili Gottfried Schenker, jeho adoptovaný syn August Schenker-Angerer a William Burell rejdařskou firmu Austro-Americana se sídlem v Terstu. Austro-Americana se zabývala lodní přepravou mezi Rakouskem a severní Amerikou. V roce 1913 otevřela společnost zastoupení v New Yorku.\n\nSchenker měl podíl i v nově vznikajících telekomunikačních společnostech, které se zabývaly pokládkou podmořských kabelů mezi Evropou a Amerikou.\n\nV roce 1896 se Gottfried Schenker stal rakouským občanem. Zemřel ve Vídni, jeho hrob se nachází na hřbitově Heiligenstadt v 19. vídeňském obvodě Döbling.\n"}
{"id": "225933", "url": "https://cs.wikipedia.org/wiki?curid=225933", "title": "Piráti z Karibiku: Na konci světa", "text": "Piráti z Karibiku: Na konci světa\n\nPiráti z Karibiku: Na konci světa (v originále \"\") je dobrodružný film z roku 2007. Jde o pokračování filmů \"\" (2003) a \"\" (2006). Stejně jako předcházející díly i tento film režíroval Gore Verbinski. Byl natáčen spolu s druhým dílem, do kin byl ale uveden až o rok později z různých důvodů. V hereckém obsazení se znovu objevují Johnny Depp, Orlando Bloom, Keira Knightley, Bill Nighy, Geoffrey Rush, Jack Davenport, Kevin McNally, Tom Hollander, Naomie Harris a Jonathan Pryce. V dalších významnějších rolích nově hrají Chow Yun Fat jako singapurský pirát Sao Feng a Keith Richards jako kapitán Teague, otec Jacka Sparrowa. Film byl uveden v anglicky mluvících zemích 24. května 2007, ačkoliv původně studio Disney plánovalo premiéru o jeden den později.\n\nPoté, co byl Jack Sparrow vtažen i se svou lodí \"Černou Perlou\" do hlubin oceánu Krakenem, musí ho jeho přátelé a známí přivést zpět z mnoha nejrůznějších důvodů. Aby se ale dostali až na samotný konec světa do Říše Davyho Jonese, kde je Jack uvězněn, musí získat mapy na ono místo a posádku s lodí.\n\nWill Turner, který chce získat \"Černou perlu\", která je nejrychlejší v celém Karibiku a díky níž by mohl zachránit svého otce z lodi \"Bludný Holanďan\", jejíž kapitán je krutý Davy Jones, se tedy má pokusit ukrást mapy, které by jim jejich majitel, singapurský pirátský vůdce Sao Feng, nikdy nevydal a kapitán Barbossa, který chce vysvobodit Jacka, který je jeden z pirátských vůdců a musí se zúčastnit Bratrského sněmu, a Elisabeth Swannová, která je nešťastná z toho, že nechala Jacka napospas Krakenovi, jdou do Singapouru požádat Sao Fenga o loď s posádkou.\n\nTam ale naleznou Willa, kterého Sao Feng údajně chytil, ve skutečnosti ale spolu uzavřeli dohodu o tom, že Sao Feng pomůže Willovi získat \"Černou perlu\" a až Will osvobodí otce, dostane ji. Všichni jsou ale zrazeni, protože je objeví Východoindická společnost, a tak se spojí proti ní.\n\nSao Feng jim po tajné dohodě s Willem dá loď - Císařovnu s posádkou i mapy na konec světa a všichni se tedy vydají na dalekou cestu. Poté, co proplují zemí ledu a zřítí se z vodopádu, dorazí do Říše Davyho Jonese a setkají se s Jackem, s nímž se vydají zpět na normální svět smrtelníků. Což není vůbec snadné a jen díky Jackově chytrosti vyváznou živí. Cestou zpět také potkají ty, co zemřeli na moři a Elisabeth mezi nimi zahlédne i svého otce, kterého dal lord Beckett (vůdce Východoindické společnosti) zabít.\n\nTéměř hned, když jsou Jack i Barbossa zpět ve smrtelnickém světě na ostrově a doplňují vodu, je loď obsazena Sao Fengem a jeho lidmi, protože Sao Feng chce od Becketta milost a chce se s ním spojit. A je s ním dohodnut, že dostane \"Černou perlu\", kterou ale nechce půjčit Willovi.\n\nBeckett však poruší slib. Nakonec se tedy Barbossa dohodne se Sao Fengem, že přece jen na sněm pirátů přijde i singapourský vůdce pod podmínkou, že si Sao Feng vezme na svou loď Elisabeth, o níž si myslí, že je pohanskou bohyní moří Kalypsó uvězněné v lidském těle, kterou Barbossa hodlá osvobodit a naklonit si ji tak.\n\n\"Černá perla\" i loď Sao Fenga tedy odpluje a Beckett nařídí Davy Jonesovi dostat Sao Fenga a sám jede za \"Černou perlou\", z které mu hází Will sudy s přivázanými mrtvolami, po kterých se má dát a doufá, že mu potom Beckett pomůže. Když to zjistí Jack Sparrow, shodí ho z lodi spolu s jednou mrtvolou, předtím mu ale dá svůj kompas, který neukazuje sever, ale to, co chce člověk ze všeho nejvíc a Will pak díky němu dovede Becketta na místo srazu v Zátoce vraků - hlavní pirátské pevnosti. A za to má Beckett zajistit svobodu jeho otci a bezpečí pro něj a milovanou Elisabeth.\n\nTu mezitím přepadne na lodi Davy Jones a Sao Feng, který je smrtelně raněn, jí předá svou funkci. Pověří ji, aby na sraz jela ona. Je ale i se zbytkem posádky zajata a setkává se s Jamesem Norringtonem, který ji miluje. Ale odmítne u něj být s tím, že bude se svou posádkou a jde s nimi do vězení na \"Bludném Holanďanovi\". V noci je ale James osvobodí. Sám je však zabit otcem Williama, který je již naprosto k lodi připoután.\n\nV Zátoce vraků se zatím sejdou pirátští zástupci z celého světa a projednávají (poněkud brutálně), co budou dělat. Barbossa chce stále osvobodit bohyni, Jack s Elisabeth bojovat a zbytek zůstat ukryt v Zátoce. Jack ale navrhne hlasování o vůdci pirátů, což je podle všech nesmysl, protože každý hlasuje jen pro sebe, Jack ale hlasuje místo toho pro Elisabeth a tak se všichni vydají bojovat.\n\nNež propukne boj, vymění ještě Elisabeth Willa za Jacka a ten je zavřen ve vězení na \"Holanďanovi\", což si přeje proto, aby získal srdce Davyho Jonese a Will jde zase na jejich stranu. Barbossa také osvobodí bohyni Kalypsó a požádá ji o pomoc, ta ale zmizí bez odpovědi a Barbossa tak docílí jen toho, že se v moři objeví gigantický vodní vír („Maelstrom\") a v něm se strhne bitva mezi \"Černou perlou\" a \"Bludným Holanďanem\".\n\nV boji Davy Jones mečem probodne Willa ve chvíli, když už se jeho srdce chystal probodnout Jack Sparrow a stát se tak kapitánem \"Holanďana\" místo něj. Jack tedy i přes své přání pomůže příteli probodnout srdce, aby přežil a sám s Elisabeth, která nechce Willa opustit, uteče z potápějící se lodi. Do boje proti \"Černé perle\" následně vypluje loď \"Endevour\" pod velením Becketta, ale díky Willovi, který se stal novým kapitánem právě vynořeného \"Holanďana\", \"Endevour\" společně potopí a ostatní britské lodě se dávají na ústup - piráti zvítězili.\n\nPo deseti letech se za doprovodu zeleného záblesku vrací Will i s \"Holanďanem\" zpět k Elizabeth, kde však čeká i jeho desetiletý syn - Henry Turner.\n\n\n\n"}
{"id": "225935", "url": "https://cs.wikipedia.org/wiki?curid=225935", "title": "MIMOSA", "text": "MIMOSA\n\nMIMOSA (zkratka z anglického \"Micromeasurements of Satellite Acceleration\", česky \"Mikroměření satelitních zrychlení\") byla česká družice určená k výzkumu atmosféry pomocí mikroakcelerometru. Odstartovala v roce 2003, ale své cíle nesplnila kvůli technickým problémům, které se objevily krátce po startu.\n\nDružice byla projektována pro měření změn hustoty v zemské atmosféře pomocí měření negravitačních zrychlení během letu. Zadavatelem projektu, výrobcem zařízení na palubě družice a provozovatelem byl Astronomický ústav Akademie věd ČR, vlastní těleso družice vyrobila česká firma Space Devices.\n\nSonda měla tvar pravidelného 28stěnu o průměru 57 cm (byla tedy přibližně kulového tvaru). Prakticky celý její povrch byl pokryt solárními panely. Jejím jediným vědeckým přístrojem byl mikroakcelerometr MACEK. Na sondě byly dále přístroje zajišťující její provoz – hlavní a záložní palubní počítač s 16bitovým procesorem a celkovou pamětí RAM 2 MB, vysílače a 6 antén, systém orientace družice v prostoru (sluneční a magnetická čidla a stabilizační magnetické cívky) aj. Plánovaná aktivní životnost družice byla 18 měsíců. Výroba družice stála 32 milionů Kč, její vypuštění 25 milionů, které byly odečteny z dluhu Ruska.\n\nMikroakcelerometr MAC-03 zvaný MACEK je zařízení pro měření negravitačních zrychlení, tedy těch, která jsou způsobována jinými silami než gravitací. Je to především odpor atmosféry a tlak slunečního záření (přímého i odraženého od Země). Přístroj byl připraven na základě zkušeností s dřívějšími verzemi mikroakcelerometru MACEK na ruské družici Resurs v roce 1992 a především na palubě raketoplánu Atlantis při letu STS-79 v roce 1996.\n\nDružice byla do vesmíru vynesena ruskou raketou Rokot 30. června 2003. Tentýž den se úspěšně oddělila od nosné rakety a bylo s ní navázáno první radiové spojení. V následujících dnech se však objevily technické problémy – nepodařilo se uvolnit (odaretovat) mikroakcelerometr MACEK – čímž byla znemožněna zamýšlená vědecká měření. S družicí byla sice ze sledovací stanice v Panské Vsi navazována spojení, ale od té doby obíhala Zemi jako nefunkční těleso po eliptické dráze. Po startu byla její vzdálenost od Země 318 – 846 km a oběžná doba 96 minut. Tyto vzdálenosti se postupně snižovaly, až družice 11. 12. 2011 v 22:53 SEČ v shořela v atmosféře (pravděpodobně nad západním Atlantikem).\n\n\n"}
{"id": "225938", "url": "https://cs.wikipedia.org/wiki?curid=225938", "title": "Nové koření", "text": "Nové koření\n\nNové koření jsou sušené plody pimentovníku pravého (\"Pimenta dioica\", syn. \"P. officinalis\"). Morfologicky se jedná o dvousemenné bobule. Pochází z Jamajky. Jeho chuť je ostrá a palčivá, připomíná hřebíček, skořici i pepř. V některých oblastech se proto nazývá jamajský pepř nebo hřebíčkový pepř.\n\nPrvní zprávy o \"novém koření\" přinesl Kryštof Kolumbus, jehož lékař, dr. Chanca, pimentovník objevil. Většího rozšíření v Evropě se ale toto koření dočkalo až koncem 17. století.\n\nNové koření bylo v Československu ve 20. letech předmětem přepychové daně.\n\nBobule pimentovníku, zvané nové koření, má peprnou a mírně nasládlou chuť. V kuchyni se využívá k nakládání vepřového, hovězího nebo rybího masa. Hodí se do různých druhů marinád, omáček a polévek. Svou chutí dává vyniknout svařenému vínu nebo domácím likérům. V mletém stavu se přidává do sladkého pečiva, cukroví nebo pudinků.\n\n\n"}
{"id": "225940", "url": "https://cs.wikipedia.org/wiki?curid=225940", "title": "Armstrong Siddeley Tiger", "text": "Armstrong Siddeley Tiger\n\nArmstrong Siddeley Tiger byl letecký motor vyvíjený od roku 1932. Byl to zážehový vzduchem chlazený přeplňovaný dvouhvězdicový čtrnáctiválcový motor.\n\nU verze \"Tiger VIII\" byl roku 1936 použit, patrně vůbec poprvé na sériově vyráběném motoru, dvourychlostní převod pohonu kompresoru.\n\nTento typ motoru poháněl mj. letouny Armstrong Whitworth A.W.38 Whitley, Armstrong Whitworth G.4/31, Armstrong Whitworth A.W.23, Armstrong Whitworth A.W.27 Ensign, Avro 654, Blackburn Ripon, Blackburn Shark, Blackburn G.4/31, Fairey G.4/31, Handley Page H.P.51 či Short S.8 Calcutta. V ČSR byl tento motor použit k pohonu prototypu Letov Š-431.\n\n\n"}
{"id": "225941", "url": "https://cs.wikipedia.org/wiki?curid=225941", "title": "Dalmore", "text": "Dalmore\n\nDalmore (\"čti: dejlmó\") je skotská palírna společnosti Kyndal Spirits Ltd. nacházející se ve vesnici Alness v kraji Ross-shire, jež vyrábí skotskou sladovou malt whisky.\n\nPalírna byla založena v roce 1839 Alexandrem Mathesonem a produkuje čistou sladovou malt whisky. Dvanácterák, jenž je znázorněn na etiketě, byl původní znak Mackenziů, kteří byli vlastníky palírny od roku 1886. Na této palírně jsou zajímavé měděné chladicí pláště z roku 1874, které slouží dodnes. Produkuje whisky značky Dalmore, což jsou 12leté, 21leté a 30leté whisky s obsahem alkoholu 40% – 43%. Většina produkce této palírny končí v míchaných whiskách společnosti Whyte & Mackay. Jako čistá sladová se prodává kolem 5% z celkového objemu výroby. Tato whisky mívá bohatý charakter s mírnou chutí po sherry.\n\n\n"}
{"id": "225945", "url": "https://cs.wikipedia.org/wiki?curid=225945", "title": "Glen Ord", "text": "Glen Ord\n\nGlen Ord je skotská palírna společnosti United Distillers nacházející se ve vesnici Muir of Ord poblíž města Beauly v kraji Ross-shire, jež vyrábí skotskou sladovou malt whisky.\n\nPalírna byla založena v roce 1838 Robertem Johnstonem a Donaldem McLennanem a produkuje čistou sladovou malt whisky. Tato palírna stojí vedle sladovnického komplexu a všechny výrobní procesy se odehrávají na jediném patře. Glen Ord se jmenuje od roku 1982 dříve se prodávala pod názvem Ordie, jež měla zemito-kořenitou příchuť. Dnes, 90% produkce jde do míchaných Johnnie Walker and Dewar'sje a produkce single malt whisky značky Glenordie, jež se stáčí jako 12letá a 10letá whisky s obsahem alkoholu 40%. V této whisky je cítit příchuť po sherry.\n\n\n"}
{"id": "225946", "url": "https://cs.wikipedia.org/wiki?curid=225946", "title": "Dějiny Nového Jičína", "text": "Dějiny Nového Jičína\n\nHistorie Nového Jičína se datuje od roku 1313, kdy Jan Lucemburský vydal listinu, na jejímž základě mohlo město Nový Jičín vybírat clo a mýto. Město je ale bezesporu daleko starší, protože výše uvedená privilegia se udělovala jen městům velkým a s delší tradicí. Protože však se nedochovaly žádné dřívější zmínky o městě (pravděpodobně kvůli několika požárům - viz později), město si svůj vznik spojuje s touto událostí.\n\nPočátkem 14. století se Nový Jičín dostává pod ochranu Pánů z Kravař. Právě z této doby pochází nejstarší zpráva o Novém Jičíně v roce 1313, kdy český král Jan Lucemburský uděluje městu právo vybírat mýto. Vok III. a Jan IV. z Kravař udělili městu v roce 1373 práva odúmrti a výročního trhu na svátek sv. Ducha a ustanovili výši městské daně 80 hřiven českých grošů a konání procesí s kříži. Páni z Kravař patřili k jedné z větví rodu Benešoviců, která ve 13. století vlastnila rozsáhlé pozemky na Moravě, zejména na Opavsku. Jelikož měli o město velký zájem, povolili mu pořádat výroční trhy a vzdali se práva odúmrti, což v té době znamenalo, že lidé si mohli svobodně rozhodnout, co se stane s jejich majetkem po jejich smrti. V roce 1397 se poprvé v psaných textech objevuje název města Nový Jičín, do té doby se psalo pouze Jičín. Z období pánů z Kravař pochází původní gotická podoba nynějšího Žerotínského zámku a městské opevnění.\n\nV letech 1408 - 1416 spravoval panství Lacek z Kravař na Helfštýně, moravský zemský hejtman a nejvyšší purkrabí pražský, jenž v roce 1415 organizoval protesty české šlechty proti Husově uvěznění a upálení v Kostnici. V letech 1421 - 1434 vládl na panství Jan z Kravař zprvu spojenec krále Zikmunda a opavského knížete Přemka, po roce 1427 ale spojenec husitů. Tím se stal pod vlivem důsledků tažení Jana Tovačovského z Cimburka, jenž jako vůdce moravských husitů v roce 1427 dobyl města Nový Jičín, Hranice, Fulnek a Odry. Roku 1434 umírá Jan z Kravař coby poslední pán z Kravař z jičínsko-fulnecké větve a město odkazuje Ctiborovi z Cimburka, který se zasloužil například o obnovení privilegia fojtství v Šenově. Po smrti Ctibora se města ujímá jeho dědic - syn Jan z Cimburka, který poté vše odkazuje své dceři Kunce. V této době se poté ještě ve vedení města vystřídalo několik dalších šlechticů Jindřich z Boskovic a Petr hrabě ze svatého Jiří a Pezinku, kteří se snažili rozšiřovat český lid ve městě, vydávali listiny v češtině a podobně.V roce 1455 město získalo druhý výroční trh a v roce 1492 třetí výroční trh. Vrchnost se zasloužila o vznik dvou předměstí - horního a dolního. V těchto předměstích žili především (ve větší míře než v centru) Češi. Roku 1500 prodává Jan z Kunovic město Žerotínům, čímž začíná jejich 58 let dlouhá vláda.\n\nV roce 1523 bylo k Novému Jičínu přikoupeno panství Štramberské s vesnicemi Libhošť, Veřovice, Mořkov, Hodslavice, Životice a další. Roku 1533 si Žerotínové mezi sebou rozdělují jednotlivé části nově vzniklého panství, kdy Bedřich získává skoro celé panství novojičínsko-štramberské, kromě Starého Jičína s okolím, které získává jeho bratr Vilém. Tímto se také roku 1533 zaniká spojitost Nového Jičína se Starým Jičínem. Další zajímavostí je, že mezi Nový Jičínem a Rybím existuje vesnice Támovice, která později zaniká a zůstává z ní jen kostel sv. Kateřiny, který se dochoval do dnešních dnů.\n\nŽerotínové se hned v počátku 16. století stávají tzv. starožitným rodem, což je zařadilo mezi elitní rody té doby. Žerotínové roku 1501 věnují městu svůj svobodný dům (je osvobozen od poplatků), do kterého se stěhuje radnice. Prvním smolným rokem pro Nový Jičín se stává rok 1503, kdy město zachvacuje mohutný požár, který spálil kompletně celé dřevěné město i s archívem; v důsledku tohoto neštěstí se nezachovala ani zakládající listina města, ani další důležité listiny, které by mohly více osvětlit historii Nového Jičína.\n\nIhned po požáru (prvním, ne však posledním v dějinách města) se staví kompletně nové zděné město, z této doby pochází i podloubí. Mezitím se městu roku 1543 dostalo veliké pocty ze strany tehdejšího krále – Ferdinanda I., který povolil městu pečetit své listiny červeným voskem, což bylo privilegium královských měst.\n\nV 16. století se také zvyšuje význam soukenictví. Sukna vyrobená v Novém Jičíně se vyvážela daleko za hranice, například do Polska, Litvy a Ruska či do Uher.\n\nJan ze Žerotína, který byl posledním Žerotínem ve vedení města, povolil 45 domům z náměstí a jeho okolí svobodně šenkovat a vařit pivoza poplatek 60 zl. ročně. V letech 1539-1544 došlo k potvrzení cechu ševcovského, zámečnického, řeznického a kožešnického.\n\nŽerotínové dávají přednost češtině a Čechům před němčinou a Němcům. Proto také najímali Čechy do svých kanceláří a veškeré písemnictví bylo v češtině. Mezi těmito úředníky můžeme nalézt i nejznámějšího měšťana té doby – Ondřeje Řepu, který dostal například povolení k obchodování s voskem ve městě. Češi obsazovali většinu míst konšelů a purkmistrů. V té době probíhaly i české mše v kostele Nejsvětější Trojice.\n\nŽerotínové tehdy přebudovali tehdejší gotickou tvrz pánů z Kravař na pohodlné renesanční sídlo, nynější Žerotínský zámek.\n\n5. července 1558 se Jan ze Žerotína rozhoduje, že Nový Jičín prodá Janu Kropáčovi z Nevědomí a přestěhuje se na své nově nabyté statky západně od Brna. Obyvatelům i vrchnosti Nového Jičína je známa tvrdost Jana Kropáče a nakonec se s Janem ze Žerotína domlouvá, že se raději vykoupí samo, což se také stalo. Město za to muselo zaplatit 1 170 000 grošů. Město se také rozhodlo, že se vydá pod ochranu Ferdinanda I., který to s radostí přijal, jelikož mu z toho plynuly veliké příjmy od města. Stalo se tak 20. července 1558. Tak se stává Nový Jičín svobodným městem, které podléhalo jen králi - Ferdinandu I. Město sice není královským (nemohlo se účastnit zemského sněmu), ale pouze tzv. komorním. Nejdůležitějším se však stal fakt, že se město zbavilo tvrdého Jana Kropáče a navíc se stalo svobodným komorním městem, a proto se dá označit datum 20.7.1558 jako nejlepší a nejúspěšnější té doby a jako jedno z nejvýznamnějších v historii města vůbec.\n\nV roce 1558 (dle dochovaného urbáře) měl Nový Jičín v centru a na předměstí 277 osídlených domů a asi 2000 obyvatel. Z tohoto dochovaného urbáře je možno se ještě dočíst třeba toto:\n\n\nMěsto si tak vydělávalo asi 24 000 grošů.\n\nRoku 1560 dostalo město od krále Ferdinanda I. privilegium, že město nebude nikdy a nikým zastaveno nebo odprodáno (což se v budoucnu ale nepotvrdilo - viz dále). Díky Ferdinandu I. mohlo město pořádat ještě více výročních trhů, celkem čtyři a dva týdenní trhy.V dalších privilegiích z roku 1560 město dosáhlo osvobození od berní, posudného a důchodů z panství na dva roky a potvrzení všech starších privilegií. Dále poručil, aby všechny vesnice v panství braly pivo pouze a jen z Nového Jičína. Roku 1562 Ferdinand I. Habsburský rozkazuje Židům (na popud města) v Novém Jičíně, aby do roka opustili město. Až do poloviny 16. století bylo město odkázáno na právní poučení (právní poučení je rada soudcům, jak se v daném sporu zachovat, když si nevěděli rady s případem, tyto rady přicházely z jiných měst) z Hlubčic, která ale odmítala takové rady psát v češtině, a proto se novojičínští obrátili na Ferdinanda I., který roku 1562 rozhodl, že Nový Jičín tímto rokem přechází pod poučení olomoucké.\n\nV čele města tehdy stál purkmistr se třemi konšely. Do města každoročně přijížděl zemský podkomoří, který zároveň vedl i tehdejší novojičínské účetnictví. V té době se začínaly čím dál více objevovat spory se Štramberkem, kvůli kterým se několikrát musela sejít zvláštní komise, která roku 1578 rozhodla, že Štramberk nemusí přispívat na kata do Nového Jičína, ale musí brát novojičínské soudní ponaučení.V roce 1613 byla potvrzena podřízenost štramberského trestního práva Novému Jičínu a Štramberk si zachoval právo svobodného lovu a stavby mlýnů.\n\nV těch letech na území Nového Jičína působilo přibližně 200 mistrů, ze kterých celá jedna třetina byla pouze z řad soukeníků (což opět dokládá význam soukenictví v Novém Jičíně). V té době také vznikají na území města nové cechy, jako například krejčí, pekaři a mlynáři. Díky bohatství Nového Jičína je město schopno koupit od vrchnosti i vsi Rybí a Ženklavu. Nejbohatší měšťan - Ondřej Řepa - si kupuje Závišice, které si přidává i do svého přívlastku ve jméně, od té doby se jmenuje Ondřej Řepa z Greiffesdorfu a na Závišicích. V roce 1563 staví Ondřej Řepa nejznámější a nejhezčí dům Nového Jičína – Starou poštu. Zajímavostí o Ondřejovi může být fakt, že se šestkrát stal purkmistrem Nového Jičína (což je něco jako starosta v dnešním pojetí).\n\nRoku 1572 a 1585 postihují město dvě ničivé morové rány.\n\n17. století nebylo pro Nový Jičín příznivé. V roce 1618 vypuká České stavovské povstání proti Habsburkům, a jelikož Nový Jičín v té době nebyl katolickým, připojil se na stranu protestantů, které vedl zimní král Fridrich Falcký. Fridrich Falcký roku 1620 povýšil město na královské. Po vyhrané bitvě na Bílé hoře se k moci vrací zpět císař Ferdinand II., který za účast na povstání trestá Nový Jičín ztrátou všech privilegií a navíc ho uvrhuje pod správu jezuitů. Tak se stává město roku 1624 opět poddanským. Ještě předtím 25. července 1621 ovšem ve významné bitvě u Nového Jičína krnovský kníže Jan Jiří Krnovský porazil císařskou posádku vedenou plukovníkem Gauschierem, přičemž samotný Gauschier utekl a na novojičínském předměstí bylo pobito asi 400 - 500 zajatých Neapolitánů. Nad jejich hrobem byla o sto let později v roce 1724 postavena Španělská kaple (Neapolitáni patřili ke španělskému vojsku poslanému na pomoc habsburskému římskému císaři).\n\nJezuité vypudili luterány, obnovili katolické bohoslužby a do roku 1629 město rekatolizovali. Další problémy si město způsobilo tím, že podpořilo protihabsburská vojska dánského generála Mansfelda, která se v Novém Jičíně objevila v létě 1626. Vyhnala katolíky a na jejich místo přišli evangelíci. V létě 1627 se do města vracejí císařské jednotky a vše uvádějí do původního stavu.\n\nNa konci třicetileté války do města přicházejí Švédové, kteří i po zaplacení kontribucí město vyrabovali v roce 1643. Jezuité ovšem během třicetileté války zacházejí ještě dále a rozpouštějí městskou radu a radnice se ze Žerotínského zámku stěhuje opět na původní místo na náměstí, ve kterém byla od roku 1501.\nMěsto zasáhly i další pohromy jako morové rány v letech 1624 a 1680.\n\nV 18. století dosahuje produkce sukna svého maxima a z města se tak stává i díky suknu nejvýznamnější město v Přerovském kraji (do kterého spadala města od Kroměříže a Přerova až po Moravskou Ostravu). Nový Jičín produkuje celou polovinu všech suken, které byla v Přerovském kraji vyrobena. Na celé Moravě se více sukna vyrobí pouze v Jihlavě. Novojičínská sukna se exportovala jak do Polska a do Uher, tak hlavně na Slovensko. Samozřejmě Nový Jičín neprodukoval z textilií pouze sukno, ale vyrábělo i jiné vlněné tkaniny jako harasy a cajky.\n\nBěhem sedmileté války vznikají problémy s produkcí a exportem sukna, exportují se sukna nesprávné velikosti či špatně vyrobená (zmetky). Na Nový Jičín si v té době stěžují uherští obchodníci a Marie Terezie vytváří vyšetřující komisi; na základě výsledků jejího šetření Marie Terezie roku 1759 trestá všechny zainteresované finančními pokutami. Zároveň všechno vyrobené sukno je před vlastním exportem kontrolováno krajským komerčním úředníkem. Podobné problémy se ukázaly i jinde v okolí, například v Příboru či Starém Jičíně.\n\nDo Nového Jičína se v té době dovážela - převážně ze Slovenska - vlna, dobytek, sůl a víno. Protože Slovensko bylo součástí Uher, obchody s ním se prodražovaly díky clu, kterému se říkalo třicátek.\n\nRoku 1710 se staví další pýcha novojičínského náměstí - Morový sloup, jehož hlavním účelem měla být ochrana před morem, což nepomohlo a roku 1715 se v Novém Jičíně objevuje další vlna moru. Díky jezuitské nadvládě se z Nového Jičína začíná pomalu vytrácet český živel, který čím dál více vytlačuje živel německý. Na podporu českého živlu jsou proto konána česká kázání v chrámu sv. Trojice.\n\nV roce 1768 zachvacuje Nový Jičín další ničivý požár, který spálil celé město, zůstala jen část dolního předměstí. A aby toho nebylo málo, roku 1773 je v Novém Jičíně požár další. Na podzim téhož roku se však do Nového Jičína dostává zpráva, že papež zrušil jezuitský řád, čímž městu svítá naděje konce tyranie a trýznění z vlády jezuitů. Proto se město roku 1775 obrací na Marii Terezii s prosbou, aby se z něj stalo město opět svobodné, protože by to pomohlo k růstu obchodu se zbožím (hlavně se suknem) a tím i k růstu prosperity celého města. Město samozřejmě nezapomnělo připomenout Marii Terezii, že zásobuje suknem vojsko, že po ničivých požárech se nestačilo město plně vzpamatovat a že ještě 100 domů potřebuje opravy. Marie Terezie po zralé úvaze dne 16. září 1775 zbavila město poddanství a zařadila jej mezi tzv. municipiální města. Tím se stává město opět svobodným, muselo však za to zaplatit 3000 zlatých do státní poklady.\n\nRoku 1785 se začíná se stavbou tzv. Císařské silnice z Hranic do Příbora. Roku 1787 byl v Novém Jičíně zřízen hrdelní soud a vznikla zde i pošta, která byla umístěna - jak jinak - v budově dnešní Staré pošty. Navíc zde ve stejném roce přespává i sám Josef II. při cestě do Ruska a stává se tak první vzácnou návštěvou v tomto městě. Hned další známou osobností, která se v Novém Jičíně zdržela, byl generál Ernst Gideon von Laudon, který zde 14. července 1790 zemřel. V Novém Jičíně také přespává dne 6. února 1800 generál Suvorov při zpáteční cestě do Ruska. Poslední známou osobností v Novém Jičíně v té době byl slavný maršál Kutuzov a car Alexandr I. v roce 1805. Poslední tři výše uvedení přespali v budově dnešní Staré pošty.\n\nV 19. století se v Novém Jičíně objevují první výrobní stroje a dle dochovaných zdrojů Nový Jičín hrál v té době prim v celém kraji. Již roku 1810 soukenický mistr Tautz používá ve své dílně v dnešní Nerudově ulici první spřádací stroj na vlnu, kterým ovšem otáčeli lidé. Až roku 1832 A. F. Dopner použil ve své dílně první parní stroj a založil tak první továrnu. V té době se díky parním strojům začínají v Novém Jičíně vyrábět další tkaniny, jako flavlňáky a flanely.\n\nJeště významnější se však pro Nový Jičín staly bryčky, které se na počátku 19. století (přesněji roku 1817) začaly v Novém Jičíně vyrábět a které se označovaly jako „Nojtičanky“. Tyto bryčky se vyvážely až do Ruska a zmiňuje se o nich i Tolstoj ve svém světoznámém díle Vojna a mír.\n\nRoku 1841 se obnovuje kázání v češtině, které bylo předtím v 18. století jezuity zakázáno. Díky tradici soukenictví se do města vrací opět ve větší míře český živel. V této době se také zvětšuje počet obyvatel, který skoro čtyřikrát převyšuje počet obyvatel v Moravské Ostravě (7 743 vs. cca 2000). Roku 1834 se začíná se stavbou další silnice, tentokrát z Nového Jičína směrem na Bludovice a Valašské Meziříčí. Okolo roku 1832 se v Novém Jičíně začínají objevovat první Židé, které předtím ve 16. století (roku 1562) z města vykázal Ferdinand I.\n\n1. května 1847 nedaleko Nového Jičína, přesněji přes Jeseník nad Odrou, projíždí první vlak, novojičínští obyvatelé si ale většinou zřízení železnice nepřejí, a proto vlak není napojen do Nového Jičína, ale míří jinou trasou. 2. srpna 1848 se na náměstí scházejí soukeničtí mistři a požadují zákaz používání parních strojů v továrnách. Tuto demonstraci musí rozhánět národní garda. Manuální soukenictví v důsledku používání parních strojů upadá až nakonec zaniká docela. Revoluční rok 1848 byl prvním rokem, kdy novojičínští mohli volit a tohoto práva se jim v tomto roce dostalo hned třikrát, a sice při volbách do Moravského zemského sněmu (vyhrál Josef Tempele), do Říšského sněmu (vyhrál lékárník Johann Faschank) a Všeněmeckého sněmu (vyhrál Kleinpeter). I když byl Nový Jičín od 16. září 1775 svobodným municipiálním městem, stále musel i v těchto letech platit 1500 zlatých ročně Ferdinandovu konviktu. Od této platby byl osvobozen až roku 1850.\n\nV důsledku zrušení poddanství v českých zemí byly z velké části tehdejší úřady nahrazeny novými. V Novém Jičíně tak vznikají jednak okresní úřady, ale i úřady krajské. Vzniká tak zde okresní soud, berní úřad a okresní hejtmanství pro soudní okresy Nový Jičín, Příbor a Fulnek, dále pak i krajský soud pro okresy Nový Jičín, Příbor, Fulnek, Frenštát, Místek, Lipník, Hranice, Moravská Ostrava, Libavá, Valašské Meziříčí, Rožnov, Vsetín a Bystřice pod Hostýnem. Tak tomu zůstalo prakticky až do prvních let po 2. světové válce.\n\nV polovině 19. století vzniká valná většina dnešních továren v Novém Jičíně. Ke konci 19. století definitivně mizí ruční výroba, kterou nahrazují parní stroje.\n\nNaopak, již v poslední roce 18. století (1799) vznikají základy pozdější světoznámé firmy Tonak, když do města přicházejí kloboučníci Hückelové. Na území Nového Jičína se tak začíná z nenadání objevovat konkurence tehdy ještě hodně silnému soukenictví. Naplno se to projeví v polovině a ke konci 19. století, kdy se město proslaví rovněž díky právě kloboukům. Johannn Hückel ve městě založil v roce 1865 první továrnu na strojní výrobu klobouků v Rakouském císařství. Zajímavostí může být, že původně kloboučnická továrna nebyla na místě, na kterém je dnes, a na současnou pozici se dostala až roku 1867. Ke konci 19. století zde pracovalo hodně přes tisíc lidí. I tak však pozdější Tonak nebyl v Novém Jičíně té doby největší továrnou - předstihla jej továrna na doutníky, která v roce 1880 zaměstnávala přes 2500 pracovníků. Byla definitivně uzavřena teprve před několika lety.\n\nRoku 1869 díky podnikateli Friedrichu Pippigovi vzniká v Novém Jičíně plynárna a v návaznosti na to městské osvětlení plynovými lampami. Ve stejném roce na území Loučky vzniká pivovar Bocheta, který se také dochoval až do dnešních dnů. Roku 1879 začal Josef Rotter vyrábět kočárové osvětlení, později se však přestěhoval do Šenova, kde založil základ dnešního Autopalu. V dnešní době sídlí oficiálně na území Nového Jičína, adresa továrny je taky novojičínská.\n\nV rozvoji průmyslu v Novém Jičíně lze rovněž sledovat, jak se po městě začíná ve větší míře rozrůstat německý živel, všechny výše uvedené továrny byly totiž v německých rukou. Z Nového Jičína se díky těmto továrnám stává velké průmyslové centrum tehdejšího kraje.\n\nS rostoucím průmyslem se však počínají objevovat některé nedostatky města, a to především špatné vlakové (v té době tedy vlastně žádné) spojení. Již v roce 1847 mohlo mít město vlakové spojení, které však obyvatelé města odmítli, což se ukázalo v dalším vývoji jako rozhodnutí špatné. Až roku 1869 začínají první vyjednávání se společností, která v té době budovala vlakové spojení na našem území, avšak kvůli vysokým nákladům z dohody sešlo. 9. dubna 1873 podepisuje město konfesi s firmou Moravskoslezské ústřední dráhy, která tak může začít se stavbou. Stavba byla naplánována z Opavy přes Fulnek, Suchdol nad Odrou, Šenov, Nový Jičín, Jičinu, Starojickou Lhotu, Palačov až ke Krásnu, se stavbou se hned také začalo, ovšem v důsledku velkého hospodářského krachu v tomtéž roce nebyla nikdy dokončena. Roku 1879 probíhala jednání mezi Novým Jičínem, Suchdolem nad Odrou, Valašským Meziříčím a Vsetínem, ze kterého nakonec Vsetín a Valašské Meziříčí odstoupily a dohodly se pouze Nový Jičín se Suchdolem nad Odrou. Tuto „akci“ však odmítla vláda financovat (jinak ovšem nic proti ní neměla), Nový Jičín se tedy rozhodl zadlužit a postavit si vlakové spojení sám. Netrvalo dlouho a 19. prosince 1880 (tedy 11 let po prvním vlaku v kraji) vyjíždí z Nového Jičína první vlak.\n\nReakcí na postavení další dráhy, tentokrát z Frýdlantu přes Hodslavice do Valašského Meziříčí, je stavba další vlakové dráhy, která ovšem končí 1 km od první; od té doby má Nový Jičín raritu - dvě navzájem nesouvisející vlaková nádraží. Vlaky touto drahou začínají jezdit 1. června 1889.\n\n1866 vzniká v Novém Jičíně telegraf, roku 1893 je do Nového Jičína přiveden telefon a hned má 30 účastníků.\n\nPrvní odbory v Novém Jičíně vznikají roku 1869 a patří tak mezi nejstarší v kraji. Nejprve jsou sice ryze německé, později ale začínají být i české. Snahou těchto odborů bylo zajistit dělníkům lepší podmínky práce, například již roku 1874 dosáhly toho, aby město proplácelo jejich členům léky, naopak odbory na oplátku platily městu ročně 25 zlatých. Dále roku 1878 byl založen spolek Všeobecná dělnická nemocenská a invalidní pokladna, která měla za hlavní úkol pomáhat lidem v nemoci. V posledním desetiletí 19. století vzniká v Novém Jičíně několik dalších odborů, jako například textilní, dřevařský a j. Poslední, který vzniká, je až ve 20. století (1902) kloboučnický.\n\nKoncem 19. a počátkem 20. století několikrát na Novojičínsku přednášel profesor T.G. Masaryk, zvolený za Novojičínsko dvakrát do Říšské rady ve Vídni.\n\nDne 6. května 1945 večer dorazila do Nového Jičína Rudá armáda a osvobodila jej od nacistů.\n\n"}
{"id": "225953", "url": "https://cs.wikipedia.org/wiki?curid=225953", "title": "Touškovský rybník", "text": "Touškovský rybník\n\nTouškovský rybník leží na Touškovském potoce severozápadně od Vsi Touškov v nadmořské výšce 385 m. Tok Touškovského potoka je veden na levém břehu v umělém korytě mezi stromy. Rybník obklopují ze severovýchodu a jihozápadu pole, na severozápadě na rybník navazuje zamokřená oblast a na opačné straně pod hrází se nachází louka. Hráz zadržuje 75 tisíc m³ vody.\n\n"}
{"id": "225954", "url": "https://cs.wikipedia.org/wiki?curid=225954", "title": "Vodní nádrž Souš", "text": "Vodní nádrž Souš\n\nSouš je přehradní nádrž se sypanou hrází na řece Černá Desná. Spadá pod správu Povodí Labe, státní podnik, se sídlem v Hradci Králové. Provoz na vodním díle zajišťuje závod Jablonec nad Nisou.\n\nÚčelem vodního díla je akumulace vody k zajištění odběru surové vody pro oblastní vodovod v průměrném množství 320 l/s, zmírnění velkých vod, částečná ochrana území ležícího pod nádrží před velkými vodami, zajištění trvalého zůstatkového průtoku v korytě toku pod nádrží, energetické využití a účelové rybí hospodářství.\n\nPrvní snahy o vybudování údolních nádrží v povodí Јizery se datují od povodně v roce 1897. Vodní dílo Souš na Černé Desné v říčním kilometru 7,250 bylo vybudováno v letech 1911 - 1915. Na zpracování projektu se podílel univerzitní profesor Ing. Otto Intze. V září 1916 došlo na nedaleké Bílé Desné k protržení přehrady, kdy průlomová vlna způsobila značné materiální škody a vyžádala si i lidské životy. Tato katastrofa měla vliv na další využití a funkci přehrady Souš a byla podnětem k její rekonstrukci provedené v letech 1924 - 1927, která spočívala především v zesílení a navýšení hráze a ve zřízení drenážního systému. Druhá rekonstrukce proběhla v letech 1971 - 1974 a jejím cílem bylo využití vodní nádrže k vodárenským účelům. Po vybudování vzdouvacího jízku a odběrného objektu na Bílé Desné je část průtoku převáděna z Bílé Desné do nádrže Souš původní štolou z roku 1915.\n\nMezi lety 1973 až 1982 na ní ve funkci hrázného působil Pavel Ševčík.\n\nPřehradní hráz je přímá, zemní, sypaná z hlinitých písků s drobným štěrkěm a jílovou návodní těsnicí vrstvou tloušťky 3 - 5 m. Podloží je utěsněno na návodní straně ochrannou betonovou zdí do hloubky 8 m pod základovou spáru až na zvětralou žulu. Pod základem zdi v pravém boku hráze je provedena injekční clona. Návodní svah je opevněn dlažbou o síle 0,4 m uloženou do podkladního betonu tloušťky 0,6 m.\n\nK převádění vody slouží dvě spodní výpusti o průměru 1 m a délce 16,75 m. Každá výpusť je opatřena dvěma klínovými šoupátky a regulačním segmentovým uzávěrem, ovládaným z domku hrázného nebo z manipulační věže. V dolní strojovně je na odbočce spodní výpusti umístěna malá vodní elektrárna o hltnosti 150 l/s a výkonu 22 kW. Boční nehrazený přeliv na levé straně hráze, délky 66,5 m, slouží k převádění velkých vod, které jsou odváděny kaskádovým korytem o osmi stupních do vývaru v podhrází.\n\nK odběru vody pro vodárenské účely slouží věžový objekt umístěný v nádrži, odkud je voda odváděna trubním přivaděčem o délce 395 m k úpravně vody. Upravená voda slouží k zásobování Jablonce nad Nisou a Tanvaldu pitnou vodou.\n\n"}
{"id": "225956", "url": "https://cs.wikipedia.org/wiki?curid=225956", "title": "Státní poznávací značky na Slovensku", "text": "Státní poznávací značky na Slovensku\n\nRegistrační tabulky vozidel evidovaných na Slovensku obsahují \"evidenční číslo vozidla\" (EČV).\n\nEvidenční číslo přiděluje a tabulku s evidenčním číslem vydává \"Okresní dopravní inspektorát Policejního sboru Slovenské republiky\", kde uživatel přihlašuje vozidlo do Evidence vozidel.\n\nEvidenční číslo obsahuje písmena a číslice. První dvojice písmen označuje okres, ve kterém je vozidlo evidované. Za první dvojicí písmen se uvádí tři čísla a další dvojice písmen.\n\nTabulka s evidenčním číslem má rozměry 52 x 11 cm, nebo 34 x 20 cm. Tabulka s evidenčním číslem přidělená motocyklům, motorovým tříkolkám, přípojným vozidlům a zvláštním motorovým vozidlům pak s rozměry 24 x 15 cm. Písmena a číslice jsou vypouklé, vedené v černé barvě na bílém povrchu.\n\nPřed vstupem Slovenska do EU byl vlevo na tabulce umístěný státní znak Slovenské republiky, a pod ním kódové označení \"SK\". Od 1. května 2004 ho nahradilo modré pole se symbolem Evropské unie (12 žlutých hvězd) a pod ním písmena \"SK\" (stejně jako je tomu i u ostatních zemí).\n\nOd června 2006 se vydává nový typ tabulek se symbolem EU a současně se státním znakem SR za prvními dvěma písmeny, který nahradil pomlčku mezi písmeny a čísly. V platnosti jsou tedy 3 různé typy tabulek s evidenčními čísly, starší typy přitom není nutné nahradit nejnovějším typem EČV.\n\nTabulka s Evidenčním číslem nahradila starší tabulky \"Státních poznávacích značek\", které byly zavedené již z dob ČSSR a ČSFR. SPZ byly vydávány do 31. března 1997, od následujícího dne se vydávají jen tabulky EČV, SPZ jako takové byly v provozu platné do 31. prosince 2004. Vozidlo se starou SPZ bylo po tomto termínu vyřazeno policií z Evidence vozidel a nesmí jezdit po veřejných komunikacích. Výměna SPZ za EČV byla vykonávána na Okresních dopravních inspektorátech.\n\n\"EČVL\" je tabulka identifikující vozidlo, které na žádost držitele vozidla přiděluje \"dopravní inspektorát\". Na rozdíl od standardního \"Evidenčního čísla\" se za označení okresu uvádí:\n\n\"EČVL je nemožné přidělit, když držitel vozidla žádá o přidělení EČVL:\"\n\nPřidělení EČVL podléhá poplatku 331€ (poplatek za registrací a za každou tabulku). \n"}
{"id": "225961", "url": "https://cs.wikipedia.org/wiki?curid=225961", "title": "Otepää (obec)", "text": "Otepää (obec)\n\nOtepää (německy \"Odenpäh\") je historické území ve stejnojmenné vysočině v Estonsku, dnes jako obec Otepää (estonsky Otepää vald) samosprávná jednotka estonského kraje Valgamaa. Dnešní obec byla vytvořena roku 1999 sloučením dotavad samosprávného města Otepää s okolní obcí Pühajärve.\n\nObec Otepää se rozkládá na ploše 217 km², čímž je největší obcí kraje Valgamaa. Leží ve východním výběžku kraje Valgamaa, přibližně čtyřicet kilometrů severovýchodně od Valgy a čtyřicet kilometrů jihozápadně od Tartu, v centrální části vysočiny Otepää, podle níž je pojmenována. S územím obce sousedí na severu obec Palupera, na západě Puka a Sangaste, na jihu Urvaste a na východě Kanepi a Valgjärve.\n\nObec Otepää má přes čtyři tisíce obyvatel, z nichž přibližně polovina žije ve městě Otepää, které je rovněž správním centrem obce. K obci dále náleží 21 vesnic: Arula, Ilmjärve, Kassiratta, Kastolatsi, Kaurutootsi, Koigu, Kääriku, Mägestiku, Mäha, Märdi, Nüpli, Otepää, Pedajamäe, Pilkuse, Pühajärve, Raudsepa, Sihva, Truuta, Tõutsi, Vana-Otepää a Vidrike.\n\nPřírodní podmínky obce jsou dány jejím umístěním ve vysočině Otepää, která bývá nazývána „perlou Estonska“. Krajina je zvlněná a zvětšiny pokrytá lesem. Krajinné tvary odpovídají jejímu vzniku z usazenin modelovaných ledovcem, mezi morénovými pahorky se nachází několik jezer, z nichž největší je Pühajärv, často označované za nejkrásnější jezero Estonska.\n\nHlavními produkčními odvětvími obce Otepää jsou sportovní turistika (lyžařské středisko Tehvandi, sportovní základna Kääriku), zemědělství a potravinářství (zpracování mléka a masa) a dřevozpracující průmysl (překližkárna FSS Plywood, výroba nábytku). V obci se každoročně koná světový pohár v běhu na lyžích.\n\n\n"}
{"id": "225962", "url": "https://cs.wikipedia.org/wiki?curid=225962", "title": "Armour Piercing Discarding Sabot", "text": "Armour Piercing Discarding Sabot\n\nPodkaliberní střely APDS (Armour Piercing Discarding Sabot) nebo také APDSFS (Armour Piercing Discarding Sabot Fin Stabilised – průbojná střela s oddělitelným vodícím pouzdrem stabilizovaná křidélky) jsou střely stabilizované křidélky a nikoliv rotací, což je předurčuje zejména pro užití v tankových kanónech s hladkým vývrtem.\n\nStřela se skládá z podkaliberní průbojné střely se stabilizátorem (stopovkou) a oddělitelných segmentů s plastovou těsnicí obroučkou, které vedou a těsní střelu v hlavni. Segmenty se po opuštění hlavně oddělí od podkaliberní střely, která pokračuje dál v letu na cíl.\n\nPodkaliberní střely probíjí pancíř svou kinetickou energií, získanou při výstřelu. Zatímco hmotnost střely je srovnatelná se standardní municí, při dopadu působí na podstatně menší plochu pancíře. Pro lepší účinek v cíli se některé střely vyrábějí lehčí než standardní munice, čímž je dosaženo vysoké úsťové rychlosti (až 2000 m/s), malý úbytek rychlosti na dráze letu díky malému čelnímu průřezu a vysoké průřezové zatížení při probíjení pancíře. Nicméně střela na větší vzdálenost ztrácí svoji rychlost a tím i účinek, proto se na větší vzdálenost používají střely s kumulativní náloží. Energie potřebná k urychlení oddělitelných segmentů se nepodílí na probíjení pancíře a je ztrátová – proto musí mít segmenty minimální hmotnost a u kvalitních střel činí méně než 30 % hmotnosti střely.\n\nMateriál použitý na těla APDS musí mít vhodné mechanické vlastnosti – vysokou pevnost a vysokou houževnatost. Důvodem je velké namáhání osovými i radiálními silami v hlavni při výstřelu. Zrychlení v hlavni dosahuje až 1100 m/s². Radiální síly jsou vyvolávány kmitáním hlavně, nesouosostí střely s osou hlavně a u drážkovaných hlavní navíc odstředivými silami.\n\nNejběžněji používané materiály na APDF jsou wolfram (W) a ochuzený uran (OU), a to ve formě slitin.\n\n\nTermín wolframová slitina není zcela přesný, neboť se vlastně jedná o kuličky čistého wolframu spojené matricí, tvořené slitinou W-Fe-Ni. Vlastnosti materiálu mohou být modifikovány dalšími prvky.\n\nZpravidla slitina obsahuje cca 92,5 % W, 5 % Ni a 2,5 % Fe, případně další prvky (kobalt). Pevnost je cca 1 300 MPa. Tyčové polotovary se zpracovávají třískovým obráběním.\n\nOchuzený uran je odpadní surovinou v procesu obohacováni palivového uranu v jaderné energetice. Jaderné velmoci ho mají tedy dostatek. V mírovém průmyslu slouží jako materiál pro výrobu ochranných kontejnerů pro radioaktivní zářiče nebo jako vyvažovací zátěže u letadel a lodí.\nJako zářič je nebezpečný pro pokožku (sliznice), při požití a vdechnutí. Kromě radiace má i toxické účinky.\n\nMá vysokou měrnou hmotnost – 18-19 kg/dm. Samotný OU nemá potřebné mechanické vlastnosti. Požadované pevnosti se dosahuje legováním titanem (0,75 %), v malém množství kovy vzácných zemin. OU je nutno pro jeho pyroforičnost zpracovávat ve vakuových pecích. Obrobitelnost je snadnější než u wolframových materiálů.\n\nVelmi často je zdůrazňována ekologická toxicita OU a je pomíjeno jiné, vojenské hledisko. Ochuzený uran má při jinak stejných podmínkách (geometrický tvar střely, dopadová rychlost) vyšší výkon. Wolframové střely probíjejí pancíř pouze působením kinetické energie. U uranových dochází k exotermické reakci s ocelí pancíře a vzniku nízkotavitelného eutektika (teplota tání cca 750 °C). Tento jev podporuje probíjení pancíře.\n\nHlavním ničivým faktorem po proniknutí střely z OU do tanku je jeho pyroforičnost. Při průniku je střela rozdrcena na různě velké části včetně prachu nebo roztavených kapiček eutektika. Nejmenší částice po vniknutí do tanku prudce reagují s kyslíkem (lze přirovnat k zapálení rozptýleného uhelného prachu) a vyvolají v uzavřeném prostoru přetlak 1,4-1,9 MPa. Následky pro osádku a střelivo ve vozidle jsou zřejmé.\n\nVětší části jsou rozžhaveny, pomalu doutnají a stávají se dlouhodobými ohnisky požáru. V některých pramenech se udává, že vnikne-li do tanku wolframová střela, zničí tank s pravděpodobností 60 %, u střel z OU je to téměř 100 %.\n\n"}
{"id": "225967", "url": "https://cs.wikipedia.org/wiki?curid=225967", "title": "Adria", "text": "Adria\n\nAdria je název pro Jaderské moře (dříve zvané Adriatické), pochází od starověkého přístavu jménem Hatria nebo Atria, dnešního města Adria v deltě Pádu.\n\nMůže znamenat:\n"}
{"id": "225968", "url": "https://cs.wikipedia.org/wiki?curid=225968", "title": "BahnTower", "text": "BahnTower\n\nBahnTower je výšková budova stojící na Potsdamer Platz v Berlíně. Má 26 poschodí a výšku 103 metrů, sídlí v ní vedení koncernu Deutsche Bahn. Společně s vedlejší budovou Kollhoff-Tower jsou obě stavby architektonickými dominantami nově zastavěné plochy Potsdamer Platz. BahnTower je v roce 2015 šestou nejvyšší výškovou budovou v Berlíně a celkově 64. v Německu.\n\nBahnTower byla postavena v letech 1998-1999 podle projektu amerického architekta německého původu Helmuta Jahna. Budova má skleněnou fasádu, jejíž dílce se již několikrát uvolnily a dopadly na chodník, nikdo však nebyl zraněn.\n\nProtože v roce 2010 měla vypršet Deutsche Bahn nájemní smlouva s firmou Sony, která ji DB v roce 2000 pronajala, koncern předpokládal, že se centrála přemístí na nové hlavní nádraží. V květnu 2007 vypsalo vedení DB celoevropské výběrové řízení na přestavbu tamějších prostor. Odhadované náklady měly činit 133,8 miliónů eur a stavba měla probíhat od 1. září 2007 do 31. srpna 2009. V listopadu 2008 společnost plány na přesun zamítla a v roce 2009 byla smlouva o pronájmu prodloužena o dalších 15 let.\n\n"}
{"id": "225970", "url": "https://cs.wikipedia.org/wiki?curid=225970", "title": "Anna Habsburská", "text": "Anna Habsburská\n\nNositelky jména Anna Habsburská:\n"}
{"id": "225971", "url": "https://cs.wikipedia.org/wiki?curid=225971", "title": "Čtyři svatá města judaismu", "text": "Čtyři svatá města judaismu\n\nČtyři svatá města judaismu je v židovské tradici souhrnný název pro čtyři města: Jeruzalém, Hebron, Safed a Tiberias.\n\n\nVšechna čtyři města jsou posvátná pro judaismus a dvě stejně posvátná i pro další abrahámovská náboženství. Islám a křesťanství za svaté považují Jeruzalém a islám také navíc ctí i Hebron, jakožto pohřební místo Abrahamovo.\n\n"}
{"id": "225973", "url": "https://cs.wikipedia.org/wiki?curid=225973", "title": "Guillaume Canet", "text": "Guillaume Canet\n\nGuillaume Canet (* 10. dubna 1973 Boulogne-Billancourt) je francouzský herec a filmový režisér.\n\nGuillaume Canet se narodil se 10. dubna 1973 v Boulogne-Billancourt. 1. září 2001 se oženil s německou herečkou Diane Kruger, se kterou se později zase rozvedl. Dne 19. května 2011 se mu narodil syn Marcel, kterého mu porodila manželka Marion Cotillardová.\n\nMezinárodní věhlas mu přinesla role Étienna v dnes již kultovním filmu Dannyho Boylea \"Pláž\" (The Beach) z roku 2000, v němž si zahrál po boku svého slavnějšího amerického kolegy Leonarda DiCapria.\n\nZa svůj snímek \"Nikomu to neříkej\" (Ne le dis à personne) byl v roce 2007 oceněn prestižním filmovým oceněním César za nejlepší režii. Film byl natočen podle románu Harlana Cobena a hlavní roli v něm ztvárnil François Cluzet.\n\n\n\n"}
{"id": "225976", "url": "https://cs.wikipedia.org/wiki?curid=225976", "title": "Výsledky Tour de France 2007", "text": "Výsledky Tour de France 2007\n\nPodrobné výsledky jednotlivých etap Tour de France 2007 a průběžná pořadí.\n\nPořadí a celková klasifikace\n\nSprinterská klasifikace\n\nKlasifikace mladých jezdců\n\nTýmová klasifikace\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nPořadí\n\nCelková klasifikace\n\nSprinterská klasifikace\n\nVrchařská klasifikace\n\nKlasifikace mladých jezdců\n\nTýmová klasifikace\n\nNejaktivnější jezdec\n\n"}
{"id": "225981", "url": "https://cs.wikipedia.org/wiki?curid=225981", "title": "Venus Williamsová", "text": "Venus Williamsová\n\nVenus Ebony Starr Williamsová (* 17. června 1980 Lynwood, Kalifornie) je americká profesionální tenistka, čtyřnásobná olympijská vítězka a bývalá světová jednička ve dvouhře i čtyřhře žen. S mladší sestrou Serenou Williamsovou patří mezi nejlepší hráčky současnosti, vyhrála 23 grandslamových titulů, z toho sedm ve dvouhře. Zvítězila také v obou ženských tenisových soutěžích na Letních olympijských hrách 2000 v Sydney a ve čtyřhře žen na LOH 2008 v Pekingu. V ženském tenise vydělala historicky druhou nejvyšší finanční částku za první Serenou Williamsovou.\n\nDo profesionálního tenisu nahlédla Williamsová pod trenérským vedením svých rodičů Richarda Williamse a Oracene Priceové v roce 1994 a hned se málem postarala o překvapení, když na turnaji v Oaklandu měla set a break k dobru proti nasazené jedničce Sánchezové Vicariové, ale výhodu neproměnila. Ještě v dalších dvou letech startovala na profesionálním okruhu WTA Tour spíš výjimečně.\n\nV roce 1997 ale vstoupila razantně mezi nejlepší hráčky světa, když hned při své první účasti na US Open postoupila až do finále, kde ale prohrála s Martinou Hingisovou 0:6 a 4:6.\n\nRok 1998 přinesl tzv. „Williams Family Mixed Doubles Grand Slam“. Sestry Williamsovy byly členkami vítězného páru v soutěži smíšené čtyřhry na všech čtyřech grandslamových turnajích. Venus se na tomto zvláštním úspěchu podílela vítězstvími s partnerem Justinem Gimelstobem na Australian Open a na French Open. Ve dvouhře na všech grandslamech postoupila až do čtvrtfinále, na US Open vyhrála ještě jeden zápas navíc, zvítězila v již zaniklém Grand Slam Cupu a v turnajích v Miami, tehdy známější pod místem čtvrti Key Biscayne, a v Oklahoma City a na konci roku byla světovou pětkou.\n\nO rok později její seznam vítězství čítal dokonce pět turnajů a dva grandslamové tituly ve čtyřhře se sestrou Serenou. Stále ale čekala na grandslamový průlom ve dvouhře, i její sestra se dočkala dřív – vyhrála podzimní US Open.\n\nV roce 2000 se Williamsová dočkala. Zvítězila ve Wimbledonu i na US Open, kromě toho získala další tři tituly v WTA Tour. Její účast a účast její sestry zvýšila enormně zájem o tenisový turnaj na olympijských hrách v Sydney. Venus vyhrála obě zlaté medaile, ve dvouhře i se sestrou ve čtyřhře.\n\nJeště dva roky trvala nadvláda obou sester. Na začátku roku 2001 vyhrály spolu čtyřhru na Australian Open, čímž zkompletovaly svou sbírku deblových titulů z turnajů Grand Slamu. Venus obhájila vítězství ve Wimbledonu i na US Open, ve Flushing Meadows neztratila v průběhu turnaje jediný set. Když potom navázala dobrým začátkem nového roku, stala se 25. února 2002 poprvé světovou jedničkou, jako první hráčka černé pleti v historii. Sestry Williamsovy v tomto roce vyhrály dohromady 15 titulů, Venus sedm, Serena osm. Na čele světového žebříčku strávila Venus v roce 2002 ve třech oddělených obdobích celkem 11 týdnů.\n\nS výjimkou Paříže 2003 sestry Williamsovy ovládly grandslamové turnaje – od French Open 2002 do Wimbledonu 2003 hrály pětkrát ze šesti turnajů spolu ve finále, Venus pokaždé prohrála. V semifinále Wimbledonu 2003 jí v semifinále po zranění proti Kim Clijstersové pomohlo přerušení zápasu kvůli dešti, zápas otočila a postoupila do čtvrtého finále ve Wimbledonu v řadě.\n\n14. září 2003 byla zavražděna starší sestra Venus a Sereny Yetunda Priceová. Dopad této události a k tomu zranění, která vyřadila obě sestry do konce roku z turnajů, přispěly ke konci jejich dominance.\n\nV roce návratu se Venus Williamsové dařilo střídavě. Vyhrála turnaje v Charlestonu a Varšavě, ale ve finále v Berlíně musela vzdát kvůli zranění. Na Grand Slamech byla nejdále ve čtvrtfinále v Paříži, ve Wimbledonu k její porážce přispěl verdikt rozhodčího Teda Wattse, který v tiebreaku druhého setu omylem připočítal míček navíc její soupeřce Chorvatce Špremové. V americké podzimní sezóně ji třikrát porazila Lindsay Davenportová, včetně čtvrtého kola US Open.\n\nNa turnaji v Miami v roce 2005 sice Venus Williamsová vypadla v semifinále, ale před tím porazila poprvé za posledních 3,5 roku sestru Serenu. Vítězství na menším turnaji v Istanbulu a na French Open porážka od Bulharky Karatančevové, později potrestané za doping, nenaznačovaly podstatné zlepšení. Wimbledon ale přinesl změnu. V semifinále vyřadila obhájkyni titulu Šarapovovou a ve finále odvrátila proti Davenportové mečbol a v nejdelším finále ženské dvouhry všech dob zvítězila na turnaji potřetí v kariéře. Odvrátit mečbol a vyhrát se ve finále ženské dvouhry ve Wimbledonu nikomu nepovedlo 70 let.\n\nVenus Williamsová byla jako 14. nasazená papírově nejslabší hráčkou, která kdy vyhrála Wimbledon – až do roku 2007, kdy sama svůj rekord překonala.\n\nDruhá polovina roku 2005 nebyla pro Venus Williamsovou tak úspěšná, nevyhrála žádný turnaj a na US Open byla ve čtvrtfinále.\n\nRok 2006 pro ni také nezačal dobře. Na Australian Open prohrála hned v prvním kole s Bulharkou Pironkovovou a další tři měsíce stála kvůli zranění. Na antuce se jí nedařilo a ve Wimbledonu vypadla ve třetím kole se Srbkou Jelenou Jankovićovou. Problémy se zápěstím, které ji trápilo už v tomto utkání, ji pak vyřadily ze zbytku sezóny a také z Australian Open 2007. Po devíti letech vypadla kvůli zraněním z první světové patnáctky. Když se po čtyřech měsících vrátila na dvorce, vyhrála v únoru turnaj v Memphisu. Ve světovém žebříčku se ale pohybovala až ve čtvrté desítce.\n\nNa dalších turnajích neprošla dál než do semifinále, ale na French Open se blýskla ve druhém kole podáním o rychlosti 206 km/h, nejrychlejším servisem v historii ženského tenisu.\n\nWimbledon ji znovu zastihl ve vrcholné formě. Odvrátila hrozící vyřazení od Japonky Morigamiové ve třetím kole, kdy prohrávala 6:2, 3:6 a 3:5. Od té chvíle bylo její vystoupení suverénní, proti Šarapovové, Kuzněcovové, Ivanovićové ani ve finále proti Marion Bartoliové už neztratila ani set a v šestém wimbledonském finále počtvrté zvítězila. Vinou předchozích zranění byla Venus Williamsová nasazená až jako číslo 23, ještě o devět míst níž než při vlastním rekordu z roku 2005. Získala prémii 700 tisíc dolarů, poprvé v historii ve Wimbledonu shodnou jako pro vítěze mužské dvouhry. O vyrovnání podmínek se před tím sama zasloužila pokračováním kampaně B. J. Kingové, např. ostrou kritikou před začátkem Wimbledonu 2006 na stránkách New York Times.\n\nPo úspěšné sezóně přišla přišel další povedený rok. Sezónu začala exhibicí v Hong Kongu, kde ve finále porazila Marii Sharapovou. Na Australian Open ji zastavila ve čtvrtfinále Ana Ivanovičová. Únor nebyl pro Venus příliš úspěšný. Ze dvou turnajů vyhrála pouze jeden zápas. V březnu prohrála v semifinále turnaje v Bengalúru se sestrou Serenou po velkém boji 3-6, 6-3 a 6-7. Na domácím turnaji v Miami došla do čtvrtfinále, kde ji připravila porážku Světlana Kuzněcovová. Po útlumu na antuce, kde na dvou turnajích vyhrála vždy pouze 2 zápasy, naposledy ovládla grandslamový turnaj - Wimbledon. V semifinále porazila 6-1 a 7-6 Jelenu Dementěvovou a ve finále oplatila únorovou porážku sestře Sereně.\n\nPo trávě skončila ve čtvrtfinále Letních olympijských her. Na podzim vyhrála turnaj v Curychu. Závěr sezóny si okořenila premiérovým vítězstvím na WTA Tour Championships. V základní skupině porazila nejprve Dinaru Safinovou, Jelenu Dementěvovou a 5-7, 6-1 a 6-0 Serenu Williamsovou. V semifinále zdolala srbku Jelenu Jankovićovou 6-2, 2-6 a 6-3 a ve finále ji nedokázala zastavit ani čtvrtá Ruska, se kterou na turnaji hrála, Věra Zvonarevová. Tu porazila ve třech setech 6-7, 6-0, 6-2.\n\nRok nezačala moc dobře. Na Australian Open vypadla již ve druhém kole se Španělkou Carlou Suárezovou Navarrovou. Po nevydařeném vstupu do sezóny si na únorových turnajích připsala 2 tituly. První titul byl z kategorie Primer 5 - Dubai Duty Free Women's Open. Kromě výhry ve finále nad Virginií Razzanovou 6-4 a 6-2, porazila v semifinále sestru Serenu. Druhý únorový vavřín vyhrála na antuce s mexickém Acapulcu. Tam v semifinále vyřadila Češku Strýcovou poměrem 6-0 a 6-3 a finále na Američanku nenašla recept ani Italka Flavia Pennettaová, se kterou si poradila snadno 6-1, 6-2. Poté přišla obhajoba čtvrtfinále turnaje v Miami, kde nestačila mladší sestru Serenu.\n\nNa jarní antukové části se jí dařilo střídavě. Uhrála jedno kolo v Charlestonu, pak došla do semifinále oblíbeného turnaje v Římě. Cestou porazila Lucii Šafářovou, Čakvetadzeovou a Radwańskou. Potom už nestačila na pozdější vítězku turnaje Dinaru Safinovou 7-6(3), 3-6, 4-6. Na Madrid Open vypadla již v prvním kole a v kole třetím vypadla na French Open.\n\nWimbledon ale Venus zastihl ve velmi dobré formě. Do finále se probojovala bez ztráty setu. Ve čtvrtfinále porazila hladce 6-1 a 6-2 Polku Agnieszku Radwańskou, v semifinále drtivě oplatila nedávnou porážku z antuky Safinové poměrem 6-1 a 6-0. Ve finále narazila již potřetí v letošní sezóně na sestru Serenu, kterou už ale porazit nedokázala. Finále prohrála ve dvou setech 6(3)-7 a 2-6.\n\nFormu z trávy si přivezla i na domácí turnaj ve Stanfordu, kde se probojovala až do finále, ale tam velmi překvapivě prohrála s Francouzskou Marion Bartoliovou. Z následujících dvou turnajů vyhrála pouze jeden zápas a na US Open ji v osmifinále připravila porážku Kim Clijstersová 0-6, 6-0 a 4-6.\n\nNa asijských turnajích se spíše trápila. V Tokiu prohrála hned na úvod s Ruskou Anastasijí Pavljučenkovovou. Potom vyhrála jeden zápas v Pekingu, ale v dalším kole znovu prohrála s Pavljučenkovovou.\n\nNa WTA Tour Championships to nevypadalo, že by se vůbec posunula ze základní skupiny. V prvním zápase nestačila na Dementěvovou, potom potřetí v roce na sestru Serenu. Pak ale přišla výhra nad Světlanou Kuzněcovovou. I přes jednu výhru se dostala do semifinále, kde stejně jako loni porazila Srbku Jelenu Jankovićovou, tentokrát poměrem 5-7, 6-3 a 6-4. Ve finále znovu nestačila na sestru Serenu a stejně jako v základní skupině 2-6 a 6-7.\n\nSezóna 2010 byla pro Venus oproti jiným rokům poměrné krátká, ale povedená. Na každém turnaji porazila nejméně 2 soupeřky. Sezónu začala jako 6. hráčka světa.\n\nNa prvním Grand Slamu v Austrálii se probojovala do čtvrtfinále. Tam už ale nestačila na Číňanku Li Na. Obhájila titul na Dubai Duty Free Women's Open. Ve finále si poradila s Azarenkovou. Titul obhájila také na antuce v Acapulcu. Do třetího finále během dvou měsíců se probojovala i na domácím turnaji v Miami. Tam už ale účast ve finále v trofej nepřetavila a prohrála hladce 2-6,1-6 s Kim Clijstersovou.\n\nV Římě si připsala 2 vítězství. Loňské zaváhání na Madrid Openu, kde vypadla loni již v prvním kole, napravila. Došla až do finále, kde překvapivě nestačila na Francouzku Aravane Rezaïovou. Antukovou část roku uzavřela na French Open třemi výhrami.\n\nNa trávě ve Wimbledonu to vypadalo, že chytla ještě lepší formu než doposud. Hladce došla až do čtvrtfinále, ale tam ji senzačně vyřadila Bulhrka Cvetana Pironkovová 2-6 a 3-6.\n\nKoncem léta nehrála žádný přípravný turnaj před US Open. I přes dvouměsíční pauzu došla na posledním Grand Slamu sezóny do semifinále. Tam už neměla síly na pozdější šampionku turnaje Kim Clijstersovou. Po americké tour předčasně ukončila sezónu.\n\nRok zakončila na 5. příčce.\n\nV tomto roce toho Venus moc nenahrála. Z kraje roku prohrála oba zápasy na exhibici v Hong Kongu. Ve třetím kole Australian Open skrečovala kvůli bolesti zad Němce Petkovicové. Až do začátku června se kvůli přetrvávajícím problémům se zády na kurtech neobjevila.\n\nPo zranění zkoušela štěstí na trávě v Eastbourne, kde překvapivě došla do třetího kola. Ve Wimbledonu se probojovala do osmifinále, kde ji stejně jako minulý rok ve čtvrtfinále porazila Cvetana Pironkovová.\n\nPoslední zápas sezóny vyhrála v prvním kole US Open, do druhého zápasu proti Němce Sabine Lisické nenastoupila kvůli nemoci.\n\nNešťastný rok zakončila až na 102. příčce.\n\nVenus přišla o téměř 4 měsíce sezóny. Na kurty se vrátila jako 134. hráčka v druhé půlce března.\n\nPrvní turnaj, který Venus absolvovala, byl domácí turnaj v Miami. Velmi překvapivě se dostala až semifinále, ve kterém nestačila na pozdější vítězku Agnieszku Radwańskou po setech 4-6 a 1-6. Cestou do semifinále zastavila například světovou trojku Kvitovou nebo Ivanovićovou.\n\nRelativně dobře se jí dařilo na antuce. Čtvrtfinále v Charlestonu, druhé kolo na netradiční modré antuce v Madridu, římská prohra ve čtvrtfinále s Marií Šarapovovou a porážka ve druhém kole s Radwańskou na French Openu naznačovalo změnu.\n\nVe Wimbledonu prohrála již v prvním kole s Jelenou Vesninovou hladce 1-6 a 3-6. ve stejném areálu pak dosáhla během Letních olympijských her na čtvrtfinále, kde ji připravila porážku Němka Kerberová. Oba travnaté podniky však opanovala se svou sestrou Serenou, aby získaly svůj společný pátý wimbledonský triumf a třetí deblovou olympijskou medaili. V obou finálových zápasech porazily Američanky české duo Hlaváčková a Hradecká.\n\nBěhem US Open Series odehrála podnik v Cincinnati, kde se jí podařilo projít po dvou výhrách na d hráčkami první desítky do semifinále. V něm po boji podlehla Li Na. Na US Open porazila pouze Bethanii Mattek-Sandsovou, aby ji v dalším kole porazila letos už podruhé Angelique Kerberová. Závěr roku se Venus osladila triumfem na malém halovém turnaji kategorie International v Lucemburku, kde přehrála nepříjemně hrající Rumunku Monicu Niculescuovou. Sezónu tak zakončila na 24. místě.\n\nRok zakončila na 24. místě.\n\nRok začala na týmové soutěži Hopmanův pohár, kde si připsala tři výhry. Na prvním Grand Slamu rokuvypadla ve třetím kole s Marií Šarapovovou 1-6 a 3-6. Na přelomu února a března se probojovala z pozice první nasazené mezi čtveřici nejlepších na malém podniku ve Florianópolis, mezi nimiž nestačila na Olgu Pučkovovou po setech 6-4, 4-6 a 5-7. Kvůli nemoci nenastoupila v Miami k zápasu třetího kola proti Sloane Stephensové.\n\nÚvod antukové části sezóny se Venus povedl. Došla do semifinále domácího turnaje vCharlestonu, kde se poprvé od konce roku 2009 utkala s mladší sestrou a světovou jedničkou Serenou, proti které uhrála jen tři gamy. Na antuce v Římě ani na Frech Open vypadla vždy v prvním kole.\n\nPoprvé v kariéře musela kvůli zranění vynechat Wimbledon. Na kurty se vrátila až v generálce na US Open v Torontu. Po jedné výhře si připsala v Cincinnati a na US Open\n\nTurnaj v Tokiu už ale naznačoval podstatné zlepšení. Ve druhém kole například překvapila tehdejší světovou dvojku - Azarenkovou. Tu porazila 6-2 a 6-4. Dále porazila Halepovou, Bouchardovou, ale v semifinále nestačila na pozdější vítězku Petru Kvitovou až ve zkrácené hře třetí sady. Jejím posledním turnajem v sezóně byl turnaj v Pekingu. Na něm vypadla hned v prvním kole.\n\nRok zakončila na 47. místě.\n\n Jako nenasazená hráčka začala rok na turnaji karegorie International ASB Classic, kde došla až do finále. V něm prohrála ve třech setech druhé nasazené hráčce Ivanovićové. Na Australian Open prohrála dobře rozehraný úvodní zápas s Ruskou Jekatěrinou Makarovovou 6-2, 4-6 a 4-6. únor se Venus povedl. Na Qatar Ladies Open sice prohrála ve druhém kole s Kvitovou, ale oblíbený turnaj kategorie Primer v Dubaji vyhrála.V osmifinále oplatila lednou porážku Ivanovičové, ve čtvrtfinále porazila Pennettaovou a v semifinále osmou nasazenou Dánku Caroline Wozniackou. Ve finále porazila Alizé Cornetovou snadno 6-3 a 6-0. Cornetová v semifinále vyřadila první nasazenou Serenu Williamsovou, kterou v tomto roce porazí ještě dvakrát. Vítězství na tomto turnaji ji vyneslo na 29. místo.\n\nNa antuce se Venus spíše nedařilo. Vyhrála 2 zápasy v Charlestonu a po jednom vyhraném kole v Římě i na French Open.\n\nVe Wimbledonu prohrála třetí kolo s Petrou Kvitovou. Tento souboj je často označován jako nejlepší zápas ve Wimbledonu 2014 ženské dvouhry nebo jako předčasné finále. Kvitová vyhrála 5-7, 7-6(2) a 7-5.\n\nAmerickou sérii začala ve Stanfordu. Vyhrála tam 2 kola a porazila například Bělorusku Azarenkovou. Potom přišel zlomový turnaj celé kariéry. Prolomila smůlu na Rogers Cupu Kanadě, kde se jí nikdy nedařilo. V osmifinále porazila Kerberovou, ve čtvrtfinále Suárez-Navarrovou, v semifinále poprvé od 20.2. 2009 sestru Serenu 6(2)-7, 6-2 a 6-3. Finále proti Agnieszce Radwańské prohrála. Účast ve finále ji zajistila místo na 20. příčce. V Top 20 byla poprvé od května 2011. Na US Open došla do třetího kola, tam ji zastavila Sara Erraniová, která vyhrála divoký zápas 6-0, 0-6 a 7-6(5). Finále si Venus zahrála ještě na malém podniku v Québecu. Ve finále nestačila na Chorvatku Lučićovou Baroniovou. Na premiérovém ročníku Wuhan Open prohrála hned své úvodní představení a v Pekingu po dvou výhrách nenastoupila kvůli nemoci k zápasu proti Kvitové. V listopadu se zúčastnila ITPL. Všechny 4 zápasy prohrála.\n\nÚspěšný rok zakončila na 18. místě.\n\nStejně jako v předchozím roce došla Venus na lednovém turnaji v Aucklandu až do finále. Letos ho však vyhrála, když ve finále porazila Dánku Wozniackou 2-6, 6-3 a 6-3. Velkého úspěchu dosáhla i na Australian Open, kde se probojoval do čtvrtfinále. Cestou do něj porazila například Polku Radwaňskou. Mezi nejlepší čtyři hráčky ji už nepustila mladá Američanka Madison Keysová.\n\nV únoru pomohla americkému Fed Cupovému týmu proti Agrentině, když vyhrála nad Paulou Ormaecheaovou a Irigoyenovou. Na turnaji v Dubaji ji v osmifinále vyřadila Lucie Šafářová. V Dauhá se probojovala až do semifinále. Dostala se do něj po váhrách nad Dellacquová z Austrálie, Češkou Barborou Strýcovou a letos podruhé nad Agnieszkou Radwaňskou. Do finále ji nepustila Azarenková, které podlehla ve třech setech. Na březnovém turnaji v Miami přešla přes Urszulu Radwańskou, Samantha Stosurová a po výhře 6-3 a 7-6(1) přes Dánku Wozniackou. Ve čtvrtfinále ji porazila pozdější finalistka turnaje Španělka Carla Suárezová Navarrová po setech 6-0, 1-6 a 7-5.\n\nAntuková část roku se Williamsové nepodařila. V Madridu skončila hned v úvodním kole na raketě Azarenkové. V Římě úhrála dvě kola, aby ji v osmifinále porazila Rumunka Simona Halepová. French Open opustila hned po úvodním zápase, ve kterém ji porazila ve dvou setech krajanka Sloane Stephensová. Na Wimbledonu zvládla první tři kola bez ztráty setu, aby ve čtvrtém kole nepřešla přes sestru Serenu Williamsovou. Dále se představila na Instanbul Cupu, kde prohrála již v prvním kole s kvalifikantkou Katerynou Bondarenkovou.\nUS Open series začala na Rogers Cupu, kde obhajovala finálovou účast z loňského roku, ale hned v prvním kole byla nad její síly Němka Sabine Lisická. Tato výhra ji odsunula pryč z top 20. Dalším turnajem bylo americké Cincinnati, kde prošla do druhého kola, ve kterém se měla utkat s Anou Ivanovićovou. K utkání ovšem nenastoupila z důvodu virového onemocnění. Na posledním grand slamu sezóny figurovala jako nasazená třiadvacítka. V prvním kole se utkala s Portoričankou Mónicou Puigovou, se kterou vedla již 6-4, 5-3 a měla hned tři mečboly, ale druhý set prohrála v tiebreaku, třetí sadu již ale zvládla a zápas vyhrála. Ve druhém kole si poradila  ve třech setech s krajankou Irinou Falconiovou. Třetí i čtvrté kolo zvládla bez ztráty setu, kdy nejprve porazila dvanáctou nasazenou Belindu Bencicovou a následně kvalifikantku Anett Kontaveitovou. Až ve čtvrtfinále ji zastavila ve třech setech její sestra Serena Williamsová, se kterou to bylo páté střetnutí na US Open a celkově již sedmadvacáté.\n\nPátou výhru proti hráčce top 10 v sezóně zaznamenala v prvním kole Wuhan Open, kde porazia světovou sedmičku Agnieszku Radwańskou. Dále si poradila ve druhém kole s kvalifikantkou Julií Göergesovou. Jednalo se o její sedmistou kariérní výhru (stala se devátou ženou v Open éře, která toto dokázala). Ve třetím kole si připsala další výhru proti hráčce top 10, když přehrála Carlu Suárezovou-Navarrovou. Jejími dalšími soupeřkami byly Johanna Kontaová a Roberta Vinciová, které obě porazila ve třech setech. Ve finále se utkala s osmou nasazenou Španělkou Garbiñe Muguruzaovou, která zápas ve druhém setu skrečovala a americká hráčka tak získala nejcennější titul za posledních pět let. Následující týden prohrála již ve druhém kole na China Open. Semifinále si zahrála na Hong Kong Open, kde nestačila na pozdější vítězku Jelenu Jankovićovou.\n\nDíky sezónním výsledkům se bývalá nejlepší hráčka světa stala náhradnicí pro WTA finals v Singapuru a kvalifikovala se na WTA Elite Trophy v Ču-chhaji, kde byla nasazenou jedničkou. Zvládla oba zápasy skupiny A, kdy přehrála Medison Keysovou a Čeng Saj-saj a postoupila tak do semifinále, kde popáté za sebou zdolala Italku Robertu Vinciovou. Svou čtyřicátou devátou trofej získala po finálové výhře nad Karolínou Plíškovou, kterou zdolala ve dvou setech. Rok zakončila jako světová sedmička a získala cenu WTA pro Comeback roku.\n\nSezónu zahájila na exhibičním turnaji v Thajsku, kde prohrála se Sarou Erraniovou a Angelique Kerberovou. Dále se zúčastnila turnaje ABS Classic, kde byla nasazenou jedničkou a obhájkyní titulu, ale prohrála již v prvím kole s osmnáctiletou Darjou Kasatkinovou. (Jednalo se o první turnaj Williamsové od Australian Open 2011, kde hrála jako hráčka Top 10). Na Australian Open byla osmá nasazená, ale podlehla rovněž v prvním kole Britce Johanně Kontaové. Pomohla americkému Fedcupovému týmu k výhře 4–0 nad Polskem, když vyhrála oba své singlové zápasy. Dalším turnajem bylo Taiwan Open, kde ve finále přehrála Misaki Doiovou a vyhrála svůj čtyřicátý deváty kariérní titul.\n\nPoprvé za posledních 15 let se zúčastnila turnaje v Indian Wells, poté co jej obě sestry od roku 2001 bojkotovaly (Serena se zúčastnila již v roce 2015), ale prohrála v prvním kole s Kurumi Narovou. Následující týden ji na Miami Open vyřadila ve druhém kole kvalifikantka Jelena Vesninová. Jednalo se o nejhorší výsledky v Indian Wells a Miami za celou její dvaceti tříletou kariéru. Antukovou sezónu zahájila výhrou nad Alison Riskeovou v Charlestonu, aby prohrála ve třetím kole s Julií Putincevovou. V programu měla účast na Madrid Open, ale odhlásila se z důvodu zranění. Následující týden prohrála ve druhém kole italského Rome. Na French Open byla nasazenou devítkou a zvládla zápasy prvního a druhého kola bez ztráty setu. Ve třetím kole potřebovala na Francouzku Alizé Cornetovou tři sety, ale postoupila do čtvrtého kola, ve kterém si zahrála poprvé od roku 2010. Dvoustou kariérní prohru zaznamenala proti osmé nasazené Timee Bacsinszké, která americkou hráčku přehrála ve dvou setech. V deblové části turnaje si zahrála po boku sestry Sereny Williamsové a vyhrály první grandslamový zápas od US Open 2014.\n\nUS Open series začala na turnaji ve Stanfordu, kde figurovala jako nasazená jednička. Ve druhém kole porazila Magdu Linetteovou a následně krajanky Catherine Bellisovou a Alison Riskeovou ve čtvrtfinále, respektive semifinále. Zahrála si tak své osmé finále na tomto podniku, ale nestačila v něm ve třech setech na Britkou Johannou Kontaovou. Na základě dosavadních výsledků se posunula v žebříčku WTA až na 6. místo, což bylo nejvyšší umístění od diagnostikování Sjögrenova syndromu v roce 2011. Účastnila se také turnaje v Kanadském Montréalu, kde ve druhém kole zvládla ve dvou setech zápas s Barborou Strýcovou, aby ve třetím kole skončila na raketě krajanky Madison Keysové. \n\nDvouhra a čtyřhra na olympijským turnaji v Riu de Janeiru se Američance příliš nepovedly, kdy skončila v obou soutěžích již v úvodním kole. Jednalo se o vůbec nejhorší výsledky v její olympijské kariéře. Společně s Rajeevem Ramem se zúčastnila také soutěže ve smíšené čtyřhře, kde nejprve porazili pár z Nizozemska, poté co odvrátili mečbol. Dále porazili Itálii a Indii ve čtvrtfinále, respektive semifinále a zajistili tak ryze americký boj o zlatou medaili. V tomto americkém finále prohráli s párem Bethanie Matteková-Sandsová a Jack Sock. Díky zisku stříbrné medaile se zařadila po bok krajanky Kathleen McKaneové Godfreeové, jako jediné hráčky, které získaly medaili ze všech tří tenisových soutěží a taky jediné tenistky, které vlastní celkem 5 olympijských medailí.\n\nNa US Open pokořila další rekord, a to nejvíce účastí na turnajích velké čtyřky, kdy překonala Amy Frazierovou se jednasedmdesáti účastmi. Poprvé od roku 2010 figurovala na všech čtyřech grandslamech mezi první desítkou nasazených. Postupně porazila v prvním kole Katerynu Kozlovovou, ve druhém Julii Göergesovou a ve třetím dvacátou šestou nasazenou Lauru Siegemundovou. Nezvládla až zápas čtvrtého kola, kde nepřešla přes desátou nasazenou Karolínu Plíškovou.\n\nNeuspěla při obhajobě titulu ve Wuhanu, když prohrála ve třetím kole s turnajovou devítkou Světlanou Kuzněcovovou. Tato prohra ji odsunula z Top 10 podruhé v roce. Následující týden ji v prvním kole China Open zdolala až 223. hráčka světa Pcheng Šuaj. Kvalifikovala se na WTA Elite Trophy, kde byla obhájkyní titulu, ale rozhodla se neúčastnit. Sezónu zakončila jako světová sedmnáctka.\n\nSezónu zahájila tradičně na ABS Classic, kde vyhrála svůj první zápas proti Jade Lewisové, aby následně odstoupila z důvodu bolesti paže. Na prvním grand-slamu sezóny figurovala jako třináctá nasazená. Postupně porazila Katerynu Kozlovovou, kvalifikantku Stefanie Vögelovou, Tuan Jing-jingovou a Monu Barthelovou v prvních čtyřech kolech. Ve čtvrtfinále si poradila s dvacátou čtvrtou nasazenou Anastasijí Pavljučenkovovou, což znamenalo padesátou výhru a Australian Open. Čtvrtfinálový zápas zde vyhrála poprvé od roku 2003, kdy porazila Danielu Hantuchovou. V semifinále zdolala americkou vycházející hvězdu Coco Vandewegheovou ve třech setech a postoupila tak do prvního grand-slamového finále od Wimbledonu 2009 a prvního finále na Australian Open od roku 2003. Dále nastavila rekord Open éry v rozpětí mezi finálovými účastmi na grand-slamech (20 let), kdy si první finále zahrála v roce 1997 na US Open. Až ve finále nestačila na svou mladší sestru Serenu Williamsovou, ta přepsala historii, když vyhrála již dvacátou třetí grand-slamovou trofej (překonala rekord Open éry Steffi Grafové. V následujícím týdnu se zúčastnila turnaje St. Petersburg Ladie’s trophy, ale prohrála ve druhém kole s pozdější šampiónkou Kristinou Mladenovicovou. V Indian Wells dokázala otočil duel proti bývalé jedničce Jeleně Jankovićové, kdy prohrávala již 1–6, 1–4 a čelila třem mečbolům. Jednalo se o první výhru V Indian Wells od roku 2001. Porazila Lucii Šafářovou a kvalifikantu Pcheng Šuaj ve třetím, respektive čtvrtém kole a oplatila jim tak dřívější porážky. Ve čtvrtfinále nestačila na pozdější vítězku Jelenu Vesninovou. V následujícím týdnu zaznamenala první výhru nad hráčkou Top 10 od roku 2015, když porazila ve čtvrtém kole Miami Open Světlanu Kuzněcovovou. Ve čtvrtfinále zvládla zápas se světovou jedničkou Angelique Kerberovou a stala se nejstarší hráčkou, která porazila světovou jedničku. V prvním semifinále v Miami od roku 2010 prohrála po třetí za sebou s pozdější šampiónkou Johannou Kontaovou ve dvou setech. Jednalo se již o čtvrtou prohru v řadě s pozdější šampiónkou.\n\nNa zelené antuce v Charlestonu podlehla v semifinále ve třech setech Lauře Siegemundové. Poté co ve druhém setu odvrátila mečbol, ve třetím nevyužila své dva mečboly a následně zápas prohrála. Z Madrid Open se odhlásila pro zranění prvé ruky. Debut na evropských antukových dvorcích zaznamenala na Italian Open, kde porazila Jaroslavu Švedovovou a Lesji Curenkovou bez ztráty setu. Dále zvládla zápas se světovou šestkou Johannou Kontaovou ve třetím kole, ale prohrála ve třech setech v prvním čtvrtfinále v Římě od roku 2012 s Garbiñe Muguruzaovou. V průběhu tohoto zápasu dokázala trefit velmi povedený lob, díky kterého vyhrála cenu WTA pro úder měsíce května. Na French Open zvládla úvodní tři kola proti Wang Čchiangové, Kurumi Narové a Elise Mertensové, aby prohrála opět ve čtvrtém kole s Timeou Bacsinszkou, tentokrát ve třech setech.\n\nUS Open Series zahájila na Rogers cupu, kde ve třetím kole nestačila na pátou nasazenou Elinu Svitolinovou, Další týden se představila v Cincinnati, ale prohrála již ve druhém kole s Alshleigh Bartyovou.\n\nNa posledním grandslamu sezóny mohla v případě souhry událostí útočit na post světové jedničky. Figurovala zde jako devátá nasazená a postupně porazila v prvním kole ve třech setech Slovenku Viktórii Kužmovou, ve druhém kole ve dvou sadách Francouzku Océane Dodinovou, ve třetím kole řeckou hráčku Marii Sakkariovou, ve čtvrtém kole ve třech setech Španělku Carlu Suárezovou Navarrovou a došla tak až do čtvrtfinále. V něm sehrála velmi kvalitní bitvu s Petrou Kvitovou. Zápas trval přes dvě a půl hodiny a rozhodl jej až tie-break třetího setu, který lépe zvládla rodačka z Kalifornie. Semifinále sehrála s krajankou Sloane Stephensovou. V první sadě hrála dvojnásobná šampionka US Open nervózně a uhrála pouze jeden gem, ve druhé zase naopak nadělila soupeřce kanára a rozhodoval až třetí set. Ten byl již vyrovnaný a skončil lépe pro Stephensovou. I přesto si bývalá světová jednička semifinálovou účastí zajistila po US Open návrat do top 5.\n\nVenus vede vlastní společnost navrhující interiéry \"V Starr Interiors\", která má sídlo v Jupiteru na Floridě. Firma navrhla například studio pro televizní program \"Tavis Smiley Show\" na stanici PBS a vytvořila také design bydlení sportovců, který byl součástí kandidatury New Yorku na pořádání letních olympijských her 2012.\n\nV roce 2001 vyhlásil časopis \"Ladies' Home Journal\" Venus Williamsovou jednou z 25 nejmocnějších žen v Americe.\n\nVenus Williamsová se zúčastnila 8 zápasů ve Fed Cupu za tým Spojených států amerických s bilancí 14-2 ve dvouhře a 3-2 ve čtyřhře.\n\n"}
{"id": "225988", "url": "https://cs.wikipedia.org/wiki?curid=225988", "title": "X&amp;Y", "text": "X&amp;Y\n\nX&Y je třetí album anglické rockové skupiny Coldplay, vydané 6. června 2005 (v severní Americe o den později).\n\nVšechny skladby napsány Guyem Berrymanem, Jonny Bucklandem, Willem Championem, Chrisem Martinem, kromě Talk na které navíc spolupracovali Ralf Hütter, Karl Bartos a Emil Schult.\n\n"}
{"id": "225990", "url": "https://cs.wikipedia.org/wiki?curid=225990", "title": "All That Remains", "text": "All That Remains\n\nAll That Remains je americká metalcorová kapela, pocházející ze Springfieldu v Massachusetts. Kapela vydala sedm studiových alb a live CD/DVD. Skupinu tvořilo pět členů – vokalista Phillip Labonte, kytarista Mike Martin, basistka Jeanne Sagan a bubeník Jason Costa. Kytarista Oli Herbert zemřel 17. října 2018.\n\nHudba kapely kombinuje několik stylů – metal core, melodic death metal, heavy metal, metal core a alternative metal. Specifické jsou tvrdé kytarové riffy v kombinaci s melodickými party, stejně jako melodický zpěv v kombinaci s klasickým metalovým „chrapotem“.\n\n\n\n"}
{"id": "225994", "url": "https://cs.wikipedia.org/wiki?curid=225994", "title": "Hawker Fury (dvouplošník)", "text": "Hawker Fury (dvouplošník)\n\nHawker Fury byl britský jednomístný jednomotorový jednopříhradový stíhací dvouplošník, první stíhací letoun firmy Hawker (až do roku 1933 H. G. Hawker Engineering Co. Ltd., později Hawker Aircraft Ltd., součást koncernu Hawker-Siddeley Aircraft Co. Ltd.) nesoucí toto jméno. Hawker Fury byl prvním stíhacím letadlem Royal Air Force v řadové službě, které překonalo rychlostní hranici 200 mil za hodinu, tedy 322 km/h. Vedle vysoké rychlosti stroj vynikal i vysokou obratností a vynikající ovladatelností, což jejich pilotům umožňovalo mj. i na leteckých dnech předvádět do té doby nevídané sestavy skupinové akrobacie.\n\nLetoun byl dílem šéfkonstruktéra firmy Hawker, kterým byl Sydney Camm (později Sir Sydney, CBE, FRAeS). Vznikl dalším vývojem typu, vzniklého na základě specifikací F.20/27, které požadovaly konstrukci záchytného a přepadového stíhacího letounu. Firma pro tyto zadání zkonstruovala stroj poháněný vzduchem chlazeným hvězdicovým motorem Bristol Jupiter VII (později místo něj dostal výkonnější motor Bristol Mercury VI). Firma záhy využila zcela nového motoru Rolls-Royce F.XI, později velice rozšířeného typu známého jako Rolls-Royce Kestrel a postavila pro něj na svoje náklady zcela nový letoun. Nový motor vynikal neobvykle příznivým poměrem výkonu k vlastní hmotnosti, dané v prvé řadě použitím konstrukce válců v tzv. monobloku, kdy řadu šesti válců tvořil jediný odlitek z hliníkové slitiny (do té doby byly jednotlivé válce obvykle samostatné, s navařenými chladicími plášti; nové řešení mj. i umožnilo zmenšit rozteče válců, takže motor byl oproti dřívějším konstrukcím kratší).\n\nPrototyp nové stíhačky Hawker Hornet, poháněné vodou chlazeným vidlicovým dvanáctiválcem Rolls-Royce F.XIA o výkonu 314 kW, byl zalétán v březnu 1929 a s velkým úspěchem předveden veřejnosti na Olympia Aero Show roku 1929, kde za jeho řízením seděl šéfpilot firmy, Paul Ward Spencer „George“ Bulman (později Group Captain, CBE, MC, AFC & Two Bars). Stroj právě zde předvedl, že je bez problémů schopen splnit základní požadavek specifikací F.20/27, totiž „dostihnout v co nejkratším čase nepřátelské letadlo přelétávající nad letištěm ve výšce 20,000 stop rychlostí 150 mil za hodinu“. Záhy byl prototyp vybaven silnější pohonnou jednotkou F.XIS o výkonu 359 kW.\n\nNa základě úspěšných zkoušek se RAF rozhodlo typ přijmout do výzbroje na základě zpětně vypsané specifikace F.13/30 z března 1930 (prototyp Hornetu RAF zakoupilo až v září 1929, za částku 6500 Lstg, dostal přiděleno sériové číslo J9682). Objednávku na prvních 21 strojů firma obdržela 30. srpna 1930, první „skutečný“ Hawker Fury Mk.I (K1936) pak vzlétl 25. března 1931 v Brooklands, za jeho řízením byl Philip Edward Gerald „Gerry“ Sayer (později šéfpilot firmy Gloster). Ovšem i přes skvělé výkony se Fury příliš nerozšířil, nejspíše i pro hlubokou ekonomickou depresi — byly jím vyzbrojeny pouze 1., 25. a 43. peruť RAF v Tangmeru. Přesto následovaly další objednávky a mateřská firma tak pro RAF do roku 1935 vyrobila celkem 118 Fury Mk.I. Pohonnou jednotku tvořily dvanáctiválce Rolls-Royce Kestrel IIS o výkonu 393 kW. Výzbroj se skládala ze dvou synchronizovaných kulometů Vickers ráže 7,7 mm.\n\nPrakticky v téže době, kdy byl Fury přijat do výzbroje, firma zároveň začala pracovat na konstrukci potenciálního nástupce, který měl splňovat požadavky specifikací F.7/30. Vývoj typů splňujících tyto požadavky se ovšem protahoval, takže alespoň prozatím byl RAF přijat do výzbroje i „mezityp“ Hawker Fury Mk.II, který poháněl motor Rolls-Royce Kestrel VI o maximálním výkonu 479 kW. Prototyp vznikl přestavbou letounu Fury sériového čísla K1935. První sériový stroj (s/n K7263) ze 112 postavených Mk.II vzlétl 3. prosince 1936. Stroje Fury II dostaly do výzbroje perutě číslo 25, 41, 73 a 87. Fury Mk.II sloužily u RAF v první linii až do začátku roku 1939.\n\nOd června 1934 do roku 1939 sloužily u portugalského vojenského letectva tři letouny Fury I s motory Kestrel II.S k hlídkování hranic, značené výrobcem Portuguese Fury.\n\nNejvětším provozovatelem typu po RAF se stala Jugoslávie. Nejdříve bylo dodáno šest letounů vyrobených v roce 1931 a posléze značených Fury IA. Jeden exemplář byl zkušebně vybaven motorem Hispano-Suiza 12Nb o výkonu 374 kW, který se však příliš neosvědčil. Po testech byl proto opět instalován obvyklý Rolls-Royce Kestrel. Na dalším jugoslávském letounu této série byl testován francouzský řadový motor Lorraine Petrel Hfra o výkonu 538 kW. V říjnu 1935 bylo pro Jugoslávské královské letectvo objednáno deset nových strojů, které byly dodávány do června 1937. Hawker letouny značil Yugoslav Fury, JKRV je do výzbroje zařadilo jako Fury II. Letouny s novým podvozkem poháněl motor Kestrel XVI o výkonu 557 kW. Vedle originálních britských Hawker Fury II bylo v Jugoslávském letectvu ve výzbroji i 24 licenčních strojů zhotovených firmou Ikarus a 16 leteckou společností Zmaj. V rámci JKRV zasáhly Fury ještě do bojů s Luftwaffe v dubnu 1941.\n\nVzhledem ke specifickým klimatickým podmínkám některých zahraničních zájemců o letoun Fury se začalo vedení společnosti Hawker zajímat o náhradu kapalinou chlazených motorů za hvězdicové vzduchem chlazené pohonné jednotky. Prvním takto upraveným strojem pro Norsko, zalétaným 9. září 1932 pilotem Sayerem, byl Fury s motorovou jednotkou Armstrong-Siddeley Panther IIIA o výkonu 390 kW. Problém s posunutým těžištěm však ani po intenzivních zkouškách nebyl vyřešen, proto zůstalo u dodávky jediného stroje.\n\nDalším zájemcem o hvězdicovým motorem vybavené stroje se stala Persie, (dnešní Írán). V lednu 1933 zadala společnosti Hawker objednávku na 16 letounů s americkými motory Pratt & Whitney S2B1-G Hornet s výkonem 551 kW. První let typu označeného Persian Fury proběhl 29. května 1933. Dále pak bylo dodáno šest letounů druhé série s britskými hvězdicovými motory Bristol Mercury VI.S2 o výkonu 452 kW. První let takto modifikovaného typu proběhl 25. září 1934. Ještě v roce 1942 byly stroje umístěny spolu se 74. stíhací perutí s letouny Hawker Hurricane v Meherabadu na severozápadě Persie při ochraně hranic proti možnému útoku německých vojsk z Kavkazu.\n\nSedm exemplářů vycházejících z výkonnější varianty Mk.II bylo exportováno v roce 1935 do Jihoafrické unie. South African Air Force zařadilo do výzbroje také 24 starších Fury Mk.I, které získalo až za druhé světové války z přebytků RAF. Jihoafričtí piloti v jejich kabinách zasáhli do bojů s Italy v letech 1940 a 1941 nad východní Afrikou.\nJiž v roce 1930 byl ve Španělsku předváděn původní prototyp Hawker Hornet, který však již nesl nové bojové jméno Fury. K objednávce však nedošlo z důvodů zavádění stíhacích strojů Hispano-Nieuport 52 do španělského letectva. Situace se ovšem změnila v polovině 30. let 20. století a Španělé byly nuceni hledat náhradu za rychle zastarávající typ. V červnu 1935 proto pětičlenná delegace z Dirección General de Aeronáutica začala v Británii jednat o dodávce stíhacích Fury. Po zkouškách španělských letců modifikovaného továrního Hawkeru Fury Mk.I obě strany podepsaly licenční smlouvu o výrobě 50 letounů u společnosti Hispano v Guadalajaře. Jedním z požadavků španělské delegce byla zástavba francouzského řadového kapalinou chlazeného dvanáctiválce Hispano-Suiza 12Xbrs o výkonu 458 kW a výzbroje dvou trupových synchronizovaných kulometů Hispano ráže 13,2 mm, závěsníky pak měly umožnit podvěs dvojice kulometů Hispano-Suiza ráže 7,92 mm či Vickers Mk.V ráže 7,7 mm. Společnost Hispano zároveň navrhla další úpravy, díky kterým se u mateřské továrny začaly označovat Spanish Fury. Zahrnovaly konstrukční prvky odzkoušené na pokusných letounech. Jednalo se především o aerodynamicky výhodnější samonosné podvozkové nohy s olejovými tlumiči a vnitřně odpruženými koly Dowty, které byly odzkoušeny na neoficiálně označeném letounu Intermediate Fury (G-ABSE). Množství pohonných hmot bylo zvýšeno přidáním další nádrže do trupu na celkových 304 l, překonstruován byl rovněž podtrupový chladič.\n\nPrvní ze tří vzorových Spanish Fury, vyrobených přímo v továrně Hawker, vzlétl z letiště v Brooklands 7. dubna 1936. Zalétání dalších dvou následovalo 17. a 23. dubna. Jeden z těchto strojů prošel krátkými testy u A&AEE v Martlesham Heath.\n\nPlánovanou licenční výrobu Fury u společnosti Hispano se do vypuknutí občanské války nepodařilo zrealizovat a španělské vojenské letectvo tak získalo pouze tři vzorové stroje (4-1 až 4-3). Do továrny v Guadalajaře dorazily 11. července 1936. Letouny zde po smontování zalétal člen britského doprovodu P. C. Lucas. Po vypuknutí povstání si všechny tři letouny podržely vládní síly. Následně byly Spanish Fury vzduchem přepraveny na madridské letiště Cuatro Vientos, kde do nich byla v dílnách Servicio de Armamento de Aviación Militar instalována hlavňová výzbroj. Na začátku měsíce srpna došlo k vážnému poškození Spanish Fury 4-3 při havárii během špatně vypočítaného přistání pilota sarg. Andrése García La Calleho. Během 19. srpna došlo ke ztrátě druhé Spanish Fury (4-2), pilotované sarg. Félixem Urtubi Ercilem, při stíhání letounu Junkers Ju 52/3m. Lehce poškozený stroj ukořistili nacionalisté a přemístili ho do Parque Regional del Sur v Tabladě, kde byl opraven. Po rekonstrukci byl užíván Fuerzas Aéreas Nacionales do konce války (4W-1). V prosinci 1945 letoun obdržel v rámci nového španělského letectva Ejército del Aire označení C.2-1 (91-27). Do stavu jej převzala transportní a cvičná skupina Grupo de Transporte y Entrenamiento del Estado Mayor. Vyřazen byl v květnu 1951.\n\nV koncem srpna 1936 tak Aviación Militar zůstal pouze Hawker Fury 4-1, se kterým nejčastěji létal La Calle. 30. srpna La Calle přelétl Spanish Fury na žádost předsunutého letiště Talavera de la Reina Madrid na toto nové působiště. Na základně umístěná dvojice Hispano-Nieuportů 52 totiž postrádala dostatečné výkony na boj s Ju 52/3m. Již na druhý den se La Calle zapojil do boje se stroji Fiat CR.32 z italského intervenčního letectva Aviación del Tercio z letiště Cáceres. Při zpátečním letu z ozbrojeného průzkumu v prostoru Madridu. Mezi Talaverou de la Reina a Orpesou byla dvojce ten. Ernesto Monico a serg. Bruno Castellani napadena republikánskými stíhačkami, včetně La Calleho Fury. Republikánští piloti oba Fiaty sestřelily, z nichž minimálně jeden si na své konto připsal La Calle. Poté, co La Calle odcestoval do Barcelony, usedal do kokpitu Spanish Fury námořní pilot Javier Jover Roviera. Dne 28. října byl letoun těžce poškozen nárazem do vedení vysokého napětí na letišti Alcalá de Henares. Vrak byl přesunut na letiště La Rabasa u Alicante, kam byla evakuována také továrna Hispano-Suiza. Technici zde s využitím druhé poškozené Fury 4-3 sestavili jeden kompletní letoun (4-13). Od března 1938 sloužil k protivzdušné obraně základny La Rabasa a nedalekého přístavu Alicante. Následně dolétal při výcviku stíhacích pilotů.\n\n\n\n\n\n\n"}
{"id": "226002", "url": "https://cs.wikipedia.org/wiki?curid=226002", "title": "Alexandrijská křížová výprava", "text": "Alexandrijská křížová výprava\n\nAlexandrijská křížová výprava byla námořní kampaň proti Egyptu vypravená v roce 1365 kyperským králem Petrem I.\n\nPetr I. strávil tři roky cestováním po Evropě a shromažďováním vojska a finančních prostředků pro křížovou výpravu. Ještě než se Petr I. vrátil na Kypr, tak byl informován, že egyptští mamlúci připravují útok proti jeho Kyperskému království. Petr nehodlal čekat, až mamlúci zaútočí a rozhodl se proti nim vytáhnout jako první, svou výpravu tedy naplánoval proti Egyptu. Z Benátek, kde se zrovna nacházel, Petr I. poslal na Kypr rozkazy, aby se jeho flotila a vojsko shromáždilo na Rhodu. Řád rytířů svatého Jana, který ostrov ovládal, se rozhodl výpravy zúčastnit a bojovat po boku kyperského krále.\n\nPetr I. nakonec dal dohromady flotilu 165 lodí. Na Rhodu se pak Petr I. stal velitelem křižáckých expedičních sil. V říjnu 1365 král vyplul vstříc Alexandrii. Okolo 9. října přistál v Egyptě. Vojsko Petra I. porazilo alexandrijské obránce a získalo průchod do města, po kterém bylo podrobené město vítězům vydáno v plen. To stačili udělat před tím, než odpluli pryč, protože mamlúcká pomocná armáda dorazila zřejmě 12. října.\n\nPetr I. pochopil, že Alexandrii dlouho neudrží, jednak i z toho důvodu, že se nacházela příliš daleko od jeho základny na Kypru. Poté, co Alexandrii vládl jen několik málo dnů, plných loupení a drancování odplul i se zbylým vojskem zpět na Kypr, kde nebyl už tři roky.\n\nJo van Steenbergen cituje Petera Edburyho, který argumentuje, že Alexandrijská křížová výprava měla ryze ekonomické důvody. Petr I. chtěl srazit Alexandrii z prvního místa v námořním obchodu ve východním Středomoří a zároveň doufal, že by kyperský přístav Famagusta mohl převzít obchodní pozici po Alexandrii. Náboženské zájmy, jako byl boj proti nevěřícím, v tomto tažení hrály jen podružnou roli. Vylíčení Van Steenbergena soudobého muslimského počínání, jako například Alī al-Maqrīzīovo signalizování, že křižácké síly zčásti uspějí díky lepší klamné taktice. Alexandrijští obránci se zaměstnali bojem v oblasti kolem západního přístavu, zatímco „skutečné“ vojsko včetně jezdectva se vylodilo někde jinde ve městě, patrně někde v okolí pohřebišť, kde je obránci nečekali. Křižáci tak byli schopni zaútočit na dvou frontách a zpanikařit obránce, kteří se z této porážky už nezotavili.\n\n"}
{"id": "226013", "url": "https://cs.wikipedia.org/wiki?curid=226013", "title": "Sisal", "text": "Sisal\n\nSisal je textilní vlákno, které se získává z listů agáve sisalové (\"Agave sisalana\"). Rostlině se daří jen v tropickém a subtropickém pásmu .\nV roce 2013 byla zaznamenána celosvětová produkce 281 554 tun, ze kterých připadlo asi 60 % na Afriku, k významným výrobcům patřila např. Tanzanie, Keňa a Čína .\n\nRostlina sestává z 50-65 listů, každý váží 0,5-1,5 kg a obsahuje 4-7 % spřadatelných vláken. Hektarový výnos z pěstování agave dosahoval na začátku 21. století cca 1 tunu vláken.\n\nSisalová vlákna se mechanicky oddělují od dužiny listů agave na tzv. \"decorticatoru\" (výkon až 200 tun za směnu), napouštějí asi 10 % minerálního oleje a nechávají 2-4 dny uležet.\nPříprava k předení spočívá v protahování a družení pramenů vláken na 4-5 pasážích protahovacích strojů (s hřebenovým průtahovým ústrojím). Dopřádání se provádí na křídlovém stroji. Za jemné příze se označují výrobky pod 25 ktex, nejjemnější se vypřádají asi do 7 ktex, zákrut příze bývá 40-100/m.\n\nVětšina sisalových přízí se zpracovává splétáním na šňůry a lana. Například Brazílie vyváží jednoduché příze 1430 tex (700m/kg) s pevností v tahu nejméně 25 kg a trojmo skané příze 5000 tex (200 m/kg), které snášejí zatížení 170 kg. Brazilská sisalová lana o průměru 38 mm snášejí zatížení 9,5 tun .\n\nAsi 10 % přízí se tká s použitím na koberce, bytové textilie a příp. na lešticí kotouče. Tkaniny se také bělí a barví (barvení je obtížnější než např. u bavlny).\n\nSpotřeba sisalových vláken dosáhla vrcholu na začátku 21. století, od té doby neustále klesá. V 1. dekádě se odhadoval podíl textilií na celkové spotřebě sisalu asi na 70 % (60% šňůry a lana, 8% koberce a 5% technické textilie), zbytek se použil na výrobu papíru.\n\nSisal se také používá k výrobě kvalitních terčů na hru šipky a využívá se též při výrobě luxusních dámských klobouků a čelenek .\n\nNejznámější z nich je henequén. Ostatní druhy dávají ročně celkem asi 3 000 tun vláken. Jsou to:\n\nNa Filipínách cantala , v San Salvadoru letonae , lecheguilla (viz \"dolní snímek\") a funkiana se dají použít jen na štětiny kartáčů.\n\n"}
{"id": "226016", "url": "https://cs.wikipedia.org/wiki?curid=226016", "title": "Kokosové textilní vlákno", "text": "Kokosové textilní vlákno\n\nKokosové textilní vlákno je textilní surovina získaná z kůry plodů kokosové palmy (Cocos nucifera). \n\nZ jednoho ořechu (o průměrné váze 300 g) se získává cca 80 g vláken. Tloušťka vláken kolísá mezi 50 až 300 µm (průměr 40 tex), délka vláken bývá 10–30 cm.\n\nPevnost 10 g/tex, spec. váha 1,25 g/cm³, tažnost 15–25 %, cena vláken 0,20 €/kg, rohoží 0,40 €/kg.\n\nZhruba polovina z dodávaných rozvolněných (ojednocených) kokosových vláken se používá na netextilní výrobky jako jsou výplně k čalounění sedadel a nábytku (např. elancrin), izolace, kartáče atd.\n\nDruhá část se zpracovává na příze k výrobě tkanin, lan, provazů a vázaných koberců.\n\nKokosové palmy se kultivují už nejméně 4000 let, využití kokosových vláken k výrobě textilií je známé asi od 11. století. S továrním zpracováním kokosových vláken se začalo v indickém \"Alleppey\" (stát Kérala) asi v roce 1859, v roce 1964 se ve světě získávalo z kokosových ořechů asi 400 000 tun textilních vláken. \n\nVe 2. dekádě 21. století vzrostla světová spotřeba kokosových textilních vláken na více než 1 milion tun ročně. Asi 50 % z nich pochází z Indie, 25 % z Vietnamu a 13 % ze Srí Lanky. V těchto státech se textilním (skoro výlučně ručním) zpracováním kokosových vláken zabývá cca 1 milion lidí. Minimální denní mzda v přepočtu na euro obnášela např. v roce 2009 v Indii oficiálně: pro přadleny 1,80, tkalce 2,10, barvíře 3,40–4,80.\n\nPři sklizni ořechů (50–100 ořechů na strom ve 12 stupních dozrávání) se rozeznávají dva druhy plodů: \n\nDřevina oddělená od vláken se exportuje za cca 0,10 €/kg.\n\nČesání plodů se speciálním nářadím: až z 250 palem za den.\n\nLoupání kůry: Ručně asi ze 150 ořechů za den, strojově cca 400. \n\nMáčení kokosové kůry konvenčním způsobem se provádí u vláken ze zralých plodů v čerstvé vodě po dobu cca 6 měsíců, (bílá) kůra z nedozrálých plodů se máčí 8–10 měsíců.\n\nRozvlákňování máčené kůry se provádí tlučením dřevěnými palicemi. V posledních letech se začaly používat také speciální stroje. Oddělování vláken od dřeviny se dokončuje vypráním zbytků nečistot.\n\nNa začátku 21. století se např. v Indii vyráběla asi 1/3 přízí ručně, bez jakýchkoliv nástrojů, 65 % na kolovratech a nepatrné množství na \"předenoskacích\" strojích (méně než 1 % výrobní kapacity). \n\nVe Vietnamu a na Srí Lance byly výrobní podmínky podobné.\n\nRučně se dá upříst (Z zákrut), skát (dvojmo) a navíjet do přaden max. 2,5 kg příze za den.\n\nKolovrat („ratt“) na spřádání kokosových vláken je zařízení s jedním pevným a jedním otočným kolem, které zpravidla obsluhují tři ženy. Dvě z nich za chodu na vzdálenost asi 10 m zhotovují dvě niti, které se při chodu zpět ke kolovratu spojují a zakrucují. V Indii byla asi 1/3 kolovratů opatřena motorem, který nahrazuje třetí osobu k obsluze. Na zařízení se dá vyrobit 10–15 kg příze za den. \n\nNa předenoskacím stroji („automatic spinning machine“) se vlákna zpracovávají za mokra. Vrstva rozvlákněného materiálu v šířce cca 60 cm prochází dvěma páry protahovacích válců, kde se vlákna urovnávají do jednoho směru a vrstva se pak rozděluje na dva proudy vláken, které se mírně zakrucují a spojují do výsledné příze. V závislosti na jemnosti obnáší hodinový výkon stroje cca 5-10 kg.\n\nJemnost příze se zpravidla udává v tzv. \"runnage\" tj. v m/kg. Běžně se vyrábí jemnosti 100–330 m/kg (3–10 ktex). \n\nTradiční označení jemnosti je tzv. \"scorage\", které udává počet nití uložených těsně vedle sebe na pruhu o šířce 4,57 cm (běžná scorage je cca 5 až 20) (viz \"Franck\").\nIndická norma zaznamenává 23 jakostních tříd kokosové příze, z toho 3 druhy z nemáčených vláken. Norma se však netýká přízí strojově vyrobených (jakostní kriteria pro tyto výrobky nejsou známá).\n\nVe stejnoměrnosti tloušťky příze připouští norma odchylky až 10 %.\n\nPříze se používá zejména na tkaní rohožek, sítí, hrubých (\"matting\") a pestře tkaných koberců (např. \"mourzouk\"), netkané geotextilie a lana. \n\nSe provádí na začátku 21. století téměř výlučně na ručních stavech (např. v Indii bylo cca 19 000 ručních a 150 mechanických stavů). Příze na tkaniny jsou většinou bělené nebo barvené.\n\nOsnovy jsou zpravidla pásově snované, pro některé druhy tkanin se osnovní nitě předkládají na cívkách (viz \"Franck\").\nZ kokosových vláken se splétají ručně. Pro tyto účely se spotřebuje cca 20 % z celkového množství příze.\n\n"}
{"id": "226017", "url": "https://cs.wikipedia.org/wiki?curid=226017", "title": "Teaninich", "text": "Teaninich\n\nTeaninich (čti: týenynyk) je skotská palírna společnosti United Distillers nacházející se ve vesnici Alness v kraji Ross-shire, jež vyrábí skotskou sladovou whisky. \n\nPalírna byla založena v roce 1817 a produkuje čistou sladovou whisky. Tato palírna stojí uprostřed průmyslové čtvrti poblíž řeky Alness. V roce 1991 si palírna prošla existenční krizí a musela být na 6 měsíců uzavřena. Produkuje whisky značky Teaninich, což je 10letá whisky s obsahem alkoholu 43%. Whisky má citrusovo-kořenitou příchuť se špetkou rašelinového charakteru.\n\n"}
{"id": "226018", "url": "https://cs.wikipedia.org/wiki?curid=226018", "title": "The Best of Jethro Tull - The Anniversary Collection", "text": "The Best of Jethro Tull - The Anniversary Collection\n\nThe Best Of Jethro Tull - The Anniversary Collection, vydané v roce 1993, je výběrový box-set hitů skupiny Jethro Tull. Zachycuje roky 1969-91.\n\n\n\n\n\nHostující hudebníci:\n"}
{"id": "226019", "url": "https://cs.wikipedia.org/wiki?curid=226019", "title": "Mistrovství světa ve fotbale hráčů do 20 let", "text": "Mistrovství světa ve fotbale hráčů do 20 let\n\nMistrovství světa ve fotbale hráčů do 20 let je fotbalová soutěž hráčů, jejichž věk nepřesáhl dvaceti let a je pořádána asociací FIFA (Fédération Internationale de Football Association). Tato soutěž je organizována od roku 1977. Nejčastějším vítězem je tým Argentiny s šesti tituly (poslední v roce 2007).\n\nPozn.:\n\n"}
{"id": "226020", "url": "https://cs.wikipedia.org/wiki?curid=226020", "title": "Glenrothes (palírna)", "text": "Glenrothes (palírna)\n\nGlenrothes (\"čti: glenrofez\") je skotská palírna společnosti Highland Distilleries plc nacházející se ve vesnici Rothes v kraji Morayshire, jež vyrábí skotskou sladovou malt whisky.\n\nPalírna byla založena v roce 1878 a produkuje čistou sladovou malt whisky. Tato palírna leží na břehu potoka Linn Burn a svým vzezřením připomíná katedrálu. Destilační místnost této palírny má pět párů velkých měděných kotlů. Produkuje whisky značky Glenrothes, což je deseti nebo jedneáctiletá whisky s obsahem alkoholu 40 %. Část produkce se míchá s whisky značky Cutty Sark. Tato whisky zraje v sudech po sherry čímž vyvažuje převládající kouřový charakter.\n\n\n"}
{"id": "226021", "url": "https://cs.wikipedia.org/wiki?curid=226021", "title": "Henry", "text": "Henry\n\nHenry (označení H) je v elektrotechnice název odvozené jednotky SI definující vlastní indukčnost. Jednotkou je henry podle fyzika Josepha Henryho, který objevil elektromagnetickou indukci nezávisle na Faradayovi.\n\nCívka má vlastní indukčnost 1 henry, indukuje-li v obvodu změna proudu o 1 ampéru za sekundu napětí 1 volt (přesněji: změnu elektromotorického napětí o 1 V).\n\nHenry je odvozená jednotka SI založená na čtyřech ze sedmi základních jednotkách mezinárodní soustavy SI: kilogram (kg), metr (m), sekunda (s) a ampér (A).\nHenry může být různými jednotkami soustavy SI vyjádřen takto:\n\nVe výše uvedených rovnostech se vyskytují následující odvozené jednotky: coulomb (C), farad (F), joule (J), weber (Wb), tesla (T), volt (V), hertz (Hz) a ohm (Ω).\n\n"}
{"id": "226023", "url": "https://cs.wikipedia.org/wiki?curid=226023", "title": "Montmorencyho vodopády", "text": "Montmorencyho vodopády\n\nMontmorencyho vodopády (francouzsky \"Chute Montmorency\", anglicky \"Montmorency Falls\") jsou 83 metrů vysoké vodopády u města Québec v Kanadě. Montmorencyho vodopády jsou o 30 metrů vyšší než slavné Niagarské vodopády.\n\nVodopády se nacházejí na řece Montmorency v jejím ústí do řeky svatého Vavřince naproti západnímu konci ostrova Île d'Orleans.\n"}
{"id": "226027", "url": "https://cs.wikipedia.org/wiki?curid=226027", "title": "Propyleje", "text": "Propyleje\n\nPropyleje nebo propylaje (řečtina: Προπυλαια) je monumentální vstupní brána v podobě zdi prolomené několika vchody se sloupovými předsíněmi, chápané jako samostatný prostor před chrámy, svatyněmi a jinými budovami na starověké Krétě a v Řecku.\n\nVýraz propyleje (latinsky: \"propylaeum\") vznikl spojením předpony \"pro\" (před) a množného čísla řeckého \"pylon\" nebo \"pylaion\" (brána).\n\nŘekové užívali výraz \"propylon\" v jednotném čísle pro předsíň nebo halu s branami u vchodu do chrámu či budovy. Propylaje v množném čísle znamenaly komplex monumentálního vchodu s více branami, například na akropolích v Eleusině nebo v Epidauru.\n\nNejznámější propyleje se nacházejí na athénské akropoli, které dal postavit státník a politik Periklés architektem Mnésiklem náhradou za Peisistratův propylon.\n\nZa vlády Peisistrata byly staré svatyně přestavěny a na místě původního vchodu zřízen nádherný \"propylon\", který byl však zničen při dobytí Athén Peršany roku 480 př. n. l.. Dodnes zůstaly zachovány části základů v jihovýchodní části Mnésiklových propylají.\n\nStavba propylejí začala roku 437 př. n. l. a byla ukončena roku 432 př. n. l., ale pro nebezpečí peloponéské války zůstala nedokončena. Hlavním stavebním materiálem byl pentelský bílý mramor a šedý eleusinský mramor nebo vápenec, jenž byl použit na detaily.\nNa vnější stěně zůstaly zvedací výstupky pro dopravu, zvedání a usazování mramoru a štíty zůstaly neozdobeny plastikami.\nStavba je dlouhá 74 metrů a se rozprostírá téměř po celém západním svahu Akropole.\n\nSestává ze střední části se dvěma křídly, jedním severním, druhým jižním. Centrální budova je rozdělena dvěma řadami sloupů na tři lodě a mramorovou zdí na východní a západní frontu. Každou tvoří šest dórských sloupů se štítem, spojujících symetricky dórský a iónský řád. Největší z bran vstupní fronty byla považována za hlavní vchod ke Svaté cestě, kudy procházely slavnostní průvody \"Panathénajských her\".\n\nSeverní křídlo zahrnuje Pinakotéku, v níž umělci vystavovali svá díla. Mnésiklés chtěl postavit stejnou budovu v jižním křídle, ale narazil na odpor kněží. Proto stavbu omezil na menší otevřený sál s řadou sloupů v severní a jižní části, až k chrámu Níké.\n\nV byzantské době byly sídlem arcibiskupa a později zde měl své sídlo Florenťan Nerio Acciaiuoli, který u jižního křídla postavil vysokou čtyřhrannou věž strženou Heinrichem Schliemannem roku 1875. Další ránu utrpěly propylaje ničivým úderem blesku roku 1645.\n\nPropyleje se stavěly i později, zejména v době klasicismu a romantismu. Například:\n\n\n"}
{"id": "226030", "url": "https://cs.wikipedia.org/wiki?curid=226030", "title": "Lilongwe", "text": "Lilongwe\n\nLilongwe je hlavní město afrického státu Malawi. Město leží v nadmořské výšce 1 050 m na soutoku řek Lilongwe a Namanthanga. V roce 2009 v Lilongwe žilo 902 388 obyvatel. Nedaleko města se nachází trojmezí mezi státy Malawi, Mosambikem a Zambií. Lilongwe je druhé největší město v Malawi, největší je Blantyre. V Lilongwe sídli parlament, ale z ekonomického pohledu je za nejdůležitější město považováno Blantyre.\n\nLilongwe se stalo hlavním městem v roce 1974, kdy se stalo správním centrem země namísto Zomby.\n\n\nKlima je vcelku teplé, suché, viz přehled teplot vzduchu v noci a přes den a dny se srážkami.\n"}
{"id": "226032", "url": "https://cs.wikipedia.org/wiki?curid=226032", "title": "Jaguar XJ", "text": "Jaguar XJ\n\nJaguar XJ je luxusní sedan britské automobilky Jaguar Cars vyráběný od roku 1968 v různých generacích do současnosti. Řada XJ, debutující sedanem XJ6 první série (1968 – 1973), patří již od svého uvedení k nejdůležitějším modelům značky a jedná se také o její nejdéle vyráběný model. V roce 2009 se představila zatím poslední generace této modelové řady s označením X351.\n\nJaguar XJ6, poprvé představený na autosalonu v Paříži, byl posledním vozem značky, jenž vznikal ještě pod vedením jejího zakladatele, sira Williama Lyonse, který stál také osobně za jeho vzhledem. Díky skvělým jízdním vlastnostem, kvalitnímu ovládání a zároveň značnému luxusu a tichému motoru nastolil Jaguar nové parametry pro konkurenční luxusní automobily a vytyčil směr vývoje budoucích modelů vlastní značky. Jaguar XJ6 ve výrobním programu značky nahradil většinu stávajících osobních modelů (420, Mark II, S-Type), vyjma sportovního modelu E-Type a luxusního 420G. Písmena XJ představují interní označení automobilky pro Experimentální Jaguar.\n\nXJ6 byl nabízen s řadovým šestiválcem XK o objemu 4235 cm s výkonem 205 koní (151 kW) nebo s menším, od něho odvozeným šestiválcem o objemu 2792 cm a výkonu 150 koní (110 kW). Častější varianta se silnějším motorem těsně dosahovala hranice 200 km/h (124 mil/h), slabší motorizace poskytovala max. rychlost mezi 185 – 190 km/h. Slabinou menšího motoru bylo zrychlení z 0 na 100 km/h, které vozu s tímto motorem trvalo přes 11 sekund a s použitím automatické převodovky ještě narůstalo, a slabá celková výkonnost, jež byla v rozporu se sportovním charakterem 4,2litrového modelu. Není proto divu, že se XJ6 s motorem 2,8 litru prodalo jen 19 322 exemplářů oproti 59 077 vozům s motorem 4,2 litru (do roku 1973).\n\nSedan s délkou 4,8 metru používal nezávislé zavěšení zadních kol z modelu Mark X na příčných a podélných ramenech s vinutými pružinami a stabilizátorem. Po něm zdědil také hydraulické kotoučové brzdy s posilovačem na všech čtyřech kolech. K přenosu síly motoru na zadní poháněnou nápravu sloužila čtyřstupňová manuální, plně synchronizovaná převodovka nebo častější automatická třístupňová Borg-Warner.\n\nV roce 1969 měl premiéru Daimler Sovereign, který byl, stejně jako jeho stejnojmenný předchůdce, pouhou designovou úpravou originálního XJ6. Tato luxusnější varianta se od původního modelu lišila pouze tradiční rýhovanou maskou chladiče ve stylu všech předchozích automobilů Daimler, chromovou lištou vedoucí prostředkem karoserie a změněnými emblémy a znaky automobilky. Byl nabízen s motorem 2,8 l i 4,2 l, od roku 1972 také s prodlouženým rozvorem s označením Sovereign LWB. Vozů Daimler Sovereign 1. série vzniklo ve všech prodejních variantách přes 15 000 exemplářů.\n\nV roce 1972 byl představen nový model s karoserií totožnou s modelem XJ6, ovšem s dvanáctiválcovým motorem 5,3 l pod kapotou (odtud název XJ12). V době svého uvedení se jednalo o jediný čtyřdveřový dvanáctiválcový vůz na trhu a zařadil se také mezi nejrychlejší čtyřmístné automobily světa. XJ12 dosahoval maximální rychlosti 225 km/h (140 mil/h) a zrychlil z 0 na 100 km/h za 8,1 s. Vidlicový dvanáctiválcový motor s rozvodem DOHC byl poprvé použit u sportovního modelu E-Type poslední 3. série v roce 1971. Jeho původ lze vystopovat k závodnímu speciálu XJ 13 z let 1966/1967, který nakonec nebyl nikdy použit, ovšem pro něho vyvinutý motor sloužil pod kapotou modelů Jaguar až do roku 1992. Měl objem 5343 cm a poskytoval výkon 269 k (198 kW).\n\nSpolečně s Jaguarem XJ12 se prodávala také verze s logem automobilky Daimler pod názvem Double-Six. Opět se jednalo o pouhou stylistickou úpravu designu. Větší rozdíly a především vyšší míru luxusu přinesla až vrcholová verze Daimler Double-Six Vanden Plas s prodlouženým rozvorem, poskytujícím větší prostor posádce na zadních sedadlech. Název Double-Six nebyl pro vozy Daimler novým pojmem, stejné jméno nesl také slavný stejnojmenný dvanáctiválcový model z 20. a 30. let, tedy ještě z éry samostatnosti Daimleru. Dohromady vzniklo 885 exemplářů modelů Double-Six 1. série.\n\nNa prodlouženou variantu Vanden Plas navázaly od roku 1972 prodloužené verze také zbývajících typů XJ, nesoucí označení XJ6 L (pouze u 4,2 litrového modelu), XJ 12 L a Daimler Sovereign LWB. O tyto modely byl menší zájem než o standardní provedení, ve všech modelových řadách vzniklo 2038 vozů (1. série).\n\nV roce 1973 mělo na autosalonu v německém Frankfurtu nad Mohanem premiéru nové provedení řady XJ, nazývané Series II. Vzhledem se vůz od 1. série odlišoval pouze v detailech, které si vyžádaly severoamerické bezpečnostní předpisy. Modernizované XJ dostalo vyšší přední nárazník, menší přední masku chladiče doplněnou zmenšeným otvorem pro přívod vzduchu skrytým pod nárazníkem a upravené světlomety. Změny se dotkly i interiéru, především přístrojové desky. Přístroje dostaly nové uspořádání v dřevěném obložení, kolébkové spínače nahradily páčky na sloupku řízení a byl vylepšen také systém topení. Zmíněné designové změny se týkaly všech provedení řady XJ (XJ6, XJ12 i provedení značek Daimler).\n\nV nabídce zůstal šestiválcový motor 4,2 litru a také motor V12 5,3 litru. Menší 2,8litrový šestiválec byl pro přílišnou nespolehlivost v roce 1975 nahrazen osvědčeným šestiválcem XK o objemu 3,4 litru. Již od svého uvedení se série 2. nabízela ve dvou variantách s kratším či delším rozvorem náprav. Od roku 1975 bylo k dostání již jen provedení s delším rozvorem (kromě odvozených kupé).\n\nVe stejném roce jako byla představena druhá série limuzíny XJ, bylo k vidění také z ní vycházející kupé postavené na kratším podvozku označované XJ6-C nebo XJ12-C. Upravený vůz přišel o zadní pár dveří, který vynahradily prodloužené přední dveře, nově bez rámů oken. Chyběl také středový B sloupek, přičemž došlo k rozšíření sloupků zadních. Charakteristickým znakem byla také černá vinylová střecha, která byla ovšem náchylná k defektům způsobeným počasím.\n\nPřestože bylo kupé představeno již v roce 1973, jeho sériová produkce byla zahájena až v roce 1975. Přispěla k tomu zřejmě také ropná krize roku 1973, která nepřála silným vozům s vysokou spotřebou. Za tři roky výroby se prodalo v provedení se šestiválcem 4,2 l, dvanáctiválcem 5,3 l a modelů Daimler Sovereign Coupé a Double-Six Coupé na 10 000 exemplářů. K nepříliš příznivým prodejům přispělo také uvedení nového sportovního vozu značky Jaguar vycházejícího z technických základů řady XJ, modelu XJ-S, který se stal nástupcem úspěšného modelu E-Type a nabízel oproti kupé XJ větší odlišnost od sedanu XJ a především větší důraz na sportovní jízdu.\n\nJaguar XJ12-C byl využit také pro závody mistrovství Evropy cestovních vozů, kde byl v roce 1976 nasazen koncernem British Leyland (BL), pod který Jaguar od roku 1968 spadal. O stavbu a provoz vozu se starala soukromá stáj Broadspeed. Motor vozu měl nepatrně větší objem o 73 cm a kompresní poměr zvýšen na 12:1, takže spolu s dalšími úpravami dával výkon až 500 koní (372,8 kW) Až 300 km/h jedoucí vůz však nedosáhl velkého úspěchu, navzdory talentovaným jezdcům. Závodní XJ12-C byl k vidění i v ČSSR na okruhu v Brně, ovšem po nezdařené sezóně v ME cestovních vozů v roce 1977 byla jeho závodní aktivita ukončena. Celkem byly vyrobeny čtyři vozy.\n\nV roce 1979 došlo k poslední modernizaci původní generace (nazývané Mark 1) limuzíny XJ, která nyní nesla označení Series III. Změny se týkaly především vnějšího vzhledu, o které se postaralo věhlasné italské designové studio Pininfarina. Byla zvětšena plocha oken, přibyla plošší střecha, ovšem s mírně zvětšeným prostorem pro hlavy cestujících, a předchozí dvoudílná přední boční okna byla v zájmu bezpečnosti nahrazena většími jednodílnými. Velkými stylistickými změnami prošla také příď vozu s novou maskou chladiče tvořenou pouze vertikálními lištami. Charakteristickým znakem třetí série jsou černé plastové nárazníky orámované na horní hraně ozdobnou chromovanou lištou, které nahradily klasické chromové. Modernizací prošel i interiér s nově přepracovanými sedadly, na přání nabízenou sluneční střechou či tempomatem.\n\nNabídka motorů zůstala nezměněna: šestiválec 3,4 l (nově i pro kontinentální Evropu, v USA nebyl nabízen) a 4,2 l společně s dvanáctiválcem 5,3 l. Silnější šestiválec a dvanáctiválec ovšem dostaly v zájmu snížení spotřeby a emisí vstřikování od firmy Bosch. U motoru V12 bylo v zájmu zajištění dostatečné prodejnosti nutné další vylepšení v oblasti spotřeby, a tak se v roce 1981 začala nabízet varianta s přepracovanou hlavou válců označovaná H.E. (zkratka \"High Efficiency\"), která našla uplatnění také ve sportovním XJ-S.\n\nJiž v druhé polovině 70. let začalo docházet k poklesům prodejů celé značky Jaguar, především z důvodů neustále se snižující kvality nových výrobků. Vinu za tento problém neslo z velké části vedení koncernu British Leyland (Jaguar součástí od 1968), které nebylo schopno zajistit úroveň kvality z dob samostatnosti značky. Problémy se stupňovaly i po představení 3. série, ovšem po nástupu Johna Egana do pozice ředitele společnosti se kvalita a dílenské zpracování začaly opět zlepšovat. Prodeje do konce poloviny 80. let začaly stoupat a Jaguar tak byl připraven na privatizaci, která proběhla v roce 1984 pod záštitou konzervativní politiky premiérky Margaret Thatcherové a přinesla značce kýženou nezávislost na stagnujícím koncernu Leyland.\n\nV roce 1983 došlo ke změně názvů v celé modelové paletě řady XJ. Nejvýznamnější změnou bylo přejmenování Daimleru Sovereign na Jaguar Sovereign, který se stal nejexkluzivnějším nabízeným produktem pod značkou Jaguar. Vozy se znakem Daimleru se nyní označovaly pouze jako Daimler 4.2 a Daimler Double-Six a nahradily provedení Vanden Plas na pozici nejluxusnějšího modelu řady XJ. Název Vanden Plas byl nadále používán pouze na severoamerickém trhu (od 1985).\n\nVýroba šestiválcového Jaguaru XJ6 Series III. skončila v roce 1987. Model XJ12 zůstal v nabídce až do roku 1992, byl tedy šest let nabízen souběžně s nástupcem řady XJ Mark 1 (Série I.,II. a III.), typem XJ40.\n"}
{"id": "226034", "url": "https://cs.wikipedia.org/wiki?curid=226034", "title": "Centrum.cz", "text": "Centrum.cz\n\nCentrum.cz je český internetový portál provozovaný společností Economia, a.s. Podle výzkumu společnosti NetMonitor z července 2010 se jednalo o třetí nejnavštěvovanější web v ČR dle provozovatelů, v červenci 2010 jej navštívily necelé 3 miliony návštěvníků. Dle téhož výzkumu se jednalo o druhý nejnavštěvovanější internetový portál v ČR. Od roku 2010 návštěvnost portálu klesá až na 2,2 milionu návštěvníků v dubnu 2015.\n\nSpolečnost NetCentrum, s.r.o. založili Radek Šulc, Oldřich Bajer a Ondřej Tomek v srpnu roku 1997. V roce 2000 vznikl sesterský projekt Centrum.sk a byla oznámena akvizice tehdy nejvýznamnějšího chatovacího serveru v ČR – Xchatu. Téhož roku do společnosti vstoupily i investiční fondy Intel Capital a Baring Communications Equity Emerging Europe. V roce 2001 získal web cenu Portál roku. Zpravodajský server Lidovky.cz byl společností NetCentrum převzat v roce 2003, v listopadu 2005 vznikla i vlastní redakce zpravodajského portálu Aktuálně.cz, který je k červenci 2010 třetím nejnavštěvovanějším zpravodajským webem v ČR.\n\nV roce 2004 společnost zavedla reklamní kampaň „Bóbika“, která se stala velmi populární a používala se až do roku 2006, kdy byl motiv psa použit při změně taktiky portálu a změně jeho zaměření na uživatele pod třicet let. V tomtéž roce portál představil novou hlavní stránku a další nové služby jako jsou Showbizz.cz a Nekonečná fotoalba. Také bylo navázáno taktické spojení s komunikační službou Skype, společnost plánovala integraci volání pomocí Skype do svých služeb. V roce 2007 byl společností zakoupen portál Stahuj.cz a téhož roku v prosinci byla firma zakoupena investičním fondem Warburg Pincus asi za 100 milionů eur.\n\nV únoru 2008 byla dokončena akvizice společnosti Atlas.cz, kdy se majitelem zmíněné společnosti stala společnost Centrum.cz Holding B.V., jež je dceřinou společností fondu Warburg Pincus. V roce 2011 představila společnost Centrum Holdings řadu nových služeb, mj. portál pro hromadné nakupování Amplion.cz nebo seznamovací portál Jiskření.cz. Centrum Holdings také provozuje Agenturu Najisto, která poskytuje malým a středním podnikům full-servis v oblasti on-line marketingu. V listopadu 2011 začal Centrum Holdig vydávat placený internetový deník Insider. Za rok 2012 vykázala společnost Centrum Holdings s.r.o. provozní ztrátu 88 milionů korun při tržbách 413 milionů korun (provozní marže −21 %).\n\nV dubnu 2013 vydavatelství Economia oznámilo, že od fondu Warburg Pincus kupuje Centrum Holdings s.r.o. a všechny jeho české dceřiné společnosti. Slovenská dcera Centrum Holdings, a.s. byla ještě před realizací této transakce převedena na mateřskou společnost Centrum.CZ.Holdings B.V., která ji v červnu 2013 prodala slovenské společnosti Media Magazín.\n\nCentrum holdings provozuje například tyto produkty a služby:\n\nCentrum Holdings s.r.o. má záporný vlastní kapitál, účetní hodnota aktiv v roce 2010 poklesla na 216 milionů korun. Největší položkou aktiv jsou pohledávky z obchodních vztahů ve výši 67 milionů korun, následované účetní hodnotou podílu ve slovenské společnosti Centrum Holdings, a.s. ve výši 29 milionů korun. Slovenská dcera vykázala za rok 2010 ztrátu 11 milionů korun a její vlastní kapitál se propadl na −14 milionů korun. Na konci roku 2010 měla Centrum Holdings s.r.o. krátkodobé závazky po lhůtě splatnosti ve výši 19 milionů korun.\n\n\n"}
{"id": "226038", "url": "https://cs.wikipedia.org/wiki?curid=226038", "title": "Jasnější než tisíc sluncí", "text": "Jasnější než tisíc sluncí\n\nJasnější než tisíc sluncí ( \") je dokumentární kniha o osudech atomových vědců z roku 1956, jejímž autorem je Robert Jungk.\n\nZ německého originálu \" vydaného nakladatelstvím Alfred Scherz Verlag Bern und Stuttgart, do českého jazyka přeložil Dušan Pokorný. Kniha vyšla česky ve dvou vydáních (1963 a 1965, nakladatelství Mladá Fronta, edice Kolumbus).\n\nV poklidném německém universitním městě Göttingen se kříží osudy mnoha pozdějších vědců, strůjců šílených vynálezů a laureátů Nobelových cen. Psala se 20. léta 20. století. Příběh zachycuje pozdější slavné fyziky a vypráví jejich strastiplnou cestu svou profesí.\n\nV roce 1932 objevuje James Chadwick neutron – klíč k rozštěpení atomu. Fritz Houtermans se na přednášce v Berlíně zmínil, že by tato částice mohla později uvolnit obrovské množství energie dřímající v atomu, ale v té době tato poznámka prošla bez povšimnutí. O tři roky později předvídal Fréderick Joliot-Curie budoucí vývoj už přesněji. Když se svou ženou Irenou přijímal ve Stockholmu Nobelovu cenu za objevení umělé radioaktivity, řekl: „Smíme právem myslet na možnost, že vědci, kteří dovedou podle libosti prvky sestavovat a rozbíjet, uskuteční i jaderné přeměny výbušné povahy…“\n\nKdyž přišel k moci Hitler, skončila i poklidná doba v Göttingenu. Mladí fyzikové uzavírali různé spolky. Kupříkladu spolek nacistů začal napadat komunistický spolek a studenty židovského původu. Ti museli utéct do jiných zemí. Azyl se jim snažil poskytnout Niels Bohr, který trávil čas v Kodani. Odtud vědci utíkali do Anglie a do USA. Důvěra mezi nimi se rozpadla.\n\nV této době se už začalo mluvit o sestrojení atomové bomby. Při německém vpádu měla Francie největší zásobu kysličníku uranu na světě a zároveň veškerou těžkou vodu v Evropě. Haban a Kowarský dostali za úkol dopravit tyto zásoby do Anglie. Naštěstí se jim to povedlo. V USA zatím vědci museli přesvědčit vládu, aby podporovala atomový výzkum. V roce 1942 se výzkum rozjel naplno. V pečlivě vybraném místě v pouštním městě Los Alamos se začaly zuřivě stavět továrny. Projekt Manhattan zaměstnával 150 000 lidí, ale jen dvanáct lidí z tohoto počtu vědělo na čem přesně pracuje. Fyzik Feynman po dlouhém přemlouvání nakonec směl těmto lidem říci na čem pracují, tím se jejich výkon zvýšil, někteří dokonce pracovali dobrovolně přes čas. Celý manhattanský projekt řídil Robert Oppenheimer a spravoval ho voják Leslie Groves. Všichni byly přesvědčeni, že jsou Němci v atomovém výzkumu daleko vepředu, a tak bylo jejich úsilí o to větší. Vědci pracující na bombě byli pod dozorem. Tajná služba se na ně snažila vyšťourat kde co a hledala politicky nespolehlivé lidi. Robert Oppenheimer se kdysi zapletl s komunisty, což způsobilo jeho pozdější problémy. Jeho žena byla vášnivá komunistka a její přátelé Oppenheimera přesvědčovali, aby se stal prostředníkem ve věcech SSSR. Oppenheimer nikdy nabídku nepřijal, ale americká rozvědka to věděla. Chtěla ho odvolat z projektu, ale generál Groves řekl, že je Oppenheimer zatím nepostradatelný. Tím se úsilí protišpionáže zesílilo. Koncem srpna 1943 přijel za Oppenheimerem plukovník Pash. Vedli dlouhý rozhovor, ale vědec se nedal zviklat.\n\nAmerická vláda postavila speciální jednotku vojáků nazvanou Alsos, kteří měli hledat informace o německém atomovém výzkumu. 15. 11. 1944 kapituloval Štrasburk, vojska generála Pattona vpochodovala do města a s prvními jednotkami zase přišel plukovník Pash. Jeho zvláštní oddělení obsadilo fyzikální ústav lékařské fakulty a zajalo čtyři německé fyziky. Když prohledával různé spisy, objevili celou spoustu dokumentů o německém atomovém bádání, které se ani trochu nehnulo z místa. Vláda se to ale rozhodla utajit, aby měl manhattanský projekt stále velkou motivaci.\nKdyž Německo kapitulovalo začali se fyzikové bránit tím, že už nemají důvod takovou zbraň tvořit. Vše bylo ostře zamítnuto, protože vláda už vypracovala plán k útoku na Japonsko. 15. července 1945 učinili Američané první jadernou zkoušku. 24. července, dva dny před postupimským prohlášením, vyzývajícím Japonsko ke kapitulaci, byl už rozkaz k útoku na Japonsko vydán. 11. srpna 1945 nabídla japonská vláda bezprostřední kapitulaci. Teď už rozvědce nestálo v cestě nic, co by znemožnilo ukojit její žízeň po Robertu Oppenheimerovi. Nepomohlo ani ohlášení jeho odchodu z ředitelského místa.\n\nVětšina fyziků se zasazovala o to, aby vláda přestala s výrobou atomových bomb. Ta ale na nic nepřihlížela. Koncem srpna 1949 učinila jedna z létajících laboratoří amerického vojenského letectva znepokojivý objev. SSSR učinil svůj první jaderný test. Všichni byli zaskočeni, domnívali se, že je SSSR ještě mnoho let pozadu. Toto byl jistě veliký podnět k výrobě vodíkové bomby. O její vyrobení se nejvíce zasazoval fyzik Edward Teller. Americká vláda začala na výzkum termonukleární bomby uvolňovat obrovské finance a výzkum v Los Alamos se zase rozjel na plno. SSSR ale vyrobil vodíkovou bombu první. V USA si nikdo takovou situaci nedokázal ani představit.\n\nV únoru roku 1950 pluli japonští rybáři 100 km od místa výbuchu vodíkové bomby, když na ně najednou začal padat sníh. Později zjistili, že sníh byl ve skutečnosti radioaktivní prach, to už ale byli v nemocnici, kde dlouho a bolestivě umírali. Vědci zjistili, že je v ovzduší již kritické množství stroncia, které způsobuje rakovinu. Sepsali tedy petici kterou dali vládě. Začala vznikat různá sdružení, která prosazovala mírové využití atomové energie.\n\n"}
{"id": "226039", "url": "https://cs.wikipedia.org/wiki?curid=226039", "title": "Oderwitz", "text": "Oderwitz\n\nOderwitz ( ) je obec Německu, v Sasku, v Horní Lužici v zemském okrese Zhořelec, poblíž hranic s Českou republikou u českého města Varnsdorf. Má obyvatel.\n\nObec leží na silnici B96 8 km severozápadně od Žitavy a 15 km jihovýchodně od Löbau. Obcí též prochází železniční trať Žitava – Drážďany.\n\nV obci je známá letní bobová dráha.\n\nMístní části obce jsou \"Oberoderwitz\" a \"Niederoderwitz\".\n\nNa území obce se nachází celkem na 450 podstávkových domů, typických staveb lidové architektury v oblasti Lužice.\n\n"}
{"id": "226041", "url": "https://cs.wikipedia.org/wiki?curid=226041", "title": "Johannes Warns", "text": "Johannes Warns\n\nJohannes Warns (21. ledna 1874, Osteel - 27. ledna 1937, Wiedenest) byl německý protestantský teolog, význačná postava bratrského hnutí a vedoucí \"Biblické školy pro vnitřní i zahraniční misii\".\n\nPocházel z východofríské pastorské rodiny. Vystudoval teologii v Berlíně, během studií prožil osobní obrácení na shromáždění Armády spásy. Opustil evangelickou církev a připojil se k svobodným sborům. Od roku 1905 vyučoval na nově založené Biblické škole v Berlíně, jejíž sídlo bylo roku 1919 přeloženo do Wiedenestu. Warns se stal vedoucím školy a zůstal jím až do své smrti.\n\nČasto cestoval do zemí střední a východní Evropy, kde přispěl k vzniku a rozvoji svobodných sborů.\n\nByl literárně činný. Vydával časopis \"Offene Türen\" (Otevřené dveře); z jeho děl byl do češtiny přeložen spis \"500 Entwürfe zu biblischen Ansprachen\" (500 náčrtů k biblickým proslovům) (vyšel v překladu Jana Zemana).\n\n\n"}
{"id": "226049", "url": "https://cs.wikipedia.org/wiki?curid=226049", "title": "Trolejbusová doprava v Moskvě", "text": "Trolejbusová doprava v Moskvě\n\nMoskevská trolejbusová síť je největší na světě (nachází se zde přibližně 1 280 stanic).\n\nJejí historie začíná – stejně jako u metra – v třicátých letech 20. století. První trať se objevila na \"Leningradském prospektu\" v roce 1933, později se hlavním těžištěm sítě stala severozápadní část města. Nasazeny byly první trolejbusy domácí výroby typu LK-1. Bouřlivý rozvoj nastal ale v 50. a 60. letech, trolejbusy se rozšiřovaly někdy i na úkor tramvají do zbytku metropole. Na přelomu 60. a 70. let se pak budovaly tratě na radiálně vedených třídách, kde vytvářely souběh s metrem. V 80. letech pak přišel velkolepý plán na rozšíření trolejbusů do příměstských sídel, ten však nebyl nikdy realizován. Naopak se začaly mnohé tratě rušit, převážně v centru města. Od roku 1982 se například už cestující nesvezou trolejbusem po \"Arbatu\", od roku 1993 pak i po \"Ochotném rjadu\". Dnes se jedná o síť radiálního charakteru, ze \"Sadového kolca\" se rozebíhá zhruba dvanáct tratí do zbytku města, mnohé z nich končí až u MKADu (městského okruhu).\n\nV provozu je více než sedmdesát linek, na kterých jezdí různá vozidla (včetně nízkopodlažních domácí výroby).\n\n"}
{"id": "226052", "url": "https://cs.wikipedia.org/wiki?curid=226052", "title": "Lancia Stratos HF", "text": "Lancia Stratos HF\n\nLancia Stratos HF všeobecně známá pod názvem Lancia Stratos vznikla v 70. letech na základě potřeby automobilky Lancia. Aby mohla automobilka vyrobit nový závodní vůz pro rally, muselo být nejdřív vyrobeno 400 vozů v civilní – silničních verzi.\nStratos tak vznikla jako náhrada za stárnoucí Lancii Fulvia. V té době porážely vozy Lancia automobily Renault Alpine A110. Design vozu navrhl Marcello Gandini, designer který navrhl také legendární automobil Lamborghini Miura, název Stratos je zkratkou slova stratosféra. Vůz se stal jedním z nejúspěšnějších rallye vozů, jaké kdy byly zkonstruovány.\nVýroba probíhala pouze dva roky, od roku 1973 do roku 1975, ale nové vozy bylo možné koupit ještě v roce 1980. Bylo vyrobeno pouze 492 vozů.\nV roce 1978 navrhl Bertone koncept na bázi vozu Stratos, nazvaný Sibilo.\n\nVůz byl velice lehký a výkonný a mohl se tak úspěšně účastnit extrémních závodů na neupravených cestách (např. Safari rallye). Dvoulitrový vidlicový šestiválec bez přeplňování značky Ferrari (2x OHC) – původně určený pro vůz Ferrari Dino – ve voze Stratos uložený uprostřed poskytoval základní výkon 190 koní při 7000 ot/min. Maximální rychlost byla 230 km/h.\n\nPrvním startem tohoto vozu byla Rallye San Remo 1974, kde zvítězil Sandro Munari.\n"}
{"id": "226054", "url": "https://cs.wikipedia.org/wiki?curid=226054", "title": "Nikolaj Frobenius", "text": "Nikolaj Frobenius\n\nNikolaj Frobenius (* 29. září 1965 v Oslu) je norský spisovatel a scenárista. Debutoval v roce 1986 sbírkou povídek \"Vír\" (\"Virvl\").\n\nVe světě se proslavil historicko-filosofickým detektivním románem \"Latourův katalog\" (\"Latours katalog\", 1996) odehrávající se ve Francii osmnáctého století a vyprávějící příběh komorníka Markýze de Sade. Mezi další známá díla patří román \"Stydlivý pornografista\" (\"Den sjenerte pornografen\", 1999) či scénář k filmu \"Insomnia\" (1997).\n\nV nejnovějším románu \"Ukážu vám strach\" (\"Jeg skal vise dere frykten\", 2008) se vrací k žánru historického románu, příběh se odehrává v polovině 19. století ve Spojených státech amerických a mapuje konflikt dvou autentických historický postav: spisovatele a básníka Edgara Allana Poea a literárního kritika Rufuse Wilmota Griswolda.\n\n\n"}
{"id": "226061", "url": "https://cs.wikipedia.org/wiki?curid=226061", "title": "Verisign", "text": "Verisign\n\nVeriSign, Inc. je americká společnost poskytující širokou paletu internetových a síťových služeb, včetně dvou ze třinácti kořenových serverů systému DNS, klíčových pro funkci Internetu. VeriSign je také správcem top-level domén .com a .net, operátor jedné z největších telefonních sítí v Severní Americe, a jedna z nejznámějších certifikačních autorit.\n\nSpolečnost byla založena v roce 1995 a převzala certifikační služby do té doby poskytované RSA Security. V současnosti je používáno více než tři miliony certifikátů vydaných VeriSignem. 30. ledna 1998 firma vstoupila na burzu a následně koupila několik dalších společností, které jí umožnily rozšířit portfolio služeb na oblast telekomunikací a registrací doménových jmen.\n\nVe fiskálním roce 2005 měl VeriSign obrat 1,66 miliardy dolarů a více než 4 000 zaměstnanců po celém světě.\n\n"}
