{"id": "289779", "url": "https://cs.wikipedia.org/wiki?curid=289779", "title": "Akagi (1925)", "text": "Akagi (1925)\n\nAkagi (: ) byla první velkou letadlovou lodí japonského císařského námořnictva. Vznikla přestavbou z rozestavěného bitevního křižníku třídy \"Amagi\" na základě dohod Washingtonské námořní konference. Původně měla tři letové paluby, ale během přestavby od října 1935 do srpna 1938 byla přestavěna na klasickou letadlovou loď s jednou palubou a palubním ostrovem, který byl umístěn na levoboku.\n\nBěhem druhé čínsko–japonské války se zúčastnila operací u čínských břehů. Na počátku druhé světové války v Tichomoří byla vlajkovou lodí Nagumovy \"Kidó Butai\" ( ~ mobilní svaz) – prvního úderného svazu letadlových lodí v historii. Vedla útoky na Pearl Harbor, na Rabaul a Kavieng, na Port Darwin a zúčastnila se rovněž operací proti Jávě. V březnu a dubnu 1942 vedla výpad do Indického oceánu a v červnu měla podporovat invazi na atol Midway. Během bitvy u Midway byla dopoledne 4. června těžce poškozena americkými palubními bombardéry a následujícího dne ráno potopena vlastními torpédoborci.\n\n\"Akagi\" byla navržena jako druhý bitevní křižník třídy \"Amagi\", která měla být protiváhou americkým bitevním křižníkům třídy \"Lexington\". Podepsáním Washingtonské námořní konference v roce 1922 se ale Japonsko (stejně jako ostatní signatáři) zavázalo omezit námořní zbrojení, což znamenalo zrušit a sešrotovat nadlimitní jednotky. Bylo ale povoleno přestavět trupy dvou bitevních lodí nebo bitevních křižníků na letadlové lodě o maximálním výtlaku 33 000 tun. Palubní letectvo bylo teprve v plenkách a letadlovým lodím se tehdy ještě nepřisuzovala taková důležitost. Až do druhé světové války měly páteř velkých loďstev tvořit lodě bitevní. Pro konverzi na letadlové lodě byly tedy vybrány první dvě rozestavěné jednotky třídy \"Amagi\": \"Amagi\" a \"Akagi\". Zbývající dvě jednotky \"Atago\" a \"Takao\" byly zrušeny a sešrotovány v souladu se smlouvou v roce 1924.\n\nPřestavba \"Amagi\" byla zrušena, když byl její rozestavěný trup 1. září 1923 poškozen při zemětřesení natolik, že jeho oprava by byla neekonomická. Jako náhradu za sešrotování \"Amagi\" bylo rozhodnuto přestavět na letadlovou loď rozestavěný trup bitevní lodi \"Kaga\".\n\n\"Akagi\" byla spuštěna na vodu 22. dubna 1925 v Kure a dokončena 27. března 1927 v jokosuckém námořním arzenálu (\"Jokosuka Kaigun Košo\"). Zkoušky probíhaly do listopadu 1927.\n\nJelikož byla loď původně navržena jako bitevní křižník, zůstalo jí pojmenování po japonských horách, konkrétně hoře Akagi v prefektuře Gunma v regionu Kantó. Doslova toto jméno znamená „červený hrad“. Podle jmenných konvencí císařského námořnictva by jinak letadlová loď měla nést jméno po létajícím zvířeti, obdobně jako například první japonská letadlová loď \"Hóšó\" (~ „letící fénix“).\n\nPřestavba na letadlovou loď znamenala kompletní předělání původního návrhu bitevního křižníku, které spočívalo nejenom v náhradě dělostřelecké výzbroje a nástaveb za celkem tři letové paluby, ale také zeslabení původně navrhovaného pancéřování: u paluby z 96,5 na 78,4 mm a z 254 na 152,4 mm u hlavního bočního pancéřového pásu.\n\nV původní konfiguraci po dokončení byla \"Akagi\" letadlovou lodí s jednou 190,2 m dlouhou vzletovou a přistávací palubou táhnoucí se od zádi do asi 2/3 délky plavidla. Pod ní se dále na přídi nacházely další dvě odstupňované startovací dráhy u kterých se počítalo se startem lehčích stíhacích (u prostřední paluby dlouhé 15 m), bombardovacích a torpédonosných (u dolní paluby dlouhé 55,02 m) dvouplošníků. Jedinou další lodí s podobným uspořádáním palub na světě byla \"Kaga\". Záměrem bylo umožnit současné přistávání i starty letounů (na současných letadlových lodích je toto řešeno úhlovou palubou). Ze spodních dvou palub měly letouny startovat přímo z hangáru, bez nutnosti vytahovat je na palubu. Horní paluba se (po většinu své délky) svažovala pod úhlem 1,5° směrem k zádi a nacházely se na ní i dva výtahy pro dopravu letadel do (a z) hangáru. Zastavení přistávajícího letadla mělo zajistit přistávací zařízení britského původu (obdoba zařízení instalovaného na HMS \"Furious\"), sestávající ze soustavy asi 60 lan o průměru 12 mm. Ta byla umístěna ve vzdálenosti 15 cm od sebe paralelně s centrální osou plavidla. Letadla měla na podvozku soustavu kotviček, které se při dosednutí měly zachytit za tato lana a vést letadlo podél nich. Brždění mělo zajistit tření mezi kotvičkami a lany. I Japonci ale přišli na to, že tento systém v praxi není moc efektivní a v roce 1931 jej nahradil systém využívající lana natažená kolmo k ose plavidla.\n\nNa pravoboku se nacházely dva komíny: větší přední skloněný k hladině a druhý menší v klasickém kolmém provedení mírně přečnívající nad palubu. Loď disponovala poměrně silnou dělostřeleckou výzbrojí tvořenou šesti 200mm kanóny modelu 1914 v jednohlavňových lafetacích v kasematech na zádi a dalšími čtyřmi kanóny stejného typu ve dvou dvouhlavňových dělových věžích po stranách prostřední vzletové paluby. Argumenty některých důstojníků, že těžká dělostřelecká výzbroj je pro letadlovou loď zbytečná a jenom zabírá místo dalším letounům a že nejlepší obranou letadlové lodi jsou zase jenom její vlastní letouny, byly v té době považovány téměř za kacířství.\n\nTřípalubové uspořádání letových palub se ale neosvědčilo a tak byly obě přední nižší paluby během přestavby v Námořním arzenálu Sasebo (\"Sasebo Kaigun Košo\") od 24. října 1935. do 31. srpna 1938 odstraněny a hlavní vzletová a přistávací paluba protažena na celou délku plavidla, přičemž na přídi a zádi byla podpírána nosníky. Změna se dotkla rovněž rozmístění palubních výtahů: na původním místě zůstal pouze zadní. Původní přední byl odstraněn a nahrazen dvěma jinými. Jedním uprostřed paluby a druhým na přídi. S přestavbou souviselo i navýšení přepravní kapacity palubního letectva z 61 na 91 strojů a zvětšení kapacity skladů munice a leteckých pohonných hmot pod pancéřovou palubou. Kotle na smíšené palivo byly nahrazeny kotly na mazut Byl přidán malý velitelský můstek (tzv. ostrov) na levoboku (netradiční umístění, pozdější konstrukce ho budou mít zpravidla na pravoboku). Původní dva komíny byly nahrazeny jediným větším skloněným k hladině a umístěným na pravoboku, těsně před úrovní ostrova. Zároveň zmizela obě přední 200mm dvojčata a zůstalo jich pouze šest v jednohlavňovém uspořádání v kasematech na zádi.\n\nLetouny palubní skupiny \"Akagi\" (赤城飛行機隊 \"Akagi hikókitai\") byly v průběhu služby letadlové lodě označovány na kýlovce kódem, dle následujícího schématu: [kód \"Akagi\"]-[taktické číslo]. Identifikační kód \"Akagi\" se v průběhu služby měnil: do konce 30. let ho tvořil katakanou psaný znak pro \"ha\" ハ, na přelomu 30. a 40. let ho nahradilo latinkou psané \"V\" a na základě dílčí reorganizace Spojeného loďstva v roce 1940 se kódem \"Akagi\" stala kombinace písmena a římské číslice \"AI\". V rámci této reorganizace přibyl jako identifikační prvek pro palubní skupinu \"Akagi\" navíc jeden široký červený pruh na trupu letounu.\n\nPo zařazení do služby se stala vlajkovou lodí 1. divize letadlových lodí (第一航空戦隊 \"Dai-iči Kókú Sentai\") 1. floty (第一艦隊 \"Dai-iči Kantai\") s domovským přístavem v Jokosuce. Podílela se na výcviku nových palubních pilotů. Od 10. prosince 1928 do 1. listopadu 1929 byl jejím velitelem kapitán Isoroku Jamamoto, pozdější admirál a vrchní velitel Spojeného loďstva. Od konce dubna 1939 do poloviny února 1940 působila u jihočínských břehů v rámci druhé čínsko–japonské války. V rámci palubní skupiny \"Akagi\" působili v té době i tito úspěšní piloti:\n\nJedinou ztrátou byl četař (\"Itto Hiko Heiso\") Širo Ajukawa, který padl 9. května 1939.\n\nDne 10. dubna 1941 se stala vlajkovou lodí nově zformované 1. letecké floty (第一航空艦隊 \"Dai-iči Kókú Kantai\") a byla přiřazena k 1. divizi letadlových lodí 1. letecké floty. Tak byl poprvé v historii vytvořen úderný svaz letadlových lodí (機動部隊 \"Kidó Butai\"), který soustředil námořní leteckou sílu do jednoho taktického uskupení schopného operovat daleko od mateřských základen a představujícího zlom v námořní strategii. Dne 22. listopadu vplouvá \"Akagi\" do Hittokappské zátoky na ostrově Etorofu, aby se připojila k ostatním jednotkám určeným k provedení útoku na Pearl Harbor.\n\n\"Akagi\" – jakožto vlajková loď viceadmirála Čúiči Naguma – opustila Hittokappskou zátoku 26. listopadu 1941 a spolu s ostatními plavidly \"Kidó Butai\" zamířila k Havajským ostrovům. V ranních hodinách 7. prosince pak vyslala své letouny ve dvou vlnách k útoku na Pearl Harbor. V první vlně poslala do útoku 9 stíhacích Micubiši A6M2 \"Zero\" (ty zaútočily na Hickam Filed), 15 bombardérů Nakadžima B5N2 \"Kate\" a dalších 12 \"Kate\" vyzbrojených torpédy. \"Kate\" zaútočily na bitevní lodě USS \"Maryland\", USS \"Tennessee\", USS \"West Virginia\", USS \"Oklahoma\" a USS \"California\". Do druhé útočné vlny přispěla \"Akagi\" celkem devíti stíhacími \"Zery\" a osmnácti střemhlavými bombardéry Aiči D3A1 \"Val\", které napadly tanker USS \"Neosho\", torpédoborec USS \"Shaw\" a o únik se pokoušející bitevní loď USS \"Nevada\". Z první útočné vlny se nevrátilo jedno \"Zero\" a ve druhé vlně ztratila \"Akagi\" čtyři \"Val\", přičemž celkem ztratila 10 příslušníků létajícího personálu. Dalších 23 strojů z \"Akagi\" bylo poškozeno.\n\nPo návratu do Japonska vyplula 8. ledna 1942 z Iwakuni a jejím cílem byl atol Truk, kam dorazila 14. ledna a spolu s letadlovou lodí \"Kaga\" se připojila k invazním jednotkám směřujícím na Rabaul. Dne 20. ledna podnikly letouny z letadlových lodí \"Akagi\" a \"Kaga\" první nálet na Rabaul (\"Akagi\" přispěla 20 \"Kate\" a 9 \"Zero\".) a Kavieng (\"Akagi\" přispěla 18 \"Val\" a 9 \"Zero\"). Cílem byly slabě chráněné lodě v přístavu a letiště. Dne 22. ledna znovu zaútočilo celkem 50 letounů (z \"Akagi\" 18 \"Val\" a 6 \"Zero\") z obou letadlových lodí na Rabaul. Podařilo se zničit jediná dvě těžká protiletadlová děla a nálet trval celých 45 minut. Následující den podpořila \"Akagi\" vlastní vylodění třemi \"Val\" a třemi \"Zero\". Letouny z \"Akagi\" splnily všechny úkoly beze ztrát Dne 27. ledna se \"Akagi\" vrátila na Truk.\n\nDne 1. února vyplula z Truku, aby zasáhla proti americkým letadlovým lodím útočícím na japonské základny na Marshallových ostrovech, ale do oblasti připlula příliš pozdě a tak se 8. února vrátila na Palau. Spolu s letadlovou lodí \"Kaga\" a 2. divizí letadlových lodí (第二航空戦隊 \"Dai-ni Kókú Sentai\": \"Hirjú\" a \"Sorjú\") vyplula 15. února k útoku na Port Darwin v Austrálii. Během útoku na Port Darwin bylo zničeno 18 letadel a potopeno nebo poškozeno devět lodí, včetně torpédoborce USS \"Peary\". \"Akagi\" se na útoku podílela 18 \"Kate\", 18 \"Val\" a 9 \"Zero\", z nichž se všechny v pořádku vrátily na svoji mateřskou loď.\n\nDne 21. února se vrací do Staring Bay na Celebesu, ale již o čtyři dny později vyplula znovu, tentokrát k podpoře vylodění na Jávě. Dne 1. března se 9 \"Val\" z \"Akagi\" podílela na potopení amerického tankeru USS \"Pecos\". Téhož dne se ještě \"Akagi\" dalšími 8 \"Val\" podílela na potopení torpédoborce USS \"Edsall\". Dne 5. března vyslala \"Akagi\" svůj příspěvek 18 \"Kate\" a 9 \"Zero\" k útoku na Tjilatjap. Během hodinu trvajícího útoku bylo v přístavu potopeno osm lodí a poškozeno přístavní zařízení – to vše beze ztrát mezi letouny z \"Akagi\". Do Staring Bay se \"Akagi\" vrátila 9. března.\n\nOd 26. března do 23. dubna se spolu s 2. a 5. divizí letadlových lodí (第五航空戦隊 \"Dai-go Kókú Sentai\": \"Šókaku\" a \"Zuikaku\") účastnila nájezdu do Indického oceánu a útoku na Cejlon. Ráno 5. dubna se svými palubními letouny (18 \"Kate\" a 9 \"Zero\") podílela na útoku na přístav Colombo na západě Cejlonu a v odpoledních hodinách téhož dne i na potopení unikajících britských křižníků HMS \"Cornwall\" a HMS \"Dorsetshire\" (na ten se zaměřilo 17 \"Val\" z \"Akagi\", spolu s 18 ze \"Sorjú\") jižně od Cejlonu. Ráno 9. dubna vyslala útočnou vlnu k náletu na přístav Trincomalee na východním pobřeží Cejlonu. V obou předchozích případech se Japonci poučili z chyb u Pearl Harboru a primárním cílem již nebyly lodě v přístavech, ale přístavní zařízení a palivové nádrže. Těsně po návratu letadel útočících na Trincomalee se ve 13:25 stala \"Akagi\" cílem útoku devíti bombardérů \"Blenheim\" 11. bombardovací perutě RAF. Žádná ze svržených pum \"Akagi\" nezasáhla a naopak pět útočících \"Blenheim\"ů bylo sestřeleno a zbývající poškozeny. Dopoledne téhož dne se ještě \"Akagi\" podílela 17 \"Val\" na potopení staré letadlové lodi HMS \"Hermes\" a obou dvou plavidel její eskorty: torpédoborce HMS \"Vampire\"\" a korvety HMS \"Hollyhock\". Během operací v Indickém oceánu \"Akagi\" opět nepřišla o jediný letoun.\n\nDne 19. dubna se – teď už bez 5. divize letadlových lodí – pouští do neúspěšného pronásledování ustupujících amerických letadlových lodí USS \"Enterprise\" a USS \"Hornet\", které den předtím pronikly japonskou obranou a umožnily tak šestnácti bombardérům B-25B \"Mitchell\" zaútočit na Japonsko. Do Haširadžimi se vrací 22. dubna.\n\nKoncem dubna se letouny \"Akagi\" zúčastnily cvičení v Kagošimě, před plánovanou invazí na Midway. Letouny ostatních palubních skupin ale trénovaly na jiných místech, takže nebylo možné secvičit společné nasazení. Samotná \"Akagi\" se ale cvičení nezúčastnila, neboť prodělávala opravy a rutinní údržbu. Během této doby byla \"Akagi\" vystřídána ve funkci vlajkové lodi \"Kidó Butai\" letadlovou lodí \"Kaga\". V polovině května se \"Akagi\" vrací do Haširadžimi a opět se stává Nagumovou vlajkovou lodí. Dne 24. května se na palubu vrátila palubní skupina \"Akagi\".\n\nDne 27. května v 6:00 opustila \"Akagi\" kotviště v Haširadžimě a v čele Nagumovy \"Kidó Butai\" vyplula vstříc svému osudu v bitvě u Midway. Na palubě měla celkem 18 vlastních stíhaček \"Zero\". Ty doplňovalo dalších šest \"Zero\" od 6. \"kókútai\", která byla určena pro Midway po jejím dobytí a jejíž piloti většinou měli výcvik v operacích z letadlové lodě. Dále nesla \"Akagi\" 18 střemhlavých bombardérů \"Val\" a 18 torpédových bombardérů \"Kate\".\n\nVelitelem palubní skupiny \"Akagi\" na její poslední akci byl fregatní kapitán (中佐 \"čúsa\") Micuo Fučida, který byl ale těsně po vyplutí hospitalizován s apendicitidou. Velitelem stíhačů byl korvetní kapitán (少佐 \"šósa\") Šigeru Itaja, střemhlavým bombardérům velel korvetní kapitán Takehiko Čihaja a torpédovým bombardérům korvetní kapitán Šigeharu Murata.\n\nV 19:30 a 19:40 3. června hlásil \"Tone\" zpozorování nepřátelských letadel. Proti nim odstartovali v 19:31 tři stíhači z \"Akagi\", ale nic nenašli a v 19:54 se vrátili zpět. Kolem 2:30 ráno ve čtvrtek 4. června byl na \"Akagi\" dvakrát vyhlášen poplach kvůli údajnému zpozorování nepřátelských letadel v mracích.\n\nVe 3:32 4. června rozkázal Nagumo otočit proti západnímu větru (dosavadní kurz byl 130°). Ve 3:54 plula \"Akagi\" rychlostí 20 uzlů a ve 4:00 byl vydán rozkaz „všichni muži na bojová stanoviště“. Ve 4:30 začala startovat první vlna k útoku na letiště a zařízení na atolu Midway. \"Akagi\" se na ní podílela 18 střemhlavými bombardéry D3A1 \"Val\" poručíka (大尉 \"tai'i\") Šóhei Jamady a devíti stíhacími A6M2 \"Zero\" poručíka Ajao Širane. Zároveň se startem útočné vlny vyslala \"Akagi\" jednu \"Kate\" praporčíka (飛行兵曹長 \"hikó heisóčó\") Susumu Nišimori na průzkum, která se – jako průzkumný letoun č. 1 – připojila k dalším šesti strojům z lodí \"Kaga\" (1 stroj), \"Haruna\" (1), \"Čikuma\" (2) a \"Tone\" (2). Letoun z \"Akagi\" měl pátrat po nepříteli směrem na jih od hlavního svazu, takže neměl šanci objevit americkou TF 16 a 17, které se nacházely východně od \"Akagi\". Ve 4:42 se \"Akagi\" vrátila na kurz 135°.\n\nPro jistotu začala být připravována druhá vlna, vyzbrojená k útoku na hladinové cíle, pro případ střetnutí s americkým loďstvem. V 5:30 ale byl japonský svaz letadlových lodí zpozorován průzkumnou PBY \"Catalina\" z Midwaye, která nahlásila jeho polohu. V 5:43 odstartovali ze všech letadlových lodí Nagumova svazu stíhači proti americké \"Catalině\", ale ta jim v 5:53 zmizela v dešťové přeháňce.\n\nBěhem samotného útoku na Midway (6:45 až 7:10) a s ním souvisejících vzdušných soubojích přišla \"Akagi\" o jedno \"Zero\" a tři další byla poškozena. Stíhači z \"Akagi\" si nárokovali sestřelení 11 \"Wildcatů\" (z toho dva pravděpodobné) a jednu těžce poškozenou B-17. Bombardéry si nárokovaly zapálení tří hangárů na Východním ostrově.\n\nV 6:55 odstartovaly z \"Akagi\" další tři \"Zera\" na hlídku. Tři stroje předchozí hlídky přistály v 6:59.\n\nV 7:00 přišla žádost z první vlny vracející se od Midway, že je třeba provést druhý útok na atol, neboť letiště nebylo zcela zničeno. Nagumo na palubě \"Akagi\" nyní čelil rozhodnutí, zda vyslat druhou útočnou vlnu, když nevěděl vůbec nic o případných amerických lodích.\n\nV 7:05 byly zpozorovány blížící se torpédové bombardéry z Midwaye. Napřed zaútočilo šest TBF-1 \"Avenger\" a po nich čtyři B-26 \"Marauder\" (identifikované chybně jako B-18). Zatímco Avengery se soustředily na \"Hirjú\", Maraudery směřovaly na \"Akagi\". V 7:07 zahájila protiletadlová děla na pravoboku \"Akagi\" palbu na přibližující se bombardéry. O tři minuty později odstartovala další tři \"Zera\" a v 7:11 se \"Akagi\" začala natáčet doprava – přídí k jedné ze skupin nalétávajících torpédonosných letadel. V 7:12 se \"Akagi\" podařilo vyhnout torpédu, svrženému jedním z B-26A, které pronikly stíhací ochranou a protiletadlovou palbou. Kulometné palba z útočícího bombardéru nadporučíka (\"1st Lt\") James Muriho těžce zranila dva muže z obsluhy protiletadlového děla číslo 3 a poškodila nabíjecí mechanismus tohoto děla. Dalším dvěma torpédům (z nichž jedno explodovalo samovolně) se \"Akagi\" vyhnula prudkou zatáčkou na levobok. Zasažený B-26A s/n 42-1424 pilotovaný 1stLT Herbert C. Mayesem jen těsně minul palubní ostrov a zřítil se do moře na levoboku.\n\nBěhem tohoto útoku si protiletadlový dělostřelci na \"Akagi\" nárokovali sestřelení tří bombardérů. a stíhači palubní skupiny \"Akagi\" si nárokovali dalších 15, což je samo o sobě víc (nepočítaje nároky z ostatních lodí), než celkový počet útočících strojů (6 TBF a 4 B-26). Japonci hovoří o dvou vlnách po devíti letounech: jedna kolem 7:00 a druhá útočící kolem 7:30. Vzhledem k počtu letounů startujících z Midwaye a faktu, že letouny na amerických letadlových lodích teprve startovaly, se muselo jednat o jeden a tentýž útok těch samých letadel. Ve skutečnosti se z 9 útočících letadel vrátily na Midway tři stroje: jeden TBF-1 a dva B-26A, všechny poškozené\n\nV 7:15 vydal Nagumo rozkaz k přípravě druhé vlny k útoku na Midway. Zbrojíři na \"Akagi\" a \"Kaga\" začali přezbrojovat \"Kate\" z torpéd na 800kg protizemní pumy typu 80. Tato operace představovala pro zbrojíře sejmout torpédo ze závěsníku a umístit ho na vozík. Vozíků na \"Akagi\" bylo šest, takže současně mohla být přezbrojována třetina \"Kate\". Zatímco torpédo bylo odvezeno k muničnímu výtahu a tam odloženo v dočasném úložišti na hangárové palubě, další skupina zbrojířů musela vyměnit trupový závěsník \"Kate\" za typ určený k nesení 800kg pumy. Z muničního skladiště byly vyvezeny 800kg pumy, a po výměně závěsníku mohly být zavěšeny pod \"Kate\". Obsluha muničního skladiště a muničního výtahu měla plné ruce práce s expedicí pum a tak torpéda nebylo možné svézt zpátky do skladiště a zůstávala na hangárové palubě.\nJaponci zatím neměli o amerických letadlových lodí tušení. Celá situace se ale změnila, když přišlo hlášení z průzkumného letounu číslo 4 (Aiči E13A \"Jake\") z těžkého křižníku \"Tone\", který v 7:28 zpozoroval \"„deset nepřátelských hladinových plavidel…“\". V 7:45 proto přišel nový rozkaz k přezbrojení, tentokrát zase zpět k útoku na hladinové cíle. Do toho přišel v 7:55 třetí nálet, tentokráte 16 SBD-2 \"Dauntless\" z Midwaye a v 8:14 čtvrtý nálet provedený patnácti B-17E. Mezitím průzkumný letoun č.4 hlásil, že jedna z lodí může být letadlová. Bylo třeba rozhodnout, zda vyslat část již přezbrojených letounů ihned, či počkat, až budou přezbrojeny všechny. Také návrat první vlny vyžadoval rozhodnutí, zda má přistát přednostně, či riskovat, že letounům dojde palivo dřív, než odstartuje druhá vlna. Přezbrojování se ale týkalo pouze letadlových lodích \"Akagi\" a \"Kaga\", kde se k útoku připravovaly torpédové bombardéry \"Kate\" a bylo třeba manipulovat s těžkými leteckými torpédy a pumami.\n\nNagumovo rozhodování o nejlepším postupu přerušil pátý nálet jedenácti zastaralých střemhlavých bombardérů SB2U-3 \"Vindicator\", které si ale tentokrát vybrali za cíl bitevní loď \"Haruna\".\n\nV 8:17 byly zpozorovány první vracející se stroje první vlny a Nagumo nařídil nechat napřed přistát stroje první vlny. Poslední letadlo přistálo těsně po deváté a nato v 9:17 celý svaz změnil kurz na severovýchodní, aby se přiblížil k hlášeným americkým lodím. Zároveň začaly probíhat přípravy ke startu druhé vlny, určené k útoku na nepřátelské lodi, na které se měla \"Akagi\" podílet 18 \"Kate\" a 3 \"Zero\". Předpokládaný čas startu byl určen na 10:30. Než k tomu ale mohlo dojít, přišel před půl desátou šestý nálet patnácti TBD-1 \"Devastator\" VT-8 z USS \"Hornet\", kterou vedl korvetní kapitán John C. Waldron. Nedocílily žádného zásahu a všechny byly sestřeleny. V 9:38 bylo zpozorováno dalších 14 \"Devastator\"ů, tentokrát od VT-6 z USS \"Enterprise\", které se soustředily na letadlovou loď \"Kaga\". 10 jich bylo sestřeleno, aniž dosáhly jediného zásahu. Také z 12 \"Devastator\"ů VT-3 z USS \"Yorktown\" se zpět vrátil jenom jeden.\n\nV 10:15, po odražení posledního torpédového útoku, nařídil Nagumo znovu seskupit svaz a připravit ke startu druhou vlnu. Japonský svaz se v té době nacházel na pozici . V 10:26 ale z mraků vypadly střemhlavé bombardéry SBD \"Dauntless\" z VB-6, část z nich si vybrala za cíl \"Kagu\", ale část zaútočila na \"Akagi\". Ta byla zasažena dvěma pumami: první zasáhla střed lodi poblíž můstku a explodovala na hangárové palubě plné letadel připravovaných k vyzvednutí na palubu, odložené munice a paliva. Ohnivé inferno zaplavilo hangár a záchranné čety byly bezmocné. Druhá puma zasáhla záď. Prolétla skrz letovou palubu (a tam ke startu připravené letouny) na zádi a explodovala pod ní. Kormidlo zůstalo zablokováno v poloze 20° na levobok a \"Akagi\" se stala neovladatelnou. Třetí puma loď jenom těsně minula a explodovala u přídě na levoboku.\n\nSituaci na palubě po zásahu popisuje očitý svědek Micuo Fučida následovně:\nPožáry se vymkly kontrole, docházelo k sekundárním explozím munice a přestaly fungovat vodní pumpy. Také pokus o zaplavení muničního skladiště se nezdařil. Posádka pravé strojovny se udusila kouřem z požárů, který nasála ventilace strojovny. Navigační důstojník Giširó Miura rozkázal v 10:42 zastavit loď uzavřením přívodů páry k turbínám. Požáry se šířily a brzo dosáhly palubní ostrov, kde se mezitím kapitán Taidžiró Aoki a náčelník štábu kontradmirál Rjúnosuke Kasuka snažili přesvědčit Naguma, že je třeba opustit loď. Nakonec se jim to podařilo, ale již nebylo jiné cesty z můstku, než se rozbitým oknem spustit po laně na palubu. V 10:46 přenesl Nagumo svoji vlajku na torpédoborec \"Nowaki\" a v 11:30 na lehký křižník \"Nagara\". Tam zvažoval možnost, že by \"Nagara\" vzal bezmocnou a hořící \"Akagi\" do vleku, ale toto bylo zamítnuto.\n\nČást stíhaček z leteckého krytí, které neměly po vyřazení \"Akagi\" kde přistát, přistála na \"Hirjú\" a operovala z ní až do setmění (19:00).\n\nZáchranné čety i nadále bojovaly s plameny. Ve 13:38 byl obraz císaře přenesen na \"Nowaki\". a ve 13:50 se loď definitivně zastavila. V 16:00 byl vydán rozkaz, aby celá posádka, kromě záchranných čet, opustila loď. Kapitán Aoki a několik důstojníků zůstalo na palubě spolu se záchrannými četami. V 17:15 ale bylo třeba uznat marnost veškerých pokusů o záchranu a loď byla opuštěna. Na palubě zůstal pouze kapitán Aoki, který se rozhodl jít ke dnu spolu s lodí. Na Aokiho žádost o potopení \"Akagi\" odeslanou z \"Nowaki\" Nagumo nereagoval, ale ve 23:25 přišel rozkaz admirála Jamamota \"Akagi\" nepotápět, ale vzít jí do vleku a pokusit se jí zachránit. Miura se vrátil na palubu, kde našel kapitána Aokiho. Po dlouhém přesvědčování ho přiměl přesunout se na \"Nowaki\" a odtam řídit marný pokus o záchranu bývalé vlajkové lodi. Ve 4:50 5. června 1942 musel i admirál Jamamoto uznat marnost pokusů o záchranu \"Akagi\" a rozkázal jí potopit. Torpédoborce \"Arašio\", \"Hagikaze\", \"Maikaze\" a \"Nowaki\" vystřelily v 5:00 každý po jednom torpédu. Dvě až tři z nich zasáhla letadlovou loď na pravoboku. V 5:20 se nad \"Akagi\" a 263 námořníky a důstojníky její posádky zavřela hladina na pozici Stala se tak první velkou lodí japonského námornictva od počátku války, která byla potopena vlastními doprovodnými plavidly. Přeživší – těch bylo přes 1070 – byli z torpédoborců přesunuti na bitevní loď \"Mucu\". Zranění byli v Japonsku umístěni do izolace, aby se japonská veřejnost nedozvěděla o katastrofě u Midway…\n\nDne 25. září 1942 byla \"Akagi\" vyškrtnuta ze seznamu lodí japonského císařského námořnictva.\n\n\n"}
{"id": "289782", "url": "https://cs.wikipedia.org/wiki?curid=289782", "title": "Lemur mongoz", "text": "Lemur mongoz\n\nLemur mongoz (\"Eulemur mongoz\") je malý zástupce čeledi lemurovitých denních (\"Lemuridae\") obývající suché lesy na Madagaskaru a na Komorských ostrovech. Jedná se o kriticky ohrožený druh.\n\nJe 30-35 cm dlouhý a váží mezi 1,1 až 1,6 kg. Ocas je dlouhý 45-48 cm. Má dlouhou, popelavě šedou srst, světlé břicho a rezavě zbarvený límec, ušní boltce téměř zcela skryté v srsti a na obličeji černé „brýle“.\n\nU tohoto druhu je neobvyklé, že se jeho aktivita, denní a noční, mění podle období. Žije v rodinných skupinách tvořených jedním trvalým párem a několika mláďaty. Není příliš teritoriální a jednotlivá domácí území se často i překrývají, ale pokud se setká s jinou rodinnou skupinou, bývá často agresivní. Živí se především ovocem, květy, listy a nektarem. V České republice je chován pouze v ZOO Ostrava.\n\n"}
{"id": "289784", "url": "https://cs.wikipedia.org/wiki?curid=289784", "title": "Pedro Calderón de la Barca", "text": "Pedro Calderón de la Barca\n\nPedro Calderón de la Barca Henao y Riaño (17. ledna 1600, Madrid – 25. května 1681, Madrid) byl španělský barokní dramatik a básník.\n\nJako vyznavač katolicismu a příznivec absolutismu zpracoval dramaticky celý systém církevních etických idejí. Při výběru a zpracování dramatického materiálu vychází většinou z tématu (královská moc, katolicismus, čest) a na základě tohoto tématu vytváří dramatický konflikt.\n\nDěj jeho her je přísně logicky strukturovaný, soustřeďuje se na jedinou postavu a její vnitřní konflikty (instinkt, cit, vůle, rozum). Tematicky se velká část jeho tvorby orientuje na náboženskou nebo nábožensko-filosofickou problematiku, ve které se odráží pesimistické názory rozkladu dvořanstva a církevní aristokracie.\n\nCalderón je autor asi dvou set divadelních her, k jeho vrcholným dílům patří hra \"Život je sen\" (\"La vida es un sueño\", 1635), v němž je řešen problém předurčení a svobodné vůle. V tomto dramatu se odráží krize renesanční kultury, rozpad feudálního světa.\n\n\n\n\n\n\n"}
{"id": "289792", "url": "https://cs.wikipedia.org/wiki?curid=289792", "title": "Alexandr Ivanovič Vveděnskij (básník)", "text": "Alexandr Ivanovič Vveděnskij (básník)\n\nAlexandr Ivanovič Vveděnskij (; , Petrohrad, Rusko – 20. prosince 1941, Charkov, Ukrajina) byl ruský avantgardní básník a dramatik. Byl významným členem literární skupiny OBERIU a společně s Daniilem Charmsem byl členem filozofického kroužku Činari.\n\nPřed tím než se Alexandr Vveděnskij vydal na dráhu spisovatele, studoval na Petrohradské univerzitě právo a sinologii. Její studium však nedokončil a začal pracovat jako úředník. Ve 20. letech byl krátkou dobu představitelem ruského futurizmu v Leningradě. Společně se svým přítelem Danielem Charmsem byl členem literárního sdružení DSO a filozofického kroužku Činari. Byl také členem divadelní skupiny Radix.\n\nV roce 1927 se stal významným členem důležité literární avantgardní skupiny OBERIU. Aby se v sovětském systému dokázal uživit, věnoval se, stejně jako Charms, tvorbě dětské literatury. V roce 1929 byl vyloučen z leningradské spisovatelské organizace a mezi léty 1931–1932 byl poprvé zadržen kvůli podezření z členství v protisovětsky naladěné skupině autorů literatury pro děti. Během vyšetřování byl obviněn z toho, že do svých nonsensových veršů ukrývá protisovětské narážky. Po krátkém exilu v Kursku se vrátil do Leningradu a v polovině 30. let se přestěhoval do Charkova. V roce 1936 byl znovu zatčen.\nJeho další osud je nejistý. Zemřel patrně při evakuaci Charkova v roce 1941, kde se mu nepodařilo nasednout na přeplněný evakuační transport. Podle některých zpráv byl zadržen a deportován do pracovního tábora. Během cesty měl zemřít na dyzenterii, nebo měl být kvůli této chorobě zastřelen či vyhozen z vlaku.\n\n\n\n"}
{"id": "289793", "url": "https://cs.wikipedia.org/wiki?curid=289793", "title": "Adžanta", "text": "Adžanta\n\nAdžanta je malé město v Indii, které je známé především díky komplexu skalních chrámů a množstvím nástěnných maleb, které představují jednu z vrcholných památek staroindické kultury. Nástěnné malby rovněž patří k největším dochovaným sbírkám buddhistického umění na světě. Pro svou mimořádnou historickou a uměleckou hodnotu byl celý jeskynní komplex v roce 1983 zapsán na Seznam světového dědictví UNESCO.\n\nChrámy Adžanta Caves (nebo také Ajanta Caves) jsou buddhistický jeskynní komplex vinoucí se ve tvaru půlkruhu kolem řeky Waghora.\nNejedná se však o přírodní jeskynní útvar, ale do strmé skály mnichy precizně vytesané bohatě zdobené chrámové prostory.\nTento skvost najdeme na západě země, ve státě Maháráštra, cca 3,5km od obce Adžanta a přibližně 8 h jízdy vlakem směrem na východ od Bombaje. Ačkoliv celý komplex tvoří 29 jeskyní, jejich architektura lze dělit do dvou skupin. První z nich jsou tzv. obřadní prostory – chrámy ve své době sloužící jako náboženské svatyně (\"chaitja\"), které mají obdélný půdorys s apsidovým ukončením a prostorem členěným pilíři v trojlodí, v jehož čele se nachází vlastní svatyně, druhým jsou tzv. obytné prostory (\"vihara\"), jejichž ústřední hala, s celami přiléhajícími ke třem stranám této ústřední prostory, má čtvercový tvar. Strop je podpořen sloupy a v zadní části se nachází výklenek, který obvykle střeží sám Buddha.\n\nJejich stáří se připisuje na 2. stol. př. n. l. až 1. stol. n. l. V této době rozkvětu buddhismu po celé západní Indii sloužily jako buddhistické sídlo. Kolem roku 650 byly jeskyně, vinnou úpadku buddhistické víry ve prospěch hinduismu a rozvoj náboženské komunity v nedaleké Elloře, uzavřeny. Na dlouhá staletí byly opuštěny, zapomenuty, takřka zůstaly vegetací. Avšak roku 1866 byly během stopování tygrů znovu objeveny britským vojákem\nJohnem Smithem, který svým jménem spolu s dalšími údaji (\"John Smith, 28. Kavalérie, 28. Dubna 1819\") tento významný den zvěčnil do jednoho ze sloupů jeskyně č. 10.\n\nKromě skulptur (které najdeme spíše v jeskyních v Elloře) Adžanta Caves vynikají zachovalými jeskynními malbami.\nNachází se zde mnoho ilustrací z Jataky (posvátný text vyprávějící epizody Buddhova života).\nNa nejstarších uměleckých dílech, která se zde nachází je znát diktát školy hínajána, kdy byl Buddha znázorněn pouze pomocí symbolů, zatímco v jeskyních později vybudovaných se promítá spíše vliv liberálnějšího učení mahájána, kdy je Buddha proveden ve figurálních detailech. Scény jsou velice půvabné, ale občas i kruté, smyslné, vážné, dokonce i s erotickým podtextem. Malby zobrazují muže, ženy, hudebníky (gandhárva), nebeské tanečníky (apsara), ale i démony nebo také tvory s lidskou tváří a ptačími těly (jakša) obklopeny květinami, stromy, zvířaty a ovocem. Jelikož výzdobu povětšinou vytvářeli hinduističtí umělci, tyto malby nesou pozoruhodné hinduistické rysy, které spolu s architektonickými prvky a skulpturami vytváří nesmírně krásné prostory.\n\nPro malbu je zde použita technika secco, kdy se nejprve stěny a strop jeskyně pokryje směsí kravského hnoje, jílu a rostlinných vláken, tato vrstva byla nakonec potažena tenkou krustou bláta. Než bláto zaschlo, umělci si rumělkou načrtli obraz, který potom vybarvovali přírodními pigmenty a celek fixovali lepkem.\n\nRobert Gill (anglický umělec) strávil v Adžantě 26 let svého života. Během této doby se snažil zachytit překreslováním tamějších výjevů na papír. Jeho dlouholetá práce skončila r. 1866 v plamenech při požáru londýnského Křišťálového paláce. V dnešní době záchranné práce na vysoce odborné úrovni úspěšně pokračují.\n\n\n\n\n"}
{"id": "289795", "url": "https://cs.wikipedia.org/wiki?curid=289795", "title": "Prefabrikace", "text": "Prefabrikace\n\nPrefabrikace označuje hromadnou výrobu stavebních dílů. tzv. prefabrikátů\n(tedy předvýrobu). Jedná se o činnost, která je prováděna ve specializovaných výrobnách (stavebních továrnách). Jednotlivé prefabrikáty bývají vyrobeny nejčastěji z betonu nebo jiné směsi, mohou být ale vyrobeny i z jiných materiálů jako je např. ocel, dřevo, keramika, plast apod. Jednotlivé prefabrikáty jsou pak na staveniště přiváženy z výroby a vlastní výstavba hrubé stavby probíhá formou montáže jednotlivých dílů.\n\nPrefabrikace výrazně urychluje, zlevňuje a zefektivňuje výstavbu, minimalizuje mokrý proces na stavbě a u prefabrikátů se dosahuje větších rozměrových přesností. Prefabrikované stavby, tvořené z ocelových modulů, je možné v případě nutnosti opět rozebrat a znovu využít pro zcela jinou stavbu na jiném místě. Taktéž je možné stávající stavby rozšiřovat doplněním dalších modulů, nebo je naopak zmenšovat ubráním modulů.\n\nMezi nevýhody prefabrikace patří nutná přeprava dílců a menší tuhost ve spojích dílců.\n\nZ důvodu přepravy je největší možný rozměr prefabrikátu omezen nejen možnostmi výrobny, ale i rozměry dopravního prostředku, nejčastěji přívěsu nákladního auta, nebo vagonu v případě vlaku.\n\nJednotlivé výrobky se vyrábějí v různých variantách tvarů a velikostí, ze kterých si může zákazník vybrat. Variant je však vždy omezené množství. Některé podniky nabízejí i zakázkovou výrobu podle konkrétních požadavků, to se však zřetelně projeví na ceně takového výrobku, když nemůže být vyroben sériově v mnoha kusech.\n\nSnad nejznámějšími betonovými prefabrikáty jsou stavební díly označované jakožto panely, od jejichž názvu pak pochází sousloví \"panelové sídliště\" a označení \"panelák\". Kromě panelů se ale může jednat o celou škálu různých jiných betonových stavebních dílů, např.\n\n\nVeškeré sanitární příslušenství (umyvadla, WC mísy, bidety, vany pro sprchové kouty) je vyráběno z kaolinu podobně jako porcelán. Jednotlivé kusy jsou sériově vyráběny předem a osazovány na stavbě na vymezená místa po dokončení omítek, obkladů a podlah.\nJinou skupinou keramických prefabrikátů jsou cihly, keramické tvárnice, střešní tašky, stropní tvarovky, překlady, hurdisky, patky. Mají barvu červenou, neboť se vyrábí z pálené hlíny. Cihly jsou tradičním zdícím prvkem a vedle dřeva nejstarším prefabrikovaným stavebním materiálem, který se používal už ve starověku.\n\nOcelové prefabrikáty se vyrábí z hutních materiálů - plechy, dráty, tyče, trubky a složitější profily tvaru I, U apod., které se vyrábí v konkrétních tloušťkách i tvarových variantách (tyče kulaté nebo hranaté, stejně tak trubky mohou mít profil kruhový, čtvercový nebo obdélný). Složitější profily jsou navrhovány na základě statických výpočtů tak, aby měly při minimálním množství použitého materiálu maximální nosnost a odolnost proti deformaci v určitém směru. Například profil I má podobnou tuhost jako obdélná trubka stejného rozměru, přitom má však výhodu, že se na její přírubu mohou z obou stran uložit další nosné prvky jako například tzv. hurdisky.\n\nPrefabrikáty, složené z těchto ocelových prvků, pak mohou vytvářet ploty, rolety, schodiště, zábradlí, nebo i složitější části staveb jako jsou střešní vikýře, komíny, vzduchotechnické výdechy, výtahové šachty, nebo dokonce moduly, ze kterých je celá stavba složena.\n\nPrefabrikované stavební moduly jsou konstrukční prvky, jejichž vzájemným spojováním lze vytvořit celou stavbu. Vedle modulů obecných obsahují i moduly speciální jako např. modul schodišťový nebo sanitární, které jsou vyráběny speciálně pro danou funkci. Výplně stěn, podlah a stropů je u jednotlivých modulů možné libovolně přidávat nebo ubírat v závislosti na tom, zda potřebujeme dané prostory oddělit nebo propojit.\n\n"}
{"id": "289796", "url": "https://cs.wikipedia.org/wiki?curid=289796", "title": "WxPerl", "text": "WxPerl\n\nwxPerl je perl modul napsaný Mattiou Barbonem, umožňující tvorbu grafického uživatelského rozhraní (GUI) v programovacím jazyku Perl. Je napsán v XS-wrapperu pro wxWidgets (C++ GUI widget toolkit). wxPerl je stejně jako Perl a wxWidgets free software.\n\n"}
{"id": "289797", "url": "https://cs.wikipedia.org/wiki?curid=289797", "title": "Bazardüzü", "text": "Bazardüzü\n\nBazardüzü nebo Bazardüzü dağı (lezginsky Кичlенсув, rusky Базардюзю) je hora na Kavkaze, rozpínající se na hranici mezi Ázerbájdžánem a Dagestánem (Ruskem). S nadmořskou výškou 4485 metrů je nejvyšším vrcholem Ázerbájdžánu i Dagestánu.\n\nNedaleko vrcholu se nachází nejjižnější místo Ruské federace.\n"}
{"id": "289806", "url": "https://cs.wikipedia.org/wiki?curid=289806", "title": "Vila", "text": "Vila\n\nVila je samostatná obytná budova pro jednu nebo několik rodin, obvykle s jedním až dvěma nadzemními podlažími, zahradou a případně garáží. Vystavěna je z cihel nebo z betonu. Souvislá zástavba vil tvoří vilovou čtvrť.\n\nJako vila se v češtině zpravidla označuje takový rodinný dům, který má kromě bydlení též funkci společenskou a reprezentační a zajímavější architektonické řešení. Rozdíl mezi vilou a rodinným domem není jednoznačně definován a lze jej určovat spíše citem, přičemž tkví ve velikosti domu a společenském postavení stavebníka.\n\n\"Villa rustica\" bylo ve starověkém Římě pohodlné až přepychové venkovské obydlí majitele statku, uprostřed hospodářských stavení, polí a zahrad. Nejstarší takové stavby byly nalezeny ve starověkém Egyptě, jejich typologie však není dostatečně prozkoumána. Velkého rozmachu doznaly vily ve starověkém Římě, kde venkovské nebo předměstské vily (\"villa suburbana\") patřily k odznakům bohatství majetných vrstev. Dobře zachované zbytky vily z této doby se nacházejí ve vykopávkách v Pompejích a Herculaneu, dalším význačným příkladem je císařská Hadrianova vila poblíž Tivoli. Z Apeninského poloostrova se vily s římskou kolonizací rozšířily do Středomoří i dále do Francie, Španělska, Porýní až na Britské ostrovy a k Černému moři.\nDruhou velkou vlnu výstavby vil přinesla italská renesance. Lehké stavby s pravidelným půdorysem stojí uprostřed zahrady a obydlí je s ní těsně propojeno schodišti, portikem nebo salou terrenou. Nejproslulejším stavitelem vil byl Andrea Palladio, jehož La Rotonda u Vicenzy byla na dlouhou dobu vzorem stavitelům v celé Evropě.\nOd 19. století si i bohatí měšťané opět začali pořizovat předměstská a venkovská sídla uprostřed zeleně, často ve slohu římských a renesančních vil. Tak vznikla čtvrť bohatých vil například v pražské Troji a Bubenči, známá je Vila Lanna nebo Gröbeho vila na Vinohradech.\nVelká vlna výstavby vil nastala v Československu v meziválečných letech; v příznivém ekonomickém období tak vznikla řada vilových čtvrtí (např. Střešovice, sídliště Na Babě nebo Barrandov v Praze, Masarykova čtvrť v Brně). Na zakázku majetných zadavatelů přitom vznikly stavby významných architektů (například Vila Tugendhat v Brně nebo Bílkova a Müllerova vila v Praze).\n\n\n\n"}
{"id": "289809", "url": "https://cs.wikipedia.org/wiki?curid=289809", "title": "José de Espronceda", "text": "José de Espronceda\n\nJosé de Espronceda, celým jménem José Ignacio Javier Oriol Encarnación de Espronceda y Delgado (25. března 1808 – 23. května 1842) byl španělský romantický básník.\n\nNarodil se ve městě Almendralejo ve Španělsku, v mládí vytvořil tajnou společnost spiklenců proti králi Ferdinandu VII., snažících se pomstít smrt Rafaela del Riega. Po zatčení byl uvězněn v klášteře. Později opustil španělsko a žil v Lisabonu, Belgii, Francii, Anglii a Nizozemí. Do Španělska se vrátil v roce 1833, stal se činným v krajně levicovém křídle španělské politiky.\n\nK literatuře ho dovedl jeho učitel a básník Alberto Lista. Pod jeho vlivem začal Espronceda ještě při internaci v klášteře psát nedokončenou historickou báseň \"El Pelayo\". V roce 1834 napsal historický román \"Sancho Saldaña\", napodobeninu Waltera Scotta. Jeho nejvýznamnějším dílem je historická poema \"Salamanský student\" (\"El estudiante de Salamanca\", 1840, vlastně romantické zpracování donjuanovského tématu) a \"Ďábel svět\" (\"El diablo mundo\", 1841, nepříliš zdařilá filosofická alegorie). Některá jeho další díla jsou \"Jarifa při orgii\" (\"A Jarifa en una orgía\", melancholická lyrická báseň), \"Kat\" (\"El verdugo\"), \"Zpěv kozákův\" (\"Canción del cosaco\"), \"Píseň pirátova\" (\"La canción del pirata\") s tematikou svobody a individualismu a \"Hymnus na slunce\" (\"Himno al sol\"). Byl typickým romantikem, patrně nejvýznamnějším španělským romantickým básníkem.\n\n"}
{"id": "289812", "url": "https://cs.wikipedia.org/wiki?curid=289812", "title": "Letná (Zlín, stadion)", "text": "Letná (Zlín, stadion)\n\nLetná je fotbalový stadion, který se nachází v moravském Zlíně. Své domácí zápasy zde odehrává FC Fastav Zlín. Nachází se v blízkosti řeky Dřevnice. Kapacita stadionu je 5 898 míst k sezení. Od roku 2003 má stadion umělé osvětlení o intenzitě 1500 luxů, od roku 2006 dostavěnou východní zastřešenou tribunu, a od roku 2009 vyhřívaný trávník.\n\nZdroj:\n\n\n"}
{"id": "289813", "url": "https://cs.wikipedia.org/wiki?curid=289813", "title": "Židovský kodex", "text": "Židovský kodex\n\nŽidovský kodex či oficiálně nařízení č. 198/1941 Slov. z. o právním postavení Židů (slov. \"Židovský kódex\" či \"nariadenie č. 198/1941 Slov. z. o právnom postavení Židov\") bylo vládní nařízení Slovenského státu vydané 9. září 1941. Představovalo soubor protižidovských předpisů a nařízení, který byl z větší části převzat z německých norimberských zákonů. Nutno dodat, že nešlo o první protižidovská nařízení na Slovensku, určitá omezení vůči Židům byla přijata již v dubnu 1939 a do vydání Židovského kodexu jich přibyla celá řada.\n\nNařízení definovalo Židy na etnickém i náboženském principu, zbavovalo je některých základních práv, vyvlastňovalo některý jejich majetek a celkově omezovalo jejich nakládání s majetkem a penězi, ukládalo jim pracovní povinnost. Později byl Kódex doplněn dalšími směrnicemi, kupříkladu vyhláškou z 18. září téhož roku, která přikazovala Židům nosit žlutou šesticípou hvězdu (definovala tak typ označení, které bez konkretizace nařizoval nosit Židovský kodex).\n\nŽidům a židovským míšencům byl zamezen vstup do veřejnoprávních úřadů, některých spolků a politických stran, armády, přišli o právo volit a být voleni, měli zakázáno uzavírat sňatky s nežidy (sňatek i pohlavní styk mezi Židem a nežidem trestal vězením), bylo jim zakázáno vykonávat určitá povolání. Byla zde ustanovena též rozličná omezení proti nežidovským manželům Židů (nesměli se stát např. poddůstojníky či důstojníky nebo politickými funkcionáři). Židům byl zakázán přístup k vyššímu vzdělání a zahraniční diplomy bylo zakázáno nostrifikovat. Židé nesměli lovit ryby, řídit motorové vozidlo, zaměstnávat nežidy, krom specificky povolených případů být zaměstnáni nežidy, nesměli vlastnit rádio ani vysílačku (poslední platilo i pro jejich nežidovské partnery).\n\nŽidé ztratili jistotu domova – domácí získal právo vyhodit židovského nájemníka do čtrnácti dnů bez jakéhokoliv důvodu a státní úřady dostali právo udělat v případě \"veřejného zájmu\" totéž i s Židem bydlícím ve vlastním domě. Jejich důchody a sociální dávky byl sníženy o 30 %.\n\nPrezident republiky měl právo udělovat výjimky z aplikace těchto nařízení, což Jozef Tiso také v několika tisících případech udělal.\n\nŽidovský kodex byl schválen nečekaně jako nařízení vlády, bez projednání v parlamentu, které by patrně nebylo bezproblémové. U některých obyvatel vyvolal pobouření, přičemž odmítavě se vůči němu postavila zejména katolická církev.\n\nV říjnu 1941 proti kodexu protestovali slovenští katoličtí biskupové v memorandu určeném prezidentu Tisovi a premiérovi Tukovi. O měsíc později bylo toto memorandum zveřejněno v Katolických novinách. Biskupové ovšem nekritizovali samotnou podstatu Židovského kodexu (restrikce vůči bezbrannému židovskému obyvatelstvu), nýbrž jednali jen \"„v zájmu katolických rodin a jednotlivců, které postihují předpisy a nařízení ze dne 9. září 1941 číslo 198/1941 Slov. zák. [tj. předpisy a nařízení Židovského kodexu]. Zdůrazňujeme, že se zaobíráme tímto nařízením jen z hlediska církevního, nakolik se týká našich několika tisíc věřících.“\"\n\n12. listopadu 1941 téhož roku obdržel Slovenský stát prostřednictvím svého velvyslance Karola Sidora oficiální protestní nótu ze strany Vatikánu, který Židovský kodex a související normy ohodnotil jako „\"rasové zákony, které obsahují nařízení přímo se protivící základním principům katolicismu\"“. Vatikán i biskupové zdůrazňovali zejména požadavek o vynětí pokřtěných Židů z působnosti Kodexu, neboť tohoto požadavku se mohli domáhat na základě mezinárodního práva a smluv mezi Slovenskem a Svatým stolcem (některé body Kodexu je jednoznačně porušovaly), nicméně zkritizovali celý Kodex a rasistické základy, na nichž byl postaven.\n\n"}
{"id": "289815", "url": "https://cs.wikipedia.org/wiki?curid=289815", "title": "Artur Rasizada", "text": "Artur Rasizada\n\nArtur Rasizada Tahir oglu nebo Artur Rasizade \"(ázerbájdžánsky Artur Tahir oğlu Rəsizadə)\" (* 26. února 1935) byl ázerbájdžánský předseda vlády.\n\nZa dob Ázerbájdžánské SSR byl dlouhou dobu členem komunistické strany. Předseda vlády byl od 20. července 1996 do 4. srpna 2003, kdy rezignoval kvůli zdravotním důvodům, a umožnil tehdejšímu prezidentu Hejdaru Alijevu, aby tuto funkci předal svému synovi Ilhamu Alijevovi. Po jmenování Ilhama Alijeva prezidentem 4. listopadu 2003 se vrátil na místo předsedy vlády. Ve funkci byl do 21. dubna 2018, kdy jej vystřídal Novruz Mamedov.\n"}
{"id": "289821", "url": "https://cs.wikipedia.org/wiki?curid=289821", "title": "Lemur korunkatý", "text": "Lemur korunkatý\n\nLemur korunkatý (\"Eulemur coronatus\") je malý zástupce podřádu poloopic z čeledi lemurovitých denních, nejmenší z rodu \"Eulemur\".\n\nNachází se výhradně na severu Madagaskaru, žije v hornaté krajině až do výšky 1250 m. Obývá především suché, opadavé lesy v oblastech poloostrova Cap d'Ambre a Sakalava, lze ho však řidčeji nalézt i v deštných pralesích. Žije častěji v hloubce lesa než na jeho okrají.\n\nŽije ve čtyřech chráněných oblastech Analamera, Ankarana, Foret d'Ambre a Montagne d'Ambre, které ještě nedávno tvořily jednolitý pás lesa, dnes jsou to od sebe odizolované ostrůvky a lemuři z nich nemají mezi sebou kontakty.\n\nDosahuje velikosti zhruba kočky domácí, tělo s hlavou se špičatým čenichem má dlouhé asi 34 cm. Váží průměrně 1,7 až 2 kg. Nechápavý ocas, sloužící jen pro rovnováhu, bývá dlouhý až 45 cm. Je pojmenován podle charakteristického oranžového zabarvení srsti na hlavě ve tvaru koruny. Ve zbarvení se projevuje pohlavní dimorfismus, samec je tmavě šedý, má tmavý ocas, šedé tváře a černý čenich, kdežto samice je světlejší s bílým břichem a má výraznější korunku na hlavě. Dolních řezáky a špičáky tvoří pro lemury typický zubní hřebínek k pročesávaní srsti.\n\nJe to převážně býložravec, hlavní stravou je ovoce, semena a další lesní plody, které v nouzi sbírá i spadle na zem a dále květy, pyl i hmyz. Strava záleží i na ročním období, v období dešťů žere i čerstvě vyrašené listí. V období sucha cestuje k napajedlům, která se nacházejí i v krasovitých jeskyních. Při shánění potravy je aktivní od rozednění do soumraku, vyjma několikahodinové polední přestávky.\n\nVe srovnání s jinými lemury má v porovnání k délce těla krátké tenké i tlusté střevo. Štěpný proces polysacharidů obsažených ve stravě pravděpodobně probíhá ve slepém střevě. Z uspořádání jeho trávicích orgánů je zřejmé, že jsou stavěny na stravu s vyšší energetickou hodnotou.\n\nTyto převážně denní poloopice, i když během noci mají také asi dvouhodinovou dobu aktivity. Jsou sociální, žijí ve skupinách s průměrnou velikostí 5 až 8 jedinců (výjimečně i 15), obsahující několik dospělých obého pohlaví a zbytek nedospělých mláďat. Při denním hledání potravy se skupiny rozdělují, k udržení kontaktů používají hlasové projevy podobné štěkotu. Ačkoliv se teritoria skupin překrývají, vzájemné interakce s jinými jsou vzácné. Ve skupině jsou samice dominantní, jak při žrádle tak i při výběru sexuálních partnerů.\n\nVzájemná komunikace je jako u ostatních lemurů, hlasová, chemická pomoci vylučovaných pachů i mimická v podobě různých poloh těla a výrazů obličeje. Pomoci těchto výrazových prostředků udržují soudržnost ve skupině.\n\nJsou to polygamní jedinci omezení výběrem ve skupině. Samice je březí zhruba 125 dnů. K páření dochází v květnu až červnu a mláďata se rodí v září a říjnu počátkem období dešťů. V oblastech vlhčích a tudíž potravně bohatších je období páření uspíšeno. Rodí se po jednom nebo dvou mláďatech, prvé tři týdny je má samice zavěšeny na hrudi, pak na zádech, kojí asi 6 týdnů. Péče samice o potomstvo trvá asi půl roku. Pohlavní dospělostí dosahují mláďata okolo 20 měsíců.\n\nJe prokázána délka života v zajetí 35 let, ve volné přírodě bude asi mnohem menší. Nemá mnoho přirozených nepřátel, snad je fosu a mláďata dravé ptáky.\n\nPodle Červeného seznamu IUCN je lemur korunkatý považován za ohrožený druh. Je ohrožován zmenšováním území vhodnému k jejích životu přeměnou pralesů v obdělávaná pole a cesty i mýcením celých lesních oblastí s cenným dřevem. V poslední době jsou mláďata pytláky lovena pro ochočení do domácností, přestože legálně je chován jen v několika velkých zoo, kde se již narodilo ke třicítce mláďat. \n\n"}
{"id": "289836", "url": "https://cs.wikipedia.org/wiki?curid=289836", "title": "Ex voto", "text": "Ex voto\n\nEx voto (), nebo celým výrazem Ex voto suscepto znamená česky: podle slibu; na podkladě veřejného příslibu.\n\nDoslovně se pojem \"ex voto\" chápe jako \"ze slibu\". Používá se však v náboženském kontextu. Skládá z předložky \"ex\" a slova \"votum\", odvozeného ze slovesa \"vovere\", které znamená slíbit (zaslíbit, přislíbit) Bohu či přednést Bohu modlitbu se závazkem. \n\nCelý výraz \"ex voto suscepto\" se chápe jako \"slib přednesený a vyslyšený\". V klasické latině se objevují i další podobné výrazy, ve zkrácené formě pak jako: \"votum\", \"solvere\", \"dare\", \"complere\".\n\n\"Ex voto\" se používá jako označení objektu (předmětu) obětovaného jako dar Bohu či božstvu. Takový dar označujeme jako votivní dar (např. votivní socha, votivní obraz, votivní svíčka, ale také šperk, atd.), obecně devocionálie. Tato praxe se objevuje v mnoha náboženstvích. Je to závazek, který věřící učinil a platí tak dlouho, dokud tomuto závazku nevyhoví, nebo nevzdá dostatečné díkůvzdání za milost, kterou dotyčný očekává nebo již obdržel.\n\nVotivní dary bývají často umísťovány do kostelů, kaplí nebo svatyní, věšeny na sochu, na oltář, nebo k obrazu, na němž si věřící vyprošují milosti. Tyto sakrální objekty bývají prohlášeny za zázračné (milostné = milost poskytující), a proto se stávají cílem poutí. V katolickém světě to jsou Loretánské kaple, kaple Einsiedelnské, mariánské kostely, úmrtní či pohřební kostely světců, kostely Čtrnácti svatých pomocníků - univerzálních pomocníků v nouzi a při nemocech, poutní města Řím, Assissi, Compostella, Cáchy, Praha (v níž nejslavnějšími jsou dodnes Milostné Pražské Jezulátko a hrob sv. Jana Nepomuckého v katedrále na Pražském hradě), místa zázraků či zjevení světců, u svatých pramenů, a další.\n\nVotivní dary mohou mít celou řadu forem. Neinformují jen o tom, kdo obdržel pomoc na základě slibu, ale jsou svědectvím pozdějším návštěvníkům svatyní o četnosti přijaté pomoci a o zázračné moci subjektu, ke kterému se obracely. Proto bývají obrazem prosebníka klečícího před subjektem, někdy ilustrací neštěstí nebo zázračného zásahu světce při neštěstí, někdy obsahují texty, které vysvětlují zázrak. Jindy jsou ex votem šperky, které se připevní na sochu (brož, korunka), jindy různé symboly (např. stříbrné ruce, srdce, nohy, hlavy, oči, uši, vagíny, aj.) podle toho, které orgány či části těla byly na základě slibu uzdraveny. Po uzdravení bývají také votivními dary již nepotřebné pomůcky jako berle, protézy apod. V Československu byla v 50.letech 20. století v rámci boje proti římsko-katolické církvi ex vota z poutních míst systematicky odstraňována.\n\nV moderní době se votivní dary také připisují poutním místům v podobě finančních darů a k oltáři či soše se zavěšuje jen textová tabulka, například v Praze u sochy svatého Judy Tadeáše v nádvoří kostela sv. Josefa na Náměstí Republiky (Praha). Jindy jsou ex vota rozdělena na umělecky hodnotná, která jsou vystevna v klášterních, chrámových či diecézních muzeích, a na méně hodnotná, uložená souborně pietně v depozitářích. Velký, zčásti vystavený soubor ex vot má například pražská Loreta na Hradčanech.\n\nTradici ukládání těchto darů do chrámu lze vysledovat již od starověkého Egypta. Největší množství darů však pochází až z období baroka.\n\n"}
{"id": "289840", "url": "https://cs.wikipedia.org/wiki?curid=289840", "title": "Izolepa", "text": "Izolepa\n\nIzolepa je specifický druh lepicí pásky. Jedná se o spojovací materiál, který slouží ke spojování dvou a více těles k sobě. Izolepa je tvořena pruhem materiálu o různé šíři a různém složení, který je nejčastěji z jedné strany opatřen lepící složkou, která umožňuje slepení izolepy s podkladem. Druhá strana je často hladká a nelepící, ale mohou se objevovat i verze izolepy, kde jsou obě strany opatřeny lepící složkou.\n\nIzolepy se vyrábějí z různých materiálů v závislosti na účelu použití. Silné izolepy vyztužené tkaninou mohou sloužit jako kobercová izolepa, průhledná dobře poslouží pro slepování papíru, speciální typy izolep mohou sloužit jakožto náhrada klasické elektroizolační pásky.\n\n"}
{"id": "289841", "url": "https://cs.wikipedia.org/wiki?curid=289841", "title": "Lepenka", "text": "Lepenka\n\nLepenka je vícevrstvý plošný materiál. Lepenka může být:\n\nVýraz lepenka se nářečně používá také pro označení lepicích pásek – papírových, plastových, textilních, elektroizolačních apod.\n\n"}
{"id": "289842", "url": "https://cs.wikipedia.org/wiki?curid=289842", "title": "Lepicí páska", "text": "Lepicí páska\n\nLepicí páska je obecně pomůcka, která slouží ke vzájemnému slepování dvou různých předmětů. V dobách, kdy ještě neexistovaly plastové podložky, které jsou známé z dnešní izolepy nebo z některých typů kobercové lepicí pásky, se jednalo o pásky vyrobené z papíru opatřené po jedné straně lepicí vrstvou.\n\nSpecializovaná tenká a průhledná papírová páska se užívá pro slepení natrženého nebo roztrženého papíru, speciální podtyp této pásky určený pro slepování bankovek se nazývá bankovní lepicí páska. Široké pásky z tuhého hnědého papíru se dodnes vyrábějí a používají, kromě jiného například při papírovém balení poštovních balíků apod.\n\n"}
{"id": "289849", "url": "https://cs.wikipedia.org/wiki?curid=289849", "title": "Bámján", "text": "Bámján\n\nBámján (: بامیان \"/Bāmijān/\"), je město v Afghánistánu ve stejnojmenné provincii. Město má okolo 60 000 obyvatel a leží přibližně 240 km od Kábulu. Bámján byl znám především díky bámjánským Buddhům, tedy dvěma obřím sochám Buddhů z 6. století. Tyto sochy byly za vlády Tálibánu v roce 1999 z 90 % zničeny.\n\nMěsto leželo na trase hedvábné stezky a v dávných dobách bylo rušným místem plným poutníků i nejrůznějších obchodníků.\n"}
{"id": "289853", "url": "https://cs.wikipedia.org/wiki?curid=289853", "title": "Lemur tmavý", "text": "Lemur tmavý\n\nLemur tmavý (\"Eulemur macaco\") je druh rodu \"Eulemur\" z čeledi lemurovitých denních patřící mezi poloopice.\n\nVyskytuje se pouze v severozápadním cípu ostrova Madagaskaru a na přilehlých ostrovech Nosy Komba a Nosy Be. Žije v primárním deštném pralese i v hustém sekundárním lese.\n\nJeho jméno pochází z vybarvení samce, který je celý tmavý, černý. Samice je tmavě hnědá až rezavá s bílými boky, tlapky a obličej s výrazně žlutýma očima má černé. Rozdíl ve vzhledu je tak nápadný, že je lze na prvý pohled považovat za dva různé druhy. Je vzhledově nejvíce sexuálně dimorfní z lemurů. Obě pohlaví mají na krku límce s delší srstí. Oči má v přední části hlavy a je považován za lemura s nejlepším stereoskopickým viděním. Tlamu má protáhlou jakoby v liščí čenich.\n\nJe dlouhý od 30 do 45 cm a váží 2 až 2,5 kg. Ocas mívá dlouhý až 55 cm. Zadní nohy má delší než přední, má výrazně zakřivený dráp druhého prstu na zadních nohách. Je to všežravec s převahou vegetariánské stravy. Krmí se ovocem, semeny, květy, listy, vysává z kvetoucích rostlin nektar, žere houby a nepohrdne bezobratlými nebo drobnými savci a vejci. Podniká výpravy i na pole domorodců v blízkosti lesa. Je poměrně přizpůsobivý k životním podmínkám i stravě.\n\nTřebaže je aktivní hlavně ve dne, je čilý i po několik hodin v noci kdy využívá toho, že některé rostliny kvetou za tmy a vysává z nich sladké šťávy.\n\nObývají převážně koruny stromů, kde výborně šplhají a skáčou, po stromech se pohybují často v horizontální poloze. V případě potřeby po zemi běhají po čtyřech. Jsou to lemuři s převážně denní aktivitou. Mají svá teritoria, která si značkují pachy i hlasitým voláním. Uvnitř skupiny komunikují vokálně, mimikou obličeje i celého těla, mají dobře vyvinutý čich.\n\nŘadíme je k polygamním živočichům, ve volné přírodě žijí v tlupách o velikosti 4 až 15 jedinců, kterou vede dominantní samice. Někdy dochází k výměně dospělých zvířat mezi jednotlivými skupinami.\n\nObdobí říje bývá na podzim, estrální cyklus trvá asi 33 dnů, po průměrně 125 dnech březosti se na jaře rodí většinou jen jedno, výjimečně dvě mláďata. Novorozenec váží asi 75 gramů. Po celou dobu kojení je samice nosí zavěšeno na břichu napříč, mladá samička je celá tmavě hnědá a sameček černý. Později je krátkodobě odkládá, ale zdržuje se nablízku. Stará se o mláďata 6 měsíců, poskytuje péči, ochranu a dopravu, stejně jako cennou socializaci mláděte. Pohlavní dospělost u samce i samice nastává asi ve dvou létech. V zajetí se dožívají maximálně 20 až 25 let, v přírodě pravděpodobně méně.\n\nPřímých nepřátel v přírodě nemá, snad jen fosa je pro ně nebezpečná.\n\nLemur tmavý se dělí na dva poddruhy:\n\nJedná se o poddruh rozšířený mnohem více a na větším území, jeho život je lépe prozkoumán. Je v podstatě popsán výše.\n\nJe to poddruh velice vzácný, odhaduje se, že se vyskytuje v počtu 450 až 3540 jedinců. Žije v severozápadním Madagaskaru v oblasti Sambirano, byla pro něj nedávno založena speciální chráněná rezervace. Je o něco menší, váží průměrně jen 2 kg a hlavně jako jediný primát, mimo lidí, má modré oči. Samice má základní barvu srsti v odstínech oranžové. Chová se málo zoologických zahradách, v Evropě jen okolo 30 ks. Zoologická zahrada Ostrava dokázala unikátní věc, odchovala jako prvá v České republice jeho mládě (za poslední 3 roky se v Evropě narodila jen dvě).\n\nV roce 2008 byly poddruhy lemur tmavého uznány jako samostatné druhy, což nepovažuji za rozumné, vzhledem ke mezidruhovému křížení, kdy vzniklý hybrid má hnědé oči. Zde lze pozorovat, že lemur Sclaterův je nositelem recesivního genu (respektive u nějž se gen pro sledovaný znak vyskytuje pouze v recesivních alelách) a lemur černý je nositelem dominantního genu. Citace .\n\nPodle Červeného seznamu IUCN je lemur tmavý subsp. černý považován za zranitelný druh a lemur tmavý subsp. Sclaterův za ohrožený druh.. Podle je lemur tmavý subsp. Sclaterův kriticky ohrožený druh.\n\nLemur tmavý je v některých oblastech loven pro maso a zabíjen jako škůdce domorodých polí a plantáží. Navíc bývá i loven pro nelegální obchodování. Je to lemur který se dokáže přizpůsobit změněným přírodním podmínkám, chová se v několika zoologických zahradách s cílem zvýšit v budoucnu početní stavy přírodní populace.\n\nZoo Ostrava, ZOO Plzeň, Zoo Jihlava, Zoopark Zájezd. Na Slovensku je chován v Zoo Bojnice.\n\n"}
{"id": "289854", "url": "https://cs.wikipedia.org/wiki?curid=289854", "title": "Zlínská radnice", "text": "Zlínská radnice\n\nZlínská radnice se nachází na náměstí Míru ve Zlíně. Byla postavena v roce 1923 na místě starší vyhořelé renesanční radnice zlínským architektem Františkem Lydií Gahurou. V radnici sídlí Magistrát města Zlína.\n\nNejstarší zmínka o zlínské radnici je z roku 1569. Jednalo se o jednopatrovou budovu na západní straně náměstí. Znovu byla postavena v roce 1586 v renesančním slohu. Jedno její křídlo sloužilo jako zájezdní hostinec.\n\nV roce 1920 byla vypsána soutěž na novostavbu zlínské radnice. Vítězným se stal návrh zlínského rodáka architekta Františka Gahury. Původní radnice vyhořela 27. srpna 1921. O rok později byl položen základní kámen nové radnice, která byla dokončena v roce 1923. Do dnešní podoby byla radnice dostavěna v letech 1936–1937, kdy došlo k její přístavbě v Bartošově ulici.\nDílem architekta a sochaře Františka Gahury je i socha kováře na severní straně budovy.\n\n"}
{"id": "289866", "url": "https://cs.wikipedia.org/wiki?curid=289866", "title": "Ergativní jazyk", "text": "Ergativní jazyk\n\nErgativní jazyk je typ jazyka, který má ve svém systému pád ergativ. Tato skutečnost má výrazný vliv na větnou stavbu (syntax).\n\nOd tzv. akuzativních jazyků, kam patří většina evropských jazyků včetně češtiny, se ergativní typ liší hlavně tím, jak zachází s předmětem a podmětem tranzitivních sloves. Zatímco v akuzativních jazycích je původce děje (agens) podmětem, v ergativních jazycích je předmětem v ergativu. Podmět, který není původcem, je pak ve tvaru (pádu) označovaném jako absolutiv (obdoba nominativu).\n\nJediným představitelem ergativního typu v Evropě je baskičtina. V rámci skupiny malajsko-polynéských jazyků je pak zástupcem ergativních jazyků např. bugijština. \n\nGizonak mutila ikusi du. () – Muž viděl chlapce. (gizon-ak = muž-ERG, mutil-a = chlapec-ABS, ikusi du = viděl; doslova \"Muži se viděl chlapec\".)\n"}
{"id": "289868", "url": "https://cs.wikipedia.org/wiki?curid=289868", "title": "Demulgens", "text": "Demulgens\n\nDemulgens (též demulcent, lat. \"demulceo\" = hladím) je léčivo, rostlinná droga nebo kosmetický přípravek, který změkčuje a sklidňuje poškozené nebo zanícené povrchy sliznic. Rovněž se používá pro označení látek obalujících léčivo kvůli snížení dráždění sliznice žaludku.\n\nPř.: lanolin, pektin\n"}
{"id": "289869", "url": "https://cs.wikipedia.org/wiki?curid=289869", "title": "Dermatologikum", "text": "Dermatologikum\n\nDermatologikum je obecný název pro léčivo nebo kosmetický přípravek používaný při péči o pokožku. Vždy se jedná o přípravek s místní aplikací, tedy přímo na pokožku. Účinky na pokožku mohou být léčivé nebo ochranné.\n\n\nDermatologika se dále rozdělují podle účinků a indikací na antimykotika, emoliencia a protektiva, antipruritika, antipsoriatika, antibiotika, přípravky proti akné a dermatologické přípravky.\n"}
{"id": "289870", "url": "https://cs.wikipedia.org/wiki?curid=289870", "title": "Shoemaker-Levy 9", "text": "Shoemaker-Levy 9\n\nKometa Shoemaker-Levy 9, formálně označovaná jako D/1993 F2, byla neperiodická kometa, která roku 1994 dopadla na planetu Jupiter. Jednalo se o první přímo pozorovatelnou srážku dvou těles sluneční soustavy. Byla to také první pozorovaná kometa na oběžné dráze okolo Jupiteru.\n\nKometu objevili v rámci systematického hledání blízkozemních těles manželé Eugene a Carolyn Shoemakerovi a David H. Levy na fotografii z 23. března 1993. Snímek byl pořízen 45centimetrovým Schmidtovým teleskopem na Mount Palomar Observatory. Pozdější snímky ukázaly, že se jedná o množství úlomků doprovázených prachovou stopou. Kometu zřejmě roztrhal Jupiter svou slapovou silou, když okolo něj prolétala 7. července 1992 ve vzdálenosti asi 21 000 kilometrů.\n\nKometa Shoemaker-Levy 9 na rozdíl od většiny komet neobíhala okolo Slunce, ale okolo Jupitera po dobu asi čtvrt století po velmi excentrické dráze. Úlomky komety roztrhané slapovou silou planety začaly dopadat do atmosféry Jupitera 16. července 1994. Poslední z nich dopadl 22. července 1994; místa dopadu ležela na jižní polokouli. Úlomky měly různou velikost a bylo jich přes dvacet. Větší z nich podle odhadů měřily 0,5 až 3 km a jejich rychlost při dopadu byla okolo 60 km/s. Dopad úlomků sledoval Hubbleův vesmírný dalekohled. V místech dopadu byly pozorovány výtrysky plynů z atmosféry; později se zde vytvořily tmavé skvrny které byly patrné ještě téměř o rok později. Nejmohutnější byl dopad fragmentu označeného písmenem G; jeho kinetická energie odpovídala 6 miliónům megatun trinitrotoluenu, což daleko přesahuje zásoby jaderných zbraní na Zemi. Odhaduje se, že k podobné srážce dochází na Jupiteru v průměru jednou za několik tisíciletí.\n\n"}
{"id": "289871", "url": "https://cs.wikipedia.org/wiki?curid=289871", "title": "Emetikum", "text": "Emetikum\n\nEmetikum (též vomitivum, dávidlo) je léčivo, které vyvolává zvracení. Podání emetika vede k vyprázdnění obsahu žaludku. Nejčastěji se používá k odstranění jedovaté látky při některých otravách.\nEmetika buď působí místně podrážděním sliznice (roztoky solí – nejčastěji skalice modrá CuSO.5HO), nebo stimulují centrum zvracení v mozku (emetin, apomorfin). Látky stimulující centrum zvracení se v menších koncentracích používají jako léky podporující vykašlávání.\n\nPři vyvolání zvracení je nebezpečí, že dojde ke vdechnutí zvratků.\n\nAntiemetikum zvracení tlumí.\n"}
{"id": "289873", "url": "https://cs.wikipedia.org/wiki?curid=289873", "title": "Expektorans", "text": "Expektorans\n\nExpektorans (množné číslo expektorancia) je léčivo nebo rostlinná droga, které podporuje uvolnění a odstranění hlenu z dýchací soustavy (podporuje vykašlávání). V případě rostlinných drog se jedná např. o výtažky z lékořice, eukalyptu či divizny.\n\nExpektorancia je heterogenní skupina léčiv, která usnadní odstranění vazkého sputa z dýchacích cest. Podání je většinou p.o. či inhalačně. Indikujeme je při nemoci z nachlazení, cystické fibróze. Dle mechanizmu je dělíme na: mukolytika, sekretolytika a sekretomotorika. \nSnižují vazkost hlenu zásahem do fyzikálně-chemických vlastností.\n\nZástupci:\nJsou to expektorancia stimulující činnost bronchiálních žlázek. Zvyšují produkci hlenu v dýchacích cestách a snižují viskozitu hlenu.\nUsnadňují transport hlenu aktivováním řasinkového epitelu.\n\nZástupci:\n"}
{"id": "289874", "url": "https://cs.wikipedia.org/wiki?curid=289874", "title": "Fytoncid", "text": "Fytoncid\n\nFytoncid (řidčeji též \"fytoncium\") je léčivo rostlinného původu – látka nebo droga, která brání růstu mikroorganismů (rostlinné antibiotikum).\n\nTyto látky v rostlinách plní obrannou funkci. Využívají se např. alicin (z česneku), různé silice apod.\n\nFytoncidy sú látky produkované pletivami vyšších rastlín, ktoré sú schopné ničiť huby a baktérie."}
{"id": "289876", "url": "https://cs.wikipedia.org/wiki?curid=289876", "title": "Hypnotikum", "text": "Hypnotikum\n\nHypnotikum je léčivo, které vyvolává spánek či usnadňuje usínání. Hypnotika obvykle působí v mozku prostřednictvím receptoru pro kyselinu gama-aminomáselnou (tzv. GABA-ionofor).\n\nPoužívají se syntetická léčiva ze skupiny benzodiazepinů (nitrazepam, flunitrazepam aj.) či novější látky jako zolpidem nebo zopiklon. Starší barbituráty se již v této indikaci nepoužívají. Dlouhodobé užívání těchto látek je spojeno s rizikem vzniku lékové závislosti.\n\nTradiční medicína využívá rostlinné drogy jako chmelové šištice, kořen kozlíku, nať meduňky, nať mučenky a další.\n"}
{"id": "289878", "url": "https://cs.wikipedia.org/wiki?curid=289878", "title": "Melancholie", "text": "Melancholie\n\nPojem melancholie ( , ze slov μέλας (\"melas\"), „černý“, a χολή (\"cholé\") „žluč“) označuje v dnes běžném užití duševní stav zádumčivosti či trudnomyslnosti a nečinnosti, zpravidla bez zřejmého přímého podnětu. V odborném a medicínském diskursu byl však v 19. a 20. století vytlačen pojmem deprese, přestože významy obou pojmů nelze prohlásit za totožné; pojem melancholie má velmi bohatou historii a široké významové pole, které se týká filosofie, medicíny a psychologie, teologie, mytologie a umění.\n\nVývoj chápání melancholie začíná v klasickém Řecku v 5. století př. n. l., kdy lékař a myslitel Hippokratés zformuloval teorii čtyř tělesných tekutin, které v člověku tvoří směs a jejichž poměr se projevuje v lidském temperamentu (a analogicky v celém kosmu). Poměr s převahou černé žluči tak vytváří „melancholika“.\n\nV antice nebyla melancholie považována pouze za nemoc, neboť mezi melancholiky byly spatřovány výjimečné osobnosti: mezi ty, jež dle tradice jmenuje Aristotelés, patří Aiás, Bellerofontés, Héraklés, Empedoklés, Sókratés, Platón a Lýsandros. Melancholie zde zároveň úzce souvisí s šílenstvím, přičemž obojí vede k nahlédnutí do podstaty světa či božství; melancholici často získají pocit vlastní božskosti, za který pak platí utrpením či bizarní smrtí.\n\nSigmund Freud v práci \"Truchlení a melancholie\" (1915) odlišil tyto dva pojmy: smutek je reakcí na ztrátu milované bytosti a příčina je tedy známá, zatímco u melancholie, přestože může vést až k sebevraždě, zjevný předmět chybí. Již dříve však Krafft-Ebing ztotožnil melancholii s depresivní fází maniodepresivní psychózy, což uvolnilo cestu k tomu, aby byl pojem melancholie v klinickém diskursu postupně nahrazen pojmem deprese.\n\n\n\n"}
{"id": "289879", "url": "https://cs.wikipedia.org/wiki?curid=289879", "title": "Index plantarum", "text": "Index plantarum\n\nIndex Plantarum je přehled pěstovaných rostlin vydávaný periodicky botanickými zahradami, genobankami i soukromými subjekty. Taxony (nejčastěji druhy) jsou řazeny podle čeledí nebo abecedně. Index plantarum bývá v tištěné podobě, některé botanické zahrady mají Index Plantarum zveřejněný na webových stránkách.\n\n\n"}
{"id": "289880", "url": "https://cs.wikipedia.org/wiki?curid=289880", "title": "Ochrana genofondu rostlin", "text": "Ochrana genofondu rostlin\n\nOchrana genofondu rostlin zajišťuje uchování biologické různorodosti. Genofond rostlin představuje jednak rostliny divoké, plané, a dále zemědělské plodiny a kulturní varianty rostlin.\n\nOchrana genofondu představuje cenný zdroj genetické variability pro další šlechtění v zemědělství, zahradnictví a lesnictví. Z ochranářského hlediska je genofond pojímán jako původní druhové složení rostlinstva v určité oblasti.\n\n\nGenová banka (genobanka) zajišťuje kolekce semen i živých rostlin případně laboratorně připravených explantátů či mikrohlíz. Většinou se zabývají kulturními, především zemědělskými druhy a odrůdami rostlin.\n\nSemena bývají uskladněna v semených bankách za nízkých teplot, obvykle dlouhodobě.\n\nUchovávání genofondů zemědělských plodin koordinuje Konzultační skupina pro zemědělský výzkum (Consultative Group on International Agricultural Research) CGIAR Organizace pro výživu a zemědělství FAO (\"Food and Agriculture Organization\"). \n\nKoordinace ochrany genofondu v botanických zahradách zajišťuje BGCI. Botanické zahrady se zaměřují především na genofond planých druhů rostlin a na zahradní okrasné rostliny.\n\n\nÚmluva o biologické rozmanitosti – CBD\n\n\n"}
{"id": "289884", "url": "https://cs.wikipedia.org/wiki?curid=289884", "title": "Propust", "text": "Propust\n\nPropust (propusť) je část jezu nebo hráze (žlab nebo koryto) umožňující volné protékání vody. Její přelivná hrana je umístěna níž než přelivná hrana zbylé části jezu a zpravidla má propust výrazně menší spád než samotný jez. Slouží buď k dopravním účelům (vorová propust, plavební propust, sportovní propust, slangově šlajsna z německého \"Schleuse\") nebo k regulaci vodní hladiny, jako rybí přechod atd. Hlavním původním účelem, proč byly jezy s propustmi stavěny, bylo umožnění voroplavby. V současné době jsou některé z propustí na vodácky atraktivních řekách využívány ke sportovní plavbě na malých plavidlech, zejména kánoích a raftech. Mnohé z původních propustí jsou trvale přehrazené a svůj účel neplní. Mnohé propusti byly i v minulosti otevírány jen na dobu průjezdu vorů.\n\nJiž ve středověku bylo nutno řešit střet zájmů plavců (vorařů) s mlynáři a jinými využivateli vodní energie o výšku vzdutí na jezech a šířku propustí. Karel IV. privilegiem z roku 1340 ustavil osm místopřísežných mlynářů s pravomocí rozhodovat vodoprávní spory. 3. srpna 1366 stanovil císař Karel IV., v rámci mnoha dalších opatření k podpoře vodní dopravy, pro jezy na Vltavě, Berounce, Lužnici a Otavě šířku propustí na 20 loktů (asi 12 m). Podobná opatření vyhlásil i pro Odru v Braniborsku. Podle Ottovy encyklopedie měla mít voda u vtoku propusti výšku 0,9 až 1,2 m a u výtoku výška neměla klesat pod 45 cm, šířka bývala 10–12 m. V dolní části bývala propusť vybavená klapačkami, t. j. dvěma vorovými prameny zmírňujícími rychlost vody. Tzv. Bazikova vorová propust (retardérová propust) nahradila klapačky soustavou lomených kamenných nebo betonových prahů (zdrhel) vyčnívajících asi 30 cm ze dna propusti.\n\nV širším významu se mezi propusti počítají též uzavíratelné plavební komory ve zdymadlech.\n\n\n"}
{"id": "289887", "url": "https://cs.wikipedia.org/wiki?curid=289887", "title": "Martha Elefteriadu", "text": "Martha Elefteriadu\n\nMartha Elefteriadu (* 12. září 1946 Bulkes, Jugoslávie) je česká zpěvačka řeckého původu, polovina pěveckého dua Martha a Tena, které již od mládí tvoří se svojí sestrou Tenou Elefteriadu.\n\nPochází z rodiny řeckých emigrantů, jež uprchla z Řecka kvůli občanské válce a usadila se v roce 1950 v někdejším Československu. Jejich maminka zemřela brzy v dětství a obě dívky vyrůstaly v dětském domově pro řecké děti v Ivančicích. Martha po maturitě na gymnáziu studovala nejprve medicinu, později přestoupila na studium psychologie, které dokončila na Karlově univerzitě v Praze. Koncem šedesátých let se obě sestry seznamují s kytaristou Alešem Sigmundem ze skupiny Vulkán, který oběma zpěvačkám pomáhá vytvořit pevné autorské a muzikantské zázemí. Jejich první nahrávky pocházejí z roku 1968, v roce 1970 vydávají svoji první LP dlouhohrající desku u vydavatelství Panton \"Dál než slunce vstává\". Od té doby jsou obě sestry stálicemi české populární hudby. Za dobu svého působení zde spolupracovaly s celou řadou renomovaných umělců. Martha s Tenou významně obohatily českou hudební kulturu, kterou vždy velice ozvláštňovaly zejména svým jižanským temperamentem a přirozenou řeckou mentalitou. V současné době se věnují zejména interpretaci řeckých lidových písní a výuce řeckých tanců. Nepravidelně také moderuje pořad \"Noční Mikrofórum\" na Dvojce Českého rozhlasu. \n\n\n\n\n\n \n"}
{"id": "289889", "url": "https://cs.wikipedia.org/wiki?curid=289889", "title": "Little Richard", "text": "Little Richard\n\nRichard Wayne Penniman (* 5. prosince, 1932), více známý pod uměleckým jménem Little Richard, je slavný americký zpěvák, skladatel a pianista, který začal vystupovat ve čtyřicátých letech minulého století a byl klíčovou postavou v přeměně R&B na rock and roll v padesátých letech. Penniman se nejvíce proslavil hity z let 1955 až 1957, jako například „Tutti Frutti“, „Lucille“ a „Long Tall Sally“, které pomohly položit základy rockové a rock’n‘rollové hudby a ovlivnily generaci R&B, rockových a soulových umělců. Mnohé hvězdy, jako např. James Brown mu připisovali že Richard byl první, kdo vložil prvky funku do rokenrolu.\n\nLittle Richardovy první počiny byly směsicí boogie-woogie, R&B a gospelu, ale s velkým zdůrazněním funky saxofonu a chraplavého hlasu, výkřiků a jiných emotivních výrazů jež zavedly nový druh hudby.\n\nPenniman získal velké uznaní u mnoha jiných hudebníků. Jeho hudba inspirovala hvězdy jako James Brown, Elvis Presley, John Lennon, Paul McCartney, George Harrison, Mick Jagger, John Fogerty, Dick Dale, Bob Seger, Jimi Hendrix, David Bowie a mnohé další.\n\nPenniman se narodil v Macon City v Georgii Leva Mae Stewartové a Charlesovi Pennimanovi. Byl jeden z 12 dětí. Jeho otec pracoval jako zedník, bokem prodával alkohol a vedl zábavní podnik jménem „Tip In Inn“. Vyrostl v duchovně založené rodině. Penniman poprvé vystupoval v rodinné gospelové skupině nazvané „Penimann Singers“ se kterou zpívali v místních kostelech a účastnili se soutěží s ostatními zpívajícími rodinami. Richardovi sourozenci ho přezdívali „Válečný jestřáb“ kvůli jeho hlasitému a křičícímu zpěvu. Inspirován zpívajícím evangelistou bratrem Joe Mayem se Richard chtěl stát také kazatelem. Bylo to v kostele, kde začal Richardův hudební život.\nSkoro všechno Richardovo dramatické frázování a rychlé hlasové obraty jsou odvozené z černého gospelu třicátých a čtyřicátých let. Jeho oblíbená zpěvačka byla sestra Rosseta Tharpe. Ta jej v roce 1945 přizvala, aby s ní zpíval na jevišti v Auditoriu v Macon City, poté co ho slyšela zpívat před koncertem. Sklidil velký potlesk a po představení mu zaplatila víc peněz než kdy předtím viděl. Byl také silně ovlivněn např. Marion Williamsovou, od které převzal typický výkřik „whoooo“ ve svém zpěvu. Bill Wright, místní zpěvák z New Orleans, byl nejspíše člověkem, který měl na Richarda největší vliv. Když ho Richard v roce 1952 potkal, okamžitě ho zaujmul svým vzhledem. Wright nosil vysoko napomádované vlasy a třpytivé oblečení. Byl to Wrightův make-up, oční linky a napudrovaný obličej, který opravdu přitáhl Richardovu pozornost.\nJedním z lidí, kteří nejvíce ovlivnili jeho hru na piano byl Esquerita (Eskew Reeder jr.), který mu ukázal jak hrát vysoké tóny bez kompromitujících basů. Little Richard potkal Esqueritu když cestoval po Maconu s kazatelkou jménem sestra Rosa. Dalším vlivem byl bratr Joe May.\n\nV roce 1952 byl zavražděn Richardův otec. Poté se vrátil do Macon City a po večerech hrál blues a boogie-woogie v klubu “Tick Tock“, mezitím během dne umýval nádobí v kavárně autobusových linek „Greyhound Lines“.\n\nV roce 1951 Penniman vyhrál soutěž talentů v Atlantě, což vedlo k nahrávací smlouvě s RCA. V letech 1951 až 1954 pokračoval v nahrávání pro Peacock Records v Houstonu. Nahrál několik písní včetně „Little Richard Boogie“. Tyto nahrávky se ale prodávaly málo a Penniman neměl moc velký úspěch až do 17. února 1955, kdy poslal svojí demo nahrávku do Speciality Records. Majitel Speciality Records Art Rupe koupil jeho kontrakt s Peacock a vložil tak Richardovu kariéru do rukou A&R manažera Roberta Blackwella.\nBlackwell chtěl, aby Little Richard nahrál bluesové skladby a konkuroval tak Ray Charlesovi a B. B. Kingovi. Koncem léta roku 1955 zařídil nahrávání v nahrávacím studiu Cosimo Matassy v New Orleans. Během přestávky tam Richard začal zpívat improvizovanou verzi songu „Tutti Frutti“ svým typickým chraplavým, křičícím hlasem a doprovázel se na piano. Blackwell, který poznal hit, když ho slyšel, byl ohromen a společně skladbu nahráli. Vydána byla koncem roku 1955 a stala se prvním z jeho mnoha hitů.\n„Tutti Frutti“ se stala vzorem pro mnoho dalších následujících L. Richardových songů s energickým pianem, boogie-woogie basou, funky saxofonem, se saxofonovými sóly obvykle od Lee Allena. Během několika dalších let měl Little Richard mnoho hitů jako „Long Tall Sally“, „Lucille“, “Rip It Up“, „The Girl Can’t Help It“, „Slippin‘ and Slidin‘“, „Jenny, Jenny“, „Good Golly Miss Molly“ nebo „Keep A Knockin“. Jeho styl vystupování může být viděn ve filmech jako „Dont Knock the Rock“ nebo „The Girl Can’t Help It“, pro který nazpíval titulní píseň. V epizodní úloze kuchaře Morrise vystupoval Little Richard i ve 21. díle 5. řady seriálu Pobřežní hlídka.\n\nV roce 1957, uprostřed turné po Austrálii, Little Richard odešel od rock and rollu. Ustaraný ze svého náročného životního stylu a zahořklý z konfliktů se svojí nahrávací společností odešel ze show-businessu a vstoupil do kněžského semináře. Jeho krátká evangelická kariéra se potkala s malým úspěchem a v roce 1962 se vrátil k rock’n’rollu, jezdil na turné po Velké Británii a Německu s The Beatles, kteří později také hráli své coververze jeho slavných skladeb.\n\n\n\n"}
{"id": "289901", "url": "https://cs.wikipedia.org/wiki?curid=289901", "title": "Laický buddhismus", "text": "Laický buddhismus\n\nLaický buddhismus, někdy též lidový buddhismus, je forma následování nauk Buddhy Šákjamuniho. Tradičně se buddhismus praktikoval buď ve formě klášterního způsobu života, laického způsobu života, nebo jogínskou formou. I když mají všechny styly stejný cíl, tj. dosažení probuzení, cesta jak tohoto stavu dosáhnout se v těchto třech případech značně liší. Laický buddhismus představuje následování nauk a rad uprostřed moderní společnosti společně s rodinou jedince, prací a se zodpovědnostmi ve „světském“ světě.\n\nNa celém světě totiž žijí lidé různými způsoby života, takže i mezi praktikujícími buddhisty existují nejrůznější tradice, buddhistické školy, a styly používání nauk Buddha. Jedni mají rodiny, druzí žijí v buddhistických centrech a všechen svůj čas věnují práci pro dharmu. Někteří žijí spíše v osamocení a tráví čas meditací v ústraní.\n\nBuddhismus vznikl v lese. Princ Gautama Buddha se při svém hledání pravdy zřekl zábavy a života v přepychu a stal se putujícím asketou. Rozhodl se, že se bude plně věnovat cestě duchovního rozvoje. Žil v osamocení na lesních mýtinách v džungli a zachovával přísná asketická pravidla. Po dosažení osvícení pobýval hlavně na těchto místech a byl obklopen svými žáky, kteří rovněž vedli život naprostého odříkání.\n\nTito lesní poustevníci nebyli mnichy. Pravidla klášterního života a buddhistického společenství za časů Buddhy ještě neexistovaly. Gautama Buddha a jeho následovníci většinou nepřipomínali čisté, dohola ostříhané duchovní bytosti v nažehlených šatech. Měli spíše divoký vzhled, mimo jiné např. chodili v roztrhaných šatech, jež tvořily kusy starých hadrů. Z tohoto důvodu bychom kořeny buddhistického společenství měli hledat mezi lesními poustevníky. Ti však nebyli zcela odloučeni od zbytku společnosti. Gautama Buddha probouzel spontánní oddanost mezi běžnými lidmi, kteří pomáhali jeho asketickým žákům tím, že jim dávali jídlo a obecně veškerou materiální podporu. Tito lidé Buddhu navštěvovali v jeho lesní poustevně a on naopak navštěvoval vsi a městečka, kde svým žákům dával duchovní nauky a rady. Tím je inspiroval ke správnému způsobu života a k tomu že usilovali o dosažení osvícení.\n\nTak se objevilo první buddhistické společenství, které bylo složeno ze dvou proudů: lesních poustevníků a laických praktikujících.\n\nTaková situace nemohla dlouho vydržet, protože se v Buddhově učení vyskytovalo určité napětí. Učení nekompromisně vyzývalo ke zřeknutí se světa a hledání pravdy. Současně ale Gautama Buddha kladl důraz na fakt, že jeho učení je univerzální a pro všechny bytosti. Vyslal své první žáky do světa, aby svým příkladem učili ostatní bytosti. Většina lidí ale nejenže nemohla následovat příklad nekompromisních lesních poustevníků, ale část z nich ani nechtěla. Proto po Buddhově smrti museli jeho žáci najít jiný způsob, jak přiblížit učení široké veřejnosti.\n\nVšeobecná potřeba si vynutila rozvoj nových forem praxe buddhismu. Nejprve někteří lesní poustevníci začali trávit stále více času v blízkosti lidských obydlí, kde žebrali a předávali nauky. V období dešťů se někteří z nich usídlili v osadách, často již na půdě, která jim byla darována. Po skončení období monzunů někteří zůstávali nastálo a přestavovali své příbytky na trvale obyvatelná stavení. Ta se postupně měnila v kláštery.\n\nZačala se rozvíjet místa klášterního života, byl sepsán soubor pravidel a obřadů, který se postupem času rozvinul do formy dnes známé jako vinája. Rozvoj zavedeného klášterního života byl pozitivní odpovědí na očekávání členů společenství, kteří chtěli jít stezkou Dharma. Nabízel vhodné podmínky k praxi a současně praktikující mohli být v blízkosti těch, kteří ještě nebyli plně připraveni opustit každodenní způsob života. Byl to ale mezistupeň, kdy byli zbaveni zodpovědností civilního života a nebyli omezováni nevýhodami lesní poustevny. Umožňovalo to tak praxi dharmy většímu počtu lidí.\n\nTímto způsobem dvě nebo tři generace po Buddhovi existovalo buddhistické společenství skládající se ze tří článků: \"lesních poustevníků\", řídících se nekompromisním příkladem Buddhy; \"mnichů\", kteří žili v klášterech na okrajích měst a vesnic; a \"laických praktikujících\", kteří žili ve svých domovech s rodinami a následovali Buddhovo učení. Všechny tři články hrály důležitou roli a byly nezbytné pro zdravý rozvoj celku.\n\nLesní poustevníci byli pionýry, avantgardou, nekompromisními dobyvateli nových území duchovna. Byli to právě oni, kdo díky intenzivním meditacím v osamocení udržovali živý proud duchovního prožitku.\n\nMniši v klášterech žili v souladu s etikou a studovali texty. Dbali o úplnost a čistotu buddhistického učení a tvořili instituci, která je potřebná pro rozvoj dharmy. Kláštery byly vždy v úzkém kontaktu s běžnými lidmi, protože potřebovaly jejich materiální podporu.\n\nLaičtí buddhisté praktikovali dharmu hlavně skrze akt oddanosti. Lesní poustevníci i mniši měli kořeny v této vrstvě společnosti a přežívali díky její podpoře. Laičtí praktikující udržovali svazek mezi buddhistickým společenstvím a celou společností a tím ji chránili před přehnaným individualismem. Podléhali ale snadno každodenním starostem. Aby však byli schopni spojit každodenní život s cílem buddhismu, potřebovali nekompromisní příklad lesních poustevníků a podporu klášterní instituce.\n\nMezi známé historické postavy laického buddhismu patří Marpa, který žil ve svém domě se svou ženou, staral se o své pole a praktikoval nauky Dharma ve svém každodenním životě. Marpa patří do linie Kagjü tibetského buddhismu. Do stejné linie patří Milarepa, jeho žák, který je příkladem lesního poustevníka, kterým se dnes říká jogíni. Dále do stejné linie patří Milarepův hlavní žák Gampopa, který se stal po smrti své ženy mnichem a představuje tedy styl klášterního způsobu následování nauk Buddhy. Zde vidíme, že pravé učení Buddhy překračuje všechny vnější formy a styly života, ale týká se samotné mysli, která je stejná všem.\n\nModerní společnost se velmi rychle mění a je pružnější než tomu bylo za časů Buddhy, a proto tyto tři zmiňované typy nalezneme v jejich originální podobě jen těžko. Dnes je téměř nemožné být lesním poustevníkem – a to nejen proto, že nemáme žádné hluboké lesy. Prostě je téměř nemožné odetnout se od světa tak, jak to udělal Buddha a jeho bezprostřední následovníci.\n\nTrend lesních poustevníků je reprezentován těmi, kteří provádí meditační praxi v odosobnění. Můžeme sem zařadit i některé umělce, kteří chápou umění jako duchovní rozvoj.\nTrend klášterů je zde představován existencí a rozvojem buddhistických center, jejichž členové v nich žijí a všechen svůj čas věnují jejich rozvoji. Laický trend je reprezentován těmi, kteří praktikují dharmu a zároveň chodí do práce a vychovávají děti. Každý člen moderního buddhistického společenství se do určité míry objevuje ve všech třech jejích částech. \n"}
{"id": "289905", "url": "https://cs.wikipedia.org/wiki?curid=289905", "title": "Colin Jackson", "text": "Colin Jackson\n\nColin Ray Jackson (* 18. února 1967 Cardiff, Wales) je bývalý britský vrcholový atlet, dvojnásobný mistr světa a čtyřnásobný mistr Evropy v běhu na 110 metrů překážek, a halový mistr světa a trojnásobný halový mistr Evropy v běhu na 60 metrů překážek.\n\nČtyřikrát v řadě dokázal vybojovat na ME v atletice (Split 1990, Helsinky 1994, Budapešť 1998, Mnichov 2002) zlatou medaili ve své disciplíně. Totéž dokázali jen další dva atleti, oštěpaři Jānis Lūsis a Steve Backley. Mezi ženami si podobně vedly jen Heike Drechslerová ve skoku dalekém a koulařka Naděžda Čižovová.\n\nMezi jeho úspěchy patří také dvě zlaté a dvě stříbrné medaile z Her Commonwealthu (1986, 1990, 1994, 2002). V roce 1993 se stal vítězem ankety Atlet světa a o rok později vítězem ankety Atlet Evropy. Svoji úspěšnou kariéru ukončil v roce 2002.\n\nČtyřikrát reprezentoval Spojené království na letních olympijských hrách (Soul 1988, Barcelona 1992, Atlanta 1996, Sydney 2000).\n\n\nKoncem srpna 2017 Jackson v rozhovoru pro švédský televizní dokument \"Rainbow Heroes\" provedl veřejný coming out a přihlásil se ke své homosexuální orientaci. Již v roce 2006 jeho bývalý partner prodal svůj příběh bulvárnímu médiu. A v roce 2008 Jackson ve \"Voice\" promluvil o problému stigmatizace gay sportovců, tehdy však o sobě uváděl, že si užívá svou nezadanost.\n"}
{"id": "289909", "url": "https://cs.wikipedia.org/wiki?curid=289909", "title": "Chomutovice", "text": "Chomutovice\n\nChomutovice jsou ves ležící v obci Popovičky v okrese Praha-východ ve Středočeském kraji, 5 km jižně od hranic Prahy. Na severu těsně sousedí se vsí Popovičky.\n\nJižně od vesnice se nachází lom na stavební kámen (konkrétně rohovec).\n\nPrvní písemná zmínka o Chomutovicích pochází z roku 1205.\n"}
{"id": "289911", "url": "https://cs.wikipedia.org/wiki?curid=289911", "title": "Vůdcův bunkr", "text": "Vůdcův bunkr\n\nVůdcův bunkr (\"\") byl podzemní komplex v Berlíně, kde se na konci války ukrývali Adolf Hitler a Eva Braunová a kde nakonec spáchali sebevraždu. Tento bunkr představuje jedno z nejznámějších Hitlerových sídel, mezi další patří například Vlčí doupě v dnešním Polsku nebo Orlí hnízdo v bavorských Alpách.\n\nO životě v bunkru vypovídá film \"Pád Třetí říše\" z roku 2004.\n\nKomplex byl vybudován v několika etapách na zahradě starého říšského kancléřství na Wilhelmstraße, které Adolf Hitler používal jako svoji hlavní soukromou rezidenci. Při nutných přestavbách nevyhovujících vnitřních prostor bylo v roce 1935 započato s rekonstrukcí velkého Přijímacího sálu (v některých dokumentech je uváděn jako Diplomatický sál) a přiléhající zimní zahrady. Současně byla zahájena stavba betonového úkrytu v části stávajících sklepů a rozšířením do zahrady kancléřství. Není zcela přesně zdokumentováno, z jakého popudu či záminky bylo o této stavbě rozhodnuto, ale dá se dedukovat o určitém vlivu architekta Speera. Tato etapa stavby byla v roce 1936 dokončena. Původní zastavěná plocha krytu (bunkru) byla 21,5 x 21,5 m s mocností železobetonových obvodových stěn a stropu 1,2 až 1,6 m. Obyvatelný prostor byl cca 18 x 19 m. Dodatečně byl strop zesílen vrstvou železobetonu o mocnosti cca 1,0 m. S přihlédnutím na stavební úpravy v zastavěné ploše starého kancléřství přesahovala mocnost stropu 3,0 m a odolala by jakékoliv tehdejší letecké pumě. Do tohoto krytu byl přístup z sklepa pod Slavnostním sálem, kam se vcházelo bočním schodištěm na spojovací chodbě mezi jídelnou a zimní zahradou. Do bunkru byl vyveden ještě nouzový únikový východ, který byl osazen těžkými pancéřovými vraty se vzduchotěsnými přepážkami a ventilačním systémem. Celý bunkr byl energeticky soběstačný, napájený z dieselelektrického agregátu napojený na ventilační systém a na systém vodovodu a kanalizace, neboť kanalizační jímka byla pod úrovní uliční kanalizační sítě. Celkem bylo v tomto bunkru 12 místností s centrální chodbou, jenž po přestavbě sloužila jako jídelna a zároveň i společenská místnost. Část stávajících zrekonstruovaných sklepních prostor pod starým kancléřstvím sloužila až do konce jako proviantní a technická zásobárna bunkru. \n\nV průběhu let 1942 až 1943 bylo započato s výstavbou druhé části vůdcova bunkru, jenž byl budován dále do zahrady říšského kancléřství a téměř kopíroval ulici Voßstraße a na druhé straně byl ohraničen budovou nového kancléřství. Dokumenty uvádějí stavební jámu o hloubce přesahující 10 m. Vstup do spodního vůdcova bunkru byl jednak točitým schodištěm ze „starého bunkru“ původní stavby z roku 1936 a dále pak schodištěm s kasematovými střílnami a plynovými uzávěry ze zahrady kancléřství. Vyústění do zahrady bylo kryto pancéřovými dveřmi, bočními kasematovými střílnami a strážní věží, v níž byla zaústěna ventilace. Po přepracování projektu týmem projektantů vedeným Albertem Speerem byly zdi a stropy zbudované ze železobetonu zesíleny na mocnost 3,5 m. Ani takto zbudované železobetonové zdi nebyly schopny vzdorovat průsakům spodní vody do obytného prostoru bunkru. To bylo řešeno instalací výkonných čerpadel, jenž prosakující vodu jímanou do průsakových jímek permanentně odčerpávaly do kanalizačního systému. I přes toto opatření byla v bunkru velmi vysoká vlhkost vzduchu a poměrně rozsáhlé zaplísnění stěn (svědectví přeživších obyvatel bunkru nebo návštěvníků). I přes dobře fungující ventilační systém byl v bunkru stálý zápach. Technologické zařízení měl horní i spodní bunkr samostatný, od sebe oddělený a na sobě nezávisle pracující. Spodní bunkr byl stavebně dokončen teprve v roce 1944 a okamžitě obsazen stálou osádkou obsluhy pod velením vrchního strojníka Hentschela. Rovněž pokoje nebo prostory určené pro \"Begleitkommando\" (tělesná stáž vůdce) byly trvale obsazeny a udržovány v pohotovostním režimu. Spojovací uzel s nejmodernější tehdejší dostupnou spojovací technikou byl nainstalován a plně provozuschopný. O provoz se od samého počátku staral jeden z přeživších stálých obyvatel bunkru \"SS-Obergefreiter\" Rochus Misch. \n\nV bunkru byly pokoje pro jednak stálé obyvatele, příznivce a blízké spolupracovníky vůdce, včetně administrativy, dále pak pokoje pro návštěvy, konferenční místnost, kde Hitler pořádal porady (poslední 22. dubna 1945), lékařský pokoj a sanitární místnost a ubikace strážního oddílu. Zvláštní pokoje s příslušenstvím zde měla Eva Braunová, manželé Goebbelsovi a „dvorní“ lékař dr. Morell. V dubnu 1945 v bunkru krátce či déle pobývalo až 50 lidí, což vznášelo velké nároky především na inženýrské sítě a vzduchotechniku. \n\nPři bojích o vládní čtvrť Berlína v dubnu a květnu 1945 bylo staré i nové kancléřství bojovými operacemi a především přímou nebo nepřímou palbou dělostřelectva velmi poškozeno. Bunkr však žádné poškození neutrpěl vyjma několika zásahů nejspíše minometnými střelami do kopulí strážních (ventilačních) věží v zahradě kancléřství. Koncem dubna 1945 byl horní bunkr téměř celý využíván jako polní lazaret pod velením profesora Hasseho a skupinou zdravotních sester. V brzkých ranních hodinách 2. května 1945 pronikli první vojáci Rudé armády do prostor zdevastovaného starého říšského kancléřství a zároveň z ulice Voßstraße do zahrady říšského kancléřství. I přes přítomnost několika příslušníků obávané divize SS Leibstandarte Adolf Hitler bunkr obsadili bez boje. \n\nPo skončení druhé světové války bylo uskutečněno několik pokusů bunkr zničit, avšak nikdy nebyl zničen zcela. V pozdějších letech občas stavební dělníci narazili na část prostor, ovšem tyto byly vždy opět zasypány. Od roku 2006 je na místě bývalého bunkru umístěna pamětní deska.\n"}
{"id": "289914", "url": "https://cs.wikipedia.org/wiki?curid=289914", "title": "Josef Havel (šlechtitel)", "text": "Josef Havel (šlechtitel)\n\nJosef Havel (10. března 1930 Hlavňov – 12. února 2008 Tábor) byl český zahradnický odborník, uznávaný pěstitel a šlechtitel růží.\n\nNarodil se v malé obci Hlavňov u Soběslavi v rodině malého sedláka. Vyučil se zahradníkem v Tučapech v zámeckém zahradnictví a vědomosti získal také v pokračovací škole v táborské Botanické zahradě. Začal a sedm let pracoval v růžařské a ovocné školce v Milevsku V padesátých letech 20. století uviděl na zájezdu do Lidic růže z Anglie; koupil si jejich rouby a začal se růžím intenzivně věnovat. Pracoval v JZD Budislav a Tučapy, založil růžařskou školku v Budislavi; po mnoha žádostech a urgencích získal povolení sám pěstovat růže. Na vlastních polích naškolkoval tisíce podnoží. Práce přerušilo rozhodnutí, že soukromé pole musí dát do užívání JZD (s nepřízní režimu se poté Josef Havel střetl ještě několikrát). Později pracoval opět doma v Hlavňově. Šlechtění a pěstování růží se věnoval více než 50 let. Obesílal světové soutěže – např. v Římě, Buenos Aires, Kodani, Paříži, New Orleans, Ženevě aj.\n\nZa dobu své práce získal řadu významných mezinárodních ocenění a v zahraničním tisku se o jeho pěstitelských schopnostech často psalo pochvalně. Vyšlechtil několik vlastních sort – povedlo se mu podchytit několik barevných mutací – z nichž každá voní jinak, dokonce se charakter vůně mění v průběhu dne. Např. „Cantilena Moravica“- růžová; „Cantilena Hlavnovica“ – bílá, nejmladší sorta, pojmenována po místě, kde žil; „Nette Lotte“ – světle žutá; „Charta 77“ – červená, drobná.\n\nJosef Havel je řazen mezi nejvýznamnější šlechtitele růží (jako je např. Jan Böhm, Dr. Gustav Brada, Rudolf Geschwind, Josef Urban nebo Ludvík Večeřa)\n\nJako znalec a odborník byl Havel 24 let členem mezinárodní poroty v Baden-Badenu a od 1998 šestkrát členem poroty při soutěži v Římě, čestným členem \"Královské růžařské společnosti\" a \"Švýcarské růžařské společnosti\", členem \"Rosa klubu Praha\" – specializované základní organizace Českého zahrádkářského svazu s celorepublikovou působností, která sdružuje milovníky a pěstitele růží, propaguje všestranný rozvoj růžařství. \nTímto se naplnila několikaletá snaha jak Občanského sdružení \"Společnost za pozitivní přístup k životu\", tak podpora osobností vědy a kultury, že proslulý šlechtitel růží Josef Havel a česká světová růže si zaslouží „vesmírné ocenění“.\n\n"}
{"id": "289918", "url": "https://cs.wikipedia.org/wiki?curid=289918", "title": "L. Ron Hubbard", "text": "L. Ron Hubbard\n\nLafayette Ronald Hubbard (známější jako L. Ron Hubbard, také L. R. Hubbard, Lafayette Ron Hubbard atd., 13. března 1911 – 24. ledna 1986) byl americký spisovatel, zakladatel dianetiky a scientologie. Mimo obrovského množství scientologické literatury napsal také mnoho dobrodružných a vědeckofantastických děl. Ty zpočátku publikoval v různých pulpových magazínech, čímž se zařadil mezi autory tzv. Zlatého věku science fiction.\n\nNarodil se v Tildenu v Nebrasce v rodině armádního důstojníka a feministické vysokoškolské pedagožky. V mládí hodně cestoval (zejm. na Dálný východ). V roce 1930 se zapsal na studium stavebnictví na George Washington University ve Washingtonu. Zapsal se také např. do jednoho z prvních kursů jaderné fyziky (což později rád zdůrazňoval), nicméně oproti svým tvrzením neprospěl. Universitu nedokončil, opustil ji v roce 1931. Živil se pak jako pilot a spisovatel, jako letec se zúčastnil různých expedic. V roce 1933 si vzal svou první ženu, spisovatelku Margaret Grubbovou, s níž měl dvě děti. Krátce sloužil u United States Marine Corps a za druhé světové války sloužil u United States Navy.\n\nHubbard psal pro různé literární časopisy vědeckofantastické, fantastické, detektivní, westernové a dobrodružné prózy, a to povídky, romány a jeden scénář. Používal řadu pseudonymů, byl velmi známým autorem. V roce 1950 publikoval knihu \"Dianetika, moderní věda o duševním zdraví\" (\"Dianetics: The Modern Science of Mental Health\"), v níž popsal vlastní psychologickou teorii, nazývanou dianetika. Tato kniha se přes odmítnutí odborné veřejnosti široce rozšířila a stala se bestsellerem, jen za rok po vydání se prodalo 150 000 výtisků. Registroval také spolek \"Hubbard Dianetic Research Foundation\" (Hubbardova nadace pro dianetický výzkum). V roce 1952 rozšířil Hubbard dianetiku o „užitou náboženskou filosofii“, kterou nazval scientologie. V témže roce si také vzal svou poslední manželku, Mary Sue Whippovou. Až do konce života pak stál v čele scientologické církve. V roce 1957 sepsal knihu \"Vše o radiaci\" (All About Radiation), v níž propaguje tzv. purifikační program, který očišťuje tělesné buňky od jedů. V osmdesátých letech se Hubbard vrátil k literární činnosti, vytvořil scifi romány se scientologickým poselstvím \"Battlefield Earth\" (\"Bojiště Země\", 1982) a \"Mission Earth\" (\"Mise Země\", 1987), a také nepublikovaný scénář \"Revolt in the Stars\" (\"Vzpoura ve hvězdách\"), v němž zdramatizoval část dianetického postupu. \n\nKe konci života trpěl Hubbard chronickou pankreatitidou a dalšími nemocemi. Zemřel 24. ledna 1986 na svém ranči, údajně na následky mozkové mrtvice. Jeho tělo bylo spáleno a popel byl rozptýlen na moři.\n\nByl velmi plodným autorem. Jen vydání jeho rukopisných poznámek, přepsaných až po jeho smrti, je naplánováno na 110 obsáhlých svazků. Většinu děl napsal v letech 1930 – 1980 a většina jeho děl byla publikována v nakladatelstvích, spojených se scientologickou církví. Science-fiction se věnoval od roku 1938, nejprve pod nátlakem vydavatelů, kteří hledali nové autory, ale postupem času se stal jedním z nejpopulárnějších autorů. V roce 2006 byl uznán Guinnessovou knihou rekordů za nejplodnějšího a nejpřekládanějšího autora s údajem, že publikoval 1084 beletristických i nebeletristických děl, která byla přeložena do 71 jazyků. \n\n\nHubbard je autorem několika desítek vzdělávacích filmů o dianetice a scientologii. Kromě toho byly podle jeho námětů natočeny následující filmy:\n\n"}
{"id": "289920", "url": "https://cs.wikipedia.org/wiki?curid=289920", "title": "Nebřenice", "text": "Nebřenice\n\nNebřenice jsou malá vesnice ve Středočeském kraji v okrese Praha-východ 6 km jižně od okraje Prahy. Spadají pod obec Popovičky, od které leží 2 km jižním směrem.\n\nPrvní písemná zmínka o Nebřenicích pochází z roku 1437. Od června 2017 se začal na území Nebřenic vznikat nový luxusní rezidenční celek Oaks Prague. Má se jednat o samostatnou „vesnici“ s 700 obyvateli, více než 85 domy a sociálním vybavením.\n\n"}
{"id": "289923", "url": "https://cs.wikipedia.org/wiki?curid=289923", "title": "Právo národů na sebeurčení", "text": "Právo národů na sebeurčení\n\nPrávo národů na sebeurčení je principem, ze kterého některé státy odvozují svou legitimitu (například Slovensko v Ústavě Slovenské republiky, či tehdejší Československo), zatímco v jiných případech je pokládán za nepřípustný a destabilizující separatismus. Toto právo je odvozováno z ideje národního státu. Jeho cílem nebo prostředkem je zpravidla vytvoření státu nebo autonomního území podle etnických územních hranic, případně etnická samospráva na personálním principu.\n\nPrávo národů na sebeurčení bylo formulováno v podmínkách nacionalismu 19. století (sjednocení Itálie, sjednocení Německa) a bylo uplatňováno zejména při rozpadu velkých mnohonárodních říší (Osmanská říše, Rakousko-Uhersko) po první světové válce. Jedním z výsledků byl i vznik Československa.\n\nHlavním zastáncem této myšlenky byly Spojené státy americké a americký prezident Woodrow Wilson, který ji jako součást svých Čtrnácti bodů prosazoval při jednáních o Versailleské smlouvě.\n\nČeští Němci se neúspěšně snažili uplatnit své právo na sebeurčení po vzniku Československa, později bylo právo na sebeurčení problematicky uplatněno v Mnichovské dohodě, na jejímž základě byly od Československa odtrženy části s německou, polskou nebo maďarskou většinou a připojeny k sousedním státům. První vídeňská arbitráž určila maďarsko-československou hranici.\n\nNa konci druhé světové války bylo právo národů na sebeurčení (zásada sebeurčení) zakotveno v Chartě OSN, zejména na podnět Sovětského svazu. Uplatňováno bylo v rámci dekolonizace kolem šedesátých let 20. století, s odvoláním na Atlantickou chartu ze 14. srpna 1941. Rezoluce Valného shromáždění OSN ze dne 16. prosince 1952 zdůraznila, že právo na sebeurčení je předpokladem pro plné uplatnění základních lidských práv.\n\nPo konci studené války se uplatnilo při rozpadu Jugoslávie a Sovětského svazu. Představa národního státu měla svůj podíl na etnických čistkách a bojových konfliktech v některých oblastech.\n\nV současnosti probíhá diskuze o právu na národní sebeurčení například v souvislosti s Kosovem, Tibetem a Ujguristánem v Číně, Baskickem ve Španělsku, ruských menšin v postsovětských státech a neruských menšin v Rusku (Tatarstán, Čečna atd.). Důležité je ovšem rozlišovat mezi národem s právem sebeurčení a mezi národnostní menšinou, etnickou menšinou či jazykovou menšinou, které nemají právo sebeurčení, ale které mají pouze práva menšinová. Jde o mezinárodní kodifikaci práva podle OSN a také práva evropského.\n\nNárodní sebeurčení nemusí být uplatňováno jen formou národní správy území, ale například v rámci federalizace Belgie je uplatňováno i na personálním principu, tedy tak, že pod národní orgány spadají určité záležitosti některého etnika ve státě i přes to, že toto etnikum je smíšeno s jinými etniky.\n\n\n"}
{"id": "289925", "url": "https://cs.wikipedia.org/wiki?curid=289925", "title": "HMS Audacity (D10)", "text": "HMS Audacity (D10)\n\nHMS Audacity (D10) byla britská eskortní letadlová loď, první britské plavidlo této kategorie. Původně se jednalo o německou obchodní loď MV \"Hannover\", která byla za druhé světové války nasazena jako lamač blokády a byla zajata lehkým křižníkem HMS \"Dunedin\" a kanadskou fregatou HMCS \"Assiniboine\". Britové následně rozhodli o přestavbě lodi na letadlovou, která by mohla doprovázet atlantické konvoje. V této roli \"Audacity\" prokázala užitečnost této kategorie lodí, ale byla nedlouho po nasazení do bojových operací potopena německou ponorkou.\n\n\"Audacity\" byla původem německá obchodní loď MV \"Hannover\", kterou 8. března 1940 v Karibiku zajaly lehký křižník HMS \"Dunedin\" a fregata HMCS \"Assiniboine\". Od listopadu 1940 byla loď krátce používána námořnictvem jako HMS \"Empire Audacity\". V lednu 1941 Britové rozhodli o přestavbě plavidla na eskortní letadlovou loď. Upravená loď byla zařazena do výzbroje 26. června 1941. Jejím hlavním úkolem se stal doprovod konvojů do Gibraltaru.\n\nPřestavba na letadlovou loď měla jen omezený rozsah. Loď měla hladkopalubové uspořádání bez nástaveb, výtahů či katapultu. Na trup byla pouze přidána letová paluba, avšak v podpalubí nebyl vybudován žádný hangár pro uskladnění palubních letadel a ta musela stát na palubě. Letecký park tvořilo až šest stíhacích letounů Grumman Martlet. Obrannou výzbroj tvořil jeden 102mm kanón, doplněný několika protiletadlovými kanóny.\n\nDne 21. prosince 1941 byla \"Audacity\", asi 900 km západně od španělských břehů, torpédována německou ponorkou U 751. Dostala tři zásahy a 70 minut po prvním zásahu se potopila.\n\n"}
{"id": "289926", "url": "https://cs.wikipedia.org/wiki?curid=289926", "title": "Vídeňská arbitráž", "text": "Vídeňská arbitráž\n\nVídeňská arbitráž může označovat více událostí:\n"}
{"id": "289932", "url": "https://cs.wikipedia.org/wiki?curid=289932", "title": "Lien", "text": "Lien\n\nLien může být:\n"}
{"id": "289934", "url": "https://cs.wikipedia.org/wiki?curid=289934", "title": "Thovtova kniha", "text": "Thovtova kniha\n\nThovtovy knihy jsou legendární knihy, které sepsal samotný Thovt. \n\nJejich možná poloha je podle legendy kdesi schována v hrobce královského mága Neferoptaha. Knihy obsahují kouzla jak temné tak bílé magie, tajemství jiných světů (dimenzí) a návod jak získat nesmrtelnost. Moc a síla těchto knih je tak obrovská, že dokáže ovládat jak sílu všech živlů tak i dokonce samotné bohy.\n\nLegenda praví, že princ Ramesse Chamuaset pátral v jednom prastarém chrámu po nápisech, které zaznamenávaly kouzla, a ve chvíli kdy už chtěl odejít se mu zjevil Ra přestrojený za starce a pravil: ,Pátráš beznadějně po kouzlech, které jsou proti Thovtovým bezmocná…“. Když Chamuaset zaslechl o nejmocnějších kouzlech naléhal na starce aby mu řekl, jak se k ním dostane. ,Povím ti kde najdeš Thovtovy nejmocnější kouzla. Jsou ve knihách sepsaných Thovtovýma vlastníma rukama, které ukryl v hrobce královského mága Neferoptaha\", povídal stařec. ,Za to,že jsem ti řekl toto tajemství si přeji 100 zlatých a stříbrných nití a tvůj slib, že po mé smrti mi připravíš královský pohřeb“. Chamuaset dal svůj slib a ještě toho dne vyrazil do pouští hledat hrob Neferoptaha.\n\nCesta to byla dlouhá a pomalá, ale když Ra proplouval ve své loďce branou západní říše (Říše mrtvých), nalezl Chamuaset hrobku Neferoptaha. Když sestoupil do hrobky, spatřil oltář s knihou a kolem něho stál duch Neferoptaha, jeho ženy a synka. Duchové knihu střežili a proto vyzval Neferoptah Chamuaseta k senetu (hra podobná dámě). Už na začátku začínal Chamuaset prohrávat, tak uchopil knihu a utekl s ní zpět do svého království, kde jí představil svému otci a začal využívat její moc.\n\nPo týdnu se však začalo dít Chamusetovi spoustu nepříjemných věcí, tak se rozhodl knihu vrátit a požádat duchy o odpuštění. Neferoptah a Thovt mu odpustili a Chamuaset se vrátil domů se štěstím a radostí přinášející celému království.\n"}
{"id": "289944", "url": "https://cs.wikipedia.org/wiki?curid=289944", "title": "Santa Maria della Consolazione", "text": "Santa Maria della Consolazione\n\nSanta Maria della Consolazione je římskokatolickým kostelem v Římě, který stojí u paty pahorku Palatinu, v rione Campitelli.\n\nKostel je pojmenován po ikoně panny Marie, která byla umístěna v těchto místech k útěše zločinců, kteří byli za trest svrženi ze skály nad kostelem. Patrně se jedná o skálu Tarpeia, z které byli odsouzení házeni již za časů starého Říma. Roku 1385 odsouzený šlechtic, Giordanello degli Alberini, zaplatil dva zlaté floriny za tuto ikonu, aby přinášela útěchu pro zločince čelící smrti.\nPrvní kostel byl postaven roku 1470, a přebudován v letech 1583-1600 by Martinem Longhi starším. Tehdy byla postavena fasáda v manýristickém stylu. Tympanon byl dokončen roku 1827 Pasqualem Bellim.\n\nPrvní kaple obsahuje fresky od Taddea Zuccariho z roku 1556. V druhé kapli je freska \"Madona s dítětem a svatými\" z roku 1575 od Livia Agrestiho. Třetí kapli vyzdobil Giovanni Baglione. Oltář od Martina Loghiho zdobí kopie fresky \"Madonna della Consolazione\" ze 14. století, přemalovaná Antoniazzem Romanem. Dále lze v kostele najít díla od Niccoli Circignaniho (il Pomarancio), Marzia Colantonia Ganassini, Francesca Nappi a Raffaella da Montelupo.\n"}
{"id": "289947", "url": "https://cs.wikipedia.org/wiki?curid=289947", "title": "Sony Ericsson Xperia X1", "text": "Sony Ericsson Xperia X1\n\nSony Ericsson XPERIA X1 je první komunikátor firmy Sony Ericsson s operačním systémem Windows Mobile 6.1. Pro Sony Ericsson tento přístroj vyrobila firma HTC.\n\n\n"}
{"id": "289948", "url": "https://cs.wikipedia.org/wiki?curid=289948", "title": "Moták pilich", "text": "Moták pilich\n\nMoták pilich (\"Circus cyaneus\") je středně velký dravec z čeledi jestřábovitých (Accipitridae).\n\nMenší než moták pochop, liší se celkově světlejším vzhledem a delšími a širšími křídly zakončenými hrotem se čtyřmi letkami. Samci jsou šedomodří, s černými konci křídel, tmavým okrajem na jejich spodní straně a bílým kostřcem a spodinou těla. Samice jsou větší než samci, převážně hnědé, mají jasně bílý kostřec, světlou, hnědě pruhovanou spodinu a variabilně velké žlutavé pole na vrchní straně křídla. Prachový šat mláďat je bílý, na zádech žlutošedý. Mladí ptáci jsou velmi podobní samicím, od kterých se liší hnědavou, méně pruhovanou spodinou těla a větším žlutohnědým polem na vrchní straně křídel. Podobně jako sovy má i moták pilich závoj kolem očí.<br>\n\nJe velmi obratným letcem. Létá pomalu a kymácivě, nízko a často mění směr. Křídla drží zvednutá do mělkého V.<br>\nHlas: na hnízdě varovné „gegegegege“.\n\nHnízdní areál zahrnuje značnou část palearktické oblasti od Irska a severozápadního Španělska východně až po Kamčatku. Nehnízdí na Balkáně, v Itálii, Švýcarsku a Rakousku. Částečně tažný, zimuje ve střední a jižní Evropě, severní Africe, na Blízkém a Středním východě a v jižní Asii.<br>\nVětšina hnízdící populace obývá Švédsko, Finsko, Rusko a Francii. Celková evropská populace se snižuje v důsledku vysušování, zalesňování a intenzivního zemědělského využívání krajiny. Tendence zvyšování početnosti byla zjištěna jen na nizozemských ostrovech v Severním moři.\n\nHnízdí v otevřené krajině – v tajgách, bažinách a v okolí mělkých jezer s hustou vegetací, na vřesovištích, podmáčených loukách. Hnízdo je na zemi, skryté mezi nižší hustou vegetací. Živí se malými savci a ptáky. Stejně jako ostatní motáci vyhlíží kořist za pomalého kymácivého letu nízko nad terénem. Jakmile ji zahlédne, rychle se snese na zem a uchopí ji do pařátů. V současnosti je největším problémem vysoušení, a tím pádem zánik, potenciálních hnízdišť.\n\nPravidelně přes území ČR protahuje a v počtu 700–1500 jedinců zde zimuje; ptáci místy společně nocují v rudeárních porostech. V ČR zimují ptáci ze severní a severovýchodní Evropy. Meziročně však počet zimujících ptáků značně kolísá, zřejmě v závislosti na početnosti a dostupnosti vhodné potravy a na situaci na severských hnízdištích. Zimující ptáci se zdržují především v zemědělské krajině, lesnatým oblastem se vyhýbají.\n\nHnízdí ovšem řídce, roztroušeně a značně kolísavě, patrně do 1100 m n. m. V letech 1985–1989 byl početní stav odhadnut na 50–80 hnízdících párů, v roce 1990 na 40–60 párů, na počátku 21. století na 30–50 párů, k roku 2010 na 10 párů a v letech 2014–2016 nebylo v ČR prokázáno žádné hnízdění (tzn. 0–5 párů). Proto byl z někdejší kategorie „E – ohrožený druh“ přeřazen do kategorie „CR – kriticky ohrožený druh“. (V Evropě spadá do kategorie „NT – téměř ohrožený“, v EU 27 do kategorie „LC – málo dotčený“.) Vyhláškou 395/1992 Sb., v aktuálním znění, je prohlášen za druh silně ohrožený. Preferuje mokřady, podmáčené louky či pole, méně hnízdí na mokrých lesních pasekách nebo v porostech mladých jehličnanů. Na našem území hnízdící ptáci jsou převážně tažní a směřují zimovat do jižní Evropy.\n\nV ČR se nacházejí hnízda téměř výhradně v lesích, buď na pasekách či holinách, nebo ve vzrostlých smrkových porostech. Samice začíná snášet vejce (bílá, kulovitá) na přelomu dubna a května. V jedné snůšce bývá (2–)4–6 vajec o velikosti 45,7 × 36,0 mm. Na vejcích sedí jen samice, samec ji krmí a později jí také přináší potravu pro mláďata. Inkubační doba je 29–30 dnů. Mláďata jsou opeřena po 29–42 dnech a vyvedena od 35 do 42 dnů. Moták pilich se dožívá až 16 let. Většina párů je monogamních, u samců je však zaznamenána také polygynie.\n\nPotravu tvoří zejména drobní až středně velcí obratlovci, požírá i větší hmyz a mršiny. Nejčastější potravou pilicha jsou drobní hlodavci – při lovu hrabošů v zimě na poli či na louce lze motáka pilicha spatřit nejspíše. Občas loví drobné ptáky.\n\nOhrožení: Na úbytku pilichů hnízdících v ČR se patrně podílí predace hnízd liškami a prasaty divokými. Významný a dlouhodobý vliv na úspěšnost hnízdění mají zřejmě také lesní práce prováděné při údržbě lesních porostů. Dalším rizikovým faktorem je ilegální odstřel. Viz též informace P. Pelze o plenění hnízd člověkem.\n\nObratností letu motáků se asi inspirovali konstruktéři britských bojových letounů – jeden ze strojů britské armády, který je schopen startovat a přistávat kolmo vzhůru, nese jméno Harrier, tedy moták.\n\n"}
{"id": "289952", "url": "https://cs.wikipedia.org/wiki?curid=289952", "title": "TJ Sokol Milevsko", "text": "TJ Sokol Milevsko\n\nTJ Sokol Milevsko byla založena dne 6. října 1889. Dne 9. února 1890 se v budově školy konala za účasti 35 členů první valná hromada, která do čela jednoty zvolila MUDr. Josefa Rejšila, jednatelem se stal František Ješ. Sokol se začal rychle rozvíjet a v červnu \"1890\" měla jednota již 90 členů a 19 dorostenců. Cvičili v městském pivovaře, bývalé tkalcovně a v zahradním sále hotelu Jindřicha Vodňanského. Zde však museli v roce 1923 cvičení zanechat, protože hrozilo zřícení stropu. Roku 1925 byla slavnostně otevřena vlastní sokolovna, která se stala sportovním, kulturním i společenským centrem města a jeho širokého okolí. V současné době se členská základna pohybuje okolo 530 členů.\n\n"}
{"id": "289963", "url": "https://cs.wikipedia.org/wiki?curid=289963", "title": "Lemur bělohlavý", "text": "Lemur bělohlavý\n\nLemur bělohlavý (\"Eulemur fulvus\"), známý též pod názvy červenočelý nebo maki bělohlavý, je středně velký denní lemur obývající tropické deštné lesy v západní a jižní části Madagaskaru.\n\nMěří 38-50 cm na délku a váží kolem 2-4 kg. Ocas, který je většinou delší než tělo měří 46-60 cm. Zbarvení lemura bělohlavého se liší podle šesti poddruhů (viz níže) a pohybuje se v rozmezí mezi hnědou až žlutou nebo šedou. Většinou však má tmavý obličej, ušní boltce téměř zcela skryté pod hustou srstí a bílé obočí.\n\nJe to typicky stromový lemur, který se přes den pohybuje téměř ve všech stromových patrech. Žije ve skupinách jejichž počet členů je velice proměnlivý. Obecně jsou však tvořeny 3 až 12 jedinci. Jedna skupiny si obvykle hájí území o rozloze 17 až 50 akrů. Dorozumívá se hlasovými projevy a jako důkaz členství a hodnosti ve skupině se často potírá vlastní močí. Vyhledává především stromové plody, květy nebo listy, ale nepohrdne ani mízou, ptačími vejci nebo drobným hmyzem.\n\nSamice rodí po 120 denní březosti jedno mládě. V zajetí se může lemur bělohlavý dožít i více jak 30 let, v přírodě se průměrná délka života pohybuje mezi 20 až 25 rokem života.\n\nRozeznáváme u něj šest poddruhů:\n\n"}
{"id": "289965", "url": "https://cs.wikipedia.org/wiki?curid=289965", "title": "První list Korintským", "text": "První list Korintským\n\nPrvní list Korintským (zkratka 1K nebo 1Kor) je součást Nového zákona, jeden z listů apoštola Pavla, o jehož autorství se nikdy nepochybovalo. Byl napsán řecky, snad roku 54 v Efesu, a už kolem roku 150 jej cituje Markionův kánon jako církví uznanou knihu.\n\nPavel, který církev v Korintu před několika lety založil (Sk 18,10-17), píše svůj list jako výraz starosti nad tím, co se v ní mezitím děje. Stěžuje si na nejednotu a spory uvnitř církve (1K 1,10-4,21), na upadlé mravy (1K 5,1-6,20) a ve druhé části (1K 7-15) rozvíjí čtyři témata křesťanského učení: o manželství, o křesťanské svobodě, o bohoslužbě a o vzkříšení Krista. Závěrečné pozdravy mají dodat jeho radám i osobní důraz.\n\n13. kapitola listu (tzv. \"Hymnus o lásce\") je jednou z nejcitovanějších částí Bible a dočkala se i vícero zhudebnění (např. \"Hymn o miłości\" od Antoniny Krzysztoń).\n\n\n\n"}
{"id": "289967", "url": "https://cs.wikipedia.org/wiki?curid=289967", "title": "Mažoretka", "text": "Mažoretka\n\nMažoretky jsou dnes zcela plnohodnotným odvětvím sportu. Základní definice by mohla znít: Tanečnice, jejichž choreografie je založená především na barvité práci s náčiním baton (hůlkou). Lidé si je však stále spojují pouze s dechovou hudbou, barevnými uniformami a strohým pochodováním. Mažoretkový sport však prošel velkou změnou. Kostýmy jsou čím dál spořejší a efektnější, mažoretky pochodují defilé a sestavy na hudbu moderní.\n\nMažoretky se dělí na dvě hlavní kategorie. \n\nNěkteré instituce pořádají jednokolové nepostupové soutěže. Mezi nejznámější patří např. O Cenu TK Andria v Havířově, O Pohár ze zámku v Kolíně nebo Majorettes Show v Hulíně.\n\nMažoretky soutěží zpravidla ve třech věkových kategoriích:\n\nRozhodující pro zařazení do kategorie je věk soutěžící v roce konání soutěže. Např. když jste Kadetka a je vám 11 let, ale do ledna vám bude 12 let můžete soutěžit za Juniorky.\n\nMažoretky mohou soutěžit v disciplínách sólo, duo, trio, miniformace a formace.\nZákladním náčiním je hůlka (odborně - baton), výjimkou však nejsou ani třásně (odborně - pom-pomy), dvě hůlky nebo další rekvizity (šátky, stuhy, prapory, fantazii se meze nekladou). Záleží na typu hudby a rozhodnutí trenérky\n\n\n"}
{"id": "289969", "url": "https://cs.wikipedia.org/wiki?curid=289969", "title": "Vysoké Kolo", "text": "Vysoké Kolo\n\nVysoké Kolo ( , německy také \"Hohes Rad\") je hora nacházející se v Krkonoších v hlavním hřebeni, na česko-polské hranici. S nadmořskou výškou 1509 metrů je to nejvyšší hora západních Krkonoš a čtvrtá nejvyšší hora Krkonoš i celého Česka. S prominencí 335 metrů (převýšení od sedla nedaleko Petrovky) jde o druhou nejprominentnější horu Krkonoš. V minulosti byla nazývána také Krkonoš, Velký Šišák, německy Gr. Sturmhaube.\n\nJedná se o horu kupovitého tvaru ležící zhruba 5 km od osady Horní Mísečky na české straně hor a 8 km jižně od města Piechowice na straně polské. Nachází se v hlavním, širokém \"Slezském hřebeni\", kde jsou patrné četné tvary způsobené kryoplanací místní žuly. Leží zde největší suťová pole pohoří. Na holém a plochém vrcholu stojí samostatné skalky a kamenná moře jen stroze pokrytá travou. Zřetelně se zde projevuje terasovitost terénu. Na jih spadají svahy Vysokého kola mnohem mírněji než na polskou stranu. Zde, na severu se objevují lavinové svahy, které se prudce lomí do ledovcového karu – \"Sněžných jam\".\n\nVýstup na samotný vrchol není oficiálně povolen, neboť leží v I. zóně KRNAP a nevede na něj značená turistická stezka. Na polské straně traverzuje vrchol červená turistická značka a na jižním svahu, na české straně, prochází cesta opatřena tyčovým značením. Na vrcholu, na polské straně hory, se nachází polorozpadlá kamenná mohyla, která byla postavena v osmdesátých letech 19. století na památku prvního německého císaře Viléma I. Od mohyly je výborný, kruhový výhled.\n\n"}
{"id": "289971", "url": "https://cs.wikipedia.org/wiki?curid=289971", "title": "Jóšijáš", "text": "Jóšijáš\n\nJóšijáš (hebrejsky: , \"Jošijahu\"), v českých překladech Bible přepisováno též jako Josijáš, Jošiáš či Joziáš, byl z Davidovské dynastie v pořadí patnáctý král samostatného Judského království. Jeho jméno se vykládá jako \"„Hospodin dává“\". Dle názoru moderních historiků a archeologů král Jóšijáš vládl asi v letech 639 až 609 př. n. l. Podle kroniky Davida Ganse by však jeho kralování mělo spadat do let 3285–3316 od stvoření světa neboli do rozmezí let 477–445 před naším letopočtem, což odpovídá 31 letům vlády, jak je uvedeno v Knihách kronik.\n\nJóšijáš byl synem krále Amóna a jeho ženy Jedídy, jež byla dcerou Adajáše z Boskatu. Na judský trůn v Jeruzalémě usedl ve svých 8 letech a z údajů Tanachu by se dalo vyvodit, že navázal na započatou, ale nedokončenou náboženskou reformu svého děda Menašeho.\n\nJóšijáš za své vlády uskutečnil významnou náboženskou reformu, během které se pokusil odstranit ve starověkém Judsku všechny pohanské kulty a ustanovil jako legální pouze jediný kult, a to Hospodinův, jenž byl spjat s obětní službou v jeruzalémském Chrámu. Tato reforma měla dalekosáhlý vliv na biblické náboženství a samotné biblické knihy, jež byly částečně opraveny a možná i cenzurovány v duchu reformního hnutí.\n\nJedním z hlavních impulzů Jóšijášovy náboženské reformy bylo podle Bible nalezení Knihy zákona, která je v textu zmíněna celkem 11× (viz 2. Královská 22:8, 10, 11, 13, 16; 23:2, 3, 21, 24). Tu objevil údajně spravedlivý velekněz Chilkijáš v samotném Chrámu, což bylo vykládáno jako Boží odpověď na královy modlitby. Tradiční judaismus věří, že šlo o svitek s Pěti knihami Mojžíšovými. Moderní teorie však zdůrazňují, že téměř jistě šlo spíše jen o knihu Deuteronomium, a sice buď její původní verzi nebo její části či základ textu, z něhož později vzešla.\n\nNěkteří historici pochybují, že Kniha zákona byla starobylým textem a předpokládají, že šlo spíše o dílo samotného Chilkijáše, sloužící k ospravedlnění Jóšijášovy reformy jeruzalémského kultu.\n\nBěhem Jóšijášovy vlády došlo k vystoupení a povolání několika proroků. Například prorok Sofonjáš byl svou rozsáhlou kritikou modlářství pravděpodobně tím, kdo odstartoval Jóšijášův psychologický obrat a následné změny v náboženské oblasti. Krátce poté byl povolán také prorok Jeremjáš, který především kritizoval náboženské poměry po Jóšijášově smrti – sám ve svých proroctvích krále Jóšijáše nezmiňuje a o jeho reformě mluví pouze v náznacích.\n\nKromě náboženské reformy se projevil jako velmi schopný panovník, za jehož vlády Judsko ovládlo dokonce i rozsáhlé oblasti bývalého severoizraelského království až po Jizre'el a Galileu. Roku 609 př. n. l. padl v bitvě u Megida s egyptským faraónem Nekem II., který jej porazil, když táhl na pomoc svým asyrským spojencům v boji proti Babylónii. Apokryfní 3. kniha Ezdrášova tvrdí, že tak učinil proti přímému slovu proroka Jeremjáše. \n\nPo Jóšijášově smrti již judské království nedosáhlo takového rozmachu, jako za jeho vlády. Jeho syn Jóachaz byl roku 609 př. n. l. po krátkém panování sesazen faraónem Nekóem II.\n\n"}
{"id": "289973", "url": "https://cs.wikipedia.org/wiki?curid=289973", "title": "Leonardo Sandri", "text": "Leonardo Sandri\n\nLeonardo kardinál Sandri (* 18. listopadu 1943, Buenos Aires) je argentinský katolický prelát, kardinál, prefekt Kongregace pro východní církve.\n\nPo skončení studií v semináři v Buenos Aires získal licenciát z teologie na Katolické Univerzitě v argentinské metropoli. Kněžské svěcení přijal 2. prosince 1967. Jeho světitelem byl kardinál Juan Carlos Arambura, kterému později dělal sekretáře. V roce 1970 odejel na studia do Říma, získal doktorát z kanonického práva na Papežské univerzitě Gregoriana. Od roku 1974 pracoval na nunciaturách v několika zemích Afriky, v roce 1989 se stal pracovníkem nunciatury v USA. V dubnu 1992 nastoupil do státního sekretariátu.\n\nV roce 1997 byl jmenován titulárním arcibiskupem aemonským. V březnu 2000 ho papež Jan Pavel II. jmenoval nunciem v Mexiku a 15. září téhož roku začal působit ve státním sekretariátu jako substitut pro všeobecné záležitosti. Dne 9. června 2007 ho papež Benedikt XVI. jmenoval prefektem Kongregace pro východní církve. Kardinálem byl jmenován při konzistoři 24. listopadu 2007.\nDne 18. ledna 2020 papež František schválil jeho volbu viceděkanem kardinálského kolegia. \n\n\n\n"}
{"id": "289984", "url": "https://cs.wikipedia.org/wiki?curid=289984", "title": "Letiště JFK", "text": "Letiště JFK\n\nMezinárodní letiště Johna F. Kennedyho (, IATA: JFK, ICAO: KJFK, FAA LID: JFK) je letiště, jehož název pochází od jména amerického prezidenta Johna Fitzgeralda Kennedyho. Nachází se v jihovýchodní části města New York, v Queensu (USA). Od centra nejznámější městské části New Yorku – Manhattan je vzdáleno asi 19 km.\n\nLetiště se začalo budovat v roce 1942 jako \"Idlewild Airport\". V roce 1943 bylo přejmenováno na Major General Alexander E. Anderson Airport a v roce 1963 na John F. Kennedy International Airport.\n\nLetoun Concorde zde létal v letech 1977 až 2003. Dne 19. března 2007 zde přistál poprvé Airbus A380. V letech 1970 – 2010 létaly na Kennedyho mezinárodní letiště také České aerolinie, nejprve se stroji Iljušin Il-62 a později s Airbusy A310.\n\nJFK řídí \"Port Authority of New York and New Jersey\", který řídí rovněž další čtyři blízká letiště, a to Newark-Liberty, LaGuardia, Stewart International Airport a Teterboro. Je hlavním hubem pro leteckou společnost jetBlue a hlavní mezinárodní branou pro Delta Air Lines (člen téže asociace SkyTeam jako České aerolinie) a American Airlines.\n\nV roce 2000 JFK prošlo 50 000 mezinárodních cestujících denně. Nejvíce mezinárodních spojů míří do Londýna, Paříže, Frankfurtu a Tokia. V roce 2007 se letiště postaralo o 46,9 mil. cestujících, Newark Liberty o 36,2 mil. a LaGuardia o 25,3 mil.; celkem tedy přibližně 108,4 mil. cestujících použilo některé z newyorských letišť.\n\nLetiště má devět terminálů. Každá z leteckých společností má svůj stálý terminál, ze kterého je odbavována - pro České aerolinie to byl terminál 4, který v květnu 2001 nahradil \"Budovu pro mezinárodní přílety\" (International Arrivals Building).\n\nTerminály letiště spojuje navzájem tzv. Airtrain, automaticky vedený kolejový dopravní prostředek podobný metru, jehož trasa pokračuje mimo letiště až k železniční stanici Jamaica Station a k několika trasám newyorského metra. Jízda v rámci JFK (terminály, letištní hotely, autopůjčovny, parkoviště) je zdarma, jízda mimo areál je zpoplatněna.\n\n"}
{"id": "289987", "url": "https://cs.wikipedia.org/wiki?curid=289987", "title": "François Furet", "text": "François Furet\n\nFrançois Furet (27. března 1927 Paříž – 12. července 1997 Toulouse) byl francouzský historik. Proslavil se pracemi o dějinách Francouzské revoluce. Přestože byl v mládí (1949 – 1956) členem komunistické strany, s komunismem a marxismem se rozešel a stal se jeho vlivným kritikem. Jeho poslední velká kniha \"Minulost jedné iluze\" s podtitulem \"Esej o ideji komunismu ve 20. století\" představuje konečné osobní zúčtování s komunismem. Furet staví komunismus na roveň fašismu a oba systémy označuje za „totalitní dvojčata“.\n\n\n\n"}
{"id": "289991", "url": "https://cs.wikipedia.org/wiki?curid=289991", "title": "Druhý list Korintským", "text": "Druhý list Korintským\n\nDruhý list Korintským (zkratka 2K nebo 2Kor) je součást Nového zákona, jeden z listů apoštola Pavla. Byl napsán řecky, snad roku 56 v Thessalonice, a už kolem roku 150 jej cituje Markionův kánon jako církví uznanou knihu.\n\nPavel založil křesťanskou obec v Korintu v roce 51 - 52 a žil tam 18 měsíců (Sk 18,11). Pak žil tři roky v Efesu, odkud patrně napsal do Korintu dnes ztracený list, o němž se zmiňuje v 1K 5,9, a dnešní 1. Korintským. Po třetí jim psal „se sevřeným srdcem“ (2K 2,4) a konečně Druhý list Korintským, kde říká, že by je chtěl znovu navštívit. To se snad stalo za jeho poslední cesty do Jeruzaléma (Sk 20,2).\n\nV naléhavě psaném listu se Pavel hájí, že svůj apoštolský úřad vykonává správně, a vybízí Korinťany, aby se připojili ke sbírce pro chudé v Jeruzalémě.\n\n\n\n"}
{"id": "289996", "url": "https://cs.wikipedia.org/wiki?curid=289996", "title": "Tenisový turnaj žen ve Viña del Mar", "text": "Tenisový turnaj žen ve Viña del Mar\n\nTenisový turnaj žen ve Viña del Mar je profesionální turnaj okruhu WTA, kategorie Tier III, pořádaný na otevřených antukových dvorcích v chilském přímořském letovisku Viña del Mar. Oficiální název turnaje je Cachantún Open.\nCelková dotace turnaje je 200 000 USD.\n"}
{"id": "290003", "url": "https://cs.wikipedia.org/wiki?curid=290003", "title": "Nebárt se budoucnosti", "text": "Nebárt se budoucnosti\n\nNebárt se budoucnosti ( ) je 17. dílem jedenácté série amerického kresleného seriálu \"Simpsonovi\", poprvé vysílaný 19. března 2000 (v celkovém pořadí 243. epizoda).\n\nRodinka Simpsonových si vyjíždí do kempu, ovšem dozvídá se, že ten byl napaden vlnou komárů. Na cestě zpět se zastavují v indiánském casinu. Marge i Lízu to nějak nenadchne a tak se dovnitř vydávají jen Homer s Bartem.\n\nHned při vstupu je samozřejmě Bart kvůli svému nízkému věku vypovězen a tak se do casina snaží dostat jiným způsobem. Nakonec se mu to podaří v bedýnce, ve které původně byla loutka jednoho z účinkujících, který měl ten den v podniku vystupovat, ovšem ochrance neunikne ani tak a ta ho zavede rovnou za majitelem.\n\nDozvídá se, že majitel je indiánský šaman, který dokáže předpovídat budoucnost a tak pohlédne do plamene a zjistí, jak bude vypadat za třicet let. Jeho budoucnost rozhodně není nějak přívětivá, jelikož se stane špinavým vágusem bez pořádného materiálního zajištění, ovšem jeho sestra je zvolena za prezidentku USA. Toho Bart využívá a vydává se ji do Washingtonu požádat o pomoc s jeho finanční krizí. Líza mu ale vyhovět nemůže a tak se Bart zabydlí přímo v Bílém domě, což sebou nese řadu problémů, zvlášť pro Lízu, která svého bratra a jeho nevybírávé chování nemůže vystát. Aby se ho zbavila, jmenuje ho ministrem selského rozumu a posílá ho daleko mimo město, do Camp Davidu. Zde se Bart od ducha Billyho Cartera, bratra Jimmyho Cartera, dozví pravdu a uvědomí si, že se za něho jeho sestra stydí. Vrací se zpátky do sídla prezidentů a pomůže Líze s nevrlými vyslanci zemí, kteří žádají okamžité splacení dluhu, které vůči nim USA mají.\n\nV závěru se Bart přenáší opět do současnosti, kde pro něho přijde malá Líza, protože Homer napadl servírku a Marge prohrála velkou sumu peněz a tak musejí jít.\n\nTento díl se s nadsázkou ukázal, jako díl, který částečně předpověděl budoucnost. Líza se stala prezidentkou USA a musí se vypořádat s dluhy a deficitem, které zanechal minulý prezident Donald Trump.\n\n\n"}
{"id": "290005", "url": "https://cs.wikipedia.org/wiki?curid=290005", "title": "Lanová dráha Koliba – Krakonoš", "text": "Lanová dráha Koliba – Krakonoš\n\nVisutá pulzační kabinková (gondolová) lanová dráha Koliba – Krakonoš v Mariánských Lázních byla první pulzační gondolovou lanovou dráhou v Československu a po dlouhou dobu jedinou v České republice. Kvůli špatnému technickému stavu byl provoz v roce 2007 přerušen, k obnovení provozu došlo na jaře 2008. Město připravuje na stejném místě výstavbu nové, sedačkové lanovky, jejíž zprovoznění bylo původně předpokládáno na podzim 2008.\n\nKabinková lanovka byla budována v letech 1988–1993, původně jako prestižní záležitost s malým dopravním významem. Zprovozněna byla v říjnu 1993 a jezdila ve zkušebním provozu jen po dobu zimní sezóny. V létě 1994 ji převzal \"Dopravní podnik Mariánské Lázně\", který ji však na podzim 1994 provozoval jen krátce a provoz ukončil. V roce 1998 byl její provoz obnoven (provozovatel opět \"Dopravní podnik Mariánské Lázně\"), lanovka však zpočátku jezdila jen o víkendech, později celotýdenně vyjma prvního pracovního dne v týdnu. Lanová dráha byla tarifně integrovaná do systému městské dopravy, platilo na ní dvojnásobné jízdné než v městských autobusech a trolejbusech. U dolní stanice navazuje na autobusovou linku 12, sama lanovka byla v interních materiálech označována jako linka 10. V roce 2007 autobusová linka 12 zajížděla k dolní i horní stanici lanovky ve frekvenci 3–5 párů spojů denně.\n\nV současné době je lanovka společně se dvěma lyžařskými vleky součástí lyžařského komplexu SKI AREA Mariánské Lázně, v letech 2004–2007 byla vybavena novým odbavovacím zařízením. V zimní sezóně je v provozu denně po dobu lyžování, v letní sezóně od května do začátku října jezdí ve čtvrthodinovém intervalu denně kromě pondělí, po zbytek října jen o víkendech.\n\nLanovka je oběžná jednolanová, jsou na ní pevně uchyceny dvě pětice čtyřmístných kabinek. Dodavatelem byla firma \"Tatrapoma\". Šikmá (skutečná) délka lanovky je 587 metrů, vodorovná délka 578 metrů, převýšení 106 m (Koliba 653 m n. m., Krakonoš 759 m n. m.). Doba jízdy je necelé 4 minuty.\n\nZačátkem listopadu 2007 byl provoz lanovky pro špatný technický stav a nedostatek náhradních dílů na dva měsíce zastaven, přičemž provozovatel předpokládá, že lanovka neprojde následnou revizní kontrolou.\n\nV roce 2008 však byl provoz lanové dráhy obnoven v předchozím rozsahu (v letní sezóně květen–říjen).\n\n30. října 2007 město vyhlásilo výběrové řízení na dodávku nové, čtyřsedačkové lanovky umožňující i přepravu jízdních kol, přičemž zadavatel doporučuje maximální využití stávajících patek stožárů a stanic kabinkové lanovky. Rada města 16. října 2007 (usnesení 512/2007) souhlasila se zahájením zadávacího řízení, 13. listopadu 2007 (usnesení 565/2007) schválila složení hodnotící komise, 20. listopadu 2007 (usnesení 579/2007) uložila příslušnému odboru městského úřadu objednat studii širších vztahů v lokalitě lanovky, 27. listopadu 2007 (602/2007) uložila opakovat výběrové řízení, 4. prosince 2007 (605/2007, 606/2007) zrušila probíhající výběrové řízení a zahájila nové, 8. ledna 2008 usnesením č. 9/2008 schválila znění výzvy k uveřejnění podlimitní veřejné zakázky na stavební práce.\n\n\n"}
{"id": "290008", "url": "https://cs.wikipedia.org/wiki?curid=290008", "title": "Elateroidea", "text": "Elateroidea\n\nElateroidea je velká nadčeleď brouků. Obsahuje známé kovaříky, světlušky a páteříčky a jejich příbuzné.\n\nUrčitá seskupení čeledí uvnitř nadčeledi jsou si navzájem blíže spřízněny. Například Elateridae mají blízko k čeledím Anischiidae, Cerophytidae, Eucnemidae a Throscidae (někteří z těchto brouků \"klikají\" jako kovaříci). Stejně tak Světluškovití (Lampyridae) jsou velmi blízkými příbuznými čeledí Drilidae, Omalisidae, Phengodidae (kteří zahrnují Telegeusidae) a Rhagophthalmidae; členové těchto čeledí jsou též bioluminescentní, přinejmenším v larválním stadiu. Tato skupina čeledí též zahrnuje mnohé druhy, jejichž samice jsou larviformní, ačkoliv toto je známo i z některých dalších čeledí v nadčeledi.\n\n\n"}
{"id": "290010", "url": "https://cs.wikipedia.org/wiki?curid=290010", "title": "Praha-Vršovice (nádraží)", "text": "Praha-Vršovice (nádraží)\n\nPraha-Vršovice je železniční stanice, která se nachází převážně ve Vršovicích podél hranice Nuslí (Severní drážní věže a věž vedle mostu u Otakarovy ulice jsou na katastru Nuslí a mají nuselská popisná čísla), rozplety u severozápadního zhlaví v oblasti bývalé stanice Královské Vinohrady spadají do katastru Vinohrad. Nádražní budova se nachází na adrese Ukrajinská 304/2b.\n\nNádraží leží na trati 220 z Prahy hlavního nádraží do Českých Budějovic, jejíž příměstský úsek do Benešova u Prahy je uveden v souhrnném jízdním řádu pod číslem trati 221. Trať je součástí celostátní dráhy. Ve stanici začíná regionální dráha 210 na Dobříš a do Čerčan, původně místní dráha Nusle–Modřany, později po prodloužení zvaná \"Posázavský Pacifik\". Od doby výstavby Nového spojení byla stanice uvedena i v tabulce jízdního řádu trati 011 do Kolína a 010 do České Třebové, protože některé rychlíky z této trati byly přes Prahu vedeny po nákladní trati přes Malešice, která do té doby v jízdním řádu osobních vlaků uvedená a číslovaná nebyla. Osobní nádraží tvoří celek se seřaďovacím nádražím Praha-Vršovice, táhnoucí se až do Strašnic, které nyní prochází postupnou likvidací.\n\nAčkoliv trať z Prahy do Budějovic uvedla soukromá společnost KFJB do provozu již v roce 1871, zpočátku první stanicí po Praze byla až Hostivař. Až 1. března 1882 bylo uvedeno do provozu nádraží Nusle a roku 1886 bylo dokončeno seřaďovací nádraží. Osobní nástupiště a nádražní budova byly na vršovické straně dráhy, kolejiště a budovy nákladového a seřaďovacího nádraží na nuselské straně. 1. listopadu 1882 byla do nádraží zaústěna i nová spojka od Vyšehradu. Nádraží místní dráhy do Modřan (dnes trať 210), zprovozněné rovněž roku 1882, leželo původně asi půl kilometru blíže k Bohdalci, ale brzy bylo přemístěno do nádraží dráhy císaře Františka Josefa a jeho původní objekty byly opuštěny. Mezitím byla říšským zákonem číslo 51 z 8. dubna 1884 KFJB zestátněna a provozovatelem se staly c.k. rakouské státní dráhy KkStB. 1. října 1888 přibyla na trati ještě nedaleká zastávka Královské Vinohrady. Roku 1899 byla stanice i její výtopna Nusle dále rozšířena. V sobotu 21. prosince 1918 tudy projížděl nedlouho po poledni zvláštní vlak o devatenácti vagonech, přivážející prezidenta Masaryka s doprovodem do osvobozené vlasti. Roku 1919 byla zprovozněna nákladní trať z nádraží Nusle-Vršovice na libeňské horní nádraží. 31. prosince 1919 bylo uvedeno do provozu nové seřaďovací nádraží, táhnoucí se až do Strašnic, přes jehož plochu byl již roku 1913 zřízen příhradový most od Vršovic na Bohdalec. Podchod zbudovaný na osobním nádraží za první republiky (dosud sloužící) nebyl však dokončen a na nuselské straně uzavřen.\n\nV sobotu 5. května 1945 po vypuknutím pražského květnového povstání se velení ilegální vojenské odbojové (povstalecké) skupiny Trávnice přesunulo do prostoru vršovického nádraží a po dohodě s přednostou nádraží vrchním inspektorem R. Hladíkem zde bylo ještě téhož dne ve 22.00 zřízeno v místnostech ČSD povstalecké velitelství. To podchycovalo spontánně probíhající akce železničářů a lidových dobrovolníků, kteří se aktivovali na tomto úseku, formovalo z nich jednotky dobrovolníků, vyzbrojovalo je a poskytovalo jim základní bojový výcvik.\n\nPovstalečtí zbrojíři Trávnice spolu s dělníky z vršovického závodu ETA (dislokovaného v těsné blízkosti vršovického nádraží) postupně vytvořili (nebo přestavěli) ve Vršovicích několik souprav improvizovaných obrněných vlaků. Základ těchto vlakových souprav tvořily většinou ukořistěné německé vlaky, které dobyli povstalci na různých místech Prahy. Bojového zodolnění vagonů a lokomotiv se dosahovalo dodatečně přidávanými pancéřovými pláty. Palebnou sílu vlaků zajišťovaly většinou ukořistěné německé protiletadlové rychlopalné kanóny ráže 30 mm a trojhlavňové velkorážní kulomety (ráže 15 - 22 mm) umísťované v betonových skružích na plošinových vagonech. Obrněné vlaky operovaly v úseku vršovického nádraží a zasáhly i do bojů na jiných místech celé pražské povstalecké jihovýchodní fronty (ve Vršovicích, Nuslích, Michli a na Spořilově).\n\nV 70. letech 20. století prošlo seřaďovací nádraží komplexní přestavbou a modernizací. Původně měla být zbourána i stávající budova osobního nádraží, nakonec zůstala zachována, ale byla k ní přibudována přízemní hala s pokladnami; vybudovány byly podchody a krytá nástupiště, Otakarova ulice byla přeložena a rozšířena a překlenul ji nový vzpěradlový most.\n\nOd roku 2003 je ve stanici nainstalován hlasový a vizuální informační systém pro cestující mikroVOX HIS Voice, který ohlašuje příjezdy, odjezdy vlaků a další informace. V roce 2002 byly staniční budova a provozní budova zapsány do seznamu kulturních památek.\n\nBěhem let 2007 a 2008 prošla nádražní budova rekonstrukcí, při níž byla odstraněna přístavba ze 70. let 20. století, a slavnostně byla znovuotevřena 10. října 2008.\n\nNádražím procházejí vlakové linky Esko Praha č. S9, S8 a S88. Před nádražím lze přestoupit na tramvajové linky v zastávce Nádraží Vršovice, nedaleko je autobusová zastávka Ukrajinská na linkách spojujících Vršovice, Nusle a Michli. Roku 2011 byla před nádraží po mnoha letech plánů prodloužena autobusová linka 193 směrem od Pankráce a Nuslí.\n\nV roce 2018 začala celková rekonstrukce kolejí, rekonstrukce nástupišť a stavba čtvrtého nástupiště a prodloužení podchodu do Bartoškovy ulice v Nuslích. V budoucnu by také přes nedaleké náměstí Bratří Synků měla vést linka D pražského metra.\n\n\n\n"}
{"id": "290011", "url": "https://cs.wikipedia.org/wiki?curid=290011", "title": "Květnice (rozcestník)", "text": "Květnice (rozcestník)\n\nNázev Květnice může označovat:\n\n"}
{"id": "290012", "url": "https://cs.wikipedia.org/wiki?curid=290012", "title": "Scirtoidea", "text": "Scirtoidea\n\nScirtoidea je nadčeleď všežravých brouků, obsahující 3 čeledi.\n\n\n\n"}
{"id": "290013", "url": "https://cs.wikipedia.org/wiki?curid=290013", "title": "Ace Frehley", "text": "Ace Frehley\n\nPaul Daniel Frehley také \"Ace Frehley\" (* 27. dubna 1951, Bronx, USA) je americký rockový kytarista a bývalý člen americké skupiny Kiss, která byla založena v New Yorku v roce 1973. Spolu s ním ji založili Paul Stanley, Gene Simmons a Peter Criss. Hrál v ní mezi lety 1973 až 1982 a poté mezi lety 1996 až 2002.\n\nPaul Daniel Frehley se narodil 27. dubna 1951 v Bronxu jako nejmladší ze tří dětí. Jeho otec je německo-holandského původu a pochází z Pensylvánie, matka je napůl Němka, napůl indiánka a pochází ze Severní Karolíny.\n\nVyrůstal v Mosholu Parkway v Bronxu. V dětství rád kreslil a sportoval. Na kytaru začal hrát u svého kamaráda. Jeho bratr Charles hrál také na španělskou kytaru. Na vánoce dostal elektrickou kytaru \"Zimgar\". Jeho první skladbou, kterou se naučil hrát byla skladba od Hermana Hermitse \"Mrs. Brown You’ve Got a Lovely Daughter\". Zájem o hudbu ho zachránil od špatného prostředí, kde vyrůstal.\n\nV šestnácti letech na koncertu na Manhattanu, kde vystupovali také The Who, se rozhodl pro kariéru rockové hvězdy. Jejich vystoupení na něj zapůsobilo a inspirovalo jej k teatrálnímu rocku. Od roku 1965 působil ve skupině The Exterminators. Repertoár a schopnosti měli omezené. Mezi jeho kytarové idoly patřily, Jimi Hendrix, Pete Townshend, Eric Clapton a Jimmy Page. Skupiny kterými prošel hrávaly skladby od skupin The Who, Cream nebo od Hendrixe. Vystupovali v barech, klubech a tanečních zábavách. V té době získal přezdívku „Ace“ (Eso). Přezdívka mu zůstala dodnes. Později působil ve skupině \"Cathedral\". Při vystoupení na školním plese si potvrdil, že se stane profesionálním hudebníkem.\n\nPro mnoho koncertů opustil střední školu. K jeho oblíbeným předmětům patřila matematika, přírodní vědy a výtvarná výchova. Navštěvoval celkem tři různé střední školy. Z první Luteránské školy byl vyhozen údajně za svou divokost. Z druhé školy De Witt Clintona byl vyhozen za to, že si odmítl ostříhat své dlouhé vlasy. Poslední školu Theodora Roosevelta dokončil, až na přání jeho přítelkyně Jeanette Trerotolové, která se později stala jeho ženou. Po maturitě se živil se jako poslíček, stěhoval nábytek a jezdil taxíkem. V roce 1970 dostal povolávací rozkaz k armádě a měl sloužit ve Vietnamu, nakonec nebyl povolán.\n\nZačátkem 70. let 20. století objevil inzerát ve Village Voice na volné místo kytaristy. Rozhodl se odpovědět a byl pozván na konkurz, na který přišel s jednou botou červenou a druhou oranžovou. Zahráli společně pár skladeb a za dva týdny ho trio ve složení Gene Simmons, Paul Stanley a Peter Criss vzali do skupiny, která byla základem skupiny Kiss.\n\nV roce 1973 nazvali svou novou skupinu Kiss. Pro skupinu navrhl logo s dvěma blesky. Poté se rozhodli pro komiksové masky, pod kterými budou vystupovat. On si vybral postavu \"Space Ace\", jako cizí návštěvník z planety Jendell. Z počátku skupina neměla úspěch, proto pracoval jako taxikář na částečný úvazek. V září 1973 skupina získala manažera Billa Aucoina, který jim zajistil mzdu 75 dolarů týdně pro každého. V únoru 1974 vydali své první album Kiss na kterém napsal píseň \"Cold Gin\", kterou zpíval Gene Simmons. Později napsal další skladby, ale zpívat začal až v písni \"Shock Me\", která se objevila na albu Love Gun v roku 1977. V 70. letech 20. století se stal populárním kytaristou. V knize \"Kiss: Behind The Mask\" uvedl, že mnoho kytaristů jeho hraní na kytaru je inspirovalo ke hře na tento nástroj. Spolu s ostatními členy kapely Kiss vydal v roce 1978 sólové album nazvané Ace Frehley. Album se stalo nejprodávanějším ze všech čtyř sólových alb a jeho singl New York Groove (napsaný Russ Ballardem) původně nahraný kapelou Hello se umístil v Top 20 ve Spojených státech. Podílel se na dalších dvou albech skupiny Kiss. Napsal tři skladby pro album Dynasty a další tři na album Unmasked. Byl autorem stále více skladeb, ale vše se změnilo po odchodu Petera Crisse v roce 1980. Od té doby neměl ve skupině takovou autoritu a ostatní členové skupiny nesdíleli jeho názory. Eric Carr jako náhrada za Petera Crisse ve skupině neměl ještě vybudovanou autoritu. On sám se na albu Music From The Elder podílel jen minimálně, nesouhlasil s návrhem nahrávat koncepční album a oslovit producenta Boba Ezrina, kterého neměl v lásce, kvůli rozepřím v minulosti. Chtěl nahrávat přímočařejší rockové album. V dubnu 1982 měl vážnou dopravní nehodu. V květnu byl pronásledován policií na Bronx River Parkway, za překročení povolené rychlosti za což mu udělili pokutu 600 dolarů a byl mu odebrán řidičský průkaz na šest měsíců. Rozhodl se skupinu Kiss opustit. Poslední vystoupení s kapelou Kiss bylo při natáčení videoklipu \"I Love It Loud\".\n\nBaskytarista Kiss Gene Simmons se ve své biografii o něm nevyjadřuje příliš lichotivě. Podle něj byl spolu s Petrem Crissem problematičtí členové skupiny. V biografii také zmiňuje, že po obnovení původní sestavy se musel učit všechny své party, což bylo obtížné, protože úroveň jeho hry za léta nezřízeného života značně poklesla. Pomáhal mu současný člen skupiny a tehdejší pomocník Gena Simmonse Tommy Thayer, který sóla ovládal.\n\nPo odchodu ze skupiny Kiss s nimi občas spolupracoval do roku 1985. V roce 1984 zahájil svou sólovou dráhu se skupinou ve složení Anton Figa, který byl bubeník na baskytaru hrál John Regan a na kytaru a vokály měl Tod Howarth. Hráli střídavě pod jmény „\"Ace Frehley“ a „Frehley’s Comet\"“. Jejich první vystoupení proběhlo v listopadu 1984 v S.I.R. Studios ve městě New York. Po několika neúspěšných pokusech podepsat nahrávací smlouvu, kterou nakonec podepsali s Megaforce Records vydali první album „Frehley’s Comet“. Album produkoval Eddie Kramer, který v minulosti pro něho již pracoval. Album se umístilo na 43. pozici v Billboard 200 (prodalo se nejméně 500 000 kopií) a singl „Into The Night“ se umístil na 27. pozici v Mainstream Rock Tracks. Skladba „Rock Soldiers“ popisuje jeho dopravní nehodu z roku 1982. Dvě další alba skupiny již nebyla úspěšná. Dvě turné podporované Alicem Cooperem a Iron Maiden skončila předčasně z nedostatku financí. Třetí album Trouble Walkin‘ z roku 1989 bylo vydáno již pod jménem Ace Frehleyho. Tod Howarth a Jamie Oldaker se rozhodli odejít ze skupiny již před nahráváním alba a byli nahrazeni Richiem Scarletem a Sandym Slavinem. Na desce Trouble Walkin‘ také hostoval bývalý člen Kiss Peter Criss, který zazpíval několik skladeb, hlavně vokály společně se Sebastienem Bachem a s ostatními členy kapely Skid Row. Bylo to poprvé od roku 1979, co s Crissem společně spolupracovali na albu. Peter Criss se již dříve připojil k jeho skupině a tak to Crissovi oplatil na jeho albu Cat 1, kde hrál v několika písních sóla. Vzhledem k vzájemnému nepřátelství ke skupině Kiss měl s Crissem přátelské vztahy. V červenci 1995 společně vyjeli na turné, které nazvali Bad Boys Tour.\n\n\n\n"}
{"id": "290016", "url": "https://cs.wikipedia.org/wiki?curid=290016", "title": "List Galatským", "text": "List Galatským\n\nList Galatským (zkratka Ga nebo Gal) je součást Nového zákona, jeden z listů apoštola Pavla. Byl napsán řecky, a to buď roku 57 v Korintu, nebo podle jiných už roku 50 cestou do Jeruzaléma. Kolem roku 150 jej cituje Markionův kánon jako církví uznanou knihu.\n\nList je psán „církvím v Galatii“ (tj. v Antiochii Pisidské, v Iconii, v Derbe a v Lystře), které Pavel už předtím založil. Název Galatia (nebo Galacia) označoval oblast ve střední Anatolii (dnešním Turecku), kde se kolem roku 270 př. n. l. usadili Keltové (Galati). Místní křesťané tedy patrně předtím nebyli Židé, nýbrž pohané. Hlavním tématem listu je polemika proti falešným učitelům, kteří hlásají “jiné evangelium“, „opak evangelia Kristova“ (Ga 1,6). Podle obsahu se zdá, že Galaťany přesvědčovali, že křesťanem se může stát pouze Žid, a že se tedy nejdřív musí každý nechat obřezat podle Mojžíšova zákona.\n\nMyšlenky a argumentace Listu Galatským jsou velmi blízké myšlenkám Listu Římanům, které hrály velkou roli v Lutherově teologii a v protestantské reformaci. Proto se většina odborníků domnívá, že oba listy vznikly téměř současně. Téma sporů mezi křesťany ze židovství a z pohanství bylo živé jen v samém počátku křesťanství, což svědčí pro stáří listu. Proto se někteří domnívají, že mohl vzniknout už v letech 49-50, takže by byl nejstarším zachovaným Pavlovým listem.\n\n\n\n"}
{"id": "290018", "url": "https://cs.wikipedia.org/wiki?curid=290018", "title": "Vinyl", "text": "Vinyl\n\nVinyl může být:\n\n"}
{"id": "290020", "url": "https://cs.wikipedia.org/wiki?curid=290020", "title": "Hearts of Iron II", "text": "Hearts of Iron II\n\nHearts of Iron II je globální strategická válečná počítačová hra pro PC založená na jejím předchůdci, \"Hearts of Iron\". Hra se odehrává v období od 1. ledna 1936 do 31. prosince 1947 a umožňuje hráči ovládat kterýkoliv z více než 175 států této doby v letech před, v průběhu a po druhé světové válce. Hra byla vyvinuta Paradox Interactive a vydána 4. ledna 2005. Hlavním programátorem je Johann Andersson.\n\nHra obsahuje řadu prvků, které z ní činí globální strategickou hru. Mezi ně patří možnost stavět pozemní divize, letecké jednotky a námořní lodě/eskadry, stejně jako možnost kombinovat tyto jednotky do sborů a armád. Hráč má také možnost jmenovat velitele vojsk svého státu (nebo vojsk ovládaných loutkových států), členy vlády (ministry) a vrchní velitele ozbrojených sil (náčelníky generálních štábů). Hráč má také možnost ovlivňovat jmenování hlavy státu a vlády, nicméně toto je možné u demokratických států skrze volby, kde hráč vybírá vítěze. Technologický vývoj je celý ovládán hráčem. Vše se odehrává v reálném čase. Hru je možné pozastavit a stále při tom vydávat rozkazy.\n\nLze hrát za skoro kterýkoliv stát existující v dané době na Zemi, kromě malých státečků jako Andorra nebo Monako. Nicméně lze hrát za Lucembursko. Je možné hrát za nový stát, který získá nezávislost v průběhu hry, ale hráč musí počkat než daný stát opravdu vyhlásí nezávislost. Mnoho menších nebo nerozvinutých států však nemá dobré 'výzkumné týmy' ani silnou průmyslovou základnu, což činí hru nehratelnou, proto víc zábavnou, ale skoro nevyhratelnou.\n\nHráč má možnost řídit státní vnitřní a zahraniční politiku. Je možné uspořádat státní převrat, vyhlásit válku, anektovat teritoria a uzavírat aliance. Vnitřní politiku státu lze ovlivňovat pomocí posuvníků jako jsou:\n\nPohyb posuvníků ve kterémkoliv směru v různé bonusy a postihy, což poskytuje výběr z mnoha možností a strategií.\n\nHráč může jmenovat ministry a armádní velitele s některými výjimkami. Hlava státu a předseda vlády se mohou změnit pohybem mezi politickou levicí a politickou pravicí, skrze volby nebo jiné jednorázové události. Pozice ve vládě a armádě:\n\n\"Hearts of Iron II\" obsahuje devět surovin a zdrojů. Ke standardním surovinám patří Elektrická energie, vzácné kovy, kovy, ropa, peníze a zásoby. Další tři zdroje jsou lidský potenciál, průmyslová kapacita a dopravní kapacita.\n\n\nŠest standardních surovin lze obchodovat s jinými státy, ale jejich převoz může být narušen nepřítelem, pokud má přístup k obchodním cestám. Obchodní návrh lze předložit kterékoliv jiné zemi, i s velmi špatnými diplomatickými vztahy, nicméně spojenecké země jsou více ochotné přijímat výhodné (pro hráče) obchodní nabídky. Lidský potenciál, průmyslová a dopravní kapacita nejsou obchodovatelné.\n\nHráč ovládá stát od začátku scénáře do konce hry. Jsou k dispozici následující scénáře:\n\n\nHratelné operace jsou:\n\n\n\"Hearts of Iron II\" je globální strategická válečná hra. Nejmenší nezávislá pozemní jednotka je divize, ke které lze připojit brigádu (např. ženisté, dělostřelectvo nebo obrněná auta). Na moři jednotkou je velká loď nebo skupina menších lodí jako jsou torpédoborce. Základní leteckou jednotkou je letecké křídlo.\n\nMezi pozemní divize patří pěchota, horská pěchota, námořní pěchota, posádka, milice, výsadkáři, kavalerie, motorizovaná pěchota, mechanizovaná pěchota, lehké, střední, těžké a supertěžké tanky.\n\nMezi pozemní brigády patří ženisté, obrněná auta, polní dělostřelectvo, lehké a těžké tanky, protiletadlová děla a protitanková děla. Policejní brigáda je k dispozici pro umlčení partyzánské aktivity v okupovaných oblastech.\n\nJednotkám lze rozkázat pohyb, útok, podpůrný útok, podpůrnou obranu nebo strategické přemístění. Boj začíná přesunem armády na bráněné nepřátelské území. Pokud území není bráněno, provincie je okamžitě okupována. Lze naplánovat blitzkrieg rozkazem útočit přes více provincií, ale stoupá možnost odříznutí jednotky nebo úspěšného protiútoku.\n\nObrana provincie může být posílena vybudováním obranných staveb a zásobovací infrastruktury. Mezi obranné stavby patří radar, pevnost, pobřežní obrana a statická protiletadlová obrana. Mnoho obranných staveb staveb je ve hře už vybudováno, jako např. Maginotova linie na francouzsko-německé hranici.\n\nLetecké jednotky zahrnují bombardéry (strategické, taktické a námořní) a stíhače (eskortní, přepadové a obecné). Letecké jednotky, v závislosti na typu, mohou vykonávat následující rozkazy: vzdušná převaha, útok na logistiku, strategické bombardování, námořní útok, podpora pozemních jednotek a útok na konvoje.\n\nNámořní jednotky zahrnují transporty, letadlové lodě, bitevní lodě, bitevní křižníky, těžké a lehké křižníky, torpédoborce a ponorky. Je důležité vybírat správnou kombinaci jednotek pro bitvy (flotila ze samých bitevních lodí není moc efektivní).\n\nPočítačový protivník podniká ofenzívy velkého rozsahu. Světová mapa v \"Hearts of Iron II\" byla pozměněna: počet provincií v klíčových oblastech jako Francie, evropské Rusko, severní Afrika, Severní Amerika a pobřežní Asie byl zvýšen. Některé provincie byly přidány, jiné odebrány.\n\nDiplomacie byla vylepšena. V původní hře se k iniciaci diplomatických akcí používaly diplomatické body, které přibývaly každý měsíc. V této verzi hry hráč může upřesnit typ a trvání dohod, zejména u obchodování se surovinami a technologiemi. Technologický systém byl předělán. Výzkumné týmy specializující se na určité oblasti jsou financovány penězi a ne průmyslovou kapacitou jako v původní hře. Přibyla nová kategorie \"tajné zbraně\", které vyžadují vynalezení konvenčních technologií, aby se mohly vůbec objevit. Tajné zbraně představují experimentální pokročilé technologie jako elektronické počítače, atomová bomba a některé německé tajné zbraně.\n\nStejně jako její předchůdce, je \"Hearts of Iron II\" zakázána v Čínské lidové republice. Hlavním důvodem je, že hra představuje některé čínské frakce jako samostatné státy, zatímco podle čínské vlády tyto frakce byly formálně pod kontrolou Nacionalistické Číny. Také vlajka Tibetu použitá ve hře je v Číně zakázána. Paradox Interactive oznámil, že nebude snižovat úroveň historické přesnosti kvůli čínské cenzuře.\n\nNicméně byly podniknuty kroky k překonání německé cenzury. Německo je ve hře reprezentováno německou říšskou vlajkou, používanou do roku 1935, místo Svastiky. Německé zákony zakazují použití svastiky. Navíc byly v německé verzi hry odstraněny fotografie vedoucích německých činitelů jako Hitler, Göring a Himmler a jejich jména pozměněna, ačkoliv to německé zákony nevyžadují.\n\nV listopadu 2005 byl oznámen expansion pack, \"\". Byl vydán v dubnu 2006. Expansion pack obsahuje přepracovaný model zpravodajských služeb umožňující použití špionáže, sabotáže a dalších špionských praktik. Mezi další vylepšení patří rozšířená časová osa, vylepšená umělá inteligence a editor scénářů.\n\nDalší expansion pack, \"\", byl vydán v dubnu 2007. Umožňuje hrát až do roku 1964 a přináší další dva scénáře obsahující alternativní světovou historii. Mezi další vylepšení patří zlepšení námořních bojů a vylepšená umělá inteligence.\n\nDne 31. srpna 2007 byl vydán balík nazvaný \"Hearts of Iron: Anthology\", obsahující všechny tituly ze série \"Hearts of Iron\": \"Hearts of Iron\", \"Hearts of Iron II\", \"\" a \"\".\n\n"}
{"id": "290023", "url": "https://cs.wikipedia.org/wiki?curid=290023", "title": "Jozef Tomko", "text": "Jozef Tomko\n\nJozef kardinál Tomko (* 11. března 1924, Udavské, okres Humenné) je slovenský katolický duchovní a náboženský spisovatel, bývalý prefekt Kongregace pro evangelizaci národů (1985-2001) a předseda Papežské rady pro Mezinárodní eucharistický kongres (2001-2007).\n\nJozef Tomko byl jedním z hlavních signatářů iniciativy pro vybudování Slovenského ústavu sv. Cyrila a Metoděje o Vánocích roku 1959. Vznik ústavu byl schválen dekretem Eugena kardinála Tisseranta ze dne 8. ledna 1961. Díky velkému úsilí Jozefa Tomka až do roku 1963 se podařilo ústav, který byl uznán za italskou právnickou osobu, postavit na pevné základy. Ústav se nachází na katastrálním území města Říma. Od té doby proslul nejen vzděláváním budoucích kněží především slovenského původu, ale také svou ediční činností, především vydáváním slovenské katolické literatury v době komunistické totality. Od roku 1997 sídlí ve zdech Slovenského ústavu také Papežská slovenská kolej sv. Cyrila a Metoděje v Římě, která je zaměřená především na vzdělávání kněží.\n\nV konzistoři 25. května 1985 jmenoval papež Jan Pavel II. Josefa Tomka kardinálem. Zároveň mu byla svěřena funkce prefekta důležité Kongregace pro evangelizaci národů. Tomko se tím stal tzv. kurijním kardinálem. Až do roku 1996 byl kardinálem-jáhnem diakonie Gesù Buon Pastore alla Montagnola. Roku 1996 optoval pro baziliku Santa Sabina jako jemu přidělený kostel a přešel do stavu kardinála-kněze .\n\n\n"}
{"id": "290027", "url": "https://cs.wikipedia.org/wiki?curid=290027", "title": "Lanová dráha Imperial", "text": "Lanová dráha Imperial\n\nPodzemní lanová dráha Divadelní náměstí – Imperial je první z trojice pozemních lanových drah v Karlových Varech postavených začátkem 20. století. Od roku 1959 je nejstrmější českou pozemní lanovkou. Dráha k hotelu Imperial je unikátní také svým technickým řešením, neboť je vedena v celé své délce v tunelu (je nazývána též Karlovarské metro). V celostátním informačním systému jízdních řádů je vedena pod číslem 425901 a zkráceným označením LD.\n\nPrvní dvě karlovarské lanovky zřídil a provozoval lord Westbury (provozovatelem byla jeho firma \"Karlovarské elektrické lanové dráhy Westbury\"). Koncese pro provoz dráhy k budoucímu hotelu Imperial byla vydána 16. listopadu 1906, lanovka byla budována v letech 1905–1907, zkolaudována byla 15. března 1907 a zprovozněna 18. května 1907 současně s restaurací Helenin dvůr u horní stanice. Dodavatelem byla švýcarská firma \"Gesselschaft der L. von Rolleschen Eisenwerke\" z Gerlafingenu. V následujících letech (do roku 1912) sloužila lanovka též k dopravě materiálu na stavbu hotelu Imperial.\n\nBěhem první republiky provozovala lanovou dráhu (i hotel Imperial) společnost \"Helenin dvůr – hotel Imperial\". Lanovka tak sloužila především lázeňským hostům, kteří bydleli v hotelu a sjížděli dolů k léčebným pramenům. Proto byla v provozu pouze v letní sezoně.\n\nPo druhé světové válce lanovku převzalo město Karlovy Vary a provozovalo ji (opět pouze sezónně) přes \"Sdružený komunální podnik města Karlových Var\". 1. října 1954 převzal dráhu nově vzniklý \"Dopravní podnik města Karlových Var\", který v letech 1955–1957 provedl kompletní rekonstrukci a výměnu strojního zařízení (provoz byl tehdy přerušen). Po generální opravě byl roku 1957 zahájen celoroční provoz s kratším (desetiminutovým) intervalem. V roce 1961 byly dodány nové vozy, které nahradily původní dřevěné. Tentýž rok bylo uzavřeno lázeňské centrum pro automobilovou dopravu (včetně linek MHD). Městské autobusy tak od té doby musejí tuto oblast poměrně složitě objíždět a pro cestující z \"Divadelního náměstí\" je lepší vyjet nahoru lanovkou a tam přestoupit na autobus, než jet autobusem přímo z \"Divadelního náměstí\". Lanová dráha byla při této příležitosti začleněna do systému karlovarské MHD a začal na ni platit stejný tarif jako v městských autobusech. Od 1. ledna 1976 byl zrušen původní \"Dopravní podnik města Karlovy Vary\" (úprava názvu v roce 1970) a lanovku i ostatní městskou hromadnou dopravu převzal národní podnik \"ČSAD Plzeň, dopravní závod Karlovy Vary\". \n\n1. ledna 1981 byl kvůli špatnému technickému stavu na lanovce zastaven provoz (poslední pravidelní jízda se konala den předtím) a další existence dráhy byla nejistá. Nakonec byla v letech 1983–1985 provedena kompletní rekonstrukce lanovky polskou firmou \"Budimex\". Provoz byl obnoven až 13. listopadu 1987, neboť dodávka nových vozů od polského výrobce tramvají \"Konstal Chorzów\" se opozdila. Na konci listopadu téhož roku byla lanová dráha opětovně začleněna do systému MHD. V letech 1992 a 1993 provozoval městskou dopravu včetně obou lanovek nově vzniklý závod \"ČSAD Plzeň, dopravní závod MHD Karlovy Vary\", od roku 1993 pak nový městský dopravní podnik \"ČSAD MHD Karlovy Vary\", který od roku 2001 nese název \"Dopravní podnik Karlovy Vary, a. s.\"\n\nV roce 2003 byl obytný dům, v jehož přízemí se nachází dolní stanice lanovky, odprodán s věcným břemenem soukromému subjektu.\n\nPozemní tunelová lanová dráha vede z \"Divadelního náměstí\" na výšinu Helenin dvůr (německy Helenenhof), kde je dnes hotel Imperial a \"Libušina ulice\". Šikmá (skutečná) délka dráhy je 127 m, vodorovná délka 114 m, maximální sklon 495 ‰ a výškový rozdíl 54 metrů (Divadelní náměstí – 381 m n. m., Imperial – 435 m n. m.), jízdní doba je 58 s (původně do roku 1955 84 s, do roku 1980 102 s). Rozchod kolejí je 1000 mm, dráha je jednokolejná s výhybnou uprostřed, od počátku měla elektrický pohon. \n\nPůvodně měla lanovka dva dřevěné vozy s otevřenými plošinami (výrobce \"Gesselschaft der L. von Rolleschen Eisenwerke\"). Kapacita byla 40 cestujících, vozy byly rozděleny do čtyř oddílů a dveře měly (stejně jako všechny následující vozy) pouze na levé straně při pohledu z dolní stanice. Vagóny dodané v roce 1961 (výrobce \"Tatra Smíchov\") byly celokovové, uzavřené, s kapacitou 32 sedících cestujících. Nejednalo se o kompletní nové vozy, nýbrž pouze o nové vozové skříně, podvozky byly použity původní z roku 1907. Nové vozy z roku 1987 (výroba \"Konstal Chorzów\") jsou identické s vagóny používanými na lanové dráze na Dianu a mají kapacitu 50 sedících cestujících.\n\nOd roku 1961 je jízdní řád dráhy navázán na jízdní řád autobusových linek končících u horní stanice lanovky. Původně to byla linka č. 1, po obnovení provozu v listopadu 1987 linka č. 18, od roku 1999 linka č. 11, od roku 2001 linka č. 13. Lanová dráha je tarifně součástí karlovarské městské dopravy a platí na ní stejné jízdné. Jezdí celotýdenně v základním intervalu 15 minut. Po dobu každoroční pravidelné odstávky je zřizována náhradní autobusová doprava za lanovku, bývá označena písmenem L a bývá zajišťována prodlouženými spoji linky 13.\n\nVzhledem k dodávce léčivých pramenů přímo do hotelu Imperial a vzhledem k opětovnému obnovení autobusové dopravy do části lázeňského centra význam lanovky poklesl, ale u horní stanice je budováno velkokapacitní záchytné parkoviště, které lanovka výhodně propojuje s centrem města. \n\nDopravní podnik uvažuje o zavedení provozu bez obsluhy, podobně jako tomu bývá u výtahů. Dosud tomu však brání legislativa.\n\n\n"}
{"id": "290030", "url": "https://cs.wikipedia.org/wiki?curid=290030", "title": "Rychlostní silnice S10 (Rakousko)", "text": "Rychlostní silnice S10 (Rakousko)\n\nRychlostní silnice S10 (\"Schnellstraße S10, Mühlviertler Schnellstraße\") je rychlostní komunikace, která naváže na současnou rakouskou dálnici A7 u Unterweitersdorfu a u obcí Wullowitz – Dolní Dvořiště se na státní hranici Česka a Rakouska spojí s připravovanou českou dálnicí D3. Rychlostní komunikace S10 má především odlehčit obcím nacházejícím se v oblasti Mühlviertlu (zejména Rainbach, Freistadt), přes které vede mezinárodní tah Praha – Linec a napojit oblast severně od Lince a jižní Čechy na mezinárodní silniční tahy. Jde o jednu z nejdůležitějších komunikací v Horním Rakousku. Přestože, jak již bylo zmíněno, má tato komunikace i mezinárodní význam, její hlavní význam spočívá v lokálním provozu, protože většina uživatelů budoucí komunikace S10 bude cestovat jen v rámci Rakouska, zejména do Lince. V současné době je v zprovozněný souvislý úsek komunikace v rozsahu od ukončení dálnice A7 po město Freistadt v celkové délce 22 km. Celková projektovaná délka rychlostní komunikace činí 37,4 km a odhadované náklady 934 milionů eur (přibližně 23,9 miliardy Kč).Projekt je rozdělen do tří úseků – jižní, střední a severní. V současné době jsou v provozu dva úseky – jižní a střední s délkou 22 km a s celkovými náklady 718 milionů eur (přibližně 17,95 miliardy Kč) na tyto dva úseky. Výstavba severního úseku byla prozatím z finančních důvodů a důvodů stavební nečinnosti české strany při výstavě dálnice D3 z Prahy přes České Budějovice na státní hranici s Rakouskem, pozastavena a odložena do budoucna.\n\nV původních návrzích bylo plánováno vystavět současnou dálnici A7 až na česko-rakouskou hranici, ale z tohoto projektu později sešlo a současná dálnice A7 končí několik kilometrů za Lincem u obce Unterweitersdorf. V současné době je místo dálnice A7 projektována od Unterweiterdorfu na státní hranice rychlostní silnice S10 namísto v současné době nevyhovující a značně přetížené spolkové silnice B 310.\n\nAktuálně je zprovozněn úsek rychlostní silnice S10 mezi výjezdy Unterweitersdorf (kde rychlostní silnice S10 navazuje na dálnici A7) a výjezdem Freistadt-Nord, kde je rychlostní silnice S10 prozatímně ukončena a provoz sveden na spolkovou silnici B310 vedoucí až ke státní hranici Česka a Rakouska u obcí Dolní Dvořiště/Wullowitz. Úsek mezi výjezdy Unterweitersdorf a Pregarten, dlouhý cca 2 km, byl uveden do provozu v létě roku 2012.\nDne 15. listopadu 2014 byl rovněž zprovozněn cca 6 km dlouhý úsek Freistadt-Nord – Freistadt-Süd, který slouží jako obchvat města Freistadt.\nNa zbylých úsecích byly stavební práce zahájeny v průběhu roku 2012 s tím, že celá rychlostní silnice S10 v úseku Freistadt-Nord až Unterweitersdorf byla zprovozněna 21. prosince 2015. Součástí těchto stavebních prací bylo vyhloubení cca 4,5 km dlouhého tunelu Götschka a rovněž zprovoznění druhého tubusu tunelu pod městem Neumarkt.\n\nVýstavba úseku Freistadt-Nord – Rainbach-Nord – státní hranice Rakousko/Česko (délka 16 km) je v současné době ve fázi plánování.\n\n\nSeverní úsek rychlostní silnice S10 povede od města Freistadt (od křižovatky Freistad-Nord) ke státním hranicím s Českem u obcí Wullowitz – Dolní Dvořiště. Délka úseku bude 16 km a součástí trasy jsou čtyři tunely. Vzhledem k úsporným opatřením rakouské strany byla realizace tohoto úseku pozastavena a odložena na období po roce 2018. Tento úsek nemá z vnitrostátního pohledu Rakouska až tak velký význam jako části rychlostní silnice S10 vedoucí do Freistadtu. Hlavní význam tohoto severního úseku tak spočívá především v mezinárodním spojení Rakouska a Česka a napojení Horního Rakouska a jižních Čech na mezinárodní silniční tahy. Finanční úspory ale nebyly jediným důvodem odložení výstavby tohoto úseku. Podstatný vliv na výstavbu tohoto úseku má i neochota české strany začít s výstavbou navazující komunikace D3. Úsek D3 vedoucí z Českých Budějovic na státní hranici s Rakouskem nebyl dokonce do tzv. \"superkoncepce\" dopravních staveb roce 2011 vůbec zahrnut. V současné době je již silnice D3 od Českých Budějovic na hranice s Rakouskem opět mezi plánovanými stavbami. Plánované zprovoznění dálnice D3 na jihu Čech je naplánováno do roku 2024, severní úseky nebudou otevřeny před rokem 2028. Vzhledem k současné stavební neaktivitě české strany při výstavbě všech úseků komunikace D3 mezi Českými Budějovicemi a státní hranicí, však rakouská strana od urychlené realizace severního úseku své rychlostní silnice S10 prozatím odstoupila. Výstavba tohoto úseku byla přesunuta do kategorie méně důležitých staveb s datem realizace po roce 2018.\n\nRakousko v současné době plánuje výstavbu úseku Freistadt Nord – Rainbach Nord v letech 2021–2024 (délka cca 8 km). V současné době je předběžně vybrána trasa tohoto úseku, který povede západně od obce Rainbach im Mühkreis a severně od této obce se napojí na stávající komunici B310 vedoucí na státní hranice. Pokud by k realizaci došlo, zbývalo by na české hranice dostavět cca 8 km rychlostní silnice S10. Výstavba nejsevernějšího úseku rychlostní silnice S10 mezi výjezdy Rainbach-Nord – státní hranice Česko/Rakousko však není v současné době z rakouské strany nijak závazně stanovena ani plánována a je závislá na intenzitě dopravy, rychlosti výstavby rychlostní silnice S10 do Rainbachu a rovněž na rychlosti výstavby české dálnice D3.\n\n\n\n\n"}
{"id": "290039", "url": "https://cs.wikipedia.org/wiki?curid=290039", "title": "Lanová dráha Slovenská – Imperial", "text": "Lanová dráha Slovenská – Imperial\n\nLanová dráha Slovenská (Mariánskolázeňská) – hotel Imperial byla druhá z trojice pozemních lanových drah v Karlových Varech postavených začátkem 20. století. Byla nejstrmější českou pozemní lanovkou. Vedla k hotelu Imperial z druhé strany kopce než podzemní lanovka z Divadelního náměstí, která slouží dosud.\n\nLanovka byla budována současně s hotelem Imperial, zprovozněna byla 15. června 1912, pět let po zahájení provozu tunelové lanovky, a provozovatelem byl rovněž soukromý podnik \"Karlovarské elektrické lanové dráhy Westbury\". Mezi válkami ji vlastnila a provozovala společnost \"Helenin dvůr – hotel Imperial\", po válce \"Sdružený komunální podnik města Karlových Var\" (respektive město). Dráha byla tehdy ve špatném stavu (zřejmě nejhorším ze všech karlovarských lanovek), proto byly provedeny nutné opravy. V roce 1954 převzal lanovku nově vzniklý \"Dopravní podnik města Karlových Varů\". V letech 1955–1957 byla lanová dráha ze \"Slovenské ulice\" nejvytíženější, protože zastupovala rekonstruovanou tunelovou lanovku. Roku 1959 byl ale její provoz zastaven z důvodu technické závady. Vzhledem k faktu, že nebyla příliš využívána a oprava by byla nákladná, rozhodlo město o jejím zrušení. V letech 1960–1961 byly odstraněny vozy a strojní zařízení, zatímco drážní těleso, koleje, kladky, torza lan, schůdky pro obsluhu a obě staniční budovy zůstaly zachovány dosud (se zazděnými otvory pro vjezd vozu). Po tělese dráhy je nyní vedeno vodovodní potrubí, obě stanice jsou využívány k jiným účelům. Několikrát se uvažovalo o obnově lanovky, ale nikdy tyto úvahy nespěly k přípravě.\n\nStejně jako u ostatních karlovarských lanovek, rozchod kolejí činil 1000 mm, dráha byla jednokolejná s výhybnou uprostřed a od počátku měla elektrický pohon. Tato lanovka byla povrchová, vedená po betonovém náspu. Její šikmá (skutečná) délka byla 126 metrů, vodorovná délka 110 metrů, převýšení 60 metrů (Slovenská ul. 388 m n. m., hotel Imperial 448 m n. m.), maximální sklon 575 ‰ (průměrný sklon 499 ‰). Byla tedy z karlovarských lanovek nejkratší a nejstrmější (a zároveň nejstrmější na území dnešního Česka). Dodavatelem byla švýcarská firma \"Gesselschaft der L. von Rolleschen Eisenwerke\" z Gerlafingenu. Vozy byly dřevěné, se čtyřmi odděleními (dvě uzavřená a dvě otevřená), širší než na první lanovce, měly kapacitu 40 sedících osob a dveře jen po jedné straně. Strojovna byla umístěna v horní stanici. Maximální rychlost činila 2 m/s.\n\n\n"}
{"id": "290045", "url": "https://cs.wikipedia.org/wiki?curid=290045", "title": "Koenzym Q10", "text": "Koenzym Q10\n\nKoenzym Q10 (také ubichinon, ubidekarenon, koenzym Q), zkracovaný CoQ10, CoQ, Q10, je druh (benzo)chinonu fungující jako koenzym. Q značí chinonovou funkční skupinu a číslo 10 počet isoprenylových podjednotek.\n\nZa výzkum koenzymu Q10 byla v roce 1978 Angličanu Peteru Mitchellovi udělena Nobelova cena. Pro potřeby teoretických vědeckých pracovníků, lékařů, nutričních specialistů a dalších odborníků pracuje International Coenzyme Q10 Association.\n\nTato sloučenina je funkčně podobná vitamínům a je obsažena ve většině lidských buněk, vyjma červených krvinek a buněk v čočce, kterým chybí mitochondrie. Koenzym Q10 významně přispívá ke konverzi energie z potravy do chemické energie ATP. Nejvíce Q10 tedy obsahují srdce, plíce, játra, tedy orgány s největšími požadavky na energii. \n\nQ10 má dvě základní funkce. Jednak pomáhá v přeměnách v elektronovém transportním řetězci na membráně mitochondrií, například u akceptoru zvaného cytochrom bc1. Za druhé slouží jako antioxidant v mitochondriích a lipidových membránách, brání tyto struktury před volnými radikály. Koenzym Q10 je z části syntetizován v těle, z části je přijímám potravou. S věkem klesá podíl vlastní syntézy. V orgánech dochází k poklesu tkáňové koncentrace Q10.\n\nStárnutí bývá spojováno s poklesem Q10 v mitochondriálním obsahu Mitochondriální respirační řetězec je mocným zdrojem volných kyslíkových radikálů. Tyto reaktivní kyslíkové sloučeniny indukují mutace mitochondriální DNA, což mimo jiné vede k narušení produkce energie. Jelikož Q10 je integrální součástí respiračního řetězce, nachází se tedy přímo u zdroje volných kyslíkových radikálů, je jeho antioxidační kapacita velmi důležitá pro celkovou antioxidační kapacitu mitochondrie\n\nQ10 má přímý antiaterogenní efekt. Na zvířecím modelu byla suplementace Q10 schopna snížit koncentraci lipidových hydroperoxidů v aterosklerotických lézích a zmenšit velikost aterosklerotických plátů v aortě. Úbytek Q10 ve stárnoucím srdci společně s nálezem, že Q10 je navíc redukován u četných kardiovaskulárních chorob vedl k hypotéze, že podávání Q10 může být účinné v léčbě kardiologických pacientů. Metaanalýza klinických studií s pacienty se srdečním selháním ukázala signifikantní a klinicky relevantní zlepšení parametrů srdeční funkce, zmírnění dušnosti, lepší výkonnost a zlepšení kvality života. U pacientů s chronickým srdečním selháním došlo také ke snížení počtu dní hospitalizace. Objevují se doporučení používat Q10 jako adjuvantní terapii u pacientů s chronickým srdečním selháním.\n\nU pacientů po akutním infarktu myokardu suplementovaných Q10 došlo ke snížení anginy, celkových arytmií a dysfunkce levé komory. Navíc bylo prokázáno signifikantní snížení celkových srdečních příhod. Singh uvádí, že Q10 může mít rychlé protektivní účinky, pokud se podá pacientům během 3 dnů od nástupu symptomů. Kuklinski sledoval pacienty s akutním infarktem myokardu přijatých do 6 hodin po nástupu symptomů. Skupina navíc suplementovaná koenzymem Q10 a selenem zaznamenala sníženou koncentraci CPK a AST během akutní fáze. Žádný suplementovaný pacient neměl prolongaci QT. Nesuplementovaná skupina vykázala u 40% prodloužení QT intervalu více než 440 ms (p< 0.001). Během 1 roku 6 pacientů z kontrolní skupiny zemřelo, avšak ze suplementované skupiny jen 1 pacient (na nekardiální příčiny). Keith referuje o významu podávání Koenzymu Q10 jak před, tak i po infarktu myokardu. Jozífová doporučuje v primární a sekundární prevenci ICHS v rámci režimových opatření suplementovat Q10 současně s n-3 PUFA EPA a DHA. V ČR produkt dostupný jako ProCard. U infarktu myokardu koenzym Q10 pomáhá minimalizovat ischemické poškození srdce zvláště ovlivněním tzv. šedé zóny ischemie. Po proběhlém infarktu pomáhá koenzym Q10 lépe zvládnout rehabilitaci a návrat do běžného života.\n\nQ10 inhibuje peroxidaci lipidů v buněčné membráně a také lipoproteinů v cirkulaci, což je důležité v procesu rozvoje aterosklerózy. Q10 kromě toho, že reaguje přímo s peroxidovými radikály, efektivně redukuje alfa-tokoferoxylové radikály zpět na alfa-tokoferol, tím eliminuje potenciálně prooxidativní radikály a regeneruje aktivní formu vitamínu E. Studie ukazují, že v časném stádiu oxidativního procesu je Q10 nejaktivnější antioxidant. Suplementace exogenním Q10 vede k nárůstu obsahu Q10 v cirkulujících lipoproteinech a ke snížení jejich peroxidability.\n\nBylo prokázáno, že pacienti léčení statiny měli při vyšetřeních snížené hladiny koenzymu Q10. Statiny blokují HMG-CoA-reduktázu (3-hydroxy, 3-metyl glutaryl koenzym A reduktázu), klíčový enzym při endogenní syntéze cholesterolu. Avšak zablokováním syntézy cholesterolu je blokována i endogenní syntéza Q10 využívající týž enzym. Pokles hladin Q10 byl široce demonstrován na pacientech léčených statiny a v plasmě a tkáních laboratorních zvířat.\n\nPozitivní výsledky byly publikovány u Parkinsonovy choroby. Suplementace vysokými dávkami Q10 (1200 mg denně) snížila až o 44% projevy úpadku funkce CNS, včetně denních aktivit.\n\nByla nalezena signifikantní korelace mezi Q10 a počtem spermií v seminální plazmě a inverzní korelace mezi ubichinolem a hladinami hydroperoxidu v seminální plazmě i seminální tekutině. Byl nalezen inverzní vztah mezi poměrem ubichinol/ubichinon a procentem abnormálních spermií. Navíc nízký poměr ubichinol/ubichinon byl prokázán u pacientů s idiopatickou asthenozoospermií a astenozoospermií asociovanou s varikokélou v porovnání s kontrolami. Oba nálezy opravňují k myšlence léčit podobné případy exogenním podáním Q10. Efekt Q10 na mobilitu spermií in vitro prokázali Lewin a Lavon. \n\nTaké v kůži s věkem klesá obsah Q10. Stárnutí kůže vede ke tvorbě vrásek a vyšší náchylnosti k poškození zářením. Q10 se ukázal efektivní proti UVA způsobenému oxidativnímu stresu v lidských keratinocytech a v prevenci poškození DNA.\n\nV současnosti je v ČR velké množství doplňků stravy obsahujících Q10. Dávka v jedné kapsli se pohybuje od 3 (multivitamin s Q10 \"Supradyn\") do 200 mg.\n\n"}
{"id": "290048", "url": "https://cs.wikipedia.org/wiki?curid=290048", "title": "Timex", "text": "Timex\n\nTimex Group USA, Inc. je výrobce hodinek se sídlem v Middlebury v americkém státě Connecticut. \n\nMateřskou společností Timex Group USA je Timex Group BV, kterou vlastní Fred Olsen. \n\nTimex vyrábí několik řad hodinek (např. Timex Ironman). Ve spolupráci s firmou Sinclair Research Ltd. vyráběla a dodávala pod značkou Timex Sinclair na americký trh počítače kompatibilní s počítači ZX81 a ZX Spectrum.\n"}
{"id": "290050", "url": "https://cs.wikipedia.org/wiki?curid=290050", "title": "Pronásledování křesťanů", "text": "Pronásledování křesťanů\n\nPronásledování křesťanů je pronásledování, kterému čelí křesťané pro svoji víru. Od časů Krista až po dnešek se vyskytlo mnoho případů pronásledování křesťanů.\n\nKřesťané byli pronásledováni nejprve Židy, pak Římany a pak napříč stoletími následovala pronásledování další. Podle odborníka na demografii křesťanství Davida B. Barretta během dvou tisíc let existence křesťanství pro svou víru zahynulo asi 70 miliónů křesťanů, z toho asi 45 milionu v průběhu 20. století. Sociolog Massimo Introvigne upozorňuje, že je to střízlivý odhad a skutečné číslo může být o hodně vyšší, a navíc ve většině případů pronásledování neznamená zabíjení, ale též jiné formy útlaku. \n\nPodle organizace Open Doors, zaměřené na pomoc pronásledovaným křesťanům a monitorování násilí proti nim, trpí v současnosti pronásledováním přibližně 100 miliónů křesťanů. V současné době jsou křesťané na státní úrovni nejvíce pronásledováni především totalitními ke komunismu se hlásícími režimy (Severní Korea, Čína, Vietnam…) a státy s muslimskou většinou, mimo to občas čelí pronásledování ve státech, kde mají většinu jiná náboženství, jako např. hinduismus (některé oblasti Indie).\nNapříklad v roce 2019 bylo zabito 29 misionářů - kněží, řeholníků a laiků. Nejvíce z nich - 15 - zahynulo v Africe.\n\n\n"}
{"id": "290051", "url": "https://cs.wikipedia.org/wiki?curid=290051", "title": "Akta S", "text": "Akta S\n\nAkta S ( ) je 10. díl osmé řady amerického animovaného seriálu \"Simpsonovi\", poprvé vysílaný 12. ledna 1997. Díl je parodií na seriál \"Akta X\".\n\nHomer se během jedné noci, kdy se opilý potácí domů, střetne v lese se záhadnou zeleně světélkující bytostí - mimozemšťanem a zažije tak setkání třetího druhu.\nNikdo mu samozřejmě nechce věřit, dokonce ani Marge.\n\nZa nedlouho se u jejich dveří objeví agenti Mulder a Scullyová, kteří Homera podrobí řadě více či méně náročných testů a následně se s ním vydávají na místo, kde mělo ke kontaktu dojít, ovšem nic se neděje a tak ztratí trpělivost a vrací se zpět na centrálu FBI.\n\nNakonec Homer přece jen najde spojence, který je ochoten mu věřit a to Barta. Společně se opět vydávají na inkriminované místo a u táboráku, vyprávějíc si strašidelné historky, čekají na bytost. Ta se zjeví, ale za chvíli se zase vytratí, ovšem Bart ji stačí nahrát na video, tím mají důkaz a podaří se jim získat alespoň částečnou důvěru obyvatel, ti se hromadně hrnou na místo kde se bytost zjevuje a netrpělivě čekají na její příchod.\n\nStvoření se jako pokaždé v tu dobu objevuje a přináší poselství o lásce.\nSpringfielďané na něj ovšem zaútočí, na poslední chvíli se mezi ně a bytost vrhá Smithers. Ten se snaží vše objasnit. Vysvětluje, že se nejedná o žádného tvora z jiné planety, ale o pana Burnse, který pravidelně podstupuje kvůli oddálení své smrti řadu zákroků, které způsobují, že vypadá tak zvláštně.\n\n"}
{"id": "290053", "url": "https://cs.wikipedia.org/wiki?curid=290053", "title": "Řehole svatého Benedikta", "text": "Řehole svatého Benedikta\n\nŘehole svatého Benedikta (latinsky \"Regula Benedicti\") je řehole (regule), soubor pravidel mnišského života, jejíž autorství je tradičně připisované zakladateli západního mnišství svatému Benediktu z Nursie (asi 483 – asi 543). Ve skutečnosti je s jeho jménem toto dílo v pramenech spojováno až od 7. století. Obsahem je soubor pravidel pro život v katolickém klášteře přehledně rozdělený do 73 kapitol. Autor vychází ze starších řeholí a hojně cituje Bibli.\n\nBěhem 5. století bylo řeholí organizující život v klášteře rozšířeno téměř třicet a u mnohých zůstal autor anonymní. Jejich rozsah se pohyboval od jednoho listu strohých přikázání po obsáhlé spisy. Většina vycházela ze silné východní mnišské tradice. Po mnoha letech badatelských rozepří byl přijat konsensus, že Benediktova řehole není zcela původní, ale jedná se do velké míry o jakýsi výtah z tzv. Řehole Mistrovy, která je asi třikrát delší. Mistrova řehole, jejíž autor není znám, byla současná řeholi sv. Cesaria, ale nezahrnovala ještě učení sv. Augustina. Autor Benediktovy řehole se ve svém díle nepouštěl do složitých vývodů. Ač neuměl řecky, tak sepsal praktickou a harmonickou syntézu téměř veškerého dosavadního učení. Zdá se, že byl již obeznámen s učením sv. Augustina. Díky zkrácení Mistrovy řehole byla řehole sv. Benedikta srozumitelnější a nabyla osobité prostoty výrazu.\n\nSpis má úvod a 73 kapitol, které se obvykle dělí na dvě části – první se zabývá především duchovní naukou (1-7) a druhá praktickými ustanoveními (8-73). První část obsahuje výčet druhů mnichů, pravidla pro ustavení opata a jeho rádců, katalog dobrých skutků a popis tří hlavních nařízení – poslušnosti, mlčení a pokory. Druhá část je obsáhlejší a najdeme v ní liturgický, trestní a kajícný kodex, pravidla pro přijímání nových členů a pořádek v komunitě, dále předpisy o děkanech, ložnici bratří, hmotném majetku, jídle a spánku, práci, modlitbě, vztazích s okolím, hostech a podřízených, volbě opata a převora, vrátném. Řeholi uzavírá dodatek o bratrských vztazích. Rozdílnost mezi autorem Benediktovy a Mistrovy řehole je především v institucionální části a v závěru. Kde autor Mistrovy řehole obsáhle vypisuje každou maličkost, tam dává autor Benediktovy řehole větší důvěru opatovi a jeho úsudku. Celé společenství je pak postaveno na zesílených horizontálních vztazích, do kterých se promítá Augustinovo učení o bratrství. Na rozdíl od Mistrovy řehole, kde jmenuje opat svého nástupce sám, si zde mniši svého opata volí a to ze svých řad. Autor Benediktovy řehole neustupuje v askezi a jeho trestní aparát je mnohdy přísnější, než bylo zvykem dříve, přesto nově dbá na lidskou individualitu právě v duchu sv. Augustina „každému podle jeho potřeb“. Den v klášteře má být řízen modlitbami a bohoslužbou (opus Dei), která je zde vůbec nejdůležitější činností mnichů. Den je rytmizován modlitbami - začíná při úsvitu laudy, pokračuje několika kratšími obřady během dne, noční modlitby (tzv. matutinum) jsou nejdelší a nejpropracovanější a liší se podle dnů v roce. Zbytek dne je rozdělen mezi četbu (3 hodiny) a práci (7 hodin). V létě mají mniši spát 6 hodin a v zimě 8. Na rozdíl od východní tradice trvá autor na přísném dodržování klauzury (tzn. mniši nesmí opustit předem vymezený prostor kláštera). Autor nepočítá s tím, že by byl klášter bohatý. Pokud vlastní nějaký majetek, tak má být spravován společně opatem a mnichy. Celá řehole je vystavěna harmonicky a snaží se vyhnout extrémům. Rozvrhuje citlivě intelektuální a tělesnou práci a činnost duchovní. Problémový je přístup mnichů ke spisům nekřesťanských autorů. Řehole se o nich nezmiňuje.\n\nBenediktova řehole se od tehdejších řeholí, které byly mnohem více šité na míru konkrétním klášterům nebo konkrétním provinciím, odlišovala právě svou univerzálností. I proto se stala tak oblíbenou. Její šíření šlo ruku v ruce s rostoucí oblíbeností klášterů v 6. a 7. století. V této době zcela vytlačila Mistrovu řeholi, musela se však potýkat s řeholí irského katolického mnicha sv. Kolumbána (590-615), kterou na kontinentu propagovali misionáři z Irska. Kolumbánova řehole čerpala na rozdíl od Benediktovy z přísné asketické tradice a tím se blížila k východní tradici. Dlouho byla v klášterech Galie, Španělska a anglosaské Anglie používána tzv. smíšená řehole – část od Kolumbána a část z řehole Benediktovy. Vítězné tažení Benediktovy řehole na Ostrovech zahájila synoda ve Whitby (664). Zde bylo přijato římské počítání Velikonoc a římská mnišská tonzura pro království Severní Umbrie, což znamenalo počátek církevní unifikace celé Británie řízené z Říma a tím i potlačování místních \"keltských\" (původem převážně irských) zvyků. Anglosaští misionáři pak Benediktovu řeholi dále rozšířili také v irských klášterech a ve východogermánských zemích, především ve Frísku, Durynsku, Sasku, Hesensku a Bavorsku. Jejich úsilí bylo odpovídalo úsilí dynastie Karlovců o jednotnou církevní organizaci, protože franští králové se v této době pomocí centralizace snažili vymanit staré církevní úřady z nadvlády místní aristokracie. Když Karel Veliký navštívil roku 787 klášter Montecassino, přislíbil mu opat Theodmar zaslání opisu Řehole z údajného autografu samotného Benedikta. Tato verze Řehole byla po jeho smrti Benediktem z Aniane (750-821) a s pomocí Karlova syna Ludvíka Pobožného prosazena na synodě v Cáchách (817) jako text závazný pro všechny kláštery a byla tak přijata jako monopolní soubor pravidel mnišského života západního monasticismu.\n\nŘehole byla poprvé vydána tiskem roku 1489 a první kritické vydání připravil Daniel Haneberg v Mnichově. Za jejího autora je od 7. století považován sám zakladatel kláštera Montecassino - Benedikt z Nursie. Od 19. století je však jeho autorství badateli zpochybňováno. Jazykem řehole se poprvé roku 1895 zabýval Eduard Wölfflin. Nejrozsáhlejší moderní rozbor poskytl roku 1898 Ludwig Traube. Již Haneberg rozdělil nejstarší rukopisy na dvě větve podle prvního slova – ausculta a obsculta. Traube tvrdil, že typ ausculta se vyskytuje v 7. a 8. století v Německu, Itálii, Galii a Anglii. Typ obsculta pak spojoval s franským královstvím na přelomu 8. a 9. století a rozpoznával zde vliv karolinské renesance. Faktem zůstává, že Monte Cassino bylo obnoveno Petronaxem z Brescie kolem roku 717, kdy zde údajně přežívalo několik mnichů v troskách původního kláštera. Řehole sv. Benedikta se zde začala užívat až po reformování kláštera anglosasem Willibaldem roku 729. Roku 774 se vlády nad severní Itálií zmocnili Frankové a klášter zažívá rozkvět pod opatem Theodmarem. Roku 775 se v písemných pramenech poprvé objevil mnich Pavel Jáhen, autor spisu Historia Langobardorum a učenec, který byl přizván v 80. letech na dvůr Karla Velikého. Právě Pavel Jáhen tvrdil, že koncem 6. století, kdy Monte Cassino zaniklo, si mniši s sebou do Říma odnesli původní Benediktovu řeholi. Nikde však přímo nezmiňoval, zda šlo o autograf. Mnohem později zmiňuje Lev z Ostie, že mniši donesli řeholi do Lateránu), jehož opat byl jmenován v Dialozích papeže Řehoře I. Velikého. Nic bližšího o klášteru nevíme. Pavel dále pokračuje tím, že v polovině 8. století údajně zaslal papež Zachariáš (741-752) řeholi opatu Petronaxovi a ta byla psána rukou samotného Benedikta. Traube tvrdí, že rukopis se z Monte Cassina dostal nejprve do Lateránu a odtud pak do papežské knihovny. Lev z Ostie pokračuje líčením vyplenění Monte Cassina Saracény roku 883. Mniši se uchýlili do kláštera Teano u Kapuy. Jeho knihovna ale roku 886 vyhořela a z údajného kodexu, který měl obsahovat Benediktův autograf řehole, se zachoval jen jeden list (folio 72-73). Již Jean Mabillon usuzoval, že tento list pochází z doby mladší než šesté století.\n\nRoku 787 při návštěvě Monte Cassina zde údajně Karel Veliký ještě viděl Benediktův autograf řehole nebo přinejmenším to, co zde mniši za autograf vydávali a považovali. Později si císař nechal poslat opis Řehole přímo z kláštera. Zachoval se nám dopis opata Theodmara, který je pravděpodobně doprovodem zaslaného opisu. Zde stojí, že se jedná o kopii z kodexu, který sepsal Benedikt vlastní rukou. Tento text byl také roku 817 použit na synodě v Cáchách. Kolem roku 820 sem poslal reichenavský opat dva mnichy – Grimalda a Tatta. Ti na žádost knihovníka Reginberta pořídili opis z opisu řehole. Jejich dopis knihovníkovi byl posléze vevázán do tzv. kodexu A ze Sankt Gallen (sig. 911). Tatto se později stal opatem v Reichenau a Grimald v opatství svatého Havla. Opis, který tito mniši pořídili, patří do větve obsculta. Sanktgallenský kodex je starší po stránce jazykové – jedná se o italskou latinu ze 6. století. Opis však pochází až z doby cášské synody. Opisy větve ausculta jsou sice fyzicky starší, ale co se jazykových prvků týče, pocházejí až ze 7. století. Jsou navíc interpolovány. Z jazykového hlediska se řadí kodex A do období života svatého Benedikta. Historicky však zatím nelze rekonstruovat ani Benediktovo autorství, ani vystopovat osudy případného autografu.\n\nŘehole sv. Benedikta stála v průběhu dějin v centru několika klášterních reforem (např. ve 12. století), které se snažily obnovit její čistotu a často k ní dodávaly doplňující ustanovení. Mezi nejdůležitější řády, které se dnes řeholí řídí, patří benediktini, cisterciáci a trapisté.\n\n\n\n\n"}
{"id": "290058", "url": "https://cs.wikipedia.org/wiki?curid=290058", "title": "Nedostavěná dráha na Tři kříže", "text": "Nedostavěná dráha na Tři kříže\n\nPozemní lanová či ozubnicová dráha měla vést z Vřídelní ulice na vrch Tři kříže v Karlových Varech.\n\nStavba začala v zimě roku 1913, ačkoliv rozhodnutí o výstavbě bylo dáno již roku 1908. Podobně jako v případě lanové dráhy Diana mělo jít o dráhu provozovanou městem. Současně byla plánována výstavba hotelu u horní stanice. První světová válka v létě 1914 výstavbu přerušila, po válce bylo dobudováno drážní těleso a mezistanice, avšak dráha nikdy nebyla dostavěna ani nebylo definitivně rozhodnuto, zda půjde o lanovou, anebo ozubnicovou dráhu.\n\nLanovku projektovala švýcarská firma inženýra H. H. Petera (stejně jako lanovku na Dianu). Stavbu prováděla rakouská firma \"Rella und Neffe\".\n\nExistovalo mnoho variant návrhů dráhy na Tři kříže: buď prodloužení lanovky Imperial, nebo varianta s prodloužením přes Tři kříže až na Goethovu vyhlídku, nebo lanovka vedoucí na Tři kříže z opačné strany, od městských hřbitovů. V trase z \"Vřídelní ulice\" se od původního návrhu pozemní lanové dráhy později přiklonilo k variantě ozubnicové dráhy s mezistanicí \"Panorama\".\n\nDráha měla být jednokolejná, z \"Vřídelní ulice\" měla vést až 8 metrů hlubokým betonovým zářezem se stoupáním až 520 ‰ (nebo 580 ‰), měla podejít ulici \"Na Vyhlídce\" ke stanici \"Panorama\", nad ní se ze zářezu měla dostat do úrovně terénu. Celková šikmá délka tratě až ke stanici \"Tři kříže\" měla být asi 500 metrů, přičemž návrh umožňoval i následné prodloužení tratě na Goethovu vyhlídku. Převýšení dráhy by bylo 173 metrů (\"Vřídelní\" 379 m n. m., \"Panorama\" 440 m n. m., \"Tři kříže\" 552 m n. m.).\n\nDopravu měly zajišťovat dva vozy o kapacitě 40 osob, část spojů měla být ukončena ve stanici \"Panorama\". Dolní část tratě měla být v provozu celoročně, horní část jen v letní sezóně.\n\nVybudována byla hrubá stavba betonového zářezu od domu č. 51 ve \"Vřídelní ulici\" přes stanici \"Panorama\", se třemi můstky a jedním mostem překračujícím zářez, a kameno-betonový násep a kamenný podklad trati v horní části. Trať je však zarostlá i velmi vzrostlými stromy. Dochovala se i staniční budova zastávky \"Panorama\", která však roku 1998 vyhořela, čímž přišla o střechu. Jsou patrné základy budov horní stanice a hotelu.\n\nNejblíže k obnovení měla dráha v roce 1967, kdy italská firma \"Ceretti Tanfani\" nabízela opravy všech karlovarských lanovek (včetně dostavby dráhy na Tři kříže), avšak z finančních i politických důvodů město nabídku nepřijalo. V 70. letech se uvažovalo o vybudování zotavovacího střediska ROH a postavení ozubnicové dráhy. Obnovení dráhy se společně se záměrem vybudování další, nové lanovky objevilo ještě ve vládním usnesení z roku 1988, po pádu režimu však ze záměru sešlo.\n\nV roce 2006 se město dostavěním dráhy znovu zaobíralo a byly vytipovány čtyři varianty provedení lanovky, počítá se i s možností přispění soukromých investorů nebo evropských fondů. Ve snahách o dostavění se angažuje náměstek primátora Tomáš Hybner (ČSSD). V ideálním případě měla být lanovka zprovozněna kolem roku 2013. V červnu 2007 vyhlásilo město výběrové řízení na zpracovatele studie dostavění lanové dráhy a souvisejících staveb.\n\nNové vedení města zvolené v komunálních volbách 2010 rozhodlo v březnu 2011 o odložení dostavby lanovky. Na lanovku se nenašly v rozpočtu města finanční prostředky a rovněž není podle vedení žádoucí hotel v místě cílové stanice lanovky.\n\n\n \n"}
{"id": "290061", "url": "https://cs.wikipedia.org/wiki?curid=290061", "title": "Lanové dráhy v Karlových Varech", "text": "Lanové dráhy v Karlových Varech\n\n__BEZOBSAHU__\nPozemní lanové dráhy v Karlových Varech byly budovány v prvních dvou desetiletích 20. století . Ze čtyř budovaných drah byly tři dokončeny, z toho dvě slouží dosud. Všechny byly od počátku budovány s elektrickým pohonem, o rozchodu kolejí 1000 mm, jednokolejné s výhybnou uprostřed.\n\n\nV Karlových Varech kromě pozemních lanovek sloužil ještě veřejný rychlovýtah z Lázeňské ulice (nedaleko Tržní kolonády) na Zámecký vrch. Výtah v novoklasicistním stylu byl zprovozněn 25. června 1911, náklady na jeho stavbu činily 12 615 korun. Postavil jej společně s Kolonádou Zámeckého pramene architekt Friedrich Ohmann. V letech 1961, kdy byl zrekonstruován, až 1975 jej provozoval Dopravní podnik města Karlových Var (v roce 1970 úprava názvu na Dopravní podnik města Karlovy Vary), poté jej převzal národní podnik ČSAD Plzeň, dopravní závod Karlovy Vary. Jeho provoz byl ukončen ve druhé polovině 70. let. V letech 2006 a 2007 byl výtah včetně obou stanic za částku 11 977 665 Kč kompletně zmodernizován a znovuzprovozněn, zhotovitelem byla firma BAU-STAV.\n\n\n"}
{"id": "290076", "url": "https://cs.wikipedia.org/wiki?curid=290076", "title": "USS Independence (CVL-22)", "text": "USS Independence (CVL-22)\n\nUSS \"Independence\" (CVL-22) byla lehká letadlová loď Námořnictva Spojených států, která působila ve službě v letech 1943–1946. Jednalo se o vedoucí loď stejnojmenné třídy.\n\nPůvodně byl kýl \"Independence\" určen pro křižník USS \"Amsterdam\" (CL-59) třídy \"Cleveland\", jehož stavba byla zahájena 1. května 1941 v loděnici New York Naval Shipyard v New Yorku. V březnu 1942 však došlo ke změně objednávky a z budoucího křižníku \"Amsterdam\" se stala letadlová loď \"Independence\" s označením CV-22. Její výtlak měl být přibližně třetinový oproti letadlovým lodím třídy \"Essex\", které byly v té době stavěny, a také měla nést jen polovinu letadel. K jejímu spuštění na vodu došlo 22. srpna 1942, do služby byla zařazena 14. ledna 1943 a v červenci toho roku byla překlasifikována na lehkou letadlovou loď CVL-22.\n\nPři podpoře amerického vylodění na Gilbertových ostrovech ji 20. listopadu 1943 zasáhlo na pravoboku letecké torpédo. Škody si vyžádaly její půlroční odstavení, které proběhlo od listopadu 1943 do poloviny roku 1944. Poté byla opět zařazena do provozu. Po skončení druhé světové války byly po kapitulaci Japonska všechny lodě této třídy vyřazeny z výzbroje. \"Indepedence\" se v roce 1946 stala jednou z lodí použitých jako cíl při operaci Crossroads, zkouškách atomových bomb na atolu Bikini. Jaderné výbuchy ji však nepotopily, před odtažením do San Francisca byla 28. srpna 1945 oficiálně vyřazena ze služby. Její osud se uzavřel 29. ledna 1951, kdy byla na tajném místě nedaleko San Francisca potopena při zkouškách zbraňových systémů. Vrak lodi se podařilo vědcům nalézt v roce 2015 s pomocí miniponorky.\n\n"}
{"id": "290080", "url": "https://cs.wikipedia.org/wiki?curid=290080", "title": "Wachau", "text": "Wachau\n\nWachau je rozlehlé údolí v Dolních Rakousích, jehož jádro tvoří řeka Dunaj. Počátky jeho osídlení sahají do prehistorických dob (Willendorfská venuše). V současné době je celá tato oblast jednou z nejnavštěvovanějších turistických míst v Rakousku. Pro svou mimořádnou hodnotu bylo celé údolí Wachau v roce 2000 zapsáno na Seznam světového dědictví UNESCO.\n\nÚdolí se táhne v délce 40 km na západ od Vídně, největším městem je Kremže. Je tvořeno krystalinikem na jižním okraji České vysočiny. Údolí je chráněno před studenými větry, příznivé podnebí umožňuje pěstování révy vinné (Veltlínské zelené, Ryzlink rýnský) a meruněk, které mají chráněné označení původu.\n\nŘímané měli v místech Mautern an der Donau významnou pohraniční pevnost Favianis. Od 9. století zde vládli Babenberkové, v oblasti vznikla ve 13. století Píseň o Nibelunzích. Nachází se zde množství historických památek, jako je klášter Melk, klášter Göttweig, zřícenina hradu Dürnstein, renesanční zámek Schallaburg nebo historické centrum Kremže.\n\n"}
{"id": "290083", "url": "https://cs.wikipedia.org/wiki?curid=290083", "title": "Latinskoamerická literatura", "text": "Latinskoamerická literatura\n\nLatinskoamerická literatura je literatura, napsaná spisovateli, pocházejícími z Latinské Ameriky. Je psána především španělsky nebo portugalsky. Vrcholné období latinskoamerické literatury nastalo ve 20. století s nástupem magického realismu.\n\nLiterární tradice před objevením Ameriky byla převážně v ústním podání, španělští kolonizátoři ale některé z nich zaznamenali v kodexech, např. Popol Vuh. Viz Mayská literatura.\n\nPo objevení Ameriky Španělé napsali řadu kronik a záznamů o své činnosti (mimo jiné dopisy různých osobností). Beletrie se začala rozvíjet až v 18. století pod vlivem baroka, byla zcela ovládána církví, k církevním literátům patřili např. básnířka Juana Inés de la Cruz. V roce 1816 je napsán první latinskoamerický román, \"Prašivý papoušek\" (\"El Periquillo Sarniento\") autora Josého Joaquía Fernandéze de Lizardi.\n\nŘada významných spisovatelů, spadajících vývojově pod romantismus a později naturalismus, tvoří v 19. století, literatura tu slouží k posílení národní identity. K významným romanopiscům tohoto období patří Domingo Faustino Sarmiento (1811–1888), autor díla \"Facundo\", líčícího konflikt civilizace a barbarství, Jorge Isaacs (1837–1895), autor romantického románu \"María\" (1867), jednoho z nejvýznamnějších děl španělského romantismu, či portugalsky píšíšící prozaik Euclides da Cunha (1866–1909). Významným básníkem byl José Hernández (1834–1886), autor eposu \"Martín Fierro\" (1872–1879).\n\nNa sklonku 19. století nastoupil do latinskoamerické literatury modernismus, jeho prvním dílem byla básnická sbírka \"Azul\" Rubéna Daría. Šlo o první směr latinskoamerické literatury, který pronikl i za hranice státu. K významným literátům latinskoamerického modernismu patřili prozaik Joaquim Maria Machado de Assis (1839–1908), básník Carlos Drummond de Andrade (1902–1987) či Jorge Luis Borges.\n\nNejvýznamnějším básníkem 20. století byl Pablo Neruda, zahrnující prostor mezi modernismem a rozmachem v šedesátých letech.\n\nRozmach latinskoamerické literatury nastal v šedesátých letech 20. století. Byl charakterizován literárním experimentem, překračování hranic, konvencí, jazykovými experimenty a neobvyklými literárními technikami (např. proud vědomí), pod vlivem postmodernismu a severoamerických a evropských spisovatelů, jako byl James Joyce, William Faulkner či Virginia Woolfová. Vytváří se zde proud magického realismu. V tomto období tvořili nejvýznamnější spisovatelé celé latinskoamerické literatury, jako byli Julio Cortázar, Carlos Fuentes, Augusto Roa Bastos či Mario Vargas Llosa a především Gabriel García Márquez.\n\nI po tomto rozmachu je latinskoamerická literatura orientována na magický realismus, oponuje mu také směr, nazývaný \"McOndo\", je ale podstatně rozmanitější. K jejím nejvýznamnějším autorům patří Paulo Coelho, Jorge Queirolo Bravo, Isabel Allende a celá řada dalších.\n\n"}
{"id": "290084", "url": "https://cs.wikipedia.org/wiki?curid=290084", "title": "List Efezským", "text": "List Efezským\n\nList Efezským (zkratka Ef) je součást Nového zákona, jeden z listů, připisovaných apoštolu Pavlovi. Byl napsán řecky, a to podle tradice asi roku 63 ve vězení v Římě, současně s listy Koloským (s nímž vykazuje mnoho podobností) a Filemonovi. Někteří autoři však jej pokládají za pozdější spis některého z Pavlových žáků. Kolem roku 150 jej cituje Markiónův kánon jako církví uznanou knihu, ovšem pod názvem „Laodikejským“.\n\nPo úvodním pozdravu list začíná dlouhou básní, chválou Krista a jeho evangelia (Ef 1,3-14) a následují i další veršované úseky (Ef 1, 20-23; Ef 2,4-7; Ef 2,14-18). Hlavní část listu je pak věnována výkladu Kristovy oběti, která zakládá mír mezi lidmi. Křesťan ale musí podle toho také žít v lásce, mírnosti, čistotě a pokoře. Musí odolávat pokušením, protože jen tak dosáhne spásy.\n\nPavel navštívil Efez několikrát, založil tam křesťanskou obec (Sk 18,19-21) a strávil tam několik let (1K 16,9; Sk 20,20). Nicméně s určením tohoto listu je několik problémů:\n\n\n\n"}
{"id": "290086", "url": "https://cs.wikipedia.org/wiki?curid=290086", "title": "HMS Indomitable (92)", "text": "HMS Indomitable (92)\n\nHMS Indomitable byla letadlová loď britského královského námořnictva z doby druhé světové války. Plavidlo bylo modifikací letadlových lodí třídy \"Illustrious\" a označováno jako její podtřída. Ve službě byla v letech 1941–1955. Po vyřazení byla sešrotována.\n\nVývoj plavidla byl zahájen roku 1936. Jednalo se o modifikaci třídy \"Illustrious\" upravenou pro nesení více palubních letounů. Postavila jej britská loděnice Vickers-Armstrong v Barrow-in-Furness. Kýl \"Indomitable\" byl položen 10. listopadu 1937, na vodu byla spuštěna 26. března 1940 a do služby byla přijata 10. října 1941.\n\nHlavním vylepšením oproti třídě \"Illustrious\" bylo použití dvoupatrového hangáru, díky čemuž se kapacita letadel zvětšila na 45 kusů (oproti 33 kusům na třídě \"Illustrious\"). Letouny startovaly pomocí jednoho katapultu BH-III. Plavidlo bylo vybaveno radarem typu 79. Výzbroj tvořilo šestnáct 114mm kanónů QF Mk.III, čtyřicet osm 40mm kanónů a osm 20mm kanónů. Pohonný systém tvořilo šest tříbubnových kotlů Admiralty a tři turbíny Parsons o výkonu 111 000 hp, pohánějící tři lodní šrouby. Nejvyšší rychlost dosahovala 30,5 uzlu. Dosah byl 9250 námořních mil při rychlosti 14 uzlů.\n\n\"Indomitable\" zasahovala v mnoha bojích a byla i mnohokrát poškozena. Dne 12. srpna 1942 během nasazení do Operace Pedestal dostala dva přímé zásahy 500kg pumami a byla šest měsíců opravována. Po návratu byla 16. července 1943 poblíž Malty zasažena německým leteckým torpédem. Účinný postup posádky zabránil jejímu potopení, ale oprava trvala 8 měsíců. Dne 4. května 1945 byla zasažena v Tichomoří zasažena japonským kamikaze. Avšak i toto přestála až do konce války. Roku 1955 byla vyřazena a sešrotována.\n\n\n"}
{"id": "290094", "url": "https://cs.wikipedia.org/wiki?curid=290094", "title": "Překážka", "text": "Překážka\n\nPřekážka je obecné pojmenování pro cokoliv, co překáží něčemu jinému, může také označovat:\n\n\n\nObjekty podobné:\n"}
{"id": "290097", "url": "https://cs.wikipedia.org/wiki?curid=290097", "title": "Signalizace škůdce", "text": "Signalizace škůdce\n\nSignalizace škůdce „je zjištění škodlivého množství škůdce a oznámení tohoto stavu“. Je to metoda, která určuje nejvhodnější termín zahájení ochrany rostlin. Stav se zjišťuje pozorováním v přírodě, feromonovým lapákem, Mörického miskou či teploměrem. V případě feromonových lapáků se nejčastěji jako vnadidlo používají sexuální feromony motýlů a můr. Z velkého počtu hmyzích druhů, totiž existuje jen malý počet feromonů. Je tudíž možno kombinovat některé feromony pro více hmyzích druhů. Pro určení četnosti výskytu škůdce se pak počítá počet odchycených samečků za den. Na jeden ha, je pak nutno umístit příslušné množství lapáků. V případě Mörického misky je vnadidlem intenzivní žlutá barva. \n"}
{"id": "290106", "url": "https://cs.wikipedia.org/wiki?curid=290106", "title": "Šedý zákal", "text": "Šedý zákal\n\nŠedý zákal (katarakta) je vážné onemocnění oka. Odborný název pochází z řeckého slova \"katar(rh)aktes\", které je odvozeno z původního slova \"katarassein\", což znamená \"padat dolů\", neboť Řekové přirovnávali kataraktu k vodopádu. (kata – dolů, arassein – padat).\nV latinském názvosloví se katarakta nazývala \"portcullis\", což v překladu znamená padací mříž.\n\nKatarakta je vlastně zákal oční čočky a projevuje se viděním jakoby přes špinavé sklo nebo pomalu zamrzající okno. Nemoc se dnes léčí nahrazením zakalené lidské čočky tenkou umělou čočkou.\nVe světě je dnes šedý zákal i přes pokročilou moderní léčbu stále jednou z hlavních příčin slepoty v rozvojových zemích. Podle WHO je šedý zákal celosvětově zodpovědný za 48 % případů slepoty v dospělosti (okolo 18 miliónů lidí).\n\nŠedý zákal je nejčastěji způsoben stárnutím, tzv. senilní katarakta. Tento typ tvoří naprostou většinu operovaných šedých zákalů. Dědičnost může ovlivnit, jestli šedý zákal vznikne dříve nebo později. Základního vyvolavatele však medicína dosud nezná, proto není možno stanovit ani jednoznačnou prevenci. Onemocnění se považuje za multifaktoriální (více příčin), kromě věku hraje úlohu pohlaví (častěji ženy), rasa (černoši), kouření, cukrovka, složení stravy, míra znečištění ovzduší a další.\n\nŠedý zákal může vzniknout také v důsledku trvalého užívání některých léčiv (hlavně kortikosteroidů) nebo v důsledku jiného celkového nebo očního onemocnění. Jedná se pak o tzv. komplikovanou kataraktu.\n\nTaké vystavení očí ultrafialovému záření zvyšuje riziko katarakty, ať už se jedná o součást slunečního záření nebo např. ze solária.\n\nDalší příčinou vzniku šedého zákalu je proběhlý úraz oka, těžší oční zánět, nádor oka, metabolická a systémová onemocnění.\nJinou příčinou, u vrozené katarakty, může být dědičnost nebo infekce matky v době těhotenství. Jde o tzv. kongenitální kataraktu.\n\n\nŠedý zákal se nedá ani zastavit, ani zpomalit jakoukoliv terapeutickou intervencí. U šedého zákalu dochází k metabolickým změnám uvnitř lidské čočky, následnému zkalení periferní a následně optické části čočky. Nedá se léčit jinak než chirurgicky. Operaci vždy indikuje oftalmolog a provádí se, pokud katarakta snižuje kvalitu vidění natolik, že obtěžuje osobní nebo pracovní život nebo pokud je to nutné z jiného léčebného důvodu – např. u určitých typů glaukomu (zeleného zákalu). Operace se provádí v tzv. topické anestézii. Ta spočívá v kapání anestetických kapek na rohovku a spojivku, čímž dochází ke znecitlivění oka. Zkalené jádro čočky se odstraňuje rozmělněním jádra čočky speciálním ultrazvukem a odsáváním částeček jádra vakuem a řízeným podtlakem z oka. Do zbylého průhledného čočkového pouzdra, které v oku zůstává, se vkládá umělá nitrooční čočka. Umělá čočka nahrazuje dioptrickou sílu odstraněné lidské čočky a je předem spočítána na speciálním přístroji. Umožňuje tak ostré vidění i po operaci. Volbou dioptrické síly umělé čočky se může odstranit krátkozrakost nebo dalekozrakost. Ke stabilizaci vidění dochází většinou za 2 až 4 týdny po operaci. Pokud je zakalená čočka odstraněna bez náhrady, stává se oko afakickým, což s sebou nese neschopnost akomodace a zpravidla silnou dalekozrakost, kterou ovšem lze kompenzovat brýlemi apod. (typicky víceohniskovými, aby byla nahrazena chybějící akomodace). \n\nK odstranění šedého zákalu se využívá i femtosekundový laser. Laser nahrazuje plně či částečně při operaci ultrazvuk, ostré nástroje a skalpel. Femtosekundový laser je zásadně přesnější a jemnější než lidská ruka chirurga a ultrazvuk. Laser je až 10x přesnější než člověk a až o 96% šetrnější než ultrazvuk.\n\n"}
{"id": "290109", "url": "https://cs.wikipedia.org/wiki?curid=290109", "title": "List Filipským", "text": "List Filipským\n\nList Filipským (zkratka Fp) je součást Nového zákona, jeden z listů apoštola Pavla. Byl napsán řecky, patrně roku 62 ve vězení v Římě, současně s Listy Koloským, Efezským a Filemonovi. O autorství listu se nikdy nepochybovalo.\n\nFilippi (dnešní Filippoi blízko Kavaly) bylo město v severní (řecké) Makedonii, asi 150 km severovýchodně od Thessaloniki. Zdejší křesťanská obec, kterou Pavel založil, byla jednou z prvních na evropské půdě.\n\nList je psán osobním a vřelým stylem, protože Pavel měl s církví ve Filippách dobrou zkušenost a dobré vztahy. Opakovaně zdůrazňuje, že vzhledem k jejich přátelství může od Filipských přijmout i dary, v čemž byl jinak spíše obezřetný. Pavel je sice ve vězení, jeho činnost to však nijak neomezuje a naopak jí prospívá. Filipskou obec nabádá k odvaze, statečnost a jednotě. Varuje před těmi, kdo by chtěli křesťanství vázat na dodržování Mojžíšova zákona a sděluje Filipským své nejbližší plány.\n\nVýznamná je veršovaná pasáž listu o Kristově dobrovolném ponížení (\"kenósis\", Fp 2, 6-7), které je zdrojem křesťanské radosti a naděje.\n\n\n\n"}
{"id": "290111", "url": "https://cs.wikipedia.org/wiki?curid=290111", "title": "Glaukom", "text": "Glaukom\n\nGlaukom (lidově zelený zákal, ) je označení pro určitý typ poškození zraku, jehož podstatou je poškození očního nervu. Předpokládá se, že obvyklým způsobem vzniku poškození je vysoký nitrooční tlak, ale nemusí to být jediná příčina, protože se vyskytly případy tohoto onemocnění u lidí, u nichž nebyl vysoký nitrooční tlak prokázán. Primárních příčin zvýšení nitroočního tlaku a vzniku glaukomu může být nepřeberně mnoho, od infekce přes poruchu regulace tvorby nitrooční tekutiny až po ucpání odtokových kanálků pro tuto tekutinu.\n\nNejzákeřnější na této nemoci je fakt, že zpočátku je obvykle pro pacienta zcela bezpříznaková, objevit počínající onemocnění či významné rizikové faktory (tj. např. zvýšený nitrooční tlak) může pouze podrobné lékařské vyšetření – právě riziko glaukomu je jeden z nejvýznamnějších důvodů pro pravidelné preventivní prohlídky u očního lékaře. Teprve když se glaukom rozvine, dochází nejprve téměř k nepostřehnutelným výpadkům zorného pole, později pak k již zřetelným poruchám periferního vidění a rozmazanosti okrajů zorného pole.\n\nV tomto okamžiku již pacienti většinou registrují problém a přicházejí k lékaři, je však již poměrně pozdě. Následná léčba už totiž nemůže vrátit oku dřívější schopnosti, neboť poškození očního nervu je nevratné, může pouze snížit nitrooční tlak a tak zastavit další destrukci zraku.\n\nZvýšený nitrooční tlak představuje nejdůležitější rizikový faktor pro vznik glaukomu. Do dnešní doby není zcela zřejmé, jak přesně zvýšený nitrooční tlak zrakový nerv poškozuje. Podle jedné z nejuznávanějších teorií způsobuje zhoršení krevního zásobení zrakového nervu. Zajímavé je, že u některých lidí s vysokým nitroočním tlakem se glaukom nikdy nerozvine, zatímco někdo jím onemocní přesto, že jeho nitrooční tlak je v normě. Z tohoto důvodu nelze ani určit \"bezpečnou\" hranici výše nitroočního tlaku, i když pro běžné potřeby se mluví o hodnotě 21 mmHg. Nitrooční tlak se dnes většinou měří pomocí tzv. bezkontaktního tonometru. Z měřicího přístroje vylétne do široce otevřeného oka proud vzduchu a podle prohnutí oční rohovky pod náporem tohoto vzduchu se určuje odpor rohovky daný právě nitroočním tlakem. Dříve se běžně používalo měření nitroočního tlaku pomocí závaží zavěšeného na pružině, které se přikládalo po místním znecitlivění přímo na oční rohovku. Dnes toto nepříjemné vyšetření zůstává vyhrazeno pro extrémně vysoké hodnoty nitroočního tlaku, které nemohou být změřeny bezkontaktně.\n\nGlaukom by měl být diagnostikován na základě uceleného komplexního vyšetření, které by mělo obsahovat:\n\n\n1. zobrazení zrakového nervu 3D přístrojem HRT3 – výhodné i pro sledování změn v čase\n\n2. barevná fotografie zrakového nervu\n\n3. spektrální OCT – vyšetření vrstvy nervových vláken a komplexu gangliových buněk v oblasti makuly\n\nNaprostá většina pacientů s onemocněním chronickým prostým glaukomem s otevřeným úhlem může být dostatečně úspěšně léčena očními kapkami, které snižují nitrooční tlak. Přitom pro nemocného nejúčinnější koncentraci použitého roztoku a nejvhodnější frekvenci aplikace kapek do postiženého oka vyzkoušíme postupně empiricky (pokusně). Existuje několik typů léčby. U začínajícího glaukomu obvykle postačí oční kapky, které sníží nitrooční tlak a to buď snížením tvorby nitrooční tekutiny, nebo zlepšením jejího odtoku. U těžších případů pak nastupují operace za účelem otevření (rozšíření) těchto kanálků. Časná operační léčba představovaná provedením periferní iridektomie nebo laserové iridotomie je zpravidla dobrou prevencí dalších eventuálních záchvatů onemocnění.\n\n\n"}
{"id": "290113", "url": "https://cs.wikipedia.org/wiki?curid=290113", "title": "Federico Zuccari", "text": "Federico Zuccari\n\nFederico Zuccari, nebo také Federigo Zuccaro (asi 1542/1543, Sant'Angelo in Vado – 20. července 1609, Ancona), byl italský manýristický malíř a architekt, činný jak v Itálii tak i v zahraničí. \n\nPrvní zmínky o jeho práci pocházejí z roku 1550, kdy se přestěhoval do Říma, kde pracoval se svým bratrem Taddem. Pomáhal při freskové výzdobě Villy Farnese v Caprarole. Dále se účastnil prací v těchto objektech:\n\n\nZuccari byl povolán zpět do Říma papežem Řehořem VIII., aby pokračoval na zakázce pro kapli Pauline ve Vatikánu. Navštívil Brussel, kde vytvořil sérii kartonů pro tkalce tapisérií. Roku 1574 odjel do Anglie, kde obdržel zakázku na malbu portrétů královny Alžběty, Marie Skotské, sira Nicholase Bacona, sira Francise Walsinghama, Charlese Howarda a dalších. \n\nNamaloval také portrét \"Muž se dvěma psi\", v paláci Pitti ve Florencii, a obraz \"Mrtvý Kristus s anděli\" v Galleria Borghese. Roku 1585 přijal nabídku Filipa II. k výzdobě Escorialu . Pracoval v paláci od ledna 1586 do konce roku 1588. Králi se mnoho jeho maleb nelíbilo a byly přemalovány. Jeho nástupcem byl Pellegrino Tibaldi. \n\nJako jeho současník Giorgio Vasari, byl i Zuccari uměleckým kritikem a historikem. Jeho hlavní dílo \"L'idea de' Pittori, Scultori, ed Architetti\" (1607) bylo však mnohem méně populární.\n\nKrátce před svou smrtí byl povýšen do rytířského stavu.\n\n"}
{"id": "290116", "url": "https://cs.wikipedia.org/wiki?curid=290116", "title": "Efemeridy", "text": "Efemeridy\n\nEfemeridy jsou údaje o poloze astronomických objektů (Slunce, Měsíc, planety, umělé družice) na obloze v určitém čase nebo časech. Vydávají se v podobě tištěných tabulek, dnes je nejčastěji počítají programy za pomoci matematických modelů pohybu těles. Udávají se obvykle ve sférických polárních souřadnicích (rektascenze a deklinace). \n\nPoužívají se v astronomii a k navigaci. Mají užití také v astrologii.\n\nSlovo efemerida je z řec. \"ep-hémerios\", jednodenní, každodenní. Téhož původu je i adjektivum efemérní (přechodný, pomíjivý) a slovo efemera, které znamená věci k příležitostnému, krátkodobému použití, například plakáty, oznámení a podobně.\n\nEfemeridy jsou poprvé doloženy ve staré Babylonii a v Indii ve 2. tisíciletí př. n. l. a užívaly se k předpovídání zatmění a k jiným astrologickým účelům. Velký význam měly Toledské tabulky, vytvořené Gerardem z Cremony ve 12. století pro navigaci, a o sto let mladší tabulky kastilského krále Alfonse X. Kolem roku 1320 je opravili dva pařížští mistři a v této podobě se užívaly 300 let. Z roku 1408 pocházejí obdobné čínské tabulky. Když Kryštof Kolumbus 1504 ztroskotal na ostrově Jamajce, předpověděl domorodcům zatmění podle vydání Regiomontanova. 1551 vyšly tabulky německého matematika a astronoma E. Reinholda, založené na Koperníkově teorii. Roku 1627 vyšly Rudolfinské tabulky, zpracované Johanem Keplerem, které se pak staly standardem. Nautické tabulky byla jednou z prvních úloh, na něž se používaly mechanické počítací stroje a daly podnět k vývoji Babbageova počítače.\n\nVědecké efemeridy dnes zahrnují počítačové programy, které vypočtou polohy nebeských těles (včetně asteroidů a umělých družic) v libovolném čase, nemohou však přesto zahrnout nepravidelné vlivy například asteroidů a komet a musejí se tedy čas od času opravovat. Efemeridy platí přesně jen pro určité místo, ale odchylky mají význam jen v případě Měsíce a blízkých asteroidů.\n\nEfemeridy jsou důležité pro kosmonautiku, pro družice systému GPS i pro astronomická pozorování. Ve stavebnictví se užívají při výpočtu oslunění a podobně.\n\n\n"}
{"id": "290117", "url": "https://cs.wikipedia.org/wiki?curid=290117", "title": "Thom Yorke", "text": "Thom Yorke\n\nThom Yorke, celým jménem Thomas Edward Yorke (* 7. října 1968, Wellingborough, Northamptonshire, Anglie), je zpěvák a spoluzakladatel alternativně rockové skupiny Radiohead. \n\nHraje především na akustickou a elektrickou kytaru a na klavír. Ovládá ale i hru na baskytaru a bicí. Jako vokalista hostoval na studiových albech pro Björk, PJ Harvey, DJ Shadow a UNKLE.\n\nV současné době žije v centru Oxfordu. Po dobu 23 let žil se svou partnerkou Rachel Owen a měli spolu dvě děti: Noaha (* 2001, Thom mu věnoval album \"Amnesiac\") a Agnes (* 2004). Rachel a Thom spolu byli od univerzitního studia až do srpna 2015. Koncem roku 2016 Rachel zemřela na rakovinu ve věku 48 let.\n\nOd svého narození trpí Thom paralýzou levého očního víčka. Mezi prvním a šestým rokem života podstoupil sérii operací. Jeho hendikep (tzv. \"lenivé oko\" – amblyopia) spolu se zaměstnáním svého otce, které si vyžadovalo časté změny bydliště, způsobily, že Thom měl v dětství problémy najít si kamarády a trpěl pocity osamělosti.\n\nRodina se nakonec usadila v Oxfordshire. Thom navštěvoval internátní školu Abingdon School, kde poznal přátele, s kterými v roce 1986 zformoval skupinu Radiohead.\n\nNa University of Exeter studoval dějiny umění a angličtinu. Pracoval také v místní psychiatrické léčebně.\n\nThom Yorke je také politický aktivista. Angažuje se ve prospěch organizací Přátelé Země, Amnesty International a kampaní Make Poverty History, Make Trade Fair a The Big Ask.\n\nJe vegetarián, trénuje jógu a meditaci. \n\n10. července 2006 vyšlo Thomovo první sólové album s názvem \"The Eraser\".\n"}
{"id": "290119", "url": "https://cs.wikipedia.org/wiki?curid=290119", "title": "Gonzalo de Berceo", "text": "Gonzalo de Berceo\n\nGonzalo de Berceo (kolem 1190 - před 1264) byl španělský básník, člen benediktinského řádu, spojený s klášterem \"San Millán de la Cogolla\" ve společenství La Rioja. V roce 1220 se stal jáhnem v rodné farnosti, od roku 1237 byl knězem. Předpokládá se, že předtím studoval na univerzitě v Palencii a sloužil v kurii biskupa z Calahorry.\n\nByl ceněn pro svou náboženskou poezii, spadající do stylu \"Mester de Clerecía\". Jde o prvního španělského básníka, známého jménem. Psal náboženská a teologická díla. Jeho náboženská díla se dělí do dvou částí: týkající se Panny Marie – například rozsáhlá skladba \"Zázraky naší paní\" (\"Milagros de Nuestra Seňora\"), \"Truchlení Panny\" (\"Duelo de la Virgen\") a \"Chválení Panny\" (\"Loores de la Virgen\") – a na díla hagiografická (\"Vida de San Millán de la Cogolla\", \"Vida de Santo Domingo de Silos\", \"Vida de Santa Oria\" – životopisy svatých Emiliana, Dominika ze Silu a Orie), dále se dochoval zlomek skladby \"Mučednictví svatého Vavřince\" (\"Martirio de San Lorenzo\"), napsal také teologická díla \"O obětování mše\" (\"Del sacrificio de la misa\", veršovaný přehled výkonů kněze při eucharistii) a \"Znamení posledního soudu\" (\"Los signos del juicio final\"). Mimo teologických děl napsal také rytířské romány \"Libro de Apolonio\" a \"Libro de Alexandre\".\n\n\n"}
{"id": "290120", "url": "https://cs.wikipedia.org/wiki?curid=290120", "title": "Bagerhat", "text": "Bagerhat\n\nBagerhat, známé též jako město mešit, je jedno z mála míst v Bangladéši, které je zapsáno na Seznamu světového dědictví UNESCO. Nachází se ve stejnojmenném okrese v jihozápadním Bangladéši.\n\nMěsto bylo založeno v 15. století tureckým generálem Khanem Jahan Alim. Vyniká především velkým množstvím mešit i dalších budov, které tvoří významné muzeum islámské architektury.\n\n"}
{"id": "290121", "url": "https://cs.wikipedia.org/wiki?curid=290121", "title": "Mester de Clerecía", "text": "Mester de Clerecía\n\nMester de Clerecía (volně \"umění kněžstva\") byl kastilsky psaný literární žánr duchovní poezie, chápaný jako opozice proti světskému žánru Mester de Juglaría. Byl pěstován ve 13. století španělským klérem.\n\nMester de Clerecía byly většinou zapsány, nebyly anonymní, měly přísné metrum (čtrnáctislabičný verš), a formu, totiž čtyřveršovou sloku \"aaaa\" (tzv. Cuaderna vía). Byla tvořena vzdělanými autory, proto byla témata většinou vážná: náboženská a historická.\n\nNejvýznamnějšími autory tohoto žánru byli Gonzalo de Berceo a Juan Ruiz, zvaný Arcipreste de Hita.\n"}
{"id": "290124", "url": "https://cs.wikipedia.org/wiki?curid=290124", "title": "Scarabaeoidea", "text": "Scarabaeoidea\n\nScarabaeoidea je jedinou nadčeledí v infrařádu Scarabaeiformia. Patří sem přes 35 000 druhů brouků. Současné výzkumy naznačují, že tato nadčeleď není úplně kompaktní a část by mohla patřit do nadčeledi Staphyliniformia. Členění do čeledí je v současné době podrobováno revizi a jednotlivé entomologické autority mají na řazení čeledí do této nadčeledi odlišné názory.\n\n\n"}
{"id": "290125", "url": "https://cs.wikipedia.org/wiki?curid=290125", "title": "Mester de Juglaría", "text": "Mester de Juglaría\n\nMester de juglaría („Umění kejklířů“) je kastilsky psaný literární žánr, existující ve 12. a 13. století, šířený ústní tradicí kejklíři (\"juglar\"), kteří se živili vyprávěním a zpěvem příběhů na veřejných místech nebo v palácích, předváděli kratší dramatické a akrobatické výstupy apod.\n\nTyto anonymní příběhy byly většinou \"cantar de gesta\" (písně o činech, předobraz pozdějších romancí). Veršovaná forma měla za účel snadnější možnost naučení, kejklíři často příběh měnili a tak se každé vystoupení mírně lišilo od ostatních.\n\nJe více teorií o původu těchto textů; individualistická tvrdí, že byly vytvořeny jedním básníkem a od té doby nebyly příliš měněny. Tradicionalistická teorie tvrdí, že jsou to kolektivní díla a průběžně byla měněna.\n\nNa rozdíl od Mester de Clerecía autoři nebyli vzdělaní, zpracovávali populární témata, jejich jazyk byl jednoduchý, jejich verš byl nepravidelný.\n\nNejznámějším dílem, spadajícím do tohoto žánru, je \"Píseň o Cidovi\".\n\n"}
{"id": "290126", "url": "https://cs.wikipedia.org/wiki?curid=290126", "title": "Titanosaurus", "text": "Titanosaurus\n\nTitanosaurus („titánský ještěr“) byl rod středně velkého sauropodního dinosaura. Žil v období nejsvrchnější křídy na území dnešní Indie (souvrství Lameta, geologický věk/stupeň maastricht). \n\n\"Titanosaurus\" patří k rodům, do kterých byly v průběhu doby přidávány mnohé nálezy, se kterými si vědci v době popisu nevěděli rady. Materiál, podle kterého byl tento rod popsán, je navíc pouze několik kostí končetin a obratlů, na základě kterých není snadné rozlišení taxonu. Proto je také rodové jméno \"Titanosaurus\" mnohými vědci považován za \"nomen dubium\". Některé rody sauropodů, původně řazené do tohoto rodu, dostaly svá vlastní rodová jména, například \"Jainosaurus\" a \"Isisaurus\".\n\nJednalo se o nepříliš velkého sauropoda, který dosahoval podle většiny odhadů délky kolem 12 metrů a hmotnosti pouhých několika tun. To je na sauropodního dinosaura poměrně malá velikost, ačkoliv na poměry současné pevninské megafauny by se jednalo o relativně velkého tvora.\n\n"}
{"id": "290127", "url": "https://cs.wikipedia.org/wiki?curid=290127", "title": "Sundarbans", "text": "Sundarbans\n\nSundarbans (bengálsky সুন্দরবন [šundorbon]) je les na hranicích Bangladéše, kde se rozkládají největší mangrovy na světě. Les pokrývá plochu okolo 10 000 km², přičemž větší část se rozprostírá na území Bangladéše. \n\nPro svou jedinečnou hodnotu a přírodní bohatství je Sundarbans od roku 1997 zapsán na Seznamu světového dědictví UNESCO.\n"}
{"id": "290130", "url": "https://cs.wikipedia.org/wiki?curid=290130", "title": "List Koloským", "text": "List Koloským\n\nList Koloským, Kolosanům nebo také Kolosenským (zkratka Ko nebo Kol) je součást Nového zákona, jeden z listů, připisovaných apoštolu Pavlovi. Byl napsán řecky, podle tradice roku 62 ve vězení v Římě, současně s Listy Filipským, Efezským (s nímž vykazuje mnoho podobností) a Filemonovi. O autorství listu dnes mnozí pochybují a pokládají jej za dílo nějakého žáka z pozdější doby.\n\nKolossy (latinsky \"Colossae\") bylo město blízko starověké Laodiceje, dnešního Denzli v Anatolii (Turecko), asi 150 km severozápadně od Anatalye. Zdejší křesťanskou obec založil patrně Epafras (Ko 1,7; 4,12) a Pavel ji možná ani nenavštívil (Fm 1, 22). List Koloským obsahuje mnoho slov, které se jinak v Pavlových listech nevyskytují, proto jej někteří připisují Pavlovu tajemníkovi Timoteovi (Ko 1,1).\n\n\n\n"}
{"id": "290134", "url": "https://cs.wikipedia.org/wiki?curid=290134", "title": "Dubna", "text": "Dubna\n\nDubna může označovat:\n\n\n"}
{"id": "290138", "url": "https://cs.wikipedia.org/wiki?curid=290138", "title": "Dubna (přítok Volhy)", "text": "Dubna (přítok Volhy)\n\nDubna ( ) je řeka ve Vladimirské a v Moskevské oblasti v Rusku. Je 167 km dlouhá. Povodí má rozlohu 5350 km².\n\nPramení na svazích Klinsko-dmitrovské grjady. Ústí zprava do Volhy ve vzdálenosti 8 km pod hrází Volžské přehrady u města Dubna. Největším přítokem je řeka Sestra zleva.\n"}
{"id": "290139", "url": "https://cs.wikipedia.org/wiki?curid=290139", "title": "Hvězdolet", "text": "Hvězdolet\n\nHvězdolet je hypotetické fiktivní technické zařízení, které umožňuje transport lidské (nebo i jiné živé) posádky mezi jednotlivými hvězdami v kosmickém prostoru.\n\nJedná se o pojem, který vznikl v literárním žánru sci-fi a jako takový pak později pronikl i do příbuzného žánru fantasy. Vyskytuje se jak v literatuře, tak i v komiksech či ve filmu a v televizi (běžná audiovizuální díla).\n\nPodobným zařízením s menším účinkem je méně frekventované slovo planetolet, což je fiktivní technické zařízení pro dopravu mezi jednotlivými planetami sluneční soustavy (nebo i jiného planetárního systému nějaké jiné hvězdy než naše Slunce).\n\nV univerzu Warhammer 40k je také používán výraz světolet (craftworld), který označuje soběstačnou vesmírnou loď rasy eldarů.\n\n\n"}
{"id": "290142", "url": "https://cs.wikipedia.org/wiki?curid=290142", "title": "List Filemonovi", "text": "List Filemonovi\n\nList Filemonovi (zkratka Fm nebo Flm) je součást Nového zákona, jeden z listů apoštola Pavla. Byl napsán řecky, patrně roku 62 ve vězení v Římě, současně s Listy Filipským, Efezským a Koloským. O autorství listu není pochyb.\n\nPodle staré tradice byl Filemon zámožný občan obce Kolossy (latinsky \"Colossae\") blízko Laodiceje, dnešního Denzli v Anatolii (Turecko), asi 150 km severozápadně od Anatalye. Pavel jej pokřtil (Fm 19), snad v Efesu, a v jeho domě se koloští křesťané scházeli. Zdejší křesťanskou obec založil Epafras (Ko 1,7; 4,12) a Pavel ji patrně nenavštívil (Fm 1, 22).\n\nList Filemonovi je skutečný osobní dopis, nejkratší z biblických knih. Pavel jej napsal jako doprovodný list pro Onesima, snad uprchlého Filemonova otroka, kterého posílá Filemonovi zpět, a to „jako milovaného bratra“. Podle tradice byli Filemon, Apfie a Archippos (Fm 2) umučeni za Neronova pronásledování, Onesimus se později zmiňuje jako biskup v Efesu.\n\nProtože tématem listu je právě otrok, hrál list významnou roli v debatě o osvobození otroků v 19. století v Anglii a v USA. List Filemonovi sice doporučuje, aby otroka propustil, neříká to ale jako rozkaz. Proto jej mohly používat jako argument obě strany.\n\n\n\n"}
{"id": "290143", "url": "https://cs.wikipedia.org/wiki?curid=290143", "title": "Národní park Čitvan", "text": "Národní park Čitvan\n\nNárodní park Čitvan (nepálsky चितवन राष्ट्रिय निकुञ्ज, transliterováno \"Čitavana rāštrija nikuňdža,\" anglicky \"Chitwan National Park)\" je nejstarší národní park v Nepálu. Pod názvem \"Royal Chitwan National Park\" byl založen v roce 1973 a v roce 1984 byl zařazen na seznam Světového dědictví UNESCO. Rozkládá se na ploše 932 km² a nachází se v subtropických terai na jihu centrální části Nepálu, v okrese Čitvan. Nadmořská výška se pohybuje od 100 m. n. m. v údolích do 815 m. n. m. v Churia Hills.\n\nNa severu a na západě tvoří říční systém řek Gandak a Rapti přirozenou hranici oddělující park od lidských sídel. Na východě k parku přiléhá chráněná oblast Parsa, na jihu park sousedí s indickou tygří rezervací Valmiki. Celková chráněná plocha o výměře 2075 km² tvoří hlavní část tzv. Tygří ochranné zóny (\"Tiger Conservation Unit, TCU\") Čitvan-Parsa-Valmiki, obrovského území lužních luk a subtropických vlhkých listnatých lesů o celkové ploše 3549 km².\n\nOd konce 19. století byl Čitvan, přezdívaný \"Srdce džungle\" (\"Heart of the Jungle\"), oblíbeným zimním lovištěm nepálské aristokracie. Do roku 1950 byla cesta z Káthmándú na jih Nepálu svízelná a oblast byla dosažitelná pouze pěšky. V oblasti známé jako \"Čtyřmílový les\" (\"Four Mile Forest\", चार कोसे झाडी) byly proto vybudovány pohodlné tábory pro vznešené lovce a jejich doprovod, ti zde přebývali vždy několik měsíců a stříleli stovky trofejních zvířat - tygry, nosorožce, levharty a medvědy pyskaté.\n\nV roce 1950 se Čitvanské lesy a louky rozkládaly na ploše 2600 km² a byly domovem asi 800 nosorožců. Když se chudí zemědělci z úbočí začali stěhovat do Čitvanského údolí při hledání orné půdy, oblast byla otevřena pro osidlování. V souvislostí s tím došlo k nekontrolovatelnému nárůstu pytláctví. V roce 1957 přijal Nepál první zákon na ochranu nosorožců a jejich biotopu. V roce 1959 provedl Edward Pritchard Gee průzkum oblasti a doporučil vytvoření chráněného území severně od řeky Rapti a přírodní rezervace na jih od řeky na zkušební dobu deseti let. Po dalším průzkumu v roce 1963, tentokrát na společnou žádost Fauna Preservation Society (FPS) a International Union for Conservation of Nature (IUCN) doporučil rozšíření rezervace na jihu.\n\nDo konce 60. let 20. století bylo 70% džungle v Čitvanu vymýceno za rozsáhlého použití DDT, v oblasti se usadily tisíce lidí a zůstalo jen 95 nosorožců. Dramatický pokles populace nosorožců a rozsah pytláctví přinutil vládu zavést tzv. \"Gaida Gasti\" - nosorožčí hlídku zaměstnávající 130 ozbrojených mužů a využívající síť strážních stanovišť po celém Čitvanu. V prosinci 1970 byl předložen plán na založení národního parku, hranice byly vymezeny v následujícím roce a park byl oficiálně vyhlášen v roce 1973. Zpočátku zahrnoval oblast o výměře 544 km².\n\nV roce 1977 byl park rozšířen na dnešní plochu 932 km². V roce 1997 byla vytvořena nárazníková pásma o celkové rozloze 766 km², na západ od Gandaku a na sever od Rapti a dále mezi jihovýchodní hranicí parku a mezinárodní hranicí s Indie.\n\nŘeditelství parku sídlí v Kasaře. V blízkosti byla založena záchranná centra pro želvy a gaviály. V roce 2008 bylo slavnostně otevřeno centrum zaměřené na záchranu dvou druhů v Nepálu kriticky ohrožených supů - supa bengálského (\"Gyps bengalensis\") a supa tenkozobého (\"Gyps tenuirostris\").\n\nOblast se nachází v centrálním klimatickém pásmu Himálaje, kde monzun začíná v polovině června a ustupuje na konci září. Během těchto 14-15 týdnů spadne většina z 2500 mm ročních srážek - monzunové deště. Poté, co v polovině října monzunová mračna mizí, vlhkost klesá a nejvyšší denní teplota postupně klesá z ± 36 °C až k ± 18 °C. V noci se ochlazuje až na 5 °C na konci prosince, kdy obvykle několik dní řídce prší. Pak teploty opět postupně stoupají.\n\nTypickou vegetací terai jsou himálajské subtropické listnaté lesy s převahou salových stromů (\"Shorea robusta\"), které pokrývají asi 70% rozlohy národního parku. Nejčistší porosty salů se vyskytují na dobře odvodňovaných plochách v centru parku. Na jižních svazích Churia Hills rostou saly společně s borovicemi (\"Pinus roxburghii\"). Na severních svazích saly rostou spolu s menšími kvetoucími stromy a keři druhů jako \"Terminalia bellirica\", dalbergia šišam (\"Dalbergia sissoo\"), \"Anogeissus latifolia\", \"Dillenia indica\" a \"Garuga pinnata\" a liánami jako \"Bauhinia vahlii\" a \"Spatholobus parviflorus\".\n\nSezónní lesní požáry a záplavy a eroze neustále mění mozaiku lesa a lužních luk na březích řek. Na čerstvých nánosech v nížinách dominují skupiny akácií (\"Acacia catechu\") a dalbergií (\"Dalbergia sissoo\"), následované háji kapoků (\"Ceiba Bombax\") a stromů druhu \"Trewia nudiflora\", jejichž plody, nazývány \"nosorožčí jablka\" (rhino apples) mají nosorožci ve velké oblibě. Podrost tvoří keře \"Callicarpa macrophylla\", \"Clerodendrum sp.\" a \"Phyllanthus emblica\" nabízející útočiště pro širokou škálu živočichů.\n\nSavany a pastviny pokrývají asi 20% plochy parku. Roste zde více než 50 druhů trav včetně některých druhů patřících k nejvyšším na světě, např. obří třtiny \"Saccharum ravennae\" a \"Arundo Donax\", rákos \"Phragmites karka\" a několik druhů pravých trav (\"Poaceae\"). Třtina \"Saccharum spontaneum\" je jednou z prvních trav kolonizujících nové písčiny a je zase pravidelně odplavována monzunovými záplavami.\n\nŠiroká škála vegetačních typů dělá z národního parku Čitvan místo k životu pro více než 700 druhů volně žijících živočichů. Všechny druhy zde žijících motýlů, brouků a dalšího hmyzu ještě ani nebyly prozkoumány. Kromě kobry královské (\"Ophiophagus hannah\") a krajty tygrovité (\"Python molurus\") zde žije dalších 17 druhů hadů, želvy a varani. Říční systém řek Gandak a Rapti včetně jejich malých přítoků a jezera Oxbow poskytuje útočiště nejméně 113 druhům ryb a krokodýlům bahenním (\"Crocodylus palustris\").\n\nNa počátku roku 1950 se v řece Gandak vyskytovalo asi 235 gaviálů (\"Gavialis gangeticus\"). Populace se dramaticky zmenšila na pouhých 38 jedinců v roce 2003. Každý rok jsou sbírána na březích řek gaviálí vejce, aby se vylíhla v chovném centru \"Gharial Conservation Project\", kde jsou zvířata chována až do věku 6-9 let. Každý rok jsou mladí gaviálové znovu vypouštěni do řek v parku, bohužel jen velmi málo jedinců přežije.\n\nNárodní park Chitwan je domovem nejméně 43 druhů savců včetně \"krále džungle\" tygra indického (\"Panthera tigris tigris\"). Oblast terai je jedním z nejlepších tygří stanovišť na světě. Za několik let od založení národního parku Čitvan se původně malá populace asi 25 tygrů zvýšila na 70-110 v roce 1980. V některých letech se počet jedinců snížil v důsledku pytláctví a záplav. V dlouhodobé studii prováděné v letech 1995-2002 výzkumníci identifikovali relativní hojnost 82 plodných tygrů při průměrném počtu 6 tygřic na 100 km². Levharti (\"Panthera pardus\") se vyskytují spíše na okrajích parku. Dokáží koexistovat s tygry, ale ve společenské hierarchii stojí níže a jejich výskyt v hlavních oblastech výskytu tygra není obvyklý. V roce 1988 byl odchycen vně chráněné oblasti levhart obláčkový (\"Neofelis nebulosa\"). Poté, co byl opatřen obojkem s radiovysílačem, byl vypuštěn do parku, ale nezůstal.\n\nDalší kočkovité šelmy žijící v parku jsou kočka rybářská (\"Prionailurus viverrinus\"), kočka bažinná (\"Felis chaus\"), kočka bengálská (\"Prionailurus bengalensis\"), a vzácně kočka mramorovaná (\"Pardofelis marmorata\"). Čitvan je považován za místo s největší hustotou populace medvěda pyskatého (\"Melursus ursinus\"), žije zde 200 až 250 jedinců. Vydra hladkosrstá (\"Lutrogale perspicillata\") obývá četné potoky a říčky. Šakal obecný (\"Canis aureus\") je běžný. Liška džunglová (\"Vulpes bengalensis\"), linsang pruhovaný (\"Prionodon linsang\"), oviječ skvrnitý (\"Paradoxurus hermaphroditus\"), cibetky, promyky mungo (\"Herpestes edwardsi\"), několik druhů jezevců a charza žlutohrdlá (\"Martes flavigula\") pátrají po kořisti v džungli. Dhoulové (\"Cuon alpinus\") jsou vzácní. Hyena žíhaná (\"Hyaena hyaena\") se vyskytuje především na jižních svazích Churia Hills.\n\nPočet nosorožců indických (\"Rhinoceros unicornis\") od roku 1973 díky pečlivé ochraně vzrostl na 544 jedinců na přelomu století. Pro zajištění přežití druhu v případě epidemie je od roku 1986 každoročně převezeno několik zvířat z Čitvanu do Národního parku Bardia a Sukla Phanta Wildlife Reserve. Populaci také stále ohrožují pytláci − jen v roce 2002 zabili 37 zvířat, aby mohli prodat jejich rohy na černém trhu.\n\nČas od času zabloudí do Čitvanu divoký sloní samec ze sousedního indického Národního parku Valmiki, zřejmě při hledání sloních samic, se kterými by se mohl pářit.\n\nGaurové (\"Bos gaurus\") tráví většinu roku v méně přístupných Churia Hills v jižní části národního parku. Když však na jaře odezní sucha a znovu začnou růst svěží zelené trávy, sestoupí do lužních luk a lesů, kde se pasou a procházejí. Počet těchto nejmohutnějších žijících divokých turů v národním parku Čitvan se mezi roky 1997 a 2007 zvýšil ze 188 na 296 zvířat.\n\nVedle četných prasat divokých (\"Sus scrofa\") park obývají i další kopytnatci – sambar (\"Rusa unicolor\"), muntžak (\"Muntiacus sp.\"), axis indický (\"Axis axis\") a axis vepří (\"Axis porcinus\"). Antilopa čtyřrohá (\"Tetracerus quadricornis\") obývá převážně kopce. Dále zde žije například makak rhesus (\"Macaca mulatta\"), hulman posvátný (\"Semnopithecus entellus\"), luskoun tlustoocasý (\"Manis crassicaudata\"), dikobraz srstnatonosý (\"Hystrix indica\"), několik druhů poletuch, zajíců a králíků.\n\nKaždý rok se amatérští i profesionální ornitologové věnují pozorování ptactva a průzkumu ptačích druhů vyskytujících se v parku. V roce 2006 zde napočítali 543 druhů ptáků, mnohem více než v jakékoli jiné chráněné oblasti Nepálu včetně asi dvou třetin nepálských ohrožených ptačích druhů. Na jaře 2008 bylo dále pozorováno 20 chocholáčků sýkorčích (\"Yuhina nigrimenta\"), párek strdimilů rudohřbetých (\"Aethopyga gouldiae\"), párek alexandrů duhových (\"Psittacula roseata\") a jeden chřástal proužkovaný (\"Gallirallus striatus\"), nevšední zimní host.\n\nZejména lužní louky jsou důležitým stanovištěm pro kriticky ohroženého dropa bengálského (\"Houbaropsis bengalensis\"), dále zde žije marabu indomalajský (\"Leptoptilos javanicus\"), prinie šedočapková (\"Prinia cinereocapilla\"), frankolín bažinný (\"Francolinus gularis\") a několik druhů cvrčilek (\"Locustella sp.\"). V roce 2005 bylo pozorováno ve třech různých typech lučních společenstev více než 200 timálií šídlozobých. Anhinga rezavá (\"Anhinga melanogaster\") se zdržuje především v okolí jezer, kde hnízdí též mnoho volavek, bukačů, čápů a ledňáčků. Pávi a další hrabaví ptáci si hledají obživu v lesích.\n\nPark je jedním z mála známých hnízdišť ohroženého orla indického.\n\nKromě sídlících ptáků dalších 160 druhů tažných ptáků dorazí do Chitwanu každý rok na podzim ze severních zeměpisných šířek, aby zde přečkali zimu, mezi nimi i orel volavý (\"Aquila clanga\"), orel královský (\"Aquila heliaca\") a orel páskovaný (\"Haliaeetus leucoryphus\"). Známá pozorování zahrnují husici rezavou (\"Tadorna ferruginea\") a morčáka velkého (\"Mergus merganser\"). Velká hejna hus indických (\"Anser indicus\") si zde jen krátce odpočinou na pár dní v únoru na cestě severu.\n\nJakmile se zimní návštěvníci park na jaře opustí, dorazí letní návštěvníci z jižních zeměpisných šířek. Volání kukaček je předzvěstí začátku jara. Barevné pity (\"Pitta sp.\") a různé druhy srdimilů (\"Nectariniidae\") jsou běžnými návštěvníky v době monzunu. Mezi mnoha druhy lejskovcovitých ptáků se obzvláště vyjímá lejskovec rajský (\"Terpsiphone paradisi\") s velmi dlouhými ocasními pery. Na jeho let, při kterém za ním ocasní pera elegantně vlají, je úchvatný pohled.\n\nNárodní park Chitwan je jednou z nejpopulárnějších nepálských turistických destinací. V roce 1989 jej navštívilo více než 31 000 lidí, o deset let později již více než 77 000 turistů.\nUvnitř parku bylo vybudováno několik turistických chat, které nabízejí ubytování s plnou penzi v kombinaci se safari no slonech či v Jeepech, vyjížďkami na raftech a procházkami džunglí s průvodcem. Nejstarší Safari Lodge je \"Tiger Tops Jungle Lodge\" přijímající hosty již od roku 1972, ještě před oficiálním založením národního parku. \"Tiger Tops\" byla průkopníkem zodpovědné ekoturistiky a podporuje dlouhodobé monitorování tygří populace v rámci projektu \"Long-term Tiger Monitoring Project\" mezinárodní organizace \"International Trust for Nature Conservation\". Sponzoruje též antipytlácké jednotky střežící park.\n\nVhodným místem k ubytování na okraji národního parku je vesnice Sauraha. Je dobře dostupná z blízkého Bharatpurského letiště. Sauraha nabízí výběr hotelů, chat, restaurací a agentur, které organizují výlety do chráněné oblasti.\n\n"}
{"id": "290148", "url": "https://cs.wikipedia.org/wiki?curid=290148", "title": "Kocourek", "text": "Kocourek\n\nKocourek je zdrobnělina slova kocour, označuje mladého nebo alespoň malého samce kočkovité šelmy.\n\nJde také o české příjmení, které má v této zdrobnělině původ a mezi jehož významné nositele patří:\n\n\n"}
{"id": "290150", "url": "https://cs.wikipedia.org/wiki?curid=290150", "title": "Aranđelovac", "text": "Aranđelovac\n\nAranđelovac je město v Srbsku v Šumadijském okruhu asi 76 km jižně od Bělehradu. V roce 2002 mělo 24 309 obyvatel, z nichž 96 % tvoří Srbové. Nachází se v místě dvou původních vesnic Vrbica a Bukovik. Roku 1858 kníže Miloš Obrenović, který často pobýval ve zdejších lázních Bukovička Banja, zde nechal vybudovat chrám svatého Archanděla Gabriela a z původních vesnic vytvořil dnešní Aranđelovac. Мěsto je známé především díky léčivé minerální vodě, která se již od počátku 20. století vyváží do širokého okolí.\n"}
{"id": "290151", "url": "https://cs.wikipedia.org/wiki?curid=290151", "title": "Údolí Káthmándú", "text": "Údolí Káthmándú\n\nÚdolí Káthmándú je údolí, nacházející se v centrální části Nepálu. Zahrnuje oblast tří vlastních měst – Káthmándú, Pátan a Bhaktapur. Údolí je od nepaměti hlavním náboženským a kulturním centrem země. V roce bylo 1979 zapsáno do seznamu světového kulturního dědictví UNESCO.\n\nCelý Nepál leží ve velmi výhodné poloze. Z jedné strany je sousedem s Indií a z druhé strany s Čínou. V historii tedy hrálo Údolí Káthmándú úlohu důležitého obchodního centra na cestě spojující tyto dvě země. Zároveň však uzavřenost mezi horskými masívy dokázala tuto oblast uchránit před cizími vlivy, tudíž je její kultura plně zachovalá.\n\nKáthmándská kotlina se rozkládá 1300 m n. m. pod himálajskými vrcholky. Je pozůstatkem horského jezera, z nějž téměř před 10 000 lety vytekla voda jižní soutěskou Čóbar. Geologové se domnívají, že odtok byl způsoben zemětřesením, ale hluboce věřící obyvatelstvo si jev vykládá\npo svém. Denně můžeme být oslněni pannenskou krásou krajiny a kulturním svérázem údolí, které zaujímá cca 656 km².\n\nKáthmándská kotlina je nejstarší osídlená oblast v Nepálu. Obydlená je již po staletí, první zmínky sahají až do období neolitu, kdy kotlina byla již úrodná. Archeologické nálezy potvrdily, že v těchto dobách v Káthmándské kotlině existovala nejvyspělejší civilizace himálajského regionu. Bylo zde rozvinuto jak zemědělství tak městská kultura. Objeveny byly hlavně nástroje k obdělávání půdy jako jsou například pluhy a rýče.\n\nChoval se převážně skot a buvoli, přičemž tato zvířata lidé nevyužívali k orbě ani jako zápřahů dvoukolových kár. Na vysoké úrovni byla také řemesla, obyvatelé vynikali ve zpracování kovů, tkalcovství (vlněné pokrývky), dřevořezbě a hrnčířství. Z tmavé hlíny se na hrnčířském kruhu vyráběla zdobená keramika, hlína byla také vhodná pro vypalování trvanlivých cihel. Ty se staly osvědčeným stavebním materiálem (mimo dřevo či kámen).\n\nJe známo, že nejstarší obyvatelé údolí již před počátkem našeho letopočtu uctívali indická božstva (Višnu, Šivu a některá ženská božstva). Ale stopy vlastních náboženských kultů a představ jsou dodnes patrné v nepálském buddhismu\na hinduismu. Šlo hlavně o obřady, které měly zaručit úrodnou půdu a ochranu sklizně před silami přírody. Ty si lidé představovali buď jako hodné duchy nebo zlé démony, kterým vypravovali náboženské obětní či usmiřující obřady (oběti byly pravděpodobně i lidské). Obyvatelé této kotliny vedli také dlouhé pohřební rituály spojené s kremací. Chtěli zabránit převtělení zemřelého do podoby zlého ducha, který by pak dlouho sužoval okolí. Také dbali na to, aby lidé umírali pokud možno uvnitř domů.\n\nObyvatelé Káthmándského údolí jsou odedávna označováni jako Névárci, a také jsou jeho nejvýznamnější složkou. Dodnes jsou příkladem symbiózy dvou hlavních státních náboženství, a to buddhismu a hinduismu.\n\nKolem roku 600 př. n. l. se do oblasti Káthmándú dostávají Kirátové. Jsou označováni jako \"lesní barbaři\", oblečení do zvířecích kůží, živící se lovem a sběrem lesních plodů a kořínků. Utvořili zde první státní útvar, k jehož tradici se dodnes hlásí nejstarší etnické skupiny himálajského regionu. Stát hospodářsky prosperoval a udržoval styky s Indií. Pod indickým vlivem se rozvíjela i jeho kultura. A když se kolem roku 560 př. n. l. v himálajském \"Lumbiní\" narodil Buddha, většina obyvatel Káthmándské kotliny se již hlásila k buddhismu.\n\nV 1. a 2. století n. l. do Nepálu přišly kimeny Liččhaviů. Jejich příchod do Káthmándské kotliny přispěl k postupnému \"rozpadu kmenového zřízení\", jež uvolnilo místo \"kastovnímu systému\". Prvním králem byl Džajadéva I., dalším Mánadéva I.. Po Mánadévově smrti se setkáváme s \"dvojvládím\", kdy vládne panovník a ministři s velmoži.\n\nZa jednu z nejvýznamnějších osobností dějin je považován Anšuvarman, který znovu nastolil oblasti řád. Také nedovolil, aby byla potlačována jakákoli náboženská víra. Nezanechal syna, a tak po jeho smrti nastoupil Džišnugupta. Veškerá moc byla v rukou regentů a o trůn se bojovalo jednou bratrovraždou za druhou. Dokázané je také vtrhnutí uchazeče o královskou korunu z Tibetu, pak následné okupování Káthmándské kotliny\na pak znovuusazení Liččhavských vládců. Obnovení Liččhavské dynastie přineslo království všestranný prospěch. Obnovily se stavby zavodňovacích zařízení, po obchodních cestách znovu putovaly karavany plné zboží a bohatly buddhistické kláštery. Vláda Liččhaviů trvala snad\ndo roku 877 n. l.\n\nPro období dalších 250 let nejsou dochovány žádné historické prameny. Dalšími vládci této oblasti se stali Thákurové a Mallové. Zdá se,\nže éra Thákurů nebyla nijak pro rozvoj oblasti přínosná. Panovníci byli slabí, vykupovali podporu velmožů a obyvatelstvo (zejména v okrajových oblastech kotliny) se dávalo pod vládu panovníků sousedských indických států. Koncem 12. století existovaly v Káthmándském údolí tři \"státní útvary\" se sídelními městy v Pátanu, Káthmándú a Bhaktapuru (Bhádgáónu). Vládci těchto států, a byli to snad bratři, mezi sebou vedli neustálé války.\n\nTo vedlo k tomu, že se vlády ujali Mallové. Ti se snažili do Nepálu proniknout již za vlády Liččhaviů. Ale ani jejich vláda nebyla nejšťastnější. Zem tehdy sužovaly četné přírodní katastrofy, cizí vpády i vnitřní nepokoje. V kronikách se můžeme dočíst o pravidelně se opakujících hladomorech a zemětřeseních. Roku 1255, v důsledku zemětřesení, zahynul jak panovník, tak třetina obyvatelstva. Následují boje o moc.\n\nBoje mezi sebou sváděli vládci z Pátanu a Bhaktapuru, oblast čelila i nájezdům zvenčí. Koncem 13. století a počátkem 14. století sem několikrát vpadly oddíly \"khaských rádžů\". V polovině 14. století dochází k útoku \"muslimů z Bengálska\", což prakticky vedlo ke srovnání Káthmándského osídlení se zemí. Dále je země sužována nekonečnými válkami, a tak lákavou kořistí pro dobyvatele. Toho v 18. století využili bojovní\na cílevědomí Ghurkové. Společnost je stále rozdělena na kasty, teprve v roce 1990 musel dosud absolutistický panovník pod tlakem nepokojů připustit demokratičtější systém více stran. A tak se tedy až tohoto roku konaly 1. volby.\n\nV údolí Káthmándú se nachází celosvětově proslulých \"7 skupin památek, staveb a zahrad\", které jsou ukázkou nepálské architektury. Za vlády Liččhaviů byly rozkazy vydávány ze tří paláců – Managrha, Kailásakutabhavana a Bhadrádivásabhavana. Managrha by snad měl být dnešním Mangalbázár v Pátanu, ale není to jisté. Čínské prameny z období krále \"Naréndradévy\" se zmiňují o Kailásakutabhavana jako o velkolepé mnohaposchoďové stavbě, ve které mohli být tisíce lidí. V rotích nádvoří byly čtyři pavilony, které chránily krásné skulptury zdobené perlami a drahými kameny. Trůn měl podobu lva, byl zdoben též perlami, klenoty z křišťálu a perleti, korálů a jantaru. Doloženo je také, že král měl na sobě náušnice\nze zlata a jadeitu. Středem sálu se táhl koberec z květin. Palác měl zřejmě i vodárnu, ta byla sedmiposchoďová, měla měděnou střechu a stála uprostřed dvora. Zdobily ji balustrády, sloupy a chodby pokryté mozaikou z drahokamů. U základů věže se z hrdel zlatých lvů chrlila voda. Dále\nje zmíněn zlatý krokodýl, z jehož chřtánu se valil vodotrysk.\n\n\nK nejkrásnějším výtvarným dílům patří však řezbářské umění. Dřevořezby jsou víceméně ze sálového dřeva a zdobí paláce, chrámy, okenice, okenní rámy\na \"tórany\" (půlkruhové portály nad vstupními dveřmi. Na střešních trámech můžeme spatřit kopulující páry, které mají vylekat pannenskou bohyni přibližující se k zemi v podobě blesku.\n\nMimo krásné vrcholky Himálají se lidé ubírají k Tatopani, což jsou horké prameny. Krásy lesů v okolí Pulchowki jsou vhodné\npro pěší turistiku. Na vrcholku této hory nalezneme buddhistickou svatyni. Dále se v blízkosti Pulchowki nachází Godavari – krásná botanická zahrada.\n\n\n"}
{"id": "290159", "url": "https://cs.wikipedia.org/wiki?curid=290159", "title": "Pískovna", "text": "Pískovna\n\nPískovna je povrchový lom určený pro těžbu přírodního písku. Těžba čistého písku je velmi okrajová záležitost. V naprosté většině se jedná o těžbu štěrkopísku. Obvykle se jedná o větší, relativně mělkou povrchovou jámu, jež vznikne postupným odstraněním povrchové půdní vrstvy a odtěžením případných nadložních hornin. Pískovny bývají otevírány velmi často v údolních nivách v okolí velkých řek, tedy v místech s velkým výskytem říčního štěrkopísku. Vzhledem k hydropropustnosti písku bývají pískovny v nížinách trvale zatopeny spodní vodou a těžba po celou dobu probíhá zpod vodní hladiny.\nModerní pískovny bývají v současnosti spojeny s další stavební výrobou, např. výrobou suchých maltových směsí, s výrobou betonu či stavebních prefabrikátů apod.\n\nVytěžené pískovny, pokud nejsou zpětně rekultivovány do původního přírodního stavu, mohou být později zatopeny vodou, čímž vznikají rekultivační jezera, tzv. písníky, a mohou sloužit zejména pro sport, rekreaci, popřípadě i pro rybolov. Některé bývalé pískovny pak také mohou posloužit i jako hnízdiště vzácných druhů ptáků (např. břehule říční).\nKromě výše popsaných způsobů využití existují i další nepříliš vhodné druhy využití. Nezatopené plochy po těžbě jsou často používány jako skládky odpadu. Ve většině případů se jedná o černé skládky. Jen málo pískoven slouží jako legální skládka. Dalším zcela nevhodným i nelegálním využitím některých pískoven je motokros. V některých případech jsou pískovny využity jako střelnice. Kromě klasických střelnic je v některých pískovnách vybudována i střelnice paintballová. Podle současných poznatků je nevhodné provádět rekultivaci na původní biotop před započetím těžby. Raná stádia sukcese po těžbě pískoven, tzv. nová divočina, v naprosté většině případů představují daleko cennější biotop než původní biotop.\n\nMalé plochy pískoven, tzv. písníky, vznikaly již za raného středověku při ruční těžbě písku. Tento nově vzniklý biotop umožnil např. rozšíření břehulí říčních. Velká písková jezera začala vznikat až v období socialismu. V roce 1962 bylo objeveno nejmocnější ložisko živcových štěrkopísků v našem státě u Halámek. Těžba štěrkopísku dosahovalo vrcholu v osmdesátých letech dvacátého století v souvislosti s výstavbou velkých sídlišť, jaderné elektrárny Temelín apod. Těžba štěrkopísku v této době znamenala zánik velmi cenných biotopů, některých druhů rostlin, polí a luk obhospodařovaných po celá desetiletí. Útlum těžby a větší ohledy k přírodě přinesl rok 1989. Kromě přísnější legislativy měla na útlum těžby vliv stagnace velkého stavebnictví a částečné narovnání cen surovin a pohonných hmot.\n\nHlubší části vodních nádrží osidluje vodní vegetace. Blíže ke břehu se nachází litorální zóna. Ta může být tvořena rákosím, vysokými ostřicemi nebo jednoletou vegetací vodních vlhkých písků. Někdy se v opouštěných vlhkých těžebnách vytvoří malé rašeliniště. V raných sukcesních stádiích suchých pískoven jsou často přítomny trávníky. Těsně po skončení těžby se objevují písčiny s velmi řídkou vegetací. Pokud jsou v okolí přítomny ruderální druhy nebo zdroje jejich semen, hrozí přeměna pískovna na ruderál. Konečným sukcesním stádiem suchých pískoven jsou lesy s převahou borovice lesní. Přítomny bývají i listnáče. Na vlhkých stanovištích se vytvoří vrbiny nebo olšiny. Pokud se v okolí suchých pískoven vyskytuje trnovník akát, hrozí vytvoření souvislejšího porostu tohoto druhu. To je nežádoucí jev, dochází k ochuzení biodiverzity.\n\nVe vodě se můžeme setkat např. s lakušníkem okrouhlým, lakušníkem vodním, stolístkem klasnatým, rdestem vzplývavým a dalšími. Litorál může být tvořen rákosem obecným, orobincem širolistým či úzkolistým. Někdy je litorál tvořen vysokými ostřicemi. V litorálu se může v menší míře vyskytovat např. vrbina kytkokvětá. Nejcennější jsou rostliny vyskytující se na obnažených píscích, jako např. plavuňka zaplavovaná. Pokud se v pískovně vytvoří menší plochy rašelinišť, jsou pro tyto stanoviště typické různé druhy rašeliníků. V porostech rašeliníků se může vyskytovat rosnatka okrouhlolistá. Vzácně se na tomto biotopu i v pískovnách může objevit vachta trojlistá. Z drobných dřevin se na těchto stanovištích vyskytuje brusnice borůvka i brusinka. I v tomto biotopu se můžeme setkat s borovicí lesní. Borovice lesní je typickou dřevinou pískoven. Její semenáčky se objevují již v iniciálních stádiích sukcese pískoven. Je to také nejčastější dřevina používaná k lesnickým rekultivacím. Ve vlhčích pískovnách se vyskytuje olše lepkavá a některé druhy vrb. K dřevinám suchých pískoven náleží např. růže šípková, svída krvavá, hloh. Písčiny osidluje např. paličkovec šedavý, bělolist nejmenší, nahoprutka písečná, kolenec morisův, kolenec rolní, chmerek vytrvalý, šáter zední, nahoprutka písečná. Invazní druhy rostlin nepředstavují pro pískovny závažnější problém, protože většinou jsou vytlačeny v následujících fázích sukcese dřevinami. Z invazních druhů rostlin se v pískovnách mohou objevit druhy křídlatek. Pokud je v pískovně již vytvořen les, tak v jeho podrostu roste např. na vlhkých stanovištích žebratka bahenní, mochna bahenní, na sušších plavuň vidlačka nebo hruštička menší, smil písečný. Pokud pískovna zaroste trnovníkem akátem, pak se v jeho podrostu vyskytují pouze rostliny, které potřebují vyšší obsah dusíku, např. vlašťovičník větší, měrnice černá a jiné. Typickými rostlinami trávníků v pískovnách jsou např. trávnička obecná, divizna brunátná.\n\n\n"}
{"id": "290162", "url": "https://cs.wikipedia.org/wiki?curid=290162", "title": "Ministerstvo kouzel", "text": "Ministerstvo kouzel\n\nMinisterstvo kouzel (angl. Ministry of Magic) je fiktivní instituce v románu britské spisovatelky J. K. Rowlingové Harry Potter. Ministerstvo kouzel reprezentuje v Harrym Potterovi vládu. Ministerstvo je poprvé zmíněno již v prvním díle, ve druhém díle se poprvé objeví ministr kouzel Kornelius Popletal a v pátém díle budova ministerstva. Navazuje na dřívější kouzelnická shromáždění, která vykonávala moc vlády dříve.\n\n\nMerlinův řád je ocenění, které uděluje Starostolec (organizace, která nyní funguje jako soud a parlament na Ministerstvu kouzel, před vznikem tohoto ministerstva reprezentoval Starostolec vládu). Merlinův řád má tři třídy. Toto ocenění se uděluje již od 15. století a je pojmenován po nejmocnějším a nejslavnějším čaroději - Merlinovi. Jedna z teorií tvrdí, že zelená barva stuhy má vyjadřovat Zmijozel, neboť tuto kolej Merlin navštěvoval v Bradavicích.\n\nToto je nejvznešenější třída řádu. Vyznačuje se zlatou medailí na zelené stuze a uděluje se „za skutky mimořádného hrdinství či význačnosti“.\n\nToto je prostřední třída řádu. Vyznačuje se zlatou medailí na fialové stuze a uděluje se „za úspěch nebo úsilí až za hranice obvyklého“.\n\nToto je hodnotou nejnižší třída řádu. Vyznačuje se zlatou medailí na bílé stuze a uděluje se za to, že „přispěli do studnice našeho vědění nebo zábavy“.\n\n\nBudova ministerstva kouzel je umístěna v podzemí v Londýně. Vchod do ministerstva pro návštěvníky je prostřednictvím telefonní budky po vytočení čísla 62442. Zaměstnanci se tam dostávají prostřednictvím letaxové sítě, přemisťováním nebo vchodem pro zaměstnance.\n\n\nAmélie Bonesová (angl. Amelia Bones) byla ředitelkou odboru pro uplatňování kouzelnických zákonů. Je popisována jako čarodějka s hranatou bradou, nakrátko ostříhanými vlasy a monoklem. Její neteř Susan Bonesová je ve stejném ročníku jako Harry, její bratr Edgar Bones byl během první války s Voldemortem zabit, protože byl členem Fénixova řádu. Bonesová byla přítomna při Harryho disciplinárním řízení v pátém díle, kdy obdivovala, že tak mladý čaroděj jako Harry dokáže vykouzlit hmotného Patrona. Byla pro to, aby byl Harry osvobozen. Byla brutálně zavražděna pravděpodobně Voldemortem osobně na začátku šestého dílu krátce před tím, než byl Popletal odvolán z funkce. Podle členů Fénixova řádu byla jednou z nejlepších čarodějek své doby.\n\nRufus Brousek (angl. Rufus Scrimgeour) následoval Korneliuse Popletala ve funkci ministra kouzel. Podle knihy vypadá jako starý lev se žlutohnědými vlasy, hustým obočím, žlutýma očima. Má hodně jizev z boje, protože dříve pracoval jako bystrozor. Brousek byl talentovanější vůdce než Popletal. Před jmenováním ministrem byl šéfem bystrozorů. Brousek chtěl zvýšit popularitu ministerstva tím, že chtěl přemluvit Harryho, který byl označen za \"vyvoleného\", aby se občas objevil na ministerstvu. To bylo příčinou hádky mezi ním a Brumbálem, když nastoupil do funkce, Brumbál to nechtěl dovolit. Později to odmítl i sám Harry, protože nesouhlasil s ministerskými postupy (připomínal Brouskovi své zážitky s Umbridgeovou, kritizoval zatčení Stana Silničky).\n\nV sedmém díle předal Brousek Harrymu, Ronovi a Hermioně dědictví po Brumbálovi. Zdálo se mu podezřelé, že Harry, Ron a Hermiona byli jediní studenti uvedení v Brumbálově závěti. Byl zavražděn, když se smrtijedi chopili moci nad ministerstvem (1. srpna 1997). Ačkoli vztahy mezi ministrem a Harrym byly napjaté, Brousek odmítl při mučení smrtijedy prozradit místo Harryho úkrytu. Za to k němu pocítil Harry vděčnost. Oficiální verze, když bylo ministerstvo obsazeno, byla, že Brousek rezignoval.\n\nPius Břichnáč (angl. Pius Thicknesse) byl nejdříve šéfem odboru pro uplatňování kouzelnických zákonů. Yaxley ho dostal pod kletbu Imperius, aby infiltroval ministerstvo. Břichnáč je popisován jako muž s dlouhými vlasy a s knírkem a lesklýma očima. Po vraždě Rufuse Brouska se ministerstvo dostává pod nadvládu Voldemorta a Břichnáč se stává loutkovým ministrem kouzel. Po zbytek knihy podporuje smrtijedy a bojuje na jejich straně i v bitvě o Bradavice, kde je zneškodněn kletbou z hůlky Percyho Weasleyho. Více se neví, ale předpokládá se, že nebyl po pádu Voldemorta nijak trestán, protože byl ovládán Yaxleyovou kletbou Imperius. Ve funkci je nahrazen Kingsleym Pastorkem. Ve filmu „Harry Potter a relikvie smrti část 2“ je Pius Břichnáč zabit rozezleným Voldemortem, který zjistí, že byl zničen další jeho viteál. V knize zabit není a předpokládá se, že bitvu přežil.\n\nBerta Jorkinsová (angl. Bertha Jorkins) byla ve čtvrtém díle zabita Voldemortem. Několik měsíců předtím náhodou objevila, že Barty Skrk ml. není v Azkabanu, ale že je doma se svým otcem. Barty Skrk st. jí příliš silným paměťovým kouzlem upravil paměť, ale mělo to trvalé následky. Když ji Voldemort zajal, paměťové kouzlo prolomil a získal tak informace o turnaji tří kouzelnických škol a Barty Skrkovi ml. Její stín byl jeden z těch, co se objevily na konci čtvrtého dílu při Priori incantatem. Bertha navštěvovala Bradavice ve stejné době jako James Potter a ostatní. Byla známá pro svou vlezlost a dobrou hlavou na drby.\n\nKingsley Pastorek (angl. Kingsley Shacklebolt) se poprvé objevil v pátém díle, kde pracoval na ministerstvu jako bystrozor a předával informace Fénixovu řádu, jehož byl členem. Na ministerstvu byl pověřen pátráním po Siriusovi, ale protože věděl, že je nevinný, zásoboval ministerstvo falešnými informacemi. Byl také přítomen při odhalení Brumbálovy armády, právě on rychle změnil paměť Marrietě Edgecombeové. Při útěku musel ale Brumbál zaútočit i na něj. Bojuje i na odboru záhad, nejdříve prokáže své kouzelnické umění, když bojuje se dvěma smrtijedy najednou, po Siriusově smrti bojuje s Bellatrix Lestrangeovou.\n\nV šestém díle je Kingsley pověřen ochranou mudlovského ministerského předsedy. V sedmém díle ho chtějí Dursleyovi pro svou ochranu poté, co ho vidí v televizi spolu s ministerským předsedou. Účastní se přesunu Harryho od Dursleyových do Doupěte. Pak právě on pošle na svatbu Billa a Fleur svého Patrona se zprávou, že ministerstvo padlo. Později je i on přinucen k útěku před smrtijedy, podílí se na vysílání ilegálního kouzelnického rádia Potterova hodinka, na konci se účastní bitvy o Bradavice, kde bojuje mj. i se samotným Voldemortem.\n\nNa konci knihy se stane dočasným ministrem kouzel a podle pozdějšího prohlášení Rowlingové byl ve funkci potvrzen a udělal na ministerstvu velké změny – vyhnal mozkomory z Azkabanu, podporoval oddělení bystrozorů, jehož vedením pověřil Harryho.\n\nKornelius Osvald Popletal (angl. Cornelius Oswald Fudge) se poprvé objevil ve druhém díle, hned jako ministr kouzel. Protože věří, že Hagrid otevřel tajemnou komnatu, pošle ho do Azkabanu, dovolí také odvolání Brumbála z funkce ředitele Bradavic. Ve třetím díle najde Harryho po útěku od Dursleyových, kde očaroval tetu Marge. Popletal se k němu chová laskavě a odpustí mu, že kouzlil, i když ještě není dospělý. Důvodem k tomu bylo, že si myslel, že uprchlý vězeň Sirius Black chce Harryho zabít. Později právě od něj Harry slyší, že Sirius zradil jeho rodiče.\n\nJeho laskavost k Harrymu ale pominula ve čtvrtém díle. Popletal totiž nechce uvěřit tomu, že se lord Voldemort vrátil, když to Harry tvrdí po návratu ze hřbitova v Malém Visánku, kam se dostal poté, co spolu s Cedricem Diggorym vyhráli turnaj tří kouzelnických škol.\n\nV pátém díle kouzelnická média na jeho popud očerňují Brumbála i Harryho. Popletal vydává nové zákony a mění staré, aby dosáhl svého. Dolores Umbridgeová, první náměstkyně ministra, je nejdříve jmenována bradavickou učitelkou, pak do nově zřízeného místa bradavické vrchní vyšetřovatelky a nakonec se i stane ředitelkou. Popletal se totiž bojí, že Brumbál spřádá plány proti němu, že si v Bradavicích trénuje svou vlastní armádu. Nakonec je ale nucen uvěřit Voldemortovu návratu, když ho vidí na ministerstvu. Kvůli své ignoranci (jejíž inspirací byl postoj Nevilla Chamberlaina před druhou světovou válkou, jak prohlásila J. K. Rowlingová) byl nakonec ve funkci nahrazen Rufusem Brouskem. Popletal je naposled zmíněn při Brumbálově pohřbu. Co dělal během sedmého dílu se neví.\n\nVe filmu ho hrál Robert Hardy.\n\nLudo Pytloun (angl. Ludo Bagman) je bývalý úspěšný odrážeč Wimbournských vos. Za mlada vypadal dobře, ale když zlenivěl, jeho vzhled se zhoršil. Stále ale chodil ve svém starém dresu. Je jakousi kouzelnickou celebritou a šéfem odboru kouzelných her a sportů. Byl obviněn z toho, že je smrtijed, protože předával informace Augustovi Rookwoodovi. Byl ale osvobozen, protože tvrdil, že Rookwoodovi věřil, protože nikdo nevěděl o tom, že je smrtijed a protože byl přítelem jeho otce.\n\nPytloun se rád vsázel, což ho dostalo do finančních problémů. Při sázení také podváděl – výhry vyplácel v leprikónském zlatě, které po čase zmizelo. Při mistrovství světa ve famfrpálu ho oloupili skřeti, kterým dlužil. Z dluhů se chtěl dostat tak, že se se skřety vsadil, že Harry vyhraje turnaj tří kouzelnických škol, a tak se snažil Harrymu všemožně pomáhat. Harry sice vyhrál, ale Pytloun se skřety ne, protože ti mu tvrdili, že Pytloun tvrdil, že vyhraje sám, ale spolu s Harrym byl vítězem i Cedric Diggory. Kvůli tomu raději utekl, protože už nebyl schopný platit svoje dluhy.\n\nBartemius Skrk st. (angl. Bartemius Crouch, Sr.) byl šéfem odboru pro uplatňování kouzelnických zákonů během první války s Voldemortem. Byl skoro stejně krutý jako smrtijedi. Dal bystrozorům povolení zabíjet. Poslal Siriuse Blacka bez soudu do Azkabanu. Ztratil možnost stát se ministrem kouzel, když bylo odhaleno, že jeho syn Barty Skrk ml. je smrtijed. Dal svému synovi sice možnost soudu, ale ten byl spíše demonstrací toho, jak svého syna nenávidí.\n\nPozději Skrkova nemocná manželka chtěla, aby svého syna osvobodil. Šli společně do Azkabanu a tam se pomocí mnoholičného lektvaru Skrkova manželka a Barty ml. vyměnili. Svého syna držel pod kletbou Imperius. Když Skrková v Azkabanu zemřela, všichni si mysleli, že zemřel Barty, Skrk ztratil velkou část své popularity v kouzelnickém společenství, protože nechal svého syna zemřít jen proto, že nechtěl „pošpinit“ sebe. Stal se pak šéfem odboru pro mezinárodní kouzelnickou spolupráci.\n\nPoprvé se objevil ve čtvrtém díle na mistrovství světa ve famfrpálu, kde posedlý po pátráním po černokněžnících obvinil Harryho z toho, že vyčaroval znamení zla. Když bylo zjištěno, že jeho skřítka měla v držení hůlku, propustil ji. Ve skutečnosti to bylo kvůli tomu, že se nepostarala o Bartyho ml. a ten jí utekl a vyčaroval znamení zla. Později se do jeho domu vloupal Voldemort a Červíček a osvobodili Bartyho ml. od kletby Imperius a pod tu se tentokrát dostal Barty st. Když se jí začal vzpírat, Voldemort mu udělil domácí vězení a měl tvrdit, že je nemocný a příkazy posílal po sovách Percymu Weasleymu. Pak Skrk ale z domu utekl a dostal se do Bradavic, kde potkal Harryho Pottera a Viktora Kruma a chtěl vidět Brumbála, aby mu vše o svém synovi prozradil. Když Harry běžel za Brumbálem, objevil se tam Skrk ml., který se v té době vydával za Moodyho a svého otce zabil a zakopal ho v Zapovězeném lese.\n\nDolores Jane Umbridgeová (* kol. 1943) se poprvé objevuje v pátém dílu Harryho Pottera. Je to první náměstkyně ministra kouzel, v pátém díle profesorka obrany proti černé magii, bradavická vrchní vyšetřovatelka a po Brumbálově útěku na čas i ředitelka Bradavic. Studovala ve zmijozelské koleji – v 5. díle byla při famfrpálovém utkání oblečena v barvách Zmijozelu.\n\nJe to malá a tlustá žena připomínající ropuchu. Má šedé vlasy. Nosí většinou růžový obleček, mašli a nenávidí děti. Její kancelář je jak v Bradavicích, tak i na Ministerstvu kouzel vyzdobena obrázky koček. Její patron má také podobu kočky.\n\nV pátém díle je ministerstvem dosazena postupně na místo učitelky OPČM, vrchní vyšetřovatelky a ředitelky Bradavic. V jejích hodinách se studenti učí pouze teorii a ne praxi, protože se ministr Popletal domnívá, že Brumbál buduje armádu proti ministerstvu. Z místa profesorky jasnovidectví vyhodí Sibylu Trelawneyovou a pokusí se ji vyhodit i z Bradavic, tam ji ale ředitel ponechá. Později se pokouší spolu s ministerskými úředníky zaútočit na Hagrida, ale ten uteče a při útoku je vážně zraněna Minerva McGonagallová. Vláda Umbridgeové v Bradavicích se vyznačovala krutostí a většina studentů jí proto páchala naschvály. Velké zmatky nastaly zejména po útěku dvojčat Weasleyových. Když se nechá zavést Hermionou a Harrym do Zapovězeného lesa, uráží kentaury, kteří ji proto napadnou. Vyjde také najevo, že mozkomory, kteří o prázdninách napadli Harryho, vyslala ona. V šestém díle navštíví Brumbálův pohřeb, čímž je Harry znechucen.\n\nV sedmém díle je předsedkyní komise pro registraci mudláků (tzv. mudlovských šmejdů). Vydává se za čistokrevnou čarodějku, což dokazuje medailonkem, který je zároveň viteálem. Ovšem tento medailonek nezískala dědictvím, jak uvádí, nýbrž ho vzala jako úplatek od Fletchera, který prodával v Příčné ulici kouzelné předměty ukradené v Siriusově domě, mezi které patřil i medailonek. Po pádu lorda Voldemorta je zadržena, vyšetřována a uvězněna v Azkabanu za zločiny proti kouzelníkům mudlovského původu.\n\n\nTěsně po Harryho sedmnáctých narozeninách se lord Voldemort zmocní ministerstva kouzel. Ministr Rufus Brousek je zavražděn (oficiální verze však zní, že rezignoval) a na jeho místo je dosazen Pius Břichnáč, který je však pouze „loutka“ ovládaná kletbou Imperius. Převrat proběhl velice hladce a jelikož Voldemort příliš veřejně nevystupoval, objevilo se kolem jeho ovládnutí ministerstva mnoho otazníků. Byla prosazena řada nových, kontroverzních zákonů, mezi něž patří:\nPo pádu Voldemorta se stal prozatímním ministrem Kingsley Pastorek, Smrtijedi a příznivci Voldemorta byli zatčeni. Všechny kontroverzní zákony byly zrušeny a Mozkomorové se dostali opět pod nadvládu ministerstva (nepočítaje vládu Voldemorta)\n\n\n"}
{"id": "290165", "url": "https://cs.wikipedia.org/wiki?curid=290165", "title": "Bartolomeo Carducci", "text": "Bartolomeo Carducci\n\nBartolomeo Carducci (1560, Florencie – 11. listopadu 1608, Madrid) byl italský malíř, známý také jako Carducho.\n\nStudoval architekturu a sochařství u Bartolomea Ammanatiho, a malbu u Federica Zuccariho. Asistoval Zuccarimu a Vasarimu při výzdobě kupole Santa Maria del Fiore. Později odešel do Madridu, kde maloval stropy v Escorialské knihovně, a spolupracoval také na freskách v paláci. Jeho bratr, Vincenzio Carducci se zabýval také malbou a vystřídal jej jako hlavního malíře krále Filipa III..\n\nZemřel ve Španělsku, kde je možné nalézt většinu jeho děl. Mezi nejlepší patří \"Snímání z kříže\" v kostele San Felipe el Real v Madridu. Mezi jeho žáky patřil Francisco Lopez.\n"}
{"id": "290169", "url": "https://cs.wikipedia.org/wiki?curid=290169", "title": "Národní park Sagarmatha", "text": "Národní park Sagarmatha\n\nNárodní park Sagarmatha se nachází v Nepálu a zabírá část Himálají včetně jižní strany Mount Everestu. Park byl založen 19. července 1976. Nachází se v něm jedinečné přírodní bohatství v podobě fauny i flóry. Hlavně díky tomu byl park v roce 1979 zapsán na Seznam světového dědictví UNESCO.\n"}
{"id": "290178", "url": "https://cs.wikipedia.org/wiki?curid=290178", "title": "Polonnaruwa", "text": "Polonnaruwa\n\nPolonnaruwa je město na Srí Lance, které vzniklo v 11. století za vlády indické dynastie Chola. V době svého rozkvětu ve 12. století zde vznikly rozsáhlé zahrady, velké množství soch Buddhů, mnoho paláců i mnoho dalších staveb, které zde existují dodnes v relativně dobře zachovalém stavu. Od roku 1982 je celé toto starobylé město zapsáno na Seznamu světového dědictví UNESCO.\n"}
{"id": "290182", "url": "https://cs.wikipedia.org/wiki?curid=290182", "title": "Kandy", "text": "Kandy\n\nKandy je město na Srí Lance v Centrální provincii ve stejnojmenném okrese. Jeho počátky sahají do 14. století.\n\nPodle buddhistické tradice je zde uložen Buddhův zub, jedna z nejcennějších buddhistických relikvií. Celé město je protkáno sítí buddhistických chrámů a od roku 1988 je součástí světového dědictví UNESCO.\n\n\n"}
{"id": "290184", "url": "https://cs.wikipedia.org/wiki?curid=290184", "title": "Don't Give Me Names", "text": "Don't Give Me Names\n\nDon't Give Me Names je druhé album skupiny Guano Apes, vydané v roce 2000. Obsahuje singly \"Big in Japan\", \"No Speech\", \"Living in a Lie\" and \"Dödel Up\".\n\nAlbum bylo v Německu zlaté.\n\n\nAlbum bylo vydáno také v limitované Digipak edici se třemi doplněnými skladbami; \"Ain't Got Time\" \"Living in a Lie\" (akustická verze) a \"Anne Claire\" (akustická verze).\n"}
{"id": "290185", "url": "https://cs.wikipedia.org/wiki?curid=290185", "title": "Giovanni Baratta", "text": "Giovanni Baratta\n\nGiovanni Baratta (3. května 1670, Carrara – 21. května 1747, Carrara) byl italský barokní sochař, aktivní ve Florencii a Livornu. Jeho učitelem byl Giovanni Battista Foggini. Vytvořil sochy pro kostel S. Ferdinando v Livornu: sv. Ludvíka Francouzského, sv. Jindřicha a alegorie křesťanských ctností. Byl synovcem Francisca Baratty staršího, který pracoval v dílně Berniniho v Římě. Giovanni měl dva bratry, také sochaře: Francesca Barattu mladšího a Pietra.\n"}
{"id": "290188", "url": "https://cs.wikipedia.org/wiki?curid=290188", "title": "Severočeská galerie výtvarného umění v Litoměřicích", "text": "Severočeská galerie výtvarného umění v Litoměřicích\n\nSeveročeská galerie výtvarného umění v Litoměřicích je příspěvková organizace, zřízená roku 1956. Její sbírky jsou veřejnosti zpřístupněny od roku 1958. Galerie sídlí v centru města, v Michalské ulici čp. 7, v patrové budově o čtyřech křídlech kolem malého vnitřního nádvoří, stojící svou zadní stěnou na vnitřní gotické městské hradbě ze 14. století a přiléhající k hradebnímu parkánu.\nIntegrální součástí Severočeské galerie je také Galerie a muzeum litoměřické diecéze v budově na Mírovém náměstí čp. 24.\n\nV roce 1950 rozhodl Krajský národní výbor v Ústí nad Labem o zřízení krajské galerie výtvarného umění, která se tak stala historicky první institucí nové galerijní sítě. Nejprve byla umístěna v Schaffnerově vile v Ústí nad Labem, ale už v roce 1951 byla pro malý zájem místních přesunuta do budovy krajského muzea v Teplicích. Přenesení sídla galerie do Litoměřic podnítil ředitel litoměřického městského muzea Otakar Votoček.<br>\nSbírka starého českého umění byla od roku 1948 součástí sbírek Městského muzea v Litoměřicích. Během rekonstrukce radnice byla přemístěna do domu čp. 7/29 v Michalské ulici, kde severočeská galerie sídlí dosud. S rekonstrukcemi domu v Michalské č.p. 29, původně pro účely městské galerie, se započalo již roku 1952. V letech 1954–1955 se sbírka starého umění Městského muzea v Litoměřicích stala pobočkou Krajské galerie v Teplicích. Když musela krajská galerie počátkem roku 1956 své sídlo na teplickém zámku opustit kvůli stavebním adaptacím, byla převedena se svými sbírkami do Litoměřic.\n\nPrvním ředitelem \"Galerie výtvarného umění v Litoměřicích\" se stal ředitel litoměřického městského muzea a historik umění Otakar Votoček. V květnu 1958 se podařilo otevřít galerii veřejnosti, ale stavební adaptace sídla litoměřické galerie probíhaly v několika fázích až do roku 1977. Ke změně názvu SGVU došlo roku 1976, kdy bylo definitivně rozhodnuto, že krajská galerie Severočeského kraje zůstane v Litoměřicích.\n\nJeště v srpnu 1958 se pobočkou galerie stala nově zřízená Pamětní síň Emila Filly na Peruci. Po svém založení v roce 1965 ji do správy převzala Galerie Benedikta Rejta v Lounech. Další pobočkou litoměřické galerie byla Výstavní síň Domu kultury v Ústí nad Labem, kterou koncem 60. let řídil Jan Škvára. Síň za jeho vedení připravovala samostatně koncipované i z Litoměřic převzaté výstavy. Od roku 1967 měla litoměřická galerie stálou expozici české krajinomalby 19. století na státním zámku v Ploskovicích.\n\nLitoměřická galerie se původně soustředila na středověké a barokní umění a na krajinomalbu 19. a 20. století s důrazem na regionální tvorbu. V suterénních prostorách galerie byly shromažďovány plastiky z lokalit ustupujících\nuhelným dolům. Jako první a v tehdejším Československu jediná instituce rozšířila galerie svou sbírkotvornou činnost r. 1967 na naivní umění a art brut. Votoček galerii řídil až do roku 1976, kdy odešel do Národní galerie. Ve funkci ho nahradil krajský inspektor SKNV Bohumil Horčic, který působil jako ředitel do roku 1986 a byl vystřídán pracovnicí Okresního kulturního střediska Libuší Šumichrastovou (1986–1990).\n\nJako krajská instituce působila galerie do roku 1991, na dalších deset let se zřizovatelem stalo Ministerstvo kultury České republiky. Od roku 2001 je zřizovatelem ústavu Ústecký kraj, galerie je jeho příspěvkovou organizací. Od roku 1992 je ředitelem galerie Jan Štíbr.\nV jádře se jedná o renesanční měšťanský dům, postavený na zbytcích a sklepích dvou až tří gotických domů. Renesanční přestavbou, datovanou letopočtem 1569, odkrytým na východní stěně malého vnitřního nádvoří, vznikla patrová budova o čtyřech křídlech. Uliční křídlo, včetně bohatě štukovaného průčelí, pochází z barokní přestavby roku 1730, jejímž autorem je Octavio Broggio. Raně renesanční portál saského typu je zvýrazněn a druhotně orámován barokní edikulou se svazky diagonálně situovaných pilastrů, volutovými hlavicemi a zvlněnou římsou se spirálově stočenými rameny. Portál není situován na střed průčelí a stejně jako nepravidelné rozmístění oken 1. patra dokládá existenci starší zástavby. Průjezd je dosud zaklenutý renesanční křížovou klenbou, která původně pokračovala dalším polem vlevo a kryla příčně položený mázhaus. Sklepy jsou položeny ve třech úrovních, z nichž nejstarší gotické ze 14.-15. století, zaklenuté kamennými klenbami, respektují půdorys přízemí. Sklepy vybudované směrem do nádvoří a ulice pocházejí z roku 1601. Nad sklepy východního křídla domu je ve sníženém přízemí tzv. gotická síň zaklenutá třemi páry nestejně širokých lunet z počátku 16. století. Ze 16. století pocházejí také sedačkové okenní výklenky v souběžné síni v 1. patře.\n\nZadní křídlo s arkádovou stěnou do nádvoří vzniklo patrně v období pozdně barokního klasicismu koncem 18. století a spojovací západní křídlo teprve v 19. století. Klenba průchodu na parkán je renesanční ze 16. století. Parkánovou stěnu jižního křídla tvoří silná zeď původních městských hradeb ze 14. století, se dvěma opěrnými pilíři. Východní část zdobená sgrafity byla součástí renesančního domu, západní, ukončená klasicistním zubořezem v parkánové římse je z 18. století. Parkán mezi vnitřní a vnější městskou hradbou byl postupně upravován až do roku 1977 a slouží jako vyhlídková terasa a místo pro sezónní výstavy plastiky.\n\nNejstarší zmínky o budově jsou z konce 18. století, kdy zde bydlel městský radní E. Löffler. V 19. století byla na parkánu pekárna a sklad mouky Josefa Fuchse a v obytné části bydleli mj. F.F. von Ziegler (c.k. polní maršálporučík), od roku 1902 JUDr A. Funke (říšský rada, starosta Litoměřic) a po něm MUDr. Florian. Za války byla na parkánu malá továrna, později truhlářská dílna. V 50. letech byl dům značně zchátralý a bylo nutné provést jeho celkovou asanaci.\n\nGalerie od roku 1970 využívá také sousední dům č.p. 30 /9, který slouží jako odborné zázemí s knihovnou a pracovnami. Také tento dům je v jádře gotický, se sklepy ze 14.-15. století, renesanční místností v zadním traktu, později dostavěný a upravovaný.\n\nRoku 1976 galerie získala dům č.p. 24, na Mírovém náměstí 17, kde nyní sídlí muzeum litoměřické diecéze. Pozdně gotická stavba z roku 1513 má zachované strmé sedlové střechy s krovy složité pozdně gotické konstrukce. Ve dvorním traktu je při hradební zdi patrová budova s gotickými krovy a dřevěnou pavlačí, kde jsou instalována vybraná díla ze sbírek art-brut a naivního umění.\n\nV hlavní budově je trvale vystavena sbírka starého umění, ostatní prostory v přízemí a prvním patře slouží krátkodobým výstavám současného českého umění. Gotický parkán byl upraven arch. Václavem Ciglerem a během letních měsíců zde probíhají výstavy plastik. Jako další výstavní prostory slouží zadní trakt vedlejší budovy diecézního muzea a odsvěcený jezuitský kostel Zvěstování Panny Marie.\nBudovu bývalého jezuitského kostela Zvěstování Panny Marie, postaveného v letech 1701–1731 podle plánů Octavia Broggia, užívala galerie už v desetiletí 1965–1975. Měla zde umístěné truhlářské a restaurátorské dílny a část depozitářů, ale po roce 1975 musela kostel opustit. Plánovaná rekonstrukce kostela pro potřeby Okresního archivu v Litoměřicích, který byl tehdy umístěný v nevyhovujících prostorách v terezínské Malé pevnosti, se však nakonec neuskutečnila. Od roku 1992 tak kostel opět využívá litoměřická galerie. Po čtyřech ročnících výtvarných sympozií: \"Baroko a dnešek\" a \"Otevřený dialog\", na kterém se podílela Nadace Symposion, slouží kostel během léta k pořádání výstav soch a obrazů. Příležitostně zde probíhají i koncerty.\n\nJako jediná v České republice se litoměřická galerie od roku 1967 systematicky věnuje sbírání a prezentování insitního, resp. naivního umění, které má v rámci galerie k dispozici svoji vlastní expozici v zadním traktu historického domu na Mírovém náměstí 24. Mezi zastoupené umělce patří mj. Anna Zemánková, Bohumír Komínek, Robert Guttmann, Rudolf Dzurko, Josef Hlinomaz či Marie Kodovská.\n\nGalerie také vyvíjí bohatou publikační činnost. K výstavám, pořádaným galerií, se zpravidla vydává katalog, na projektech pořádaných společně s jinými galeriemi se na vydávání katalogu litoměřická galerie podílí.\nSbírka soustřeďuje výtvarná díla od středověku až po současnost.\n\nTěžiště stálé expozice galerie spočívá ve výtvarném umění oblasti Litoměřicka a severozápadních Čech z období 13. až 16. století. Nejstarším exponátem je dřevěná socha \"Světice s knihou\" (zřejmě svatá Kateřina) z konce 13. století se zbytky původní polychromie. Vrcholem sbírky gotického umění je zachovaný soubor obrazů deskového oltáře od Mistra Litoměřického oltáře z let 1500–1505. Skládá se ze šesti desek s výjevy z Ježíšova života. Významnou uměleckou osobností počátku 16. století byl tzv. Mistr kadaňských ukřižovaných, jemuž je připsána plastika \"Ukřižovaného Krista\" ze zaniklé vesnice Bystřice u Kadaně. \"Madona litoměřická\" je podle novějších poznatků dílem řezbáře pocházejícího z Frank.\n\nGalerie vystavuje oltáře významných umělců činných v 1. polovině 16. století v Severních Čechách – Mistra slavětínské archy (\"Oltář s Proměněním Kristovým\" (před r. 1540)) a Mistra oltáře ze Štětí (\"Archa ze Štětí\" (1520-1530). Mistr IW, žák Lucase Cranacha staršího, který je v expozici zastoupen obrazem \"Stětí sv. Kateřiny\" a oltářním křídlem se sv. Zikmundem a čtyřmi světicemi je umělcem jasného renesančního názoru.\n\nSbírka barokního umění představuje významné umělce své doby – Petra Brandla, Norberta Grunda, Jana Kupeckého, Jana Jakuba Hartmanna a další. Závěr stálé expozice tvoří umění 19. a počátku 20. století, kde jsou zastoupeni například autoři Ludvík Kohl, Adolf Kosárek, Josef Mánes, August Bedřich Piepenhagen, Josef Navrátil, Antonín Chittussi, Václav Brožík. V rámci akviziční činnosti získala galerie do svých sbírek také obrazy Antonína Hudečka, Františka Kavána, Bohumila Kubišty či Václava Špály.\n\nDiecézní muzeum v Litoměřicích sídlí v domě čp. 24 na Mírovém náměstí, patřícímu galerii od roku 1976. Od roku 1995 jsou zde zpřístupněna díla ze sbírek Biskupství litoměřického. Budova je středověká, původně dvoupatrová, s mázhausem v přízemí a s podloubím. Ve štítku nad oknem prvního patra je datovaná letopočtem 1513. Původní Muzeum litoměřického biskupství bylo založeno roku 1885 jako nejstarší svého druhu v rakousko-uherské monarchii. Činnost muzea byla přerušena; znovu bylo veřejnosti zpřístupněné po listopadové revoluci v roce 1989. Sbírka muzea však byla utvářena mnohem dříve, již od roku 1655, kdy byla zřízena Litoměřická diecéze.\n\nNejstaršími zde vystavenými uměleckými díly jsou tři kamenné románské sochy evangelistů a kamenná hlava se zbytky polychromie z kostela sv. Petra a Pavla v nedalekých Žitenicích z let kolem 1180–1190. Výjimečným dílem je nizozemská práce – deska \"Madona v Uzavřené zahradě\" z roku 1494 od Mistra Tiburtinské Sibylly – zobrazený námět se váže k starozákonní biblické Písni písní krále Šalamouna. Vystavena je i výšivka \"Ukládání Krista do hrobu\", deskový obraz \"Svatý Antonín poustevník\" od Lucase Cranacha st., předního malíře německé renesance. České baroko reprezentuje Karel Škréta obrazem \"Svatý Matouš\" z roku 1666, namalovaný pro kostel v Křešicích. Dalšími vrcholnými díly diecézní sbírky jsou obrazy \"Sen svatého Jakuba\" od Václava Vavřince Reinera a \"Obětováni Krista v chrámu\" od Antona Kerna. Matyáš Bernard Braun je zastoupený dvěma serafíny z kostela v Horkách nad Jizerou. V expozici je prezentováno také umělecké řemeslo – kalichy, ciboria, kněžská roucha.\n\n"}
{"id": "290189", "url": "https://cs.wikipedia.org/wiki?curid=290189", "title": "Sigiriya", "text": "Sigiriya\n\nSigiriya, též Sigirija, je archeologické naleziště na Srí Lance. Jádro naleziště tvoří pozůstatky palácového komplexu, který vznikl v 5. století. Celá oblast je častým cílem turistů, kteří sem přijíždějí z celého světa. Nachází se zde také velké množství nástěnných maleb a pozůstatky rozlehlých zahrad. \n\nDíky své historické hodnotě byla oblast v roce 1982 zapsána na Seznamu světového dědictví UNESCO.\n\n"}
{"id": "290195", "url": "https://cs.wikipedia.org/wiki?curid=290195", "title": "Historický vývoj norštiny", "text": "Historický vývoj norštiny\n\nHistorický vývoj norštiny podává přehled o historii norského jazyka, který se vyvinul ze staré severštiny, jíž se hovořilo v severní Evropě v 1. tisíciletí. Vývoj jazyka ovlivnila nadvláda Dánska v Norsku, která vedla ke vzniku specifické jazykové situace – existenci dvou spisovných norských jazyků.\n\nHistorie norštiny se obvykle člení do těchto období:\n\nNorština se vyvinula ze staré severštiny (\"norrønt\"), kterou se hovořilo ve Skandinávii přibližně v letech 200–800. Nejstarší období je též nazýváno jako praseverské (\"urnordisk\"). V 9. století se stará severština začala rozlišovat na západní (Norsko, Island) a východní (Švédsko, Dánsko). Východní stará severština se od západní odlišila rozdílným vývojem dvojhlásek a samohlásek. Stará severština se v tomto období zapisovala runovým písmem. Latinka se do Norska dostala až v 11. století. V období trvající přibližně do roku 1350 se hovoří o staré norštině (\"gammalnorsk\"). Vikingové ze západního Norska od 9. století pronikali na Island a do dalších oblastí, kam rozšířili západoseverská nářečí. Stará islandština je v tomto období totožná se starou norštinou. Ta byla na rozdíl od současné norštiny flektivním jazykem, vyznačovala se systémem 4 pádů a rozlišovala osobu a číslo u sloves.\n\nObdobí mezi roky 1350 a 1525 se označuje jako středonorské (\"mellomnorsk\"). V té době došlo ke zjednodušení morfologie, norština nabyla charakter analytického jazyka. Od roku 1397 přešlo Norsko pod dánskou nadvládu. Hlavním jazykem Norska se stala příbuzná dánština, která postupně vytlačila norštinu ze všech oblastí úředního jednání. Ve městech vznikala nářečí, v nichž převažovala dánská slovní zásoba a morfologie a zároveň norská fonetika a syntax. Na venkově se mluvilo nářečími, která byla výsledkem vývoje staré norštiny. Zatímco v době evropské reformace byly v mnoha okolních zemích pořízeny překlady Bible, které sloužily jako standard národních jazyků, v Norsku byl používán překlad do dánštiny.\n\nDánština se používala až do krátkého osamostatnění a připojení Norska ke Švédsku roku 1814, kdy existovaly dvě formy jazyka – landsmål a riksmål (v té době se tak ještě nenazývaly). Landsmål tvořila skupina různých dialektů používaných především obyvateli ve vnitrozemí. Jonas Antom Hielm (1782–1848) roku 1831 zamýšlel, že by se z jednoho takového dialektu mohl vytvořit svébytný národní jazyk Norska, k tomu však nedošlo a oficiálním jazykem byl stále jazyk dánsko-norský, od roku 1890 nazývaný riksmål (říšský jazyk).\n\nHenrik Wergeland (1808–1845) a jeho kolegové seskupení kolem časopisu \"Statsborgeren\" začali obměňovat slovní zásobu a pravopis. A Wergeland už v roce 1835 navrhoval, aby byla sjednocena výslovnost riksmålu v divadlech podle dialektu používaného v Kristiánii (dnešní Oslo), což se stalo, i když ne zcela podle tohoto konceptu, až roku 1852. Druhá skupina sjednocená kolem časopisu \"Vidar\" namítala, že by bylo vhodnější nerozvíjet riksmål, ale vrátit se ke staré norštině. Peter Andreas Munch (1810–1863) navrhoval přijmout za národní jazyk modernizovanou variantu staronorštiny. Knud Knudsen (1812–1895) rozvíjel podobně jako Wergeland riksmål.\n\nZ landsmålu vytvořil nový jazyk až Ivar Aasen (1813–1886), jeho zásadní práce byly ' (1848, \"Gramatika norského lidového jazyka\") a ' (1848, \"Slovník norského lidového jazyka\"). Na novonorštině pracoval od svých 22 let, procházel jednotlivé oblasti a nakonec mezi lety 1848 a 1873 vydal knihy o landsmål – venkovském jazyku. Landsmål byl od roku 1853 používán jako spisovný jazyk. V sedmdesátých letech sílí jazykové a národní hnutí a politická situace se dostává do norštině nakloněného období, a tak byl landsmål, po vítězství levicové strany Venstre Johana Sverdrupa v roce 1882, prohlášen roku 1885 za druhý úřední jazyk. Podobně jako v jiných zemích se hovoří o národním obrození, to bylo v Norsku spojeno s ponoršťováním dánštiny – pohádkáři Peter Christen Asbjørnsen (1812–1885), Jørgen Engebretsen Moe (1813–1882) a básník Aasmund Olavsson Vinje (1818–1870). Roku 1892 byl přijat zákon umožňující obcím volit si jeden z jazyků za úřední, který slouží výuce na škole – druhý jazyk je vyučován jako povinný předmět. Roku 1929 byly přijaty nové názvy těchto dvou jazykových forem, landsmål byl přejmenován na nynorsk a upravený riksmål na bokmål. Riksmål zůstává ve své podobě jako neoficiální, ale používaná forma. Neoficiální konzervativní forma nové norštiny se nazývá høgnorsk (vysoká norština).\n\nOba spisovné jazyky byly několikrát reformovány. V případě landsmålu/nové norštiny, jež původně vycházela ze západonorských nářečí, šlo o sblížení s nářečími východního Norska. Reformy riksmålu/bokmålu, který je více vzdálený hovorové norštině, měly tento jazyk přiblížit nové norštině. Byly zavedeny tzv. „radikální tvary“, vycházející z nářečních prvků, nebyly však všeobecně přijaty, velká část uživatelů dává i nadále přednost tvarům konzervativním. Poslední reforma se uskutečnila v roce 2005. Plně „rehabilitovala“ starší tvary bokmålu oproti tvarům radikálním. Například již není povinné používat tvary ženského rodu, u všech feminin jsou nyní přípustné i tvary mužského rodu.\n\n\n"}
{"id": "290197", "url": "https://cs.wikipedia.org/wiki?curid=290197", "title": "Anuradhápura", "text": "Anuradhápura\n\nAnuradhápura je starobylé město na Srí Lance, jehož počátky sahají až do 4. století př. n. l.. Po nějaké době se na dlouhá století stalo toto město centrem politického i náboženského života celého ostrova. Ve městě se nachází množství buddhistických klášterů a nejrůznějších pozůstatků starověkých budov, což z něj činí významnou srílanskou archeologickou lokalitu.\n\nOd roku 1982 je Anurádhapura součástí světového dědictví UNESCO.\n"}
{"id": "290203", "url": "https://cs.wikipedia.org/wiki?curid=290203", "title": "Druhý list Tesalonickým", "text": "Druhý list Tesalonickým\n\n2. list Tesalonickým, zkratka 2Te (řecky Προς Θεσσαλονικεις β´ \"Pros thessalonikeis 2\"), je součást Nového Zákona, jeden z listů připisovaných sv. Pavlovi. Někdy se označuje jako 2. list Soluňským (nebo 2Sol), neboť Soluň je český název pro řecké město Thessaloniké, dnešní Thesaloniki. Podle tradice byl napsán brzy po 1. Tesalonickým, mnozí badatelé jej ale pokládají za pozdější. Je však citován už kolem roku 100 u Ignáce z Antiochie, ve 2. století u Justina Mučedníka a Markionův kánon jej uvádí jako Pavlův list.\n\nThessalonika čili Soluň byla založena králem Kasandrem, švagrem Alexandra Velikého roku 312 př. n. l.. Byl to významný přístav na cestě z Řecka do Konstantinopole a hlavní město provincie Makedonie, na mapě zde. Pavel zde působil na své druhé misijní cestě a pro konflikt v synagoze musel město opustit (Sk 17,1-8).\n\nList zřejmě koriguje falešné představy o druhém příchodu Páně (\"parúsii\"), jež mohly vzniknout z nesprávného pochopení 1Te. 2Te naopak říká, že druhý příchod a soud může nastat až po řadě jiných událostí (2Te 2,3), které popisuje. Proto se těšil zvláštní pozornosti v dobách vypjatých očekávání, zejména v pozdním středověku. I v jiných ohledech list nabádá čtenáře, aby žili spořádaně a byli příkladem ostatním. \n\nFormou i jazykem se 1. listu Tesalonickým velice podobá, ale věcné argumentace jsou na rozdíl od Pavlových listů málo důsledné a většina odborníků se proto domnívá, že vznikl jako nápodoba až po Pavlově smrti (cca 64 n.l.) za účelem obhajoby jeho názorů.\n\n\n\n"}
{"id": "290205", "url": "https://cs.wikipedia.org/wiki?curid=290205", "title": "Milan Riehs", "text": "Milan Riehs\n\nMilan Riehs (17. ledna 1935 Třebíč − 23. července 2012 Praha) byl český herec.\n\nStudoval DAMU, obor herectví. V roce 1962 byl hercem Horáckého divadla v Jihlavě, v letech 1962–1966 Divadla Oldřicha Stibora v Olomouci, 1966–1972 Divadla Za branou v Praze, 1972–1990 Divadla S. K. Neumanna, od roku 1990 Divadla za branou II v Praze, které bylo v roce 1994 zrušeno. Byl členem herecké asociace. Ztvárnil řadu divadelních a televizních rolí, například ve filmech (\"Případ mrtvých spolužáků\"), spolupracoval na Formanově oscarovém filmu \"Amadeus\".\n\n"}
{"id": "290207", "url": "https://cs.wikipedia.org/wiki?curid=290207", "title": "Doprava v Baku", "text": "Doprava v Baku\n\nBaku je důležitým přístavem v Kaspickém moři a je zde také důležité mezinárodní letiště .\n\nDříve jezdily ve městě tramvaje; ty byly však postupně zcela nahrazeny metrem a soukromými minibusy – „maršrutkami“.\n\nV Baku funguje síť metra, jež je nazýváno Baki Metropoliteni. Bylo otevřeno v roce 1967 a po stagnaci veřejné dopravy po pádu SSSR se opět začíná rozšiřovat. Centrální stanice jsou velmi hluboko a jsou bohatě zdobeny. Hlášení v každé stanici má vlastní melodii. Metro má dvě trasy a celkem měří 31,5 km. V roce 1995 byl v metru rozsáhlý požár, který si vyžádal 289 obětí.\n\nAutobusovou dopravu zajišťují soukromé minibusy (někdy známé jako maršrutky), které nemají pevné zastávky, zastaví na znamení u hlavních silnic nebo dle domluvy.\n\nVe městě jsou dvě oficiální taxi služby: Žluté taxi a bílé taxi s modrou značkou \"Azerq Taxis\". Dále existuje spousta soukromých taxikářů. \n\nV Baku je Mezinárodní letiště Hejdara Alijeva. Je položeno 25 km od Baku v Bině.\n\nBaku je také důležitý přístav. Trajektové spojení funguje pravidelně z Baku napříč Kaspickým mořem do Turkmenbaši (dříve Krasnovodsk) v Turkmenistánu a Bandar Anzali a Bandar Nowšar v Íránu.\n\nPřímé vlaky spojují město s Machačkalou, Moskvou, Rostovem na Donu, Charkovem a Kyjevem.\n"}
{"id": "290208", "url": "https://cs.wikipedia.org/wiki?curid=290208", "title": "Galle", "text": "Galle\n\nGalle (tamilsky: ; sinhálsky: ) je město na Srí Lance, které se nachází přibližně 120 km od Kolomba. Leží ve stejnojmenném okrese v Jižní provincii, která byla v roce 2004 zasažena vlnou tsunami v důsledku zemětřesení v Indickém oceánu.\n\nZáklady města položili Portugalci v 16. století. Od roku 1988 se město spolu se svým opevněním nachází na Seznamu světového dědictví UNESCO.\n\n\n"}
{"id": "290210", "url": "https://cs.wikipedia.org/wiki?curid=290210", "title": "Hydrophiloidea", "text": "Hydrophiloidea\n\nHydrophiloidea je nadčeleď brouků. Zahrnuje 6 čeledí, mezi nimi i vodní mrchožrouty, čeleď Hydrophilidae.\n\n"}
{"id": "290213", "url": "https://cs.wikipedia.org/wiki?curid=290213", "title": "Jeskynní chrám Dambulla", "text": "Jeskynní chrám Dambulla\n\nJeskynní chrám Dambulla, známý také jako Zlatý chrám Dambulla, je chrám ležící v centrální části Srí Lanky nedaleko města Dambulla. Nachází se 148 km východně od Kolomba a 72 km severně od Kandy.Tento chrám byl místem bojů v letech 1919 a 1984. Je to jeden z nejrozsáhlejších a nejlépe zachovaných jeskynních chrámů na Srí Lance. Je zde velké množství nástěnných maleb a převážně buddhistických, ale i hinduistických soch.\n\nOd roku 1991 je celý jeskynní komplex zapsán na Seznamu světového dědictví UNESCO.\n"}
{"id": "290217", "url": "https://cs.wikipedia.org/wiki?curid=290217", "title": "Homero Aridjis", "text": "Homero Aridjis\n\nHomero Aridjis (* 6. března 1940, Contepec, Mexiko) je mexický spisovatel, diplomat a jeden z nejvýznamnějších představitelů latinskoamerické literatury. \n\nAridjisův otec byl Řek, matka Mexičanka a Homero byl nejmladší z pěti bratrů. Aridjis má dvě dcery, jedna z nich je též spisovatelkou, druhá se věnuje filmu. Vystudoval žurnalistiku a později pracoval v diplomatických službách - byl např. mexickým kulturním přidělencem v Holandsku a velvyslancem ve Švýcarsku. Je autorem 38 prozaických i lyrických knih a jeho díla jsou překládána do mnoha jazyků. Tvoří i dramata a knihy pro děti. Šest let (1997-2003) působil jako prezident Mezinárodního PEN Klubu. \n\nV roce 1985 založil Skupinu 100, společenství spisovatelů, umělců a vědců sdružených pod heslem \"Ekologie je poezie\". Začal psát ve velmi raném věku, sám uvádí, že již v jedenácti letech, kdy přežil tragickou nehodu, která nesmazatelně poznamenala jeho život. V devatenácti letech zvítězil se svým příspěvkem ve školní literární soutěži a byl oceněn - the Mexican Writers’ Centre a v roce 1964 se stal nejmladším oceněným spisovatelem a obdržel v kategorii nejlepší kniha roku (konkrétně šlo o knihu s názvem \"Mirándola dormir\") cenu Xavier Villaurrutia Prize. \n\nDále je držitelem cen: Diana-Novedades Prize, Grinzane-Cavour Prize, Prix Roger Caillois, Smederevo Golden Key, Erendira State Prize for the Arts, dvě Guggenheim Fellowships, the UNEP Global 500 Award, Orion Society’s John Hay Award, NRDC’s Force for Nature Award, a Mikhail Gorbachev a Global Green’s International Environmental Leadership Award. Od roku 2007 působí jako mexický ambasador pro UNESCO. Jako novinář pracoval od roku 1994 pro mexické noviny a tématem jeho článků byla především politika, problémy životního prostředí a literární otázky. \n\nVydal řadu básnických sbírek, např. \"Mirándola dormir\" (1964, Dívat se, jak spí), \"Perséfone\" (1967, Persefoné), \"Quemar las naves\" (1975, Pálení lodí), několik románů, např. \"Memorias de Nuevo Mundo\". \"Los Hombres que cayeron del cielo\" (1988, Vzpomínky z Nového světa. Lidé, kteří spadli z nebe) či \"La leyenda de los soles\" (1993, Legenda o sluncích) a divadelní hru \"El gran teatro del fin del mundo\" (1989, Velké divadlo konce světa). Jeho díla byla přeložena do řady jazyků, český překlad se dosud neobjevil.\n\n"}
{"id": "290218", "url": "https://cs.wikipedia.org/wiki?curid=290218", "title": "Brahman", "text": "Brahman\n\nBrahman, také brahma (v dévanágarí ब्रह्मन्) je pojem pocházející z hinduismu, který označuje zcela nepopsatelný základ všeho. Brahman je neměnná, nekonečná a neprojevená realita božské podstaty bytí, hmoty, energie, času a prostoru v tomto vesmíru. Ve Rgvédě dává brahman vzniknout prvotnímu bytí (\"hiranjagarbha\"), které splývá s bohem stvoření Brahmou. Brahmasútra, upanišady a Bhagavadgíta jsou prvním ztělesněním hiranjagarbhy. Zřeci, kteří komponovali upanišady, si uvědomili, že átma a brahma jsou jedno a totéž:\n\n\nPodle Bhágavata Purány, což je jedno z nejvýznamnějších védských písem, je Brahman jen jedním aspektem Absolutní pravdy.\n\n'vadanti tat tattva-vidas tattvaṁ yaj jñānam advayam/ brahmeti paramātmeti bhagavān iti śabdyate (Bhágavata Purána 1.2.11)'\n\nUčenci,\nkteří znají Absolutní Pravdu, nazývají tuto neduální podstatu Brahman,\nParamátmá nebo Bhagaván. Bhagaván (pojetí osobního Boha) je konečnou a\núplnou realizací Absolutna. Poznání Brahmanu je tedy pouze částečné\npoznání Absolutna.\n\nKrišnův výrok v Bhagavad-gítě - brahmanó hy pratištháham (Jsem základem neosobního Brahmanu) - s konečnou platností potrvzuje koncepci Bhágavata Purány, že Bhagaván (Krišna, Višnu) je skutečnou podobou Absolutní pravdy a zdrojem Brahmanu, který je jen Jeho neosobním aspektem. (Stejně jako Slunce, které má konkrétní podobu koule, avšak je zakryto slunečními paprsky)\nPojem Brahman je široce diskutován v hinduistických textech v souvislosti s koncepcí átman (duše), osobního pojetí boha, neosobní filozofie, Para Brahman, nebo v různých kombinacích těchto pojmů v závislosti na filozofické škole. V dualistických školách hinduismu, jako je teistická Dvaita-védánta, je Brahman odlišný od átma a osobního pojetí Boha. V nedualistické škole hinduismu, jako je například monistická Advaita-védánta, je Brahman v podstatě identický s átman. Podle Advaita Vedanty je Brahman vše, tedy jak podstatou každé živé bytosti, tak i duchovní jednotou celé existence.\n\n\n"}
{"id": "290219", "url": "https://cs.wikipedia.org/wiki?curid=290219", "title": "Sinharaja", "text": "Sinharaja\n\nSinharaja je národní park na Srí Lance. Sinharajský deštný prales je jeden z posledních srílanských parků a poskytuje přirozené prostředí pro šelmy, jejichž přirozené prostředí na Srí Lance již takřka zaniklo.\n\nPro své rostlinné i živočišné bohatství je celý prales od roku 1988 zapsán na Seznamu světového dědictví UNESCO.\n\n"}
{"id": "290221", "url": "https://cs.wikipedia.org/wiki?curid=290221", "title": "Mezinárodní letiště Hejdara Alijeva", "text": "Mezinárodní letiště Hejdara Alijeva\n\nMezinárodní letiště Hejdara Alijeva (IATA: GYD, ICAO: UBBB) ( , , dříve Mezinárodní letiště Bina, Ázerbájdžán) je hlavní mezinárodní letiště v Ázerbájdžánu.\n\nLeží 25 km na východ od hlavního města Baku a je domovem Ázerbájdžánskách aerolinií AZAL – národního dopravce. Letiště je určeno pro mezinárodní i vnitrostátní, pravidelný i nepravidelný letecký provoz.\n\nLetiště bylo v roce 1999 přejmenováno dle dřívějšího prezidenta Ázerbájdžánu Hejdara Alijeva. Byl také změněn IATA kód z dřívějšího BAK na nynější GYD.\n\nJe zde umístěn cargo terminál.\n\n\n"}
{"id": "290223", "url": "https://cs.wikipedia.org/wiki?curid=290223", "title": "První list Timoteovi", "text": "První list Timoteovi\n\nPrvní list Timoteovi (zkratka 1Tm nebo 1Tim) je součást Nového zákona, jeden z tzv. pastorálních listů, připisovaných apoštolu Pavlovi. Byl napsán řecky, patrně v letech 63-67 ve vězení v Římě. O autorství listu však někteří pochybují, hlavně na základě jazykových důvodů.\n\nTimoteus byl Pavlův žák a dlouholetý spolupracovník, později také biskup v Efesu. Apoštol Pavel mu dává rady ohledně organizace místní církve, různých funkcí a povinností i vedení křesťanského života vůbec. Podrobně popisuje organizaci místní církve, ustanovené („zapsané“) vdovy, jáhny, starší a biskupy. Obsahuje souhrn základních požadavků na starší a jáhny, zejména klade důraz na morální čistotu, mírnost a spořádaný rodinný život. Proti gnostickým tendencím odmítá askezi a chválí dobré Boží stvoření, varuje však před milováním peněz. Timotea osobně pak apoštol Pavel zásobuje celou řadou praktických rad ohledně osobního života i vedení místní církve.\n\n\n\n"}
{"id": "290244", "url": "https://cs.wikipedia.org/wiki?curid=290244", "title": "Druhý list Timoteovi", "text": "Druhý list Timoteovi\n\nDruhý list Timoteovi (zkratka 2Tm nebo 2Tim) je součást Nového zákona, jeden z tzv. pastorálních listů, připisovaných apoštolu Pavlovi. Byl napsán řecky, snad v letech 63-67 ve vězení v Římě. O autorství listu však mnozí pochybují, hlavně na základě jazykových důvodů.Obecně se však uznává, že 1Tm, 2Tm a Tt mají společného autora.\n\nTimoteus nebo Timotej byl Pavlův žák a dlouholetý spolupracovník, později biskup v Efesu. List mu dává rady ohledně organizace církevní obce, různých funkcí a povinností i křesťanského života vůbec a varuje před heretiky, kteří se od Pavla odvrátili (2Tm 1,15). V listu se Pavel s Timotejem loučí, protože očekává blízkou smrt.\n\n\n\nText knihy\nDalší texty\n"}
{"id": "290246", "url": "https://cs.wikipedia.org/wiki?curid=290246", "title": "Angra do Heroísmo", "text": "Angra do Heroísmo\n\nAngra do Heroísmo (doslovný překlad „Zátoka hrdinství“) je město v Portugalsku, které má přes 20 000 obyvatel. Leží na azorském ostrově Terceira zhruba 1500 km západně od Lisabonu. Počátky města sahají do 16. století, kdy město stálo na důležité křižovatce lodních tras. Díky své historické hodnotě bylo v roce 1983 město zapsáno na Seznam světového dědictví UNESCO.\n\nMěsto patřilo od 16. do 19. století mezi významné body na trase portugalských lodí při cestách z kontinentálního Portugalska do kolonií v Africe, Jižní Americe i Asie. Samotná lokalizace města na ostrově byla účelově vybrána tak, aby bylo město s přístavem co nejlépe chráněno před převládajícími větry soustavou kopců. Zdejší pevnosti Fortaleza de São João Baptista (pevnost svatého Jana Křtitele) a Forte de São Sebastião (pevnost svatého Šebestiána) jsou jedinečným příkladem novověké vojenské architektury.\n\n\n"}
{"id": "290252", "url": "https://cs.wikipedia.org/wiki?curid=290252", "title": "Datarock", "text": "Datarock\n\nDatarock je hudební skupina pocházející z norského Bergenu. Jádro kapely tvoří Fredrik Saroea a Ketil Mosnes, naživo vystupují ve čtyřčlenném složení.\n\nKapelu založil zpěvák, kytarista a bývalý závodní jezdec na BMX Fredrik Saroea s klávesákem Ketilem Mosnesem. Později se k nim přidali Tom Mæland a Kevin O'Brien, kteří však působili jen krátce (3, resp. 1 rok).\n\nOficiální vznik skupiny se datuje do roku 2003 (po odchodu Mælanda a O'Briena), ačkoli Saroea a Mosnes se potkali již v roce 2000 a jejich první EP vyšlo o rok později.\n\nPrvní vystoupení Datarock se odehrálo roku 2000 na klubovém večírku pořádaném zpěvačkou Annie. Po úspěchu se stali trvalou součástí klubové noci a brzy z nich byla vyhledávaná atrakce. Velký průlom zaznamenal oblíbený singl „Computer Camp Love\", který charakterizoval jejich zvuk.\n\nDebutové album s poněkud nezvyklým názvem \"Datarock Datarock\" vydali na sklonku roku 2005 na vlastním labelu Young Aspiring Professionals a to hned v deseti zemích světa. Hlavně v Británii se setkalo s velkým zájmem, singl „Computer Camp Love\" zařadil časopis Rolling Stone na 88. místo v hodnocení \"nejlepších 100 singlů roku 2007\". Norské duo se inspirovalo kapelami jako Talking Heads nebo Happy Mondays, do popředí zájmu se dostalo díky pozvolna se formujícímu stylu new rave. To, že Datarock hráli new rave dříve než byl definován Klaxons jim vyneslo velkou publicitu. Byli pozváni na \"NME New Rave Tour\", kde si zahráli po boku tehdy začínajících Shitdisco a již zmíněných Klaxons.\n\nPoslední dva roky strávili Saroea a Mosnes koncertováním po celém světě (navštívili už 27 zemí). Jejich zatím posledním studiovým počinem je pětipísňové EP \"See What I Care EP\", které vyšlo v květnu 2007. Produkoval ho Kato Adland, spolupracovník Röyksopp.\n\nDatarock u nás koncertovali naposledy 12. února 2008 v pražské Akropoli v rámci \"Midnight Sun Sessions\". V létě 2007 vystoupili na festivalu Pohoda v Trenčíně. Aktuální deska \"Red\" vyšla 8. června 2009.\n\n\n\n\n\n\n"}
{"id": "290254", "url": "https://cs.wikipedia.org/wiki?curid=290254", "title": "Violík", "text": "Violík\n\nViolík neboli Labský štít ( , německy \"Veilchensteine\" nebo také \"Veilchenspitze\"), je hora nacházející se ve \"Slezském hřebeni\" v Krkonoších, na hranicích Česka a Polska. Jedná se o vrchol kuželovitého tvaru, na jehož temeni se nalézá vrcholové skalisko. Hora leží 1 km severně od Labské boudy, 5,5 km severně od osady Dolní Mísečky a 6 km od polských Piechowic.\n\nNa svazích Violíku se rozprostírají suťová a kamenná moře. Hlavním rysem vrcholových partií jsou však smilkové hole, v nižších polohách potom roste kleč. Na jihozápadním svahu, necelý kilometr od vrcholu, se nachází Labská louka, kde pramení řeka Labe.\n\nNa vrchol se lze dostat po červeně značené hřebenové cestě česko-polského přátelství. Ta podchází vrcholová skaliska z jižní strany ve vzdálenosti asi 40 metrů. Samotné skalisko se nachází v I. zóně Krkonošského národního parku a je tedy turisticky nepřístupné. Z okolí vrcholu je dobrý rozhled na Krkonoše, Jizerské hory a do Jeleniogórské kotliny.\n\n"}
{"id": "290255", "url": "https://cs.wikipedia.org/wiki?curid=290255", "title": "List Titovi", "text": "List Titovi\n\nList Titovi (zkratka Tt nebo Tit) je součást Nového zákona, jeden z tzv. pastorálních listů, připisovaných apoštolu Pavlovi. Byl napsán řecky, snad v letech 63-67 ve vězení v Římě. O autorství listu však mnozí pochybují, hlavně na základě jazykových důvodů. Obecně se však uznává, že 1Tm, 2Tm a Tt mají společného autora.\n\nTitus byl Pavlův žák a dlouholetý spolupracovník, později biskup v Korintu, podle Tt 3,12 byl správcem obce na Krétě a podle 2Tm 4,10 odešel do Dalmácie. List mu dává rady ohledně organizace církevní obce, různých funkcí a povinností i křesťanského života vůbec a varuje před heretiky, kteří prosazují obřízku (Tt 1,10).\n\nV polemice proti svůdcům Pavel cituje slavnou větu o Kréťanech, známou jako „paradox lháře“ (Tt 1,13).\n\n\n\n"}
{"id": "290258", "url": "https://cs.wikipedia.org/wiki?curid=290258", "title": "Klášter Řádu Kristova", "text": "Klášter Řádu Kristova\n\nKlášter Řádu Kristova (portugalsky: \"Convento de Cristo\") nacházející se ve městě Tomar byla původně templářská pevnost z 12. století. Poté, co byl templářský řád na počátku 14. století zrušen, převzal správu kláštera Řád Kristův. Jedná se o jednou z nejvýznamnějších portugalských památek, její architektura zahrnuje prvky románské slohu, gotiky, manuelského stylu, renesance, manýrismu a baroka.\n\nDíky své historické hodnotě byl klášter v roce 1983 zařazen do Seznamu světového dědictví UNESCO.\n\nZaložen byl roku 1162 velmistrem řádu v Portugalsku, donem Gualdimem Pais, další stavební úpravy proběhly za Jindřicha Mořeplavece (velmistr od roku 1418), ale největší stavební práce jsou datovány do období panování Jana III. Portugalského (1521-1557).\n"}
{"id": "290266", "url": "https://cs.wikipedia.org/wiki?curid=290266", "title": "Irisbus Citelis", "text": "Irisbus Citelis\n\nIrisbus Citelis (též Iveco Citelis) může označovat:\n"}
{"id": "290276", "url": "https://cs.wikipedia.org/wiki?curid=290276", "title": "2P/Encke", "text": "2P/Encke\n\n2P/Encke (také označovaná jako Enckeova kometa) je periodická kometa, pojmenovaná na počest Johana F. Encke.\n\nEnckeova komety byla objevena francouzským astronomem Pierrem Méchainim roku 1786. Další několika komet bylo pozorováno vždy po třech letech. Že jde o jednu a tu samou kometu bylo dokázáno po výpočtech dráhy, která provedl Johann Encke, který předpověděl, že kometa se navrátí roku 1822. Na jeho počest nese kometa jeho jméno, a spolu s kometou 1P/Halley jde o jedinou kometu, která nenese jméno svého objevitele. Encke tedy zjistil, že kometa se přiblíží ke Slunci přibližně za 3,3 roky, jde tedy o kometu s nejkratší známou periodou. Při každém příštím návratu bylo pozorováno, že kometa se do perihelia vrací vždy o 2,5 hodiny dříve, čímž se liší od ostatních komet – ostatní komety se do perihelia vracejí později, než je předpovězeno.\n\nOd svého objevení byla kometa pozorována již 59krát. Za tu dobu zanechala Enckeova kometa na své dráze spoustu vyvrženého materiálu. To se projevilo v meteorických rojích. Nejznámějším rojem jsou Jižní a Severní Tauridy, které mají maximum pátého a 12. listopadu.\n\nDráha Enckeovy komety ve Sluneční soustavě je velmi malá – v periheliu dosahuje k dráze planety Merkur (v periheliu dosahuje vzdálenosti 0,341 AU). V afeliu se nedostane ani přes dráhu Jupitera (afel=4,1 AU).\n"}
{"id": "290283", "url": "https://cs.wikipedia.org/wiki?curid=290283", "title": "Skokan zelený", "text": "Skokan zelený\n\nSkokan zelený (\"Pelophylax esculentus\", dříve \"Rana esculenta\") je hybrid skokana skřehotavého a krátkonohého. Rozšířen je od Francie až po Volhu. V Česku je chráněný zákonem jako silně ohrožený druh.\n\nSkokan zelený se dříve řadil do rodu \"Rana\" a označoval se \"Rana esculenta\". Dnes se často řadí do rodu \"Pelophylax\" a označuje se \"Pelophylax esculentus\". Někdy se mezi rodové a druhové jméno vkládá zkratka „kl.“, která značí slovo klepton. Klepton je poměrně nová taxonomická kategorie, která zahrnuje tzv. hybridogenní hybridy a také gynogenetické formy. K synonymům podle NCBI patří:\n\n\nTypické pro tohoto skokana je, že tvoří přechod mezi oběma rodičovskými druhy, jejichž křížením vznikl. Skokan zelený je například menší než skokan skřehotavý, ale větší než skokan krátkonohý. Samci dorůstají velikosti 8,5 cm; samice až 10 cm. Zbarvením je podobný skokanu krátkonohému. Oči mají tmavě hnědou duhovku, v období páření se však mění u samic na žlutou či žlutohnědou a u samců na zelenožlutou až světle hnědožlutou. Má viditelné ušní bubínky a samci mají také rezonanční měchýřky. Určování je však velmi složité; jednotlivé typy kříženců se od sebe také velice liší. Některé formy jsou podobné více skokanu skřehotavému, jiné stojí uprostřed a další jsou velice podobné skokanu krátkonohému.\n\nSkokan zelený zimuje na souši nebo ve vodě, vylézá již v dubnu, o pár měsíců později se páří na rozmnožišti. Často se množí s rodičovskými druhy. Ozývá se rychlým kuoooooór až kvóóóóór. Rád se vyhřívá v mělké vodě. Živí se drobnými bezobratlými, výjimečně také obratlovci. Za určitých podmínek dokáže skočit až metr daleko. Žije hlavně v nížinách; ale neplatí to stoprocentně.\n\nJak již bylo řečeno, skokan zelený není druh, nýbrž hybrid, a to tzv. hybridogenní hybrid, protože se díky zvláštnímu typu tvorby pohlavních buněk udržuje stále v první filiální (F1) generaci. Konkrétně je možné říci, že samice (ač jsou hybridního původu) vytvářejí vajíčka, která nikdy neobsahují genetický materiál svého otce. Tato vajíčka však mohou být oplodněna rodičovským druhem, z něhož pocházel otec samičky, načež se z těchto vajíček vylíhnou opět hybridi, kteří budou klást vajíčka s genetickou informací pouze své matky. Toto je však pouze základní schéma jevu, který je u skokanů ve skutečnosti mnohem složitější.\n\nNapříklad u skokanů zelených se rozmnožování často účastní i samci skokana zeleného. Z jiných studií je zase známo, že hybridogenní systém je u skokanů zelených „neúplný“, říká se, že tzv. netěsní. Během vzniku pohlavních buněk občas totiž dojde k rekombinaci („prohození“) jedné části genomu otce s genomem matky, čímž se přece jenom může otec podílet na genetickém materiálu svých budoucích vnuků. Další raritou je fakt, že skokan zelený se někdy může rozmnožovat i sám, rozuměj bez svých rodičovských druhů. V některých evropských severních a západních populacích totiž produkují skokani zelení haploidní i diploidní gamety a jejich různou kombinací mohou opět vzniknout skokani zelení s různou ploidií. To je ovšem další zajímavá skutečnost: v populacích skokanů zelených se často vyskytnou různé triploidní formy, tedy jedinci s třemi sadami chromozomů.\n\n"}
{"id": "290284", "url": "https://cs.wikipedia.org/wiki?curid=290284", "title": "Klášter jeronymitů", "text": "Klášter jeronymitů\n\nJeronýmský klášter (portugalsky: \"Mosteiro dos Jerónimos\") se nachází na předměstí portugalského hlavního města Lisabonu ve čtvrti Belém. Klášter založil pravděpodobně roku 1501 Manuel I. Portugalský jako výraz díků za šťastnou výpravu Vasca da Gamy, který nalezl roku 1498 cestu do Indie po moři.\n\nRealizaci stavby, situované na místě bývalé kaple – Ermidy do Restelo, kterou při ústí řeky Tejo založil Jindřich Mořeplavec, svěřil král Manuel staviteli Diogovi de Boitaca (cca 1460–1528),jehož stavební typologie vykazuje obeznámenost s pozdně gotickou architekturou střední Evropy. V pozici hlavního stavitele ho nahradil v průběhu roku 1516 João de Castilho (cca1475–1552), který dostal za úkol v roce 1517 změnit plány kvůli vybudování královského mauzolea v klášterním kostele Panny Marie Belémské. Stalo se tak po smrti Manuelovy druhé manželky Marie, s níž žil 17 let. Oba manželé jsou vypodobněni na západním portálu kostela společně se svými patrony, Svatou rodinou, sv.Vincentem a sv. Infantem – infantem Fernandem, jenž byl bratrem Jindřicha Mořeplavce, a zahynul v marockém zajetí.\n\nPo smrti krále Manuela pokračoval ve výstavbě kláštera jeho syn Jan III. Vybudování královského mauzolea podporovala i Kateřina Habsburská, manželka krále která přežila všechny své syny. Na dostavbě kláštera se především v druhé polovině 16. století podíleli stavitelé Diogo de Torralva (1500–1566) a Jerónimo de Ruao (1530–1601).\n\nDo roku 1834 náležel klášter jeronýmskému řádu, poté tam byla umístěna charitativní organizace pečující o sirotky a nemocné děti a jejich vzdělání, tzv. Casa Pia. Klášter prodělal v 19. století i několik přestaveb, zejména v duchu neomanuelského stylu.\n\nV klášteře se nacházejí hroby krále Manuela I. a jeho ženy Marie Aragonské, krále Jana III. a jeho ženy Kateřiny Habsburské a jejich potomků; jsou tam i náhrobky mořeplavce Vasca da Gamy (1468–1523) a spisovatele Luíse Vaz de Camões (1527–1570).\n\nKlášter je považován za perlu manuelského stylu.\nV roce 1983 byl spolu s Belémskou věží zařazen na seznam světového dědictví UNESCO. V areálu kláštera byla 13. prosince 2007 podepsána Lisabonská smlouva.\n\n"}
{"id": "290285", "url": "https://cs.wikipedia.org/wiki?curid=290285", "title": "Diazepam", "text": "Diazepam\n\nDiazepam je léčivo ze skupiny benzodiazepinů tlumící centrální nervovou soustavu. Používá se ke zklidnění (sedativum) a při úzkosti (anxiolytikum), dále k uvolnění svalových křečí (myorelaxans), před celkovou anestézií a při léčbě epileptických záchvatů. Dlouhodobé užívání vede ke vzniku lékové závislosti. Diazepam byl vyvinut Leo Sternbachem, na trh byl uveden v roce 1963 firmou Hoffmann-La Roche pod obchodním názvem Valium. V ATC klasifikaci je diazepam kód N05BA01.\n\nDiazepam působí prostřednictvím GABA receptorů v CNS. Fyziologickým účinkem těchto receptorů je útlum činnosti CNS, diazepam pak, podobně jako všechny benzodiazepiny, barbituráty a alkohol, zvyšuje citlivost receptoru na přirozený ligand – kyselinu γ-aminomáselnou (GABA).\n\nDiazepam lze použít jako lék k odstranění nebo alespoň omezení přechodné úzkosti, napětí, strachu a neklidu. Vzhledem k riziku vzniku závislosti však nelze podávat dlouhodobě, doba užívání by neměla překročit pět týdnů. Dalším použitím je akutní léčba křečí, ať již epileptických či febrilních. V případě terapie epilepsie lze diazepam podávat i dlouhodobě, není však lékem první volby. Používá se i v terapii abstinenčního syndromu alkoholiků.\n\nSituací, kdy nelze diazepam podat, je několik:\n\nBěhem podávání diazepamu se mohou objevit nežádoucí účinky. Při krátkodobém užívání se mohou objevit např. spavost, únava, porucha koordinace pohybů, závratě, desorientace nebo bolest hlavy. Při dlouhodobém podávání je riziko vzniku závislosti.\n\nDiazepamem se lze předávkovat, protože je ale toxická dávka poměrně vysoká, prakticky vždy jde o sebevražedný úmysl. Útlum aktivity CNS dosáhne takového stupně, že dojde i k útlumu dechového centra a otrávený se udusí ve spánku. K diazepamu existuje antidotum (protijed) flumazenil.\n\nDiazepam lze použít jako specifické antidotum při otravě některými stimulujícími látkami, jako např. strychnin.\n\nDiazepam se distribuuje ve formě tablet, čípků i roztoků pro injekční nebo rektální podání.\n\nVzhledem k tomu, že je diazepam poměrně často užívaným lékem, vyrábí jej jako generikum celá řada firem pod vlastními obchodními názvy. Vedle původního Valia firmy Hoffmann-La Roche tak existuje např. Diazepam-Biotica (Biotica) nebo Diazepam-Slovakofarma (Zentiva).\n\n"}
{"id": "290288", "url": "https://cs.wikipedia.org/wiki?curid=290288", "title": "Petra Černocká", "text": "Petra Černocká\n\nPetra Černocká (* 24. listopadu 1949 Praha) je česká zpěvačka a herečka, sestra diskžokeje Pavla Černockého a sestřenice Vlastimila Brodského.\n\nNa konzervatoři vystudovala operní zpěv a hru na klavír, po absolutoriu školy začínala zpívat se skupinou Pastýři Petra Hanniga. V Divadle Semafor hrála v legendární Šimkově a Grossmannově hře \"Besídka v rašeliništi\", později v Suchého hrách \"Jonáš a dr. Matrace\" a \"Čarodějky\". Mladou čarodějnici Saxanu, létající \"dívku na koštěti\" si zahrála i zazpívala o něco později ve stejnojmenném filmu scenáristy Miloše Macourka a režiséra Václava Vorlíčka. Jako herečka se objevila i v několika dalších televizních pořadech Slovenské televize.\nV roce 2011 se vrátila na filmové plátno ve snímku \"Saxána a Lexikon kouzel\" režiséra Václava Vorlíčka.\n\nCoby zpěvačka pak dlouhá léta vystupovala se skupinou Kardinálové Zdeňka Merty. Její dcera Barbora Vaculíková je také zpěvačkou působící ve skupině Yellow Sisters. V současné době vystupuje s manželem Jiřím Pracným. Od ledna 2014 se stala moderátorkou pořadu \"Dvanáct ve dvanáct\" na Dvojce Českého rozhlasu.\n\n25. března 1999 vyhrála spor s Českou televizí, kvůli tomu, že byla v pořadu \"Čtvrtníček, Šteindler a Vávra uvádějí\" bez svého souhlasu prezentována jako pornoherečka. Česká televize se jí byla nucena omluvit a zaplatit 50 000 korun jako odškodné a 11 875 korun na soudní náklady.\n\nVydal Supraphon\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "290297", "url": "https://cs.wikipedia.org/wiki?curid=290297", "title": "Džigme rinpočhe", "text": "Džigme rinpočhe\n\nDžigme rinpočhe (*1949) je buddhistický mnich a učitel. Narodil se ve východním Tibetu, Khamu, v rodině 16. karmapy jako bratr Kunziga Šamara rinpočheho. Džigme rinpočhe obdržel rozsáhlá učení a iniciace od 16. karmapy, který jej během své první návštěvy na Západě zde nechal jako svého představitele. Od té doby vede Džigme rinpočhe karmapovo sídlo ve Francii, Dhagpo Kagyu Ling.\nKdyž 16. karmapa jmenoval Džigmeho rinpočheho jako svého zástupce pro Evropu, řekl: „V osobě Džigmeho rinpočheho Vám zde zanechávám své srdce“, a v tomto duchu Džigme rinpočhe dnes pokračuje v jeho aktivitě v Evropě. Značně cestuje, navštěvuje centra, kde učí, a je inspirací pro své žáky.\n\n\n"}
{"id": "290298", "url": "https://cs.wikipedia.org/wiki?curid=290298", "title": "Sintra", "text": "Sintra\n\nSintra je město a sídlo obce v Portugalsku, v Estremaduře a dnešním distriktu Lisabon, asi 20 km severozápadně od Lisabonu, jehož metropolitní oblasti je součástí a s nímž je spojeno příměstskou železnicí.\n\nPočátky Sintry sahají do středověku, popis tohoto místa je dochován z 11. století od portugalsko-arabského geografa Al-Bacra. Ve městě se nacházela řada staveb islámské architektury, avšak během reconquisty při dobývání města byla většina z nich zbořena.Sintra se díky své výhodné poloze nedaleko Lisabonu a dobrým klimatickým podmínkám stala letním sídlem královské rodiny. Také byla díky maurskému hradu, množství paláců, zahrad, parků, postavených a vybudovaných v různých slohových obdobích, nazývána pohádkovým městem. Sintra je i s přilehlou oblastí zapsána na Seznamu světového dědictví UNESCO.\n\nPalácio Nacional de Sintra je palác s prvky gotického, manuelského a maurského stylu. Od 15. až do 19. století byl téměř nepřetržitě obýván královskou rodinou. Nejstarší dochovanou částí paláce je kaple ze 14. století postavená za vlády krále Dinise I. Hlavní části paláce byly postaveny za vlády krále Jana I. Za zmínku stojí především \"Sala das Pegas\" (\"Labutí sál\"), \"Sala das Cisnes\" (\"Sál strak\") či \"Sala dos Árabes\" (\"Arabský sál\"). O další rozvoj paláce se v letech 1497 až 1530 zasloužil král Manuel I. Z tohoto období pochází například \"Sala dos Brasões\" (\"Sál erbů\"). Od roku 1676 až do roku 1683 byl v paláci svým bratrem Pedrem II. vězněn psychicky labilní král Alfons VI. Roku 1755 postihlo Lisabon a jeho okolí zemětřesení, které poničilo i tento palác. Po založení republiky, roku 1910 se palác stal národní památkou.\nTento palác je jednou z největších romantických staveb 19. století ve světě. Stojí na místě dřívějšího kláštera, který nechal pro řád svatého Jeronýma postavit král Manuel I. Roku 1755 byl ale klášter téměř celý zničen zemětřesením a dlouho zůstal v troskách. Zajímat se o něj začal až král Ferdinand II, který ho v letech 1842 až 1854 nechal přestavit na královský palác. Přestavbu král svěřil německému architektovi baronovi von Eschwege, jeho spolupracovníkem ve vytváření rozsáhlého parku v romantickém duchu byl Václav Cífka, český zahradní architekt a umělec působící v Portugalsku. Po králově smrti byl palác prodán královi Ludvíkovi I. a roku 1889 se stal majetkem státu.\n\nPozemek, na kterém dnes stojí palác Monserrate obklopený stejnojmenným parkem, byl původně majetkem řádu Monserrate. Roku 1790 si pozemek pronajal anglický obchodník Gerard DeVisme a postavil si zde novogotický dům. Od roku 1793 zde pobýval anglický spisovatel William Beckford. Poté palác dlouho chátral. V té době ho navštívil básník Lord Byron, který toto místo zmiňuje i ve svém slavném díle \"Childe Haroldova pouť\". Roku 1855 ho koupil další slavný angličan, Sir Francis Cook. Tento anglický baronet, kterému později portugalský král Ludvík I. udělil titul vikomt z Monserrate, zde roku 1858 nechal postavit romantický palác, jehož architektem byl James Knowles. Palác mnoho let sloužil jako letní sídlo rodiny Cookových a od roku 1949 je majetkem státu.\n\nTento palác je také známý pod jménem \"Palác milionáře Monteira\" (\"Palácio do Monteiro dos Milhões\") podle svého prvního majitele jménem António Augusto Carvalho Monteiro. Součástí paláce je překrásná kaple a velký park s mnoha jezery, jeskyněmi, fontánami a dalšími zajímavými stavbami. Monteiro si pro sebe přál sídlo, které by odráželo jeho zájmy, alchymii, zednářství, templářství a rosekruciánský řád. Najal si tedy italského architekta Luigiho Maniniho, a ten v letech 1904 až 1910 vytvořil mnoho staveb, ve kterých najdeme prvky romantismu, gotické renesance i manuelského slohu. Palác mnoho let sloužil jako soukromá rezidence různých majitelů. Roku 1997 ho získalo město, prošel rozsáhlou renovací a o rok později byl zpřístupněn veřejnosti. Dnes je palác dějištěm mnoha kulturních akcí.\nTento neoklasicistický palác z 18. století byl postaven pro holandského konzula Daniela Gildemeestera. Po jeho smrti ho koupil markýz Diogo José Vito de Menezes Noronha Coutinho a nechal k němu přistavět další křídla. Roku 1946 palác získala portugalská vláda a dnes slouží jako luxusní hotel a restaurace.\n\nCastelo dos Mouros (Maurský hrad) je hrad původně postavený Maury někdy v 9. nebo 10. století. Dnešní podobu získal v 19. století, kdy ho nechal v romantickém stylu renovovat portugalský král Ferdinand II.\n\n"}
{"id": "290303", "url": "https://cs.wikipedia.org/wiki?curid=290303", "title": "Vedlejší postavy v Harrym Potterovi", "text": "Vedlejší postavy v Harrym Potterovi\n\nZde jsou uvedeny některé vedlejší postavy z Harryho Pottera, románu britské spisovatelky J. K. Rowlingové.\n\nBatylda Bagshotová (angl. Bathilda Bagshot) byla významná historička, autorka Dějin čar a kouzel. Bydlela v Godrikově dole a byla starou přítelkyní Albuse Brumbála, Gellert Grindelwald byl její prasynovec, který se k ní přestěhoval poté, co byl vyloučen z Kruvalu. Bagshotová byla hlavním zdrojem informací pro životopis o Brumbálovi od Rity Holoubkové. Ta tyto informace získala pod vlivem veritaséra. Její paměť byla potom ale asi upravena, protože jí Rita Holoubková poslala svou knihu se vzkazem, že si jejich rozhovor asi nebude pamatovat. Této knihy si všimla Hermiona, když s Harrym navštívili Godrikův důl.\n\nZemřela před tím, než se Harry dostal do Godrikova dolu, ten se tak se samotnou Batyldou nikdy nesetkal. Byla pravděpodobně zabita Voldemortem, ten její tělo využil jako úkryt pro svého hada Naginiho, který tam měl čekat na Harryho. Měl za úkol na Harryho zaútočit, jakmile se tam objeví.\n\nBane je jeden z kentaurů, kteří obývají Zapovězený les. Poprvé se objevuje v prvním díle, když Harry s dalšími studenty odpykávajícími si školní trest a Hagridem pátrají po zraněném jednorožcovi. On kritizoval Firenzeho, když nesl Harryho na zádech od mrtvého jednorožce, choval se prý jako služebník kouzelníků. Na rozdíl od dalšího kentaura Ronana mluví velice rychle. Ve filmu je velice rezavý.\n\nFrank Bryce byl samotářský veterán z druhé světové války, který pracoval jako správce na panství Raddleových v Malém Visánku. Když Voldemort zabil své prarodiče a otce, byl právě Bryce podezřelý mudlovskou policií. Pro nedostatek důkazů (které ani nemohly existovat, protože Raddleovi byli zabiti kletbou Avada kedavra) byl propuštěn. Obyvatelé Malého Visánku ale stále věřili, že právě Bryce je tím vrahem, a proto se mu vyhýbali.\n\nNa začátku čtvrtého dílu se Voldemort tajně vydá do Malého Visánku. Bryce vyslechne jeho plán na zabití Harryho Pottera, ale Voldemortův had Nagini ho uvidí a Voldemort proto Bryceho prakticky hned zabije. Bryce se pak společně s Cedricem Diggorym, Bertou Jorkinsovou a Harryho rodiči ještě jednou objeví na konci knihy, když spolu Harry a Voldemort bojují při priori incantatem. Albus Brumbál později prohlásí, že si myslí, že Bryce byl využit pro vytvoření Voldemortova posledního viteálu – Naginiho. Rowlingová ale později řekla, že pro tento byla využita již dřívější smrt Berty Jorkinsové.\n\nErnie Bourák (angl. Ernie Prang) je řidič Záchranného autobusu a poprvé se objevil ve třetím díle. Má tlusté brýle a je patrno, že moc neumí řídit. Stan, průvodce ze Záchranného autobusu, mu někdy také říká \"Ern\". Ve filmu ho ztvárnil Jimmy Gardner.\n\nKdy se narodil, nevíme. Víme jen, že vzdělání získal v Bradavicích. V srpnu roku 1993 se zúčastnil převozu Harryho Pottera od tetičky a strýčka z Kvikálkova do Londýna. Byl přítomen na pohřbu Albuse Brumbála roku 1997.\n\nJeho jméno \"Ernie\" je po dědečkovi Joanne Rowlingové, příjmení \"Bourák\" (orig. \"Prang\") odkazuje k vraku auta.\n\nHerpo de Foul byl černokněžník pocházející z Řecka. Tento kouzelník vyšlechtil prvního baziliška na světě (tím že nechal slepičí vejce vysedět ropuchou) a také je vynálezcem viteálu. Herpo de Foul učinil veliké objevy v oblasti černé magie a vymyslel spoustu kleteb. Ovládal také schopnost mluvit s hady (dle toho se také předpokládá jeho příbuzenský vztah se Salazarem Zmijozelem). Zvláštností jsou jeho svítivě žluté oči. Není známo, jestli byl již jeho viteál zničen a jestli stále žije. Jeho podobizna je znázorněna na jedné z kartiček od čokoládových žabek. \n\nMagorian je vůdce kentaurů v Zapovězeném lese. Není tak ukvapený jako Bane, lidem však také nedůvěřuje. Objevuje se v knihách Harry Potter a Fénixův řád a Harry Potter a Relikvie smrti. Filmově ho ztvárnil Michael Wildman. Zúčastnil se bitvy o Bradavice v posledním díle.\n\nNicolas Flamel je jedna ze dvou postav v celé sérii knih Harry Potter, která je postavena na skutečné postavě. Nicolas Flamel byl francouzským alchymistou. Byl zmíněn pouze v prvním díle. Je jediným člověkem, kterému se kdy podařilo vytvořit Kámen mudrců, díky němuž spolu se svou manželkou Perenellou žili několik století. Flamel také pracoval s Brumbálem na svých alchymistických objevech. Kámen se stane cílem lorda Voldemorta, a tak se ho Flamel rozhodne přesunout od Gringottových do Bradavic. Ale i tam se Voldemort (který posedl Quirella) ke Kameni téměř dostane, a tak se Flamel rozhodne ho zničit. Po jeho zničení on i jeho žena časem zemřeli.\n\nGregorovič byl slavný výrobce kouzelnických hůlek, mj. hůlky Viktora Kruma. Poprvé je zmíněn ve čtvrtém díle, významnější roli sehrál v posledním díle série. Je popisován jako ten, který má „čiré, bílé vlasy a hustý plnovous“.\n\nKdysi se Gregorovič stal majitelem Bezové hůlky, nejmocnější hůlky na světě a jedné z relikvií smrti. Když poznal její povahu, začal experimentovat a snažil se tuto hůlku napodobit. Tuto hůlku mu jednou ukradl blonďatý chlapec, o kterém později vyšlo najevo, že se jednalo o Gellerta Grindelwalda, tehdejšího blízkého přítele Albuse Brumbála.\n\nLord Voldemort, který hledal způsob jak porazit Harryho Pottera, zajal Olivandera a mučením z něho dostal informaci o tom, že Gregorovič by mohl vlastnit bezovou hůlku, kterou by Voldemort mohl nejen porazit Harryho, ale mohl by mít nejmocnější hůlku na světě. Voldemort potom Gregoroviče pronásledoval a nakonec ho dostihl a zajal. Chtěl, aby mu vydal bezovou hůlku, ale Gregorovič přiznal, že mu byla před lety ukradena. Voldemort pomocí kouzla Legilimens našel v Gregorovičově paměti vzpomínku na den, kdy byla hůlka ukradena. Voldemort po něm požadoval jméno zloděje, ale Gregorovič mu sdělil, že nikdy nezjistil, kdo oním zlodějem byl. Ač Gregorovič žádal o milost a zachování života, Voldemort na něj seslal smrtící kletbu. Celou scénu zahlédl Harry Potter díky mystickému spojení s Voldemortovou myslí.\n\nVe filmu ho ztvárnil Rade Šerbedžija.\n\nGellert Grindelwald je druhý nejhorší černokněžník (po Voldemortovi) všech dob. Poprvé byl zmíněn již v prvním díle na Brumbálově kartičce v čokoládových žabkách. Brumbál Grindelwalda totiž v roce 1945 porazil.\n\nGrindelwald navštěvoval Kruval, ale z toho byl vyloučen kvůli hrůzným experimentům, které dle všeho měly ohrozit na životě jeho spolužáky. Než odešel, vyryl na jednu kruvalskou zeď symbol relikvií smrti. Po vyloučení se přestěhoval ke své pratetě Batyldě Bagshotové do Godrikova dolu, kde se poznal s mladým Albusem Brumbálem se kterým se spřátelil a brzy spolu také začali chodit. Vytvářeli spolu plány pro nový světový řád, kde kouzelníci budou vládnout mudlům, pro „větší dobro“. Společně si také naplánovali pátrání po relikviích.\n\nGrindelwald a Brumbál se společně pohádali s Brumbálovým bratrem Aberforthem. Ten Albusovi vyčítal, že se nestará o jejich sestru Arianu. Ariana ale při této hádce zemřela a nikdo si není jistý, který z nich ji zabil. Po této události Brumbál konečně pochopil, co je Grindelwald zač a přestal ho podporovat. Grindelwald z Godrikova dolu utekl a stal se pánem jedné z relikvií – bezové hůlky, se kterou napáchal mnoho zločinů zejména ve střední a východní Evropě. Podle Viktora Kruma Grindelwaldovy zločiny měly dopad na mnoho studentů Kruvalu, včetně jeho, kterému zabil dědečka.\n\nKdyž Grindelwald získával moc, Brumbál nemohl nijak zasáhnout, protože spolu s Grindelwaldem uzavřeli pokrevní pouto (můžeme přirovnat k neporušitelnému slibu), což znamená, že na sebe navzájem nesmí útočit. V mládí si byli velmi blízcí a měli dokonce sexuální styk. K souboji ale nakonec došlo, Brumbál totiž zničil fiólu značící jejich pouto, říká se, že žádný jiný kouzelnický souboj se tomuto už nikdy nevyrovnal. Brumbál v tomto boji získal bezovou hůlku. Po Brumbálově vítězství byl Grindelwald uvězněn ve vězení Nurmengard, které předtím nechal sám vybudovat. Tam ho v sedmém díle objevil Voldemort, když pátral po bezové hůlce. Grindelwald mu řekl, že hůlku nikdy neměl a Voldemort ho zabil (ve filmu mu řekl, že hůlku má Brumbál). Jedna z teorií říká, že chtěl zabránit tomu, aby se Voldemort vloupal do Brumbálova hrobu, kde hůlka měla ležet. Brumbál zmínil, že ke konci života Grindelwald možná svých činů litoval.\n\nVe filmu Harry Potter a Relikvie smrti ztvárnil Gellerta Grindewalda anglický herec Jamie Campbell Bower. Ve filmu Fantastická zvířata a kde je najít (2016) i v jeho pokračování Fantastická zvířata: Grindelwaldovy zločiny (2018) ho ztvárnil americký herec Johnny Depp.\n\nRita Holoubková (angl. Rita Skeeter) je reportérkou Denního věštce, korespondentkou Týdeníku čarodějek, autorkou životopisů. Specializuje se na skandální až bulvární žurnalistiku, k čemuž používá bleskobrk, který automaticky překrucuje to, co říká Ritina „oběť“. Kvůli své profesi se Rita stala také neregistrovaným zvěromágem, mění se v brouka. Tak může nepozorovaně poslouchat „za dveřmi“.\n\nRita se poprvé objeví ve čtvrtém díle, když píše článek o turnaji tří kouzelnických škol. Z tohoto článku se spíše stal Harryho životopis. Část o Harrym zabírala drtivou většinu článku, na konci byla chybně uvedena jména Viktora Kruma a Fleur Delacourové a jméno Cedrica Diggoryho nebylo uvedeno vůbec. Později udělala rozhovor s Hagridem, po kterém chtěla vědět především informace o Harryho přestupcích apod. (protože tragický příběh chlapce, který zůstal naživu, je vyčerpaný a nikoho už nezajímá). Nakonec z toho vzešel článek \"Obrovská chyba Albuse Brumbála\", kde informovala o Hagridově poloobřím původu a o tom, že Brumbál zaměstnává v Bradavicích mnoho „pochybných“ osob jako vlkodlaka Remuse Lupina, či napůl šíleného Pošuka Moodyho.\n\nKdyž se později v Prasinkách Hermiona s Ritou pohádá, následuje článek o tom, jak má Hermiona slabost pro slavné chlapce (Viktor Krum, Harry Potter), kterým pak láme srdce. V den třetího úkolu vyjde článek o tom, že je Harry narušený a nebezpečný poté, co ho Rita v podobě brouka vidí v hodině jasnovidectví, jak se zhroutí poté, co viděl, co dělá Voldemort. Na konci čtvrtého dílu Hermiona odhalí, že je Rita zvěromág, v této podobě ji uvězní a pustí ji pod podmínkou, že přestane psát.\n\nV pátém díle jí Hermiona využije, aby udělala s Harrym pravdivý rozhovor o jeho příběhu o Voldemortovi. Ten je pak uveřejněn v Jinotaji. V šestém díle je viděna na Brumbálově pohřbu, jak svírá blok a dělá si poznámky.\n\nAčkoli v sedmém díle není Rita osobně přítomna, je o ní velmi často zmínka. Napsala totiž Brumbálův životopis pod názvem \"Život a lži Albuse Brumbála\". I když její informace v knize se většinou zakládají na pravdě, Rita si je náležitě upravila. K tomuto životopisu využila také Batyldu Bagshotovou, které podala veritasérum.\n\nViktor Krum je chytač bulharského famfrpálového mužstva. Na mistrovství světa ve famfrpálu v roce 1994 chytil zlatonku, čímž pro Bulharsko získal 150 bodů, ale celkově vyhrálo Irsko, protože v tu chvíli mělo bodů 160. Viktor Krum je popisovaný jako tichý a uzavřený člověk. V knize bylo uvedeno, že má kolébavou kachní chůzi.\n\nKrum se stal šampiónem Kruvalu v turnaji tří kouzelnických škol. Byl často terčem nedůvěry kvůli tomu, že se v Kruvalu učí černá magie. Často ho také pronásledoval houf fanynek. Krum trávil hodně času v bradavické knihovně, kde také poznal Hermionu Grangerovou a pozval ji na vánoční ples. Zachránil ji také při druhém úkolu. Rita Holoubková napsala článek o tom, že má Hermiona slabost pro slavné chlapce – Kruma, Pottera. Během třetího a posledního úkolu byl Krum očarován Skrkem mladším, ten ho ovládl a Krum použil kletbu Cruciatus na Cedrica Diggoryho, kterého ale zachránil Harry. V turnaji tří kouzelnických škol skončil třetí po obou bradavických šampionech.\n\nNaposledy se pak objevil až v sedmém díle na svatbě Billa a Fleur, kde se mu nelíbil symbol, který měl na šatech Xenofilius Láskorád – symbol relikvií smrti, symbol Grindelwalda.\n\nXenofilius Láskorád (angl. Xenophilius Lovegood) je otec Lenky Láskorádové a šéfredaktor Jinotaje, časopisu, který podle Lenky, píše důležité věci, o kterých by lidé měli vědět. Články jsou ale většinou o věcech nebo tvorech, které ve skutečnosti neexistují (ani v kouzelnickém světě), ale Lenka i její otec jim věří, jako třeba o existenci muchlorohých chropotalů nebo škrken. Podle knihy má excentrický vzhled – mírně šilhavé oči, bílé vlasy po ramena. Poprvé se objeví v sedmém díle na svatbě Billa a Fleur jako přítel Weasleyových. Tam má na sobě symbol relikvií smrti, o kterém později vypráví Harrymu, Ronovi a Hermioně.\n\nNejdříve Xenofilius prostřednictvím svého časopisu Harryho podporuje, ale poté, co smrtijedi unesou jeho dceru, obrátí. Když ho hlavní trojice přijde navštívit, udá je smrtijedům. Ti ale utečou, ale nechají se smrtijedy vidět, aby Xenofiliusovi neublížili, protože jim lhal. Nikdy se na něj kvůli tomu zvlášť nezlobili, protože tento svůj čin spáchal jenom, aby zachránil svou dceru.\n\nJeho jméno je oproti většinou latinským jménům v sérii odvozeno ze staré řečtiny, má však latinskou koncovku -us, dalo by se přeložit jako \"Cizomil\" (xenos – cizí, filein – milovat).\n\nLenka Láskorádová (*1981) (anglicky Luna Lovegood) je studentka bradavické koleje Havraspáru a chodí do stejného ročníku jako Ginny Weasleyová, tedy o rok níž než Harry Potter. Mezi spolužáky není moc oblíbená a na většinu lidí působí podivínsky, proto jí většina studentů přezdívá „Střelenka“. Její otec Xenofilius Láskorád je redaktorem časopisu Jinotaj (anglicky \"The Quibbler\") a její matka zemřela při experimentování s kouzly. Lenka byla očitým svědkem této smrti, a proto vidí testrály. Je velice upřímná a je to věrná kamarádka. Jejími prakticky jedinými přáteli jsou Neville Longbottom, Harry Potter a Ginny Weasleyová. Ve filmu ji ztvárnila Evanna Lynch.\n\nObjeví se poprvé v pátém díle, když Harry, Ron a Hermiona vystupují z vlaku a směřují do Bradavic. Seznámí se a vinou Hermioniny indiskrétní poznámky se dozvídají i o její přezdívce a také o tom, že je trochu divná. Velice si rozumí s Harrym, jelikož oba ztratili někoho z rodiny a proto oba (a Neville) jako jediní vidí testrály. Je členkou Brumbálovy armády a na konci dílu se zúčastní boje s Voldemortem a jeho smrtijedy na ministerstvu kouzel.\n\nVe filmovém zpracování šestého dílu se opět poprvé objeví ve Spěšném vlaku do Bradavic. Když Harryho vybízejí nějaké studentky, aby si šel sednout k nim, že nemusí sedět s Lenkou a Nevillem, Harry řekne, že to jsou jeho přátelé. Lenka na to řekne, že lidé od něj očekávají, že bude mít úžasnější přátele než jsou oni dva, a Harry řekne, že oni dva jsou úžasní. Poté, co Draco omráčí a zneviditelní Harryho, Lenka ho pomocí svých kouzelných brýlí uvidí a postará se o něj.\n\nNa Vánoce pozve Harry Lenku na večírek Horacia Křiklana. Lenka večírek obohatí svými teoriemi. Později také komentuje famfrpálový zápas mezi Nebelvírem a Mrzimorem, během kterého řekne pouze velmi málo o hře, mluví především o „důležitých věcech“, jako třeba zajímavě vytvarovaných mracích. Některým studentům (jako třeba Ronovi) se ale její komentář líbil. Na konci knihy se jako jedna z mála členů Brumbálovy armády zúčastní bitvy o Bradavice.\n\nV sedmém díle Lenka spolu se svým otcem navštíví svatbu Billa a Fleur, během které okamžitě pozná Harryho, i když ten se skrývá pomocí mnoholičného lektvaru. Potom se vrátí do Bradavic, kde spolu s Ginny a Nevillem obnoví Brumbálovu armádu, která bojuje proti vládě Carrowových. Společně se vloupají do ředitelny Severuse Snapea, aby získali Nebelvírův meč, ale jsou chyceni a potrestáni. Trestem ale bylo jít do Zapovězeného lesa s Hagridem.\n\nBěhem cesty domů před Vánocemi byla unesena smrtijedy z Bradavického expresu. Smrtijedi chtěli tak přinutit Xenofiliuse Láskoráda, aby přestal v Jinotaji zveřejňovat informace podporující Harryho. Když Harry, Ron a Hermiona navštíví dům Láskorádových, Xenofilius na ně zavolá smrtijedy, aby tak zachránil svou jedinou dceru. Trojice ale uteče. Později se s Lenkou setkají v domě Malfoyových. Tam je Lenka uvězněna spolu s panem Ollivanderem, Deanem Thomasem a Griphookem. Všichni jsou zachráněni domácím skřítkem Dobbym, který je přemístí do Lasturové vily, sám ale zemře.\n\nKdyž se Harry vrátí do Bradavic, aby našel diadém Roweny z Havraspáru, Lenka mu pomůže se dostat do havraspárské společenské místnosti. Lenka omráčí Alektu Carrowovou, když jsou nalezeni. Pak také bojuje v závěrečné bitvě o Bradavice, kdy skvěle použije Patronovo zaklínadlo proti mozkomorům. Po Harryho předpokládané smrti bojuje spolu s Hermionou a Ginny proti Belatrix Lestrangeové do té doby, než Belatrixina kletba skoro zasáhne Ginny a boje s Belatrix se chopí Molly Weasleyová, která smrtijedku zabije. Poté pomůže Harrymu odlákat pozornost, aby si mohl promluvit s Ronem a Hermionou.\n\nTed Remus Lupin (* duben 1998) je jediným synem Remuse Lupina a jeho ženy Nymfadory, kmotřenec Harryho Pottera. Poprvé je viděn v sedmém díle na fotografii krátce po narození. Je metamorfomág po matce a není vlkodlakem a ani nemá žádné vlkodlačí rysy, jak se obával jeho otec. Pak je zmíněn v epilogu, kde ho Harryho syn James vidí, jak se líbá s Victoire Weasleyovou, dcerou Fleur a Billa Weasleyových. Jeho jedinými známými žijícími příbuznými jsou jeho babička Andromeda, která ho vychovala, když jeho rodiče zemřeli. Nežije se svým kmotrem, ale jsou si velmi blízcí – Harry říká, že k nim chodí čtyřikrát týdně na večeři.\n\nNarcisa Malfoyová (roz. Blacková; přezdívka Cissa nebo Sissy) je nejmladší dcera Cygnuse Blacka a Druely Rosierové a je čistokrevnou kouzelnicí. Má dvě sestry – Belatrix a Andromedu, kterou rodina zavrhla kvůli sňatku s \"mudlovským šmejdem\" Tedem Tonksem. Studovala v Bradavické škole čar a kouzel ve Zmijozelu. Je vysoká, hubená, má modré oči a blond vlasy s  černým melírem.\n\nPo dokončení školy se provdala dle rodinného hesla Blacků \"Toujours pur\" (Navždy čistý) za čistokrevného kouzelníka a smrtijeda Luciuse Malfoye. Spolu mají jediné dítě, syna Draca. Ačkoli je popisována jako chladná a povýšená, svého muže a syna miluje. Stala se smrtijedkou jako její nejstarší sestra Belatrix, její švagr Rodolfus, její muž nebo později i její syn. Narcisa se stala ženou čistokrevného smrtijeda jen kvůli strachu z rodiny a její posedlosti čistou krví; sama je ale přívětivá a přátelská, tyto vlastnosti však nedává moc najevo.\n\nPoprvé se objevuje ve čtvrtém díle, když doprovází svého muže a syna na mistrovství světa ve famfrpálu.\n\nV šestém díle se s ní setkáme už v druhé kapitole, kdy jde požádat Severuse Snapea, aby pomáhal jejímu synovi v úkolu, který mu dal Voldemort. V této kapitole se dají také vyčíst rodinné vztahy sester Blackových. Belatrix, jindy tak oddaná Pánu zla, doprovází svou sestru ke Snapeovi. Cestou ji přemlouvá, aby Snapeovi nevěřila. Později se objeví v krámku madame Malkinové – Hábity pro každou příležitost, kde si Draco chce nechat ušít školní hábit. V krámku dojde ke slovní potyčce mezi Harrym, Ronem a Dracem, Malfoyovi poté krámek opouštějí.\n\nV posledním díle se z jejího a Luciusova sídla Malfoy Manor stane základna a vězení smrtijedů. Je zde popsána situace, kdy se Voldemorta bojí a možná se jí i hnusí. Její rodina je v tomto díle podrobena výsměchu a vzteku lorda Voldemorta. Když Voldemort zabije jeden ze svých viteálů v Harrym a myslí si, že je Harry mrtvý, pověří v Zapovězeném lese Pán zla Narcissu, aby zjistila, zda je skutečně mrtvý. Když Narcisa zjistí, že Harry žije, ptá se ho, jestli žije Draco. Pro ni jediný způsob, jak se dostat do Bradavic a setkat se s rodinou, je jít v čele vítězné armády. Proto zalže, že je Harry mrtvý. Společně se smrtijedy jde tedy do Bradavic. Poslední bitvy se už neúčastní, protože ani ona ani její muž nemají hůlky. Oba dva jen zoufale hledají svého jediného syna. Na konci nevědí, jak se mají chovat po Voldemortově pádu. Díky Narcissině pomoci Harrymu nešel ani jeden z Malfoyových do Azkabanu.\n\nOlympa Maxime je ředitelkou Krásnohůlek, francouzské kouzelnické školy. Je popisována jako elegantní, oblékaná do černých saténových rób, má olivovou kůži a krásné rysy, ale je velmi vysoká. Předpokládá se, že její výška je způsobena tím, že je poloobryně, ona to ale popírá. Hagridovi na první pohled padne do oka a začne se jí dvořit. V pátém díle navštíví spolu s Hagridem obry, aby získali jejich podporu pro Brumbála a ne pro Voldemorta. Na zpáteční cestě ho ale opustí, protože Hagrid si domů vede svého nevlastního bratra – Drápa. V šestém díle se objeví na Brumbálově pohřbu. Její rodné jméno připomíná bohy z řecké mytologie, kteří sídlili na hoře Olymp, \"maximal\" znamená francouzsky (a v jiných jazycích) největší.\n\nGarrick Ollivander je prestižní výrobce kouzelnických hůlek, má obchod na Příčné ulici. Pamatuje si každou hůlku, kterou kdy prodal a vyrobil, což nesčetněkrát dokáže. Poprvé se objeví v prvním díle, kde prodá hůlku Harrymu a považuje za zvláštní, že si Harryho vybrala zrovna sestra hůlky Harryho nepřítele – lorda Voldemorta.\n\nVe čtvrtém díle se objeví při obřadu převažování hůlek (kontroly) při turnaji tří kouzelnických škol. V šestém díle se objeví zpráva, že zavřel svůj obchod a byl unesen.\n\nV sedmém díle byl objeven hlavní trojicí v domě Malfoyových, kde byl uvězněn smrtijedy spolu s Lenkou Láskorádovou, se kterou si přirostli k srdci – udržovali se navzájem naživu. Oba byli zachráněni Dobbym. Po útěku hlavní trojici řekne nějaké informace o bezové hůlce, pak bydlí u tetičky Muriel.\n\nMadam Rosmerta je majitelka Tří košťat, hostince v Prasinkách. Ve třetím díle je nespokojená, protože mozkomorové, kteří hlídají Prasinky jí odhánějí zákazníky. Během jejího rozhovoru s McGonagallovou, Kratiknotem, Hagridem a Popletalem se Harry dozví o tom, že je Sirius Black jeho kmotr.\n\nV šestém díle ji dostane Draco Malfoy pod kletbu Imperius a ona tak dá Katie Bellové nebezpečný náhrdelník, který má doručit Brumbálovi, později pošle Křiklanovi otrávenou medovinu, protože to měl být vánoční dárek pro Brumbála. S Malfoyem komunikovali pomocí falešných galeonů – inspirace u Hermiony. Když se Brumbál a Harry vydali na cestu k viteálu, dala Dracovi informaci, že je Brumbál mimo školu. Tak se dostali smrtijedi do Bradavic a za důsledek to mělo smrt Brumbála.\n\nStan Silnička (angl. Stan Shunpike) je mladý průvodčí Záchranného autobusu. Poprvé se objevil ve třetím díle, kde s Harrym mluvil cestou do Londýna. Ve čtvrtém díle na mistrovství světa ve famfrpálu vílám tvrdí, že je budoucí ministr kouzel. V pátém díle řekne Harrymu, že nevěří tomu, co se o něm píše, když jede spolu s dalšími lidmi do Bradavic po vánočních prázdninách. V šestém díle je zatčen jako smrtijed a uvězněn v Azkabanu. Harry ani Brumbál nevěří, že je smrtijedem, ale ministerstvo ho nechá uvězněného, aby to vypadalo, že dělá pokroky. Harry i kvůli tomu odmítne dělat ministerstvu „maskota“. V sedmém díle útočil po boku smrtijedů na výpravu, která měla za úkol převést Harryho od Dursleyových do bezpečí, pravděpodobně byl pod vlivem kletby Imperius. Ve filmu ho hrál Lee Ingleby.\n\nHepziba Smithová (angl. Hepzibah Smith) byla představena v šestém díle v Brumbálově myslánce jako starší bohatá čarodějka, která ráda kupovala kouzelnické starožitnosti, artefakty. Tom Rojvol Raddle ji často navštěvoval jako zaměstnanec u Borgina a Burkese. Hepziba mu ukázala své největší bohatství – šálek Helgy z Mrzimoru a medailonek Salazara Zmijozela. Jen pár dní po tom, co mu tyto památky ukázala, byly ukradeny a Hepziba byla mrtvá. Raddle vpravil Hepzibině skřítce Hokey vzpomínku, podle které měla skřítka svou paní otrávit. Z obou artefaktů se staly viteály.\n\nTed Tonks je manžel Andromedy Tonksové, je čarodějem z mudlovské rodiny. Když si vzal svou ženu, vyvolalo to velkou nevoli mezi ostatními členy čistokrevného rodu Blacků. Poté, co se ministerstva chopili smrtijedi, odmítl se zaregistrovat jako kouzelník, který se narodil mudlům, a raději utekl. Na útěku potkal skřety Griphooka a Gornuka, Deana Thomase a Dirka Creswella. Ted je zabit lovci, kteří zabili i Gornuka a Creswella. Jeho vnuk je pojmenován po něm.\n\nAndromeda Tonksová (roz. Blacková) je dcerou Cygnuse a Druelly Blackových, sestra Narcisy Malfoyové a Belatrix Lestrangeové. Byla vyškrtnuta na rodinném rodokmenu na Grimmauldově náměstí, protože si vzala Teda Tonkse, narozeného mudlům. Poprvé je viděna v sedmém díle, když do jejich domu přijde Harry při útěku od Dursleyových. Na první pohled velmi připomíná Belatrix, ale má hnědé vlasy, ne černé a laskavý pohled. Později byla se svým manželem mučena kvůli informacím o Harrym. Ve válce proti Voldemortovi ztratila celou rodinu (manžela, dceru Nymfadoru, zetě Remuse Lupina) kromě vnuka Teddyho, kterého pak dále vychovávala. V Bradavicích navštěvovala Zmijozel.\n\n\nGriphook je skřet – zaměstnanec kouzelnické banky Gringotových. On zavedl Harryho a Hagrida do Harryho trezoru a do tajemného trezoru číslo 713, kde si Hagrid vyzvedne Kámen mudrců. Ve filmu Harry Potter a Relikvie smrti ho nadaboval Verne Troyer.\n\nPo dlouhé době se znovu objevuje v sedmém díle s tím, že Harryho, Rona a Hermionu zavede do trezoru Belatrix, kde je ukryt jeden z viteálů. Za tuto službu si řekne o originál meče Godrika Nebelvíra – meč, který má Belatrix v trezoru, je podvrh, což skřeti vědí. O meč později přijde (meč sám zmizí), když Griphooka zabije lord Voldemort.\n\nGornuk je skřet, bývalý zaměstnanec kouzelnické banky Gringotových. Poprvé se objevuje v knize v sedmém díle, když společně s dalším skřetem Griphookem a kouzelníky Deanem Thomasem, Dirkem Cresswellem a Tedem Tonksem prchají před Smrtijedy, kteří ovládli Ministerstvo Kouzel. Gornuk konkrétně odmítl pomáhat Smrtijedům, protože se necítí být tak podřadný, jako nějaký domácí skřítek. Gornuk je poté ale společně s Cresswellem a Tonksem dopaden a zavražděn lovci.\n\nFalco Aesalon byl kouzelník, který žil ve Starověkém Řecku. Byl schopen se přeměnit na sokola, je prvním zaznamenaným Zvěromágem.\n\nEuan Abercrombie nastoupil do Bradavic roku 1995, kdy byl Harry Potter v pátém ročníku. Při nástupu byl první v pořadí rozřazování a Moudrý klobouk ho zařadil do Nebelvíru. Je popisován jako malý chlapec s vyděšeným výrazem a s výraznýma ušima. Věřil pomlouvačné kampani Denního věštce proti Harrymu Potterovi. Když se na něj Harry pokoušel usmát, měl z něho Euan strach.\n\nStewart Ackerley nastoupil do Bradavic roku 1994. Moudrý klobouk ho zařadil do Havraspáru. Při rozřazování byl neuvěřitelně nervózní, třásl se a škubal sebou.\n\nArkie Alderton byl známý konstruktér košťat, majitel Rychloservisu Arkieho Aldertona pro opravu košťat a poloviční nebo čistokrevný kouzelník. Roku 1997 byl k soudnímu řízení Ministerstva kouzel předveden jistý Alderton, který se vydával za jeho syna, avšak Komise pro registraci čarodějů z mudlovských rodin ho označila za mudlu.\n\nBertram Aubrey byl roku 1970 studentem Bradavic. Sirius Black a James Potter proti němu použili nepovolenou kletbu, jeho hlava se pak zvětšila na dvojnásobek, pravděpodobně to byla kletba \"Engorgio Skullus\".\n\nAvery Sr. navštěvoval školu v stejný čas jako Voldemort a Moudrý klobouk ho zařadil do Zmijozelu. Stal se členem Raddleovy party a byl oblíbeným studentem Horacia Křiklana. V roce 1944 nebo 1945 byl přítomen v Křiklanově klubu. Po škole se stal jedním z prvních smrtijedů.\n\nPravděpodobně bojoval v bitvách První kouzelnické války. Není známo, zda byl zabit, uvězněn nebo utekl po pádu svého pána. Jestliže byl naživu, mohl se zúčastnit Druhé kouzelnické války, včetně Bitvy o Bradavice.\n\nAvery Jr. nastoupil do Bradavic roku 1970 a Moudrý klobouk ho zařadil do Zmijozelu. On a jeho přítel Mulciber se bavili tím, že zkoušeli ošklivé žerty na ostatní studenty, včetně Mary MacDonaldové, na níž se pokusil použít černou magii. Byl také přítelem Severuse Snapea, což vadilo Lily Evansové. Našla v něm jeho smysl pro humor, který byl velmi sadistický, a nemohla pochopit, jak se s ním může Snape přátelit. Podle Siriuse Blacka byl Avery součástí Zmijozelovy party, která se později stala Smrtijedy. Mezi ně patřili např. Bellatrix Lestrangeová, Rodolphus Lestrange, Evan Rosier, Snape a Wilkes.\n\nNěkdy během První kouzelnické války byl Avery zadržen úředníky Ministerstva kouzel a stanul před soudem za to, že je smrtijed. On tvrdil, že je pod kletbou Imperius, a nebyl zatčen. Byl první smrtijed, který se klaněl u Voldemortových nohou při jeho znovuzrození na hřbitově. Řekl, že nehledal Voldemorta po jeho pádu, protože si myslel, že je konec. Prosil Voldemorta, aby všem odpustil. Voldemort na něj použil kletbu Cruciatus a řekl mu, že chce 13 let splácení, aby jim odpustil.\n\nRoku 1995 Voldemort hledal věštbu o něm a Harry Potterovi, která byla uchovávána v Oddělení odboru záhad Ministerstva kouzel. Avery řekl svému pánovi, že by bylo možné získat věštbu, kdyby na Brodericka Bodeho použil kletbu Imperius. Tento pokus selhal, protože věštby jsou chráněny kouzly a získat je můžou jen osoby, o nichž jsou vyřčeny. Voldemort ho za tuto chybu potrestal.\n\nAvery později bojoval v bitvě na Odboru záhad, kde byl spárován se smrtijedem Waldenem Macnairem. S největší pravděpodobností byl poslán s ostatnímu smrtijedy z bitvy do Azkabanu, s výjimkou Bellatrix Lestrange. Je možné, že utekl roku 1997 spolu s dalšími smrtijedy, a je také možné, že bojoval v dalších bitvách včetně Bitvy o Bradavice.\n\nPo pádu Lorda Voldemorta byl buď zabit, nebo uvězněn.\n\nBathsheda Babblingová navštěvovala Bradavice a pravděpodobně dosáhla vysokého stupně v Náležité kouzelnické úrovni (NKÚ) a v Ohavně vyčerpávajících celočarodějných examenech (OVCE) v starodávných runách. Tento obor později začala učit.\n\nMalcolm Baddock byl studentem Zmijozelu Školy čar a kouzel v Bradavicích, tři roky níže od Harryho Pottera. Do školy nastoupil roku 1994 a potleskem ho přivítal Draco Malfoy. Fred a George Weasleyovi jej vypískali a Harry přemýšlel, jestli si je Malcolm vědom, jakou má Zmijozel zlověstnou pověst.\n\nMillicent Bagnoldová navštěvovala Bradavice a Moudrý klobouk ji zařadil do Havraspáru. Roku 1980, na vrcholu První Kouzelnické války, se Millicent stala Ministryní kouzel Velké Británie. Za její funkce byl Bartemius Skrk starší hlavou Odboru pro uplatňování kouzelnických zákonů. Byla u moci, když večer 31. října 1981 Lord Voldemort vedl útok v Godrikově dole, který vyústil k smrti Jamese a Lily Potterových, a také zničení Voldemortova těla, jakož i neúmyslné vytvoření viteálu Harryho Pottera.\n\nBěhem jejího funkčního období byli smrtijedi Igor Karkarov, Rodolphus Lestrange, Rabastan Lestrange, Bellatrix Lestrangeová a Bartemius Skrk mladší vyšetřováni a byli posláni do Azkabanu. Sirius Black byl falešně obviněn, že je jedním z Voldemortových stoupenců a jedním z těch, kteří jsou odpovědni za smrt Potterových, byl poslán do Azkabanu bez soudu.\n\nRoku 1990 odešla do důchodu. Na počátku 80. let bylo pravděpodobné, že se jejím nástupcem stane Bartemius Skrk starší, ale jeho popularita byla pošpiněna po skandálu, v němž poslal svého syna do Azkabanu. Ve věci nástupců věřejnost také podporovala Albuse Brumbála, ale on nikdy nevyjádřil toto přání. Jejím nástupcem se stal Kornelius Popletal.\n\nAli Bašír byl kouzelnický kupec, který dychtivě chtěl vyvážet létající koberce do Británie. Několikrát kontaktoval Arthura Weasleyho, kterého se pokoušel přesvědčit, aby umožnil dovoz koberců, ale pan Weasley mu řekl, že koberce byly definovány jako mudlovská věc z rejstříku zakázaných objektů. Navzdory tomu, že byla košťata preferovaný způsob přepravy ve Velké Británii, Bašír si byl jistý, že létající koberce lze nadále uvádět na trh jako rodinné vozidlo. Nakonec byl chycen při jejich pašování do Británie. S největší pravděpodobností pochází z Arábie, kde jsou létající koberce populární forma dopravy.\n\nbard Beedle byl autorem kouzelnických bajek. Narodil se v Yorkshire. V určitém okamžiku svého života napsal Bajky barda Beedleho. Jediný známý obraz Beedleho je dřevoryt, který ho zobrazuje s bujnými vousy. Jeho příběhy jsou ukazatelem jeho názorů a zdá se, že držel mudly ve vyšší vážnosti než většina jeho současníků.\n\nBarnabáš Blouznivý byl čaroděj, který prováděl hloupý pokus trénovat trolly na balet. Je vyobrazen na gobelínu v sedmém patře naproti komnatě nejvyšší potřeby Bradavické školy.\n\nFlavius Belby se narodil roku 1715. V určitém okamžiku života byl zvolen předsedou Klubu tchoříčků. Někdy roku 1782 byl na dovolené v Papui-Nové Guineji. Jednou v noci, když ležel ve své posteli, vstupoval do jeho ložnice Smrtiplášť, který se posouval přes malý prostor pod dveřmi. Tvor se ho pokoušel udusit, a tak popadl svou hůlku a zkoušel všelijaká kouzla, která ale nefungovala. Belby bojoval a tvor ho pořád škrtil. Neschopnost dýchat ho vedla do bezvědomí, ale našel v sobě kousek síly a vzpomněl si, jak byl zvolen předsedou a vyčaroval patrona, který stvůru odnesl.\n\nDamokles Belby navštěvoval Bradavickou školu a byl oblíbeným studentem Horacia Křiklana, který poznamenal, že byl vynikající čaroděj. Možná byl členem Křiklanova klubu a pravděpodobně získal vysoký stupeň v Náležité kouzelnické úrovni (NKÚ) a v Ohavně vyčerpávajících celočarodějných examenech (OVCE) oboru lektvary.\n\nPo absolvování školy, někdy po polovině roku 1970, vynalezl Vlkodlačí lektvar. Tento lektvar se většinou skládá z Oměje. Je schopen zbavit nebo vyléčit účinky Lykantropie, takže vlkodlak si udžel svou lidskou inteligenci, zatímco se přeměnil. Pravděpodobně za tento lektvar získal Merlinův řád. Měl synovce Marcuse Belbyho, který uvedl, že jeho otec a Damokles spolu nevycházejí.\n\nMarcus Belby narodil se okolo roku 1979 někde na Britských ostrovech. Je synovcem Damoklese Belbyho. Dne 1. září 1990 byl zapsán na Bradavickou školu a Moudrý klobouk jej zařadil do Havraspáru. Dne 1. září 1996 nastoupil do Bradavického expresu, aby se zúčastnil své sedmé zkoušky Ohavně vyčerpávajících celočarodějných examenech. Jakmile nastoupil do vlaku, dostal pozvánku na oběd v oddělení C od mistra lektvarů Horacia Křiklana. Na tomto obědě probírali jeho otce a strýce. Později, 20. prosince 1996, Křiklan pořádal vánoční večírek, kde Belby rozdával ručníky na záchodě. Není známo, jestli bojoval v Bitvě o Bradavice nebo přežil Druhou Kouzelnickou válku.\n\nAmy Bensonová bydlela v sirotčinci, kde byl také od 31. prosince 1926 někdy do 1. září 1938 Tom Raddle. Tom ji spolu s Dennisem Bishopem vzal do jeskyně v blízkosti místa, kam chodívali se sirotčincem na výlet. Paní Coleová, majitelka sirotčince, popsala, že v té jeskyni se něco stalo a že Amy s Dennisem se z toho nevzpamatovali.\n\nDennis Bishop bydlel v sirotčinci spolu s Amy Bensonovou a Tomem Raddlem. Všichni tři odešli do jeskyně v blízkosti místa, kam chodívali se sirotčincem na výlet (viz Amy Bensonová). Tato jeskyně se později stala domovem viteálu.\n\nAlphard Black byl prostřední dítě Polluxe Blacka a Irmy Blackové, bratr Walburgy Blackové a Cygnuse Blacka III. Vyrůstal na Grimmauldově náměstí 12. Navštěvoval Bradavickou školu a Moudrý klobouk ho zařadil do Zmijozelu. Zemřel z neznámých příčin někdy roku 1976 nebo 1977. Vlastní vůlí dal několik peněz Siriusi Blackovi, když utekl z domova. Za to ho jeho sestra Walburga odstranila z rodokmenu Blacků.\n\nArcturus Black I. se narodil roku 1835 a byl mezi prvními členy rodiny Blacků. Je možné, že byl bratr Cygnuse I. a Misapinoi, strýc Phinease Nigelluse Blacka a jeho sourozenců Siriuse Blacka I., Elladory Blackové a Isly Hitchensové.\n\nArcturus Black II. byl třetím synem Phinease Nigelluse Blacka a Ursuly Blackové. Byl bratrem Siriuse Blacka II., Phinease Blacka, Cygnuse Blacka II. a Belviny Burkeové. Oženil se s Lysandrou Yaxleyvou, s kterou měl tři děti: Callidoru Longbottomovou, Cedrellu Weasleyovou a Charis Skrkovou. Arcturus je dědeček Arthura Weasleyho z matčiny strany.\n\nArcturus Black III. se narodil roku 1901 jako nejstarší syn Siriuse Blacka II. a Hesper Blackové, a jako bratr Lycoris Blackové a Reguluse Blacka I. Oženil se s čarodějkou Melanií Macmillanovou, která mu porodila dceru Lucretii a syna Oriona. Byl dědečkem Siriuse Blacka a Reguluse Blacka. Získal Merlinův řád první třídy za \"Služby pro ministerstvo\". Zemřel roku 1991.\n\nCygnus Black I. se narodil roku 1829. Byl jedním z prvních členů rodiny Blacků. Je možný bratr Arcturuse Blacka I. a Misapinoi, a otec Phinease Nigelluse Blacka a jeho sourozenců Siriuse Blacka I., Elladory Blackové a Isli Hitchensové. Přesný vztah k jiným členům rodiny je neznámý. Oženil se s Ellou Maxovou. Zemřel roku 1851.\n\nCygnus Black II. se narodil roku 1889. Byl čtvrtý syn a nejmladší dítě Phinease Nigelluse Blacka a Ursuly Blackové, bratr Siriuse Blacka II., Phinease Blacka, Arcturuse Blacka II. a Belviny Burkeové. Oženil se s Violettou Bulstrodeovou s kterou měl čtyři děti, Polluxe Blacka, Cassiopeiu Blackovou, Maria Blacka a Dorei Potterové. Zemřel roku 1943.\n\nCygnus Black III. se narodil roku 1938, jako nejmladší syn Polluxe Blacka a Irmy Blackové. Byl bratrem Walburgy a Alpharda. Oženil se s Druellou Rosierovou se kterou měl tři dcery: Bellatrix, Andromedu a Narcissu. Také byl dědem Nymfadory Tonksové a Draca Malfoye, a pradědem Teddyho Lupina a Scorpia Malfoye. Zemřel roku 1992.\n\nLycoris Blacková se narodila roku 1904 jako prostřední dítě Siriuse Blacka II. a jeho ženy Hespery Blackové. Byla sestrou Arcturuse Blacka III. a Reguluse Blacka I. Nebyla nikdy vdaná ani neměla děti. Zemřela roku 1965.\n\nMarius Black byl třetí dětí Cygnuse Blacka II. a jeho ženy Violetty Blackové a bratr Polluxe Blacka, Cassiopeii Blackové a Dorei Potterové. Marius byl popřen a odstraněn z rodokmenu protože byl moták. Zemřel před rokem 1996\n\nOrion Black se narodil roku 1929 jako nejstarší syn Arcturuse Blacka III. a Melanie Blackové. Navštěvoval Bradavickou školu v koleji Zmijozel, stejně jako většina členů Blackovy rodiny. Oženil se s jeho druhou sestřenicí Walburgou Blackovou, se kterou měl dva syny: Siriuse Blacka a Reguluse Blacka. Žili v rodinném domě na Grimmauldově náměstí 12 v Londýně, vybavil rodinný dům mnoha ochrannými zaklínadly. Orion a jeho manželka velmi podporovali čistotu krve kouzelníků, stejně jako ostatní členové rodiny. Za tímto účelem popřeli svého syna Siriuse, který se přátelil s rodinou Potterů - Sirius byl odstraněn svojí matkou z rodokmenu Blacků.\n\nJeho rodiče dávali přednost jeho bratrovi Regulusovi a schvalovali, že vstoupil ke smrtijedům. Zemřel roku 1979.\n\nPhineas Black byl druhým nejstarším synem Phinease Nigelluse Blacka a Ursuly Blackové, a také bratrem Cygnuse Blacka II., Siriuse Blacka II., Belviny Burkeové a Arcturuse Blacka II. Svou rodinou byl popřen a odstraněn z rodokmenu, protože se zastával práv mudlů.\n\nPollux Black se narodil roku 1912 jako nejstarší dítě Cygnuse Blacka II. a Violetty Blackové. Byl bratrem Cassiopei Blackové, Mariuse Blacka a Dorei Potterové. Oženil se s Irmou Crabbeovou se kterou měl dceru Walburgu a syny Alpharda a Cygnuse III. Také byl dědem Siriuse Blacka, Reguluse Blacka, Bellatrix Lestrangeové, Andromedy Tonksové a Narcissy Malfoyové, praděd Draca Malfoye a Nymfadory Tonksové a prapraděd Teddyho Lupina, a Scorpiuse Malfoye. Zemřel roku 1990.\n\nRegulus Black I. se narodil roku 1906 jako nejmladší dítě Siriuse Blacka II. a Hesper Blackové. Byl bratrem Arcturuse Blacka III. a Lycoris Blackové. Nebyl nikdy ženatý a neměl děti. Zemřel roku 1959.\n\nSirius Black I. se narodil roku 1845 jako možná nejstarší syn Cygnuse Blacka I. a Elly Blackové. Byl starším bratrem Phinease Nigelluse Blacka, Elladory Blackové a Isly Hitchensové. Zemřel z neznámých důvodů, když mu bylo pouhých osm let.\n\nSirius Black II. se narodil roku 1877 jako nejstarší syn Phinease Nigelluse Blacka a Ursuly Blackové. Byl bratrem Phinease Blacka, Cygnuse Blacka II., Belviny Burkeové a Arcturuse Blacka II. Oženil se s Hesper Blackovou se kterou měl tři děti: Arcturuse Blacka III., Lycoris Blackové a Reguluse Blacka I.. Byl také pradědečkem Siriuse Blacka III. Zemřel roku 1952.\n\nBelvina Burkeová (roz. Blacková) se narodila roku 1886 jako jediná dcera Phinease Nigelluse Blacka a Ursuly Blackové. Byla sestrou Siriuse Blacka II., Cygnuse Blacka II., Phinease Blacka a Arcturuse Blacka II. Navštěvovala Bradavickou školu a moudrý klobouk jej zařadil do Zmijozelu. Vdala se s Herbertem Burkeem se kterým měla dva syny a dceru. Zemřela roku 1962.\n\nCallidora Longbottomová (roz. Blacková) se narodila roku 1915 jako nejstarší dcera Arcturuse Blacka II. a Lysandry Blackové. Byla sestrou Charis Skrkové a Cedrelly Weasleyové. Navštěvovala Bradavickou školu a moudrý klobouk jej zařadil do Zmijozelu. Vdala se za Harfangem Longbottomem se kterým měla syna a dceru. Byla ve vztahu s rodinami Skrků a Weasleyů přes její sestry a možná s Alice a Frankem Longbottomovými, rodiči Nevilla Longbottoma. Zemřela roku 1995 nebo 1996.\n\nCassiopeia Blacková se narodila roku 1915 jako nejstarší dcera Cygnuse Blacka II. a jeho manželky Violetty Blackové. Byla sestrou Polluxe Blacka, Mariuse Blacka a Dorei Potterové. Navštěvovala Bradavickou školu a moudrý klobouk ji zařadil do Zmijozelu. Nikdy se nevdala ani neměla děti. Zemřela roku 1992.\n\nCedrella Weasleyová (roz. Blacková) byla druhá nejstarší dcera Arcturuse Blacka II. a Lysandry Blackové, a také sestra Charis a Callidory. Vdala se za Septima Weasleyho a proto byla považována za zrádkyni čisté krve a byla odstraněna z rodokmenu rodiny Blacků. Spolu měli tři syny a jeden z nich byl Arthur Weasley.\n\nDorea Potterová (roz. Blacková) se narodila roku 1920 jako nejmladší dítě Cygnuse Blacka II. a Violetty Blackové. Byla sestrou Polluxe Blacka, Cassiopei Blackové a Mariuse Blacka. Vdala se za Charluse Pottera a spolu měli jednoho syna. Spekuluje se, jestli byla Dorea matkou Jamese Pottera, protože autorka knihy uvádí, že Jamesovi rodiče byli starší. Také byla tetou Alpharda Blacka, Cygnuse Blacka III. a Walburgy Blackové, prateta Siriuse Blacka a Reguluse Blacka, jakož i Bellatrix Lestrangeové, Andromedy Tonksové a Narcissy Malfoyové. Zemřela roku 1977.\n\nDruella Blacková (roz. Rosierová) byla manželkou Cygnuse Blacka III. se kterým měla tři děti: Bellatrix, Andromedu a Narcissu. Také byla tchyní Rodolphuse Lestranga, Teda Tonkse a Luciuse Malfoye, babičkou Nymfadory Tonksové a Draca Malfoye, a prababičkou Teddyho Lupina a Scorpiuse Malfoye. Mohla být příbuzná smrtijeda Evana Rosiera a možná i jiného smrtijeda se stejným jménem Rosier.\n\nElladora Blacková se narodila roku 1850 jako pravděpodobná dcera Cygnuse Blacka I. a Elly Blackové. Byla sestrou Siriuse Blacka I., Phinease Nigelluse Blacka a Isly Hitchensové. Nikdy se neprovdala a neměla děti. Zavedla zvyk uříznutí hlav domácích skřítků a připevnění na zeď, jakmile se stali příliš starými na to nést podnos s čajem.\n\nHesper Blacková (roz. Gampová) byla manželkou Siriuse Blacka II. a matkou Arcturuse Blacka III., Lycoris Blackové a Reguluse Blacka I. Také to byla babička Oriona Blacka a Lucretie Prewettové.\n\nCharis Skrková (roz. Blacková) se narodila roku 1919 jako třetí dcera Arcturuse Blacka II. a Lysandry Blackové. Byla sestrou Callidory Longbottomové a Cedrelly Weasleyové. Vdala se za Caspara Skrka, se kterým měla syna a dvě dcery.\n\nMohla být matkou Bartemiuse Skrka staršího, ale to nikdy nebylo potvrzeno. Přes svojí sestru Cedrellu byla tetou z matčiny strany Arthura Weasleyho. Zemřela roku 1973.\n\nIrma Blacková (roz. Crabbeová) byla manželka Polluxe Blacka a matka Walburgy Blackové, Alpharda Blacka a Cygnus Black III, a babička Siriuse Blacka a Reguluse Blacka, Bellatrix Lestrangeové, Andromedy Tonksové a Narcissy Malfoyové. Mohla být příbuzná Vincenta Crabba a jeho otce.\n\nIsla Hitchensová (roz. Blacková) byla sestra Siriuse Blacka I., Phinease Nigelluse Blacka a Elladory Blackové. Provdala se za mudlu Boba Hitchense a proto byla vymazána z rodokmenu Blacků. Její data narození nejsou známé, víme jen že se narodila po Phineasovi a před Elladorou.\n\nLucretia Prewettová (roz. Blacková) se narodila roku 1925 jako nejstarší dcera Arcturuse Blacka III. a Melanie Blackové. Byla sestrou Oriona Blacka. Navštěvovala Bradavickou školu a moudrý klobouk jej zařadil do Zmijozelu. Provdala se za Ignatia Prewetta, takže byla tetou Fabiana Prewetta, Gideona Prewetta a Molly Weasleyové. Zemřela roku 1992.\n\nLysandra Blacková (roz. Yaxleyová) byla manželka Arcturuse Blacka II. a matka Callidory, Cedrelly a Charis. Přes Cedrellu byla babičkou Arthura Weasleyho. Mohla být příbuzná smrtijeda Yaxleyho.\n\nMelania Blacková (roz. Macmillanová) byla manželka Arcturuse Blacka III. se kterým měla dvě děti: Lucretii a Oriona. Také byla babičkou Siriuse a Reguluse Blackových. Mohla být příbuzná Ernieho Macmillana.\n\nUrsula Blacková (roz. Flintová) byla manželka Phinease Nigelluse Blacka a matka Siriuse Blacka II., Phinease Blacka, Cygnuse Blacka II., Belviny Burkeové a Arcturuse Blacka II. Mohla být příbuzná Marcuse Flinta, kapitána Zmijozelského famfrpálského týmu.\n\nViolleta Blacková (roz. Bulstrodeová) byla manželka Cygnuse Blacka II. a matka Polluxe Blacka, Cassiopei Blackové, Mariuse Blacka a Dorei Potterové. Mohla být příbuzná Millicent Bulstrodeovou.\n\nAlexia Walkin Blacková byla časným členem rodiny Blacků, předcházející Arcturuse Blacka I. a Cygnuse Blacka I., přesné vztahy k jiným členům rodiny nejsou známé. Nikdy se neprovdala a byla bezdětná. Zemřela před rokem 1996.\n\nEduardus Limette Black byl časný člen rodiny Blacků, předcházející Arcturuse Blacka I. a Cygnuse Blacka I., přesné vztahy k jiným členům rodiny nejsou známé. Z neznámých důvodů byl popřen rodinou a vymazán z rodokmenu. Nevíme, zda byl ženatý.\n\nHesper Blacková byla časný člen rodiny Blacků, je možné že Licorus Black, Alexia Walkin Blacková, Phoebe Blacková a Eduardus Limette Black byli její sourozenci. Nikdy se neprovdala ani neměla děti.\n\nLicorus Black je nejbližší známý časný člen rodiny Blacků. Je možné, že byl bratrem Hesper Blackové, Alexii Walkin Blackové, Phoebe Blackové a Eduarduse Limette Blacka. Navštěvoval Bradavickou školu v koleji Zmijozel. Oženil se s Megentou Tripeovou. Měl s ní několik dětí: Misapinou Blishwickovou, Arcturuse Blacka I. a Cygnuse Blacka I.. Zemřel roku 1872.\n\nMiles Bletchley začal navštěvovat Bradavickou školu okolo roku 1990. Byl brankářem Zmijozelského famfrpálového týmu. Byl jedním z těch, kteří od Luciuse Malfoye dostali nový Nimbus 2001.\n\nStubby Boardman byl zpěvák kouzelnické hudební skupiny Strašáci. V roce 1980 odešel, když mu během koncertů v Little Nortonu někdo hodil do ucha tuřín. Byl možným příbuzným Doris Purkissové. Roku 1995 Jinotaj tvrdil, že Stubby je přestrojený Sirius Black. Tato informace byla založena na slovu Doris. Roku 1996 tvrdil, že to je přestrojená Mina Lima. Obě tvrzení byla nepravdivá.\n\nMelinda Bobbinová navštěvovala Bradavice v průběhu roku 1990. Horacio Křiklan jí popsal jako \"okouzlující\" a roku 1996 se stala členem jeho klubu. Její rodina vlastní velký řetězec lékáren.\n\nBroderick Bode se narodil roku 1947. Pracoval na odboru záhad, spolupracoval s profesorem Saulem Croakerem a byl přítelem Arthura Weasleyho. V roce 1994 se zúčastnil Mistrovství světa famfrpálu spolu se Saulem. Následující léto narazil na kolegu Arthura, který s Harrym pospíchal na jednání Starostolce.\n\nVe stejný rok se stal terčem Smrtijedů, kteří se pro Lorda Voldemorta snažili získat věštbu o něm a Harry Potterovi, která byla ukryta na odboru záhad. Smrtijed Avery Jr. se pokusil donutit kletbou Imperius, aby Sturgis Podmore ukradl tuto věštbu, avšak se to nepovedlo. Proto Lucius Malfoy použil tuto kletbu na Bodeho. Malfoy poznamenal, že Bode ukázal velkou odolnost vůči tomuto kouzlu. Ve chvíli, co se Bode dotkl věštby, ukázala se obranná kouzla, protože věštbu získá jen ten, o kom je zhotovena. Utrpěl velké kouzelné zranění, které ovlivnilo jeho mysl a přimělo ho věřit, že je čajovou konvicí.\n\nOstatní věřili, že byl zraněn při nehodě na pracovišti, a proto byl odvezen do Nemocnice svatého Munga, ale jeho zranění se zdála být nenapravitelná, a tak byl přesunut na oddělení pro TRVALÁ POŠKOZENÍ ZPŮSOBENÁ ZAKLÍNADLY. Jeho zdravotní stav se se začal zlepšovat. Smrtijedi nemohli riskovat prozrazení, že na něj použili kletbu Imperius, a proto mu poslali anonymní vánoční dárek - rostlinu a kalendář. Během několika příštích týdnů, během vánočních svátků se jeho stav více a více zlepšoval, a proto léčitelka tohoto oddělení Miriam Stroutová povzbudila Bodeho, aby se o darovanou rostlinu staral sám. Netušil však, že rostlina s kymácejícími chapadly, kterou si Stroutová spletla s podobnou květinou, bylo Ďáblovo osidlo. Jednou v noci rostlina začala Bodeho škrtit a udusila ho.\n\nLucian Bole nastoupil do Bradavic roku 1988 a moudrý klobouk ho zařadil do Zmijozelu. Taktéž se stal členem Zmijozelského famfrpálového týmu na pozici odrážeče. Ve svém šestém roce studia, v posledním utkáním mezi Nebelvírem a Zmijozelem, udeřil Nebelvírskou střelkyni Alici Spinnetovou a prohlašoval, že ji zaměnil za potlouk. V Bolehově sedmém ročníku byly Turnajem tří kouzelníků všechny famfrpálové hry Bradavic zrušeny, ale přesto si svou pozici v družstvu udržel až do ukončení studia v červnu 1995. On a jeho kolega odrážeč Peregrine Derrick byli na začátku příští famfrpálové sezóny nahrazeni Vincentem Crabbem a Gregory Goylem.\n\nPierre Bonaccord byl první předseda Mezinárodního sdružení kouzelníků. Chtěl zakázat lov trollů a poskytnout jim práva s plným stavem \"bytí\". Nicméně kmen horských trollů v Lichtenštejnsku způsobil mnoho problémů a on od tohoto odstoupil.\n\nEdgar Bones se narodil v kouzelnické rodině a měl sestru Amélii Bonesovou. V První kouzelnické válce se stal členem Fénixova řádu. Organizaci vedl a založil Albus Brumbál za účelem obrany proti Lordu Voldemortovi a Smrtijedům. Oženil se a měl více než jedno dítě. Alastor Moody jej popsal jako velkého čaroděje. V druhé polovině roku 1981 byl se svojí ženou a dětmi zavražděn Smrtijedy. Rubeus Hagrid řekl Harrymu Potterovi, že Bonesova rodina byla považována za největší čaroděje všech dob. Edgarovi rodiče byli zabiti Voldemortem.\n\nSerafina Bonesová byla čarodějka, která je vyobrazena na obraze v Bradavickém hradě. Je možné, že je předchůdkyní kouzelnické Bonesovy rodiny.\n\nBorgin byl spolumajitelem obchodu Borgin a Burkes v Obrtlé ulici, který kupoval a prodával předměti černé magie a jiné nebezpečné magické artefakty. Obchod byl založen roku 1863 ale není známo zda byl Borgin zakladatelem tohoto obchodu nebo později přišel. Zdálo se že v obchodu byl vždycky sám a neví se co se stalo s jeho spolumajitelem Caractacusem Burkesem.\n\nRoku 1992 přišel k Borginovi a Burkesovi Lucius Malfoy aby mu prodal několik předmětů související s černou magií, protože tušil že Ministerstvo kouzel bude brzy vyšetřovat jeho sídlo. Borgin byl nespokojen že si Malfoy nic nekoupil, a snažil se přesvědčit jeho syna Draca aby si koupil Ruku slávy.\n\nRoku 1996 přišel k Borginovi Draco Malfoy, rezervovat si Rozplývavou skříň, kterou měl v plánu použít k přepravě Smrtijedů do Bradavic. Požádal také o návod, jak tuto skříň opravit. Prodal mu také opálový náhrdelník, který použil při neúspěšném pokusu o zabití Albuse Brumbála.\n\nBradley se asi narodil roku 1984. Studoval Bradavickou školu čar a kouzel a Moudrý klobouk ho zařadil do Havraspáru. V letech 1995/1996 byl střelcem Havraspárského famfrpálového týmu.\n\nEleanor Branstoneová nastoupila roku 1994 do Bradavické školy čar a kouzel a Moudrým kloboukem byla zařazena do Mrzimoru. Sdílela ložnici s Laurou Madleyovou která byla ve stejný rok také zařazena do Mrzimoru.\n\nBetty Braithwaiteová byla čarodějka pracující jako reportérka Denního věštce. Roku 1997 dělala rozhovor s Ritou Holoubkovou o tehdy připravované knize Život a lži Albuse Brumbála. Byla pozvána do Ritina domu, kde jí Rita přichystala čaj a piškot.\n\nMandy Brocklehurstová vstoupila do Bradavické školy čar a kouzel roku 1991 a Moudrý klobouk jej zařadil do Havraspáru. Byla ve stejném ročníku jako Harry.\n\nRupert \"Anarchista\" Brookstanton byl kouzelník. Hermionou Grangerovou byl považován za jednoho z kandidátů podpisu R.A.B.\n\nLibacius Brutnák byl kouzelník a výrobce lektvarů. Byl autorem učebnice Příprav lektvarů pro pokročilé. Je známo, že Libacius nebyl tak dobrý výrobce než Severus Snape, protože Snape přidával do knihy poznámky. Tato kniha je určena pro šestý ročník školy.\n\nRosalinda Antigona Bungsová byla čarodějka. Hermiona Grangerová jí považovala za jednu z kandidátů podpisu R.A.B.\n\nHerbert Burke byl kouzelník, který se oženil s Belvinou Blackovou. Nebyla svou rodinou popřena z důvodu čistokrevnosti Herberta, v kterou rodina Blacků silně věřila. Spolu měli dva syny a jednu dceru. Mohl být příbuzný Caractacuse Burkea.\n\nCaractacus Burke se narodil někdy před rokem 1863. Byl možným příbuzným Herberta Burkea. Roku 1863 založil se svým partnerem Borginem obchod Borgin a Burkes. Obchod se nacházel v Obrtlé ulici a specializoval se na prodej a koupě předmětů černé magie. Mezi lidmi byl velmi známý. Roku 1926 jej navštívila Meropa Gauntová, čistokrevný potomek Salazara Zmijozela. Byla opuštěná a těhotná s Tomem Riddlem. Přála si, aby od ní koupil medailon, který patřil jejímu slavnému předkovi. Využil jejího zoufalství a zaplatil jí mnohem méně, než byla jeho cena. Později ho prodal Hepzibě Smithové.\n\nSir Cadogan se narodil v kouzelnické rodině, na Britských ostrovech někdy ve středověku. Stejně jako mnoho kouzelnických dětí studoval na Bradavické škole čar a kouzel, Moudrý klobouk jej zařadil do Nebelvíru. Vzhledem k časovému období kdy žil je možné, že ho vyučoval sám Godric Nebelvír. Měl hůlku z trnky a jádro z trollího vousu.\n\nV určitém okamžiku svého života navázal přátelství s Merlinem, což by vedlo k tomu, že se stal rytířem kulatého stolu. Podle legendy byl třikrát ženatý a zplodil sedmnáct dětí.\n\nByl jmenován do úkolu porazit Wyvernu z Wye (drak) která terorizovala Západní zemi. První pokus o zabití se nezdařil - zabila mu koně a jeho hledí, meč a hůlka byly zničeny. On to naštestí přežil. Cadogan se odmítl vzdát. Poté ji pomocí zlomené hůlky propíchl jazyk a zapálil se jí žaludek a tím explodoval. Cadogan přežil.\n\nMezi kouzelníky nebyl tak známý. Jeho obraz byl zavěšen v sedmém patře Bradavického hradu. Roku 1993 se poprvé setká s Harrym a to na obraze směrem k učebně profesorky Trelawneyové. Později, když Sirius Black napadl Buclatou dámu při snaze dostat se do Nebelvírské věže, byl jmenován strážcem věže. Několik studentů si stěžovalo na jeho časté střídání hesel - byl známý pro vymýšlení složitých hesel, které měnil každý den. Nicméně když Sir povolil vstoupit Siriusovi do věže, byl okamžitě propuštěn a Buclatá dáma se vrátila zpět (z toho důvodu měla několik vyškolených trollů na její ochranu).\n\nDne 2. května 1998 během bitvy o Bradavice vykřikl na Harryho povzbuzení, když běžel přes hrad vyhnat Smrtijedy.\n\nCadwallader navštěvoval Bradavickou školu čar a kouzel a byl zařazen do Mrzimoru. Hrál ve Famrpálovém Mrzimorském týmu v pozici střelce. Během zápasu proti Nebelvíru roku 1996 byla komentátorkou Lenka Láskorádová, která si nepamatovala jeho jméno a volala na něj \"Bibble\" a \"Bugginsi\", než ji profesorka McGonagallová opravila.\n\nEddie Carmichael navštěvoval Bradavickou školu čar a kouzel od roku 1991 a byl zařazen do Havraspáru. Dosáhl devíti bodů v N.K.Ú. Tvrdil že jeho úspěch tkví v Baruffiůvě mozkovém elixíru, který se pokoušel prodat mladším studentům.\nHermiona Grangerová ho zastavila a zabavila mu lektvar.\n\nReginald Cattermole byl kouzelník a pracovník Ministerstva kouzel na Oddělení údržby. Oženil se s Mary a spolu měli děti Maisie, Ellie a Alfreda.\n\nDne 2. září 1997 zamířil do práce, ale také pro svoji manželku protože byla vyšetřována Komisí registrace čarodějů z mudlovských rodin. Venku se setkal s Mafaldou Hopkirkovou, která byla vlastně přeměněná Hermiona Grangerová. Dala mu bonbon, po němž zvracel a vytrhla mu pár vlasů, poradila mu aby šel do Nemocnice sv. Munga. Pomocí Mnoholičného lektvaru se na něj přeměnil Ron Weasley.\n\nMary Elizabeth Cattermoleová byla dcera mudlovského zelináře a manželka Reginalda Cattermoleho. Spolu měli tři děti Alfreda, Ellie a Maisie. Žili na Chislehurst Gardens 27, Great Tolling, Evesham. Roku 1997 byla obviněna z krádeže hůlky čistokrevnému nebo polovičímu čaroději. Kvůli svému původu byla vyšetřována na ministerstvu Komisí registrace čarodějů z mudlovských rodin. Vyslýchali ji Dolores Umbridgeová a Yaxley. Při výslechu řekla, že se její děti o ni bojí a věří, že se jejich matka vrátí domů. Chtěli ji odsoudit a odvést do Azkabanu. Pomohli jí Harry, Ron a Hermiona.\n\nAlfred Cattermole byl jediný syn Mary a Reginalda Cattermolových. Měl dvě sestry Maisie a Ellie.\n\nEllie Cattermoleová byla dcera Mary a Reginalda Cattermolových. Měla bratra Alfreda a sestru Maisie.\n\nMaisie Cattermoleová byla dcera Mary a Reginalda Cattermolových. Měla bratra Alfreda a sestru Ellie.\n\nOwen Cauldwell nastoupil roku 1994 do Bravické školy čar a kouzel a Moudrý klobouk jej zařadil do Mrzimoru.\n\nPenelopa Clearwaterová nastoupila roku 1987 do Bradavické školy čar a kouzel a byla zařazena do Havraspáru. Byla chytrá a bystrá studentka. Ve svém pátém ročníku se stala prefektkou. Stala se dívkou Percyho Weasley, který patřil do Nebelvíru. Penelopa byla vážnou fanynkou famfrpálu.\n\nBěhem školního roku 1992-1993 byli studenti velmi rozrušeni z důvodu otevření Tajemné komnaty, kde se měla skrývat nestvůra, která zabijí mudly. Hermiona Grangerová zjistila že je to Bazilišek a Penelopa se stala jednou z napadených. Nakonec byla oživena lektvarem s kořenem Mandragory.\n\nPo dokončení školy oní nic nevíme. Za její identitu se Hermiona vydávala, když smrtijedi chytili trio v lese.\n\nColeová se narodila někdy po roce 1907 v mudlovské rodině. Vyrůstala v mudlovském světě a v prosinci 1926 začala pracovat v sirotčinci. Dne 31. prosince 1926 narazila na sirotčinec Meropa Gauntová která právě začala rodit. Paní Coleová jí pomahla do sirotčine a od Meropy dostala úkol pojmenovat dítě jménem Tom. Zde Meropa zemřela.\n\nJak Tom vyrůstal, paní Coleová si všimla jeho odlišnosti od ostatních dětí. Jako dítě jen zřídka plakal.\n\nPozději roku 1938 jí navštívil Albus Brumbál, z důvodu přijetí Toma na Bradavickou školu čar a kouzel. Zde získal vzdělání a stal se nejmocnějším černokněžníkem se jménem Lord Voldemort. Není známo jestli ještě žila za První a Druhé kouzelnické války.\n\nRitchie Coote navštěvoval Bradavickou školu čar a kouzel v koleji Nebelvír. Byl hráčem famfrpálu. Roku 1996 po odchodu Freda a George Weasleyových se spolu s Jimmy Peakesem dostali do pozice odrážečů. Není známo jestli se zúčastnil Druhé kouzelnické války a Bitvy o Bradavice.\n\nCrabbe se narodil v čistokrevné rodině a byl možným příbuzným s Irmy Blackové. Byl Smrtijedem a byl věrný svému pánovi až do jeho pádu. Měl syna Vincenta Crabba který se na Bradaické škole vzdělával v letech 1991 a 1998, a byl kamarádem Gregoryho Goyla a Draca Malfoye. Po pádu svého pána prohlásil že byl pod kletbou Imperius aby se nedostal do Azkabanu.\n\nByl jedním z mála Smrtijedů, kteří se roku 1995 vrátili k Lordu Voldemortovi, kdy opět povstal. Voldemort nebyl spokojen s tím, že se ho Crabbe nepokusil najít, ale odpustil mu.\n\nBěhem Druhé kouzelnické války, se roku 1996 zúčastnil bitvy na Odboru záhad a byl spárován s Rabastanem Lestrangem. Pravděpodobně byl uvězněn v Azkabanu, ale roku 1997 utekl.\n\nÚčastnil se Bitvy o Bradavice roku 1998, ve které Crabbeův syn Vincent zemřel v důsledku působení vlastní kletby. Crabble sám byl pravděpodobně opět uvězněn.\n\nDennis Creevey se narodil v mudlovské rodině. Jeho otec byl mlékař. Roku 1992 jeho starší bratr Colin Creevey obdržel dopis s přijetím na Bradavickou školu. Oznámení rodinu šokovalo. O dva roku později roku 1994 přišel dopis i Dennisovi a Moudrý klobouk jej taktéž zařadil do Nebelvíru.\n\nCreevey byl otcem Colina a Dennise. Byl mudla a byl mlékařem. Oba jeho synové byli studenti Bradavické školy.\n\nDirk Cresswell se narodil někdy mezi září 1960 a září 1961, někde na Britských ostrovech v mudlovské rodině. Jeho magické schopnosti se mu ukázali v 11 letech, kdy nastroupil do Bradavické školy čar a kouzel, a zařazen byl 1. září 1972.\n\nProfesor Horacio Křiklan jej považoval za výjimečného studenta a dostal se do Křikova klubu.\n\nNěkdy po absolvování Bradavické školy roku 1979, začal pracovat na Ministerstvu kouzel. Nakonec byl vedoucím Oddělení pro styk se skřety.\n\nBěhem konce Druhé kouzelnické války dne 1. srpna 1997, bylo ministerstvo ovládnuto Lordem Voldemortem. Krátce poté začalo pronásledování kouzelníků z mudlovských rodin, počínaje vytvoření Komise pro registraci čarodějů z mudlovských rodin. Domluvil se s čarodějem, aby mu vytvořil falešný rodokmen, aby Ministerstvo věřilo že je čistého původu. Nicméně Albert Runcorn, vysoký úředník ministerstva, sledoval čaroděje, který měl vytvořit rodokmen, a Cresswell byl zatčen. Když ho bystrozor John Dawlish přenášel na koštěti do Azkabanu, v půli cesty se Dirkovi podařilo Dawlishe omráčit a ukradl mu koště. Poté se Dirk dal na útěk. Při útěku se setkal s dalšími utečenci a to Tedem Tonksem, Deanem Thomasem a skřety Griphookem a Gornukem.\n\nNakonec byli s Tedem a Gornukem chyceni Lapkama a zabiti. Deanovi a Griphookovi se podařilo utéct. Potterwatch oznámil, že zanechal po sobě manželku a alespoň dva syny.\n\nDoris Crockfordová byl čarodějka, která zdravila Harryho Pottera v Děravém kotli. Když ho viděla byla nadšená a několikrát mu potřásla rukou.\n\nBarnabáš Cuffe studoval na Bradavické školy čar a kouzel. Byl velmi dobrý student, stal se členem Křikova klubu a dostal se do jeho výstavky. Jako dítě měl velký zájem o noviny a v dospělosti se stal šéfredaktorem Denního věštce. Křiklan uvádí, že je s ním pořád v kontaktu a že Cuffe kdykoliv přijme jeho sovu, když se chce k něčemu vyjádřit.\n\nEmeric Cvak byl autorem Úvodu do přeměňování. Tato učebnice se využívá v prvních ročnících Bradavické školy. Jeho portrét visí v Bradavicích.\n\nVilemína Červotočková (angl. Wilhelmina Grubbly-Plank) se narodila roku 1930 nebo dříve. Pravděpodobně dosáhla velkého stupně ve Náležité kouzelnické úrovni a Ohavně vyčerpávajících celočarodějných examenů, v oboru Péče o kouzelné tvory. V průběhu ledna 1995 převzala po Hagridovi hodiny Péče o kouzelné tvory, protože byl indisponován po hanlivém článku Rity Holoubkové. Učila studenty o jednorožcích. Na začátku února stejného roku se Hagrid vrátil a ona odešla.\n\nRoku 1995 byl Hagrid opět indisponován a profesorka Červotočková se vrátila na své místo. Profesorka prošla kontrolou Dolores Umbridgeové. Dne 7. prosince se opět Hagrid vrátil a ona odešla. Kvůli svému způsobu výuky zbožňována děvčaty.\n\nHektor Dagworth-Granger byl zakladatel Nejpozoruhodnější lektvarnické společnosti. Kromě mnoha předních výrobců lektvarů, pochyboval o vytvoření lektvaru nerozbitné a věčné lásky.\n\nRoku 1996 se profesor Horacio Křiklan zeptal Hermiony Grangerové, zde není v příbuzenském vztahu s tímto mužem. Odpověděla, že není, protože je mudla. Nicméně Hermiona by mohla mít kouzelnické předky motáky (člověk z kouzelnické rodiny který nemá čarodějné nadání). Proto by mohla být jeho příbuznou.\n\nRoger Davies se narodil asi roku 1977. Roku 1989 byl přijat na Bradavickou školu čar a kouzel a Moudrý klobouk jej zařadil do Havraspáru. Vstoupil do Havraspárského famfrpálového týmu do pozice střelce a nakonec se stal kapitánem.\n\nRoku 1994 doprovázel na Vánočním plese Fleur Delacour. Byl velmi zaujat její krásou a šarmem.\n\nPodle Cho Changové jí v červnu 1995 Roger požádal aby s ním šla ven, ale ona odmítla, protože se zajímala o Harryho Pottera.\n\nCaradoc Dearborn se narodil před rokem 1964. Během První kouzelnické války se Caradoc stal členem Fénixova řádu. Během konce války, Caradoc zmizel a už nikdy oněm nikdo neslyšel. Podle Alastora Moodyho zmizel šest měsíců po pořízení fotky členů. Byl považován za mrtvého avšak jeho tělo nebylo nikdy nalezeno.\n\nMonsieur Delacour byl francouzským kouzelníkem. O jeho raném věku se moc neví, včetně vzdělání a profese. V určitém okamžiku svého života potkal Apolline Delacourovou, která byla poloviční vílou. Oženil se s ní a měli dvě děti - Fleur a Gabrielle.\n\nRoku 1994 navštívil se svou manželkou Turnaj tří kouzelníků.\n\nKdyž bylo její starší dceři Fleur dvacet let, vdala se 1. srpna 1997 za Williama Weasleyho. On a jeho manželka přijeli krátce před svatbou, aby pomohli s přípravami. Po útoku Smrtijedů na svatbě oba se svými dětmi přežili. Je dědečkem Victoire, Dominiqua a Louise Weasleyových.\n\nApolline Delacourová byla francouzská poloviční víla a kouzelnice. Vdala se za Monsieura Delacoura. Byla popisována jako vysoká, krásná a se zlatými blond vlasy, stejně jako její dcery Fleur a Gabrielle; tyto znaky zdědila po své matce víle.\n\nRoku 1994 navštívila se svým manželem Turnaj tří kouzelníků.\n\nV létě 1997 přijela se svým manželem na svatbu jejich dcery Fleur a Billiama Weasleyho. Pomáhala s přípravami. Je babičkou Victoire, Dominique a Louise Weasleyových.\n\nSir Patrick Delaney-Podmore byl čaroděj. O jeho životě nic nevíme, jen to že byl sťat (pravděpodobně zavražděn). Je členem Honu bezhlavých. Dotohoto Honu nebyl přijat Skoro bezhlavý Nick protože má jen polovičně sťatou hlavu. Bojoval v Bitvě o Bradavice.\n\nPeregrine Derrick byl studentem Bradavic který nastoupil roku 1988. Moudrým kloboukem byl zařazen do Zmijozelu. Začal hrát spolu s Lucianem Bolem v Zmijozelském famfrpálovém družstvu v pozici odrážeče. V Derrickově sedmém ročníku, bylo Turnajem tří kouzelníků všechny famfrpálové hry Bradavic zrušeny, ale přesto si svou pozici v družstvu udržel a do ukončení studia v červnu 1995. Ona jeho kolega odrážeč Lucian Bole, byli na začátku příští famfrpálové sezóny nahrazeni Vincentem Crabbem a Gregory Goylem.\n\nDylisa Derwentová začala roku 1722 pracovat v Nemocnici u Svatého Munga. Roku 1741 opustila Nemocnici s stala se ředitelkou Bradavické školy čar a kouzel. Mezi studenty a profesory byla velmi populární. Zemřela ve funkci roku 1768.\n\nBarnabáš Deverill byl čaroděj. Na počátku 18. století byl majitelem Bezové hůlky. Vysloužil si přezdívku Warlock. Byl zabit Loxiasem.\n\nAmos Diggory pravděpodobně navštěvoval Bradavice v letech 1960 nebo 1970. Po škole začal pracovat na Ministerstvu kouzel. Diggoriova rodina žil v nebo blízkosti obce Ottery St Catchpole.\n\nRoku 1994 se svou rodinou navštívily Mistrovství světa ve famfrpále. Po napadení Smrtijedů našel skřítku Winky a ptal se co se jí stalo. Ve stjený rok se jeho syn Cedric Diggory stal šampionem Turnaje tří kouzelníků. V turnaji zvítězil jak Cedric tak Harry Potter, protože se dotkli naráz Poháru tří kouzelníků. Ten byl začarován jako přenášedlo za Voldemortem. Voledmort nařídil Červíčkovi aby Cedrika zabil. Jeho tělo poté přenesl zpět do Bradavic.\n\nDiggoryová se narodila v kouzelnické rodině. Vdala se za Amose Diggoryho a spolu měli syna Cedrica. Cedric studoval na Bradavické škole a byl zařazen do Mrzimoru.\n\nBradavice navštívila ve školním roce 1994/1995 aby podpořila svého syna Cedrica ve třetím úkolu, protože byl šampionem Turnaje tří kouzelníků. V turnaji zvítězil jak Cedric tak Harry Potter, protože se dotkli naráz Poháru tří kouzelníků. Ten byl začarován jako přenášedlo za Voldemortem. Voledmort nařídil Červíčkovi aby Cedrika zabil. Jeho tělo poté přenesl zpět do Bradavic.\n\nIvor Dillonsby byl čaroděj se kterým dělala rozhovor Rita Holoubková pro svou knihu Život a lži Albuse Brumbála. Obvinil Brumbála z krádeže jeho dokladů a Batyldu Bagshotovou považoval za senilní.\n\nVasily Dimitrov byl střelec Bulharského národního famfrpálového mužstva a také kapitán týmu.\n\nHarold Dingle byl od roku 1990 student Bradavic. Snažil se prodat látku, která byla podle něho prášek z dračího drápu. Tento prášek chtěl prodat studentům, kteří měli skládat zkoušku Náležité kouzelnické úrovně. Nabyl to žádný prášek, ale trus z raracha. Naštěstí mu v tom zabránila Hermiona Grangerová.\n\nPozději chtěl prodat Deanovi Thomasovi a Seamuseovi Finniganovi Ohnivou whisky.\n\nEmma Dobbsová byla studentka Bradavické školy čar a kouzel, která nastoupila roku 1994.\n\nMark Evans se narodil asi roku 1985 v mudlovské rodině. Byl šikanován Dudleym a jeho gangem během léta 1995.\n\nEverard byl ředitelem Bradavic. Po své smrti byl připomínán jako jeden z nejslavnějších ředitelů. Při napadení Arthura Weasleyho roku 1995 požádal Brumbál jeho portrét, aby šel vyřídit zprávu o napadení na jeho další portrét na Grimmauldovo náměstí.\n\nBenjy Fenwick byl britský čaroděj, který navštěvoval Bradavickou školu čar a kouzel. Během První kouzelnické války, se stal členem Fénixova řádu, organizace kterou založil Albus Brumbál jako odboj proti Voldemortovi. Pravděpodobně bojoval v několika bitvách.\n\nBěhem války byl brutálně zavražděn Smrtijedem. Smrtijed na něj použil kletbu která ho roztrhala na kusy a pak zlikvidoval jeho ostatky.\n\nFinniganová byla Irka, která navštěvovala Bradavickou školu čar a kouzel a Moudrý klobouk jí pravděpodobně zařadil do Nebelvíru. Byla fanouškem famfrpálu a nejvíce podporocvala Irský národní famfrpálový tým.\n\nPo škole se zamilovala do mudly Finnigana a později se za něj vdala, aniž by mu řekla, že je čarodějka. Když mu své tajemství odhalila, byl to pro něj velký šok. Mají spolu syna Seamuse Finnigana, který navštěvoval Bradavice.\n\nRoku 1994 vzala svého syna a jeho kamaráda na Mistrovství světa ve famfrpále, na finále mezi Iry a Bulhary. Jejich stan byl pokryt trojlístky. Ministerstvo bylo znepokojeno výzdobou stanu, ale paní Finniganová se odvolala na výzdobu příznivců Bulharska.\n\nJe popisována jako bledá žena s pískově zbarvenými vlasy.\n\nPerenella Flamelová byla žena slavného alchymisty Nicolase Flamela, výrobce Kamene mudrců. On a její manžel se v mládí setkali v Kouzelnické akademii v Krásnohůlkách. Se svým manželem vypili elixír mládí vyrobený Kamenem mudrců a po jeho zničení další rok zemřeli. Zemřela ve věku 658 let.\n\nMarcus Flint se narodil roku 1974 nebo 1975 ve Velké Británie. Byl potomkem čistokrevné kouzelnické rodiny Flintů a možná měl příbuzenský vztah s bývalou ministryní kouzel Josefinou Flintovou a Ursulou Blackovou později Flintovou. Roku 1986 byl přijat do školy čar a kouzel v Bradavicích a Moudrý klobouk jej zařadil do Zmijozelu.\n\nVstoupil do Zmijozelského famfrpálového týmu jako střelec a později se stal kapitánem. Flint byl znám jako drsný hráč.\n\nRoku 1992 byl potešen, že po přijetí Draca Malfoye do týmu získali od Lucia Malfoye nová košťata. Školu měl dokončit roku 1993, ale kvůli tomu, že propadl u zkoušky, opakoval ročník. Není známo, co dělal po dokončení studia.\n\nChristian Alexander byl student Nebelvíru. Byl jedním z příhlášených na trénink famfrpálu v úterý v 19:00. Přihláška byla umístěna na vývěsce v nebelvírské společenské místnosti.\n\nBrandon Angel byl student Nebelvíru. Byl jedním z příhlášených na trénink famfrpálu v úterý v 19:00. Přihláška byla umístěna na vývěsce v nebelvírské společenské místnosti.\n\n\n"}
{"id": "290310", "url": "https://cs.wikipedia.org/wiki?curid=290310", "title": "Heller", "text": "Heller\n\nHeller (Hellerová) může znamenat:\n\n\nZ německého slova Heller je odvozeno české slovo haléř.\n"}
{"id": "290316", "url": "https://cs.wikipedia.org/wiki?curid=290316", "title": "Filter", "text": "Filter\n\nFILTER byl hudební časopis, který vydávala mediální společnost MAFRA, a. s. Časopis se snažil komplexně mapovat současnou hudební scénu od punku a ska přes hip-hop, elektroniku, pop až po nejnovější žánry jakým je dnes např. new rave. Součástí každého čísla bylo kompilační CD, laděné do určité tematiky. Autoři se snažili upozornit na nové české i zahraniční kapely, zajímavé koncerty a nové desky.\n\nVycházel jednou měsíčně, první číslo vyšlo v květnu 2005 a poslední (již jen elektronicky) v prosinci 2009 .\n\nElektronická verze je provozována na serveru iDNES.cz.\n\n\n"}
{"id": "290320", "url": "https://cs.wikipedia.org/wiki?curid=290320", "title": "Šangpa rinpočhe", "text": "Šangpa rinpočhe\n\nŠangpa Rinpočhe (* 12. září 1960) je buddhistický mnich a učitel. Narodil se ve městě Dolpo v jižním Tibetu u nepálských hranic. Šangpa Rinpočhe dostal učení a iniciace od 16. karmapy, tulkua Urdžena Rinpočheho a dalších lámů tibetského buddhismu. 16. karmapa jej určil, aby se stal hlavním lámou kláštera Karma Kagjü v Pokaře v Nepálu. Šamar rinpočhe požádal Šangpu Rinpočhehom aby odjel do Singapuru a působil zde jako duchovní učitel místního centra linie Karma Kagjü, kde je od roku 1997 Šangpa rinpočhe hlavním lámou.\n\nVe dvou letech byl rozpoznán 16. karmapou jako reinkarnace velkého jogína Šangpy rinpočheho. Tento jogín byl žákem 15. karmapy Khakhjaba Dordžeho (1871 - 1922), v tu dobu nejvyššího držitele linie Karma Kagjü. Současný rinpočhe je tedy druhý Šangpa rinpočhe. Do Singapuru vstoupil rinpočhe poprvé v roce 1982. Zde také v současné době žije v buddhistickém Karma Kagjü centru.\n\nMezi jeho učitele patří Jeho Svatost 16. Gyalwa Karmapa, Jeho Svatost 14. Kunzig Šamar Rinpočhe, Urdžen Tulku Rinpočhe, Trulšig Rinpočhe, Čhogje Tri Rinpočhe, Tenga Rinpočhe, Lama Šherab Gjaltsen Rinpočhe a mnoho dalších.\n\nŠangpa rinpočhe je v současné době aktivní v mnoha projektech v Singapuru a Nepálu. Ve svém hlavním sílde v Singapuru v roce 2000 dokončil stavbu nové meditační místnosti. V Mustangu, severním Nepálu staví velkou Stúpu. Založil nadaci Šangpa, která podporuje výstavbu a renovaci mnoha klášterů, stúp a dalších buddhistických monumentů. V Kirtipuru, Nepálu nechal postavit klášter pro mnišky, který pojme až 700 osob. V Pokhaře nechal vybudovat institut pro vzdělávání pro mnichy.\n\n"}
{"id": "290321", "url": "https://cs.wikipedia.org/wiki?curid=290321", "title": "Lorenzo Costa", "text": "Lorenzo Costa\n\nLorenzo Costa (1460, Ferrara – 5. března 1535, Mantova) byl italský renesanční malíř. Kolem dvaceti let se přestěhoval do Bologni, kde ho umělecky ovlivnila tamní malířská škola. Existuje však i tvrzení, že jeho styl vycházel z ferrarské malířské školy.\n\nRoku 1483 namaloval \"Madonu s dítětem a rodinou Bentivoglio\" a další fresky na stěny kaple Bentivogliů v kostele San Giacomo Maggiore, poté následovalo mnoho dalších zakázek. Byl velkým přítelem Francesca Francia. Roku 1509 odešel do Mantovy, kde se jeho patronem stal markýz Francesco Gonzaga. Costa zde zůstal až do své smrti. Jeho \"Madona a dítě na trůnu\" je v National Gallery v Londýně, ale jeho hlavní práce zůstaly v Bologni. Jeho synové, Ippolito (1506-1561) a Girolamo, byli také malíři; stejně tak jeho vnuk, Lorenzo mladší (1537-1583). Mezi umělce, kteří s ním spolupracovali, patří Cosimo Tura, Dosso Dossi, Ludovico Mazzolino a Niccolò Pisano (1470 – 1538).\n"}
{"id": "290322", "url": "https://cs.wikipedia.org/wiki?curid=290322", "title": "Eschen", "text": "Eschen\n\nEschen je obec na severu Lichtenštejnska. Ke dni 31. prosince 2006 byl počet obyvatel 4 141 a jeho rozloha je 10,3 km². Je to čtvrté největší město v Lichtenštejnsku. Nadmořská výška je 453 m n. m.\n\n"}
{"id": "290324", "url": "https://cs.wikipedia.org/wiki?curid=290324", "title": "Všechromy", "text": "Všechromy\n\nVšechromy jsou vesnice ležící ve Středočeském kraji, v okrese Praha-východ a spadají pod obec Strančice, od které leží 2 km západním směrem. Nachází se v těsné blízkosti dálnice D1 (Exit 15 Všechromy) a v důsledku toho je její území silně zatíženo dopravou.\n\nPrvní písemná zmínka o Všechromech pochází z roku 1237.\n\n\n"}
{"id": "290326", "url": "https://cs.wikipedia.org/wiki?curid=290326", "title": "Zvolen (rozcestník)", "text": "Zvolen (rozcestník)\n\nZvolen může znamenat víc věcí:\n\n\n"}
{"id": "290327", "url": "https://cs.wikipedia.org/wiki?curid=290327", "title": "Gamprin", "text": "Gamprin\n\nGamprin je obec v Lichtenštejnsku s 1400 obyvateli. V městě je postavený kostel sv. Panny Marie z roku 1481.\n"}
{"id": "290329", "url": "https://cs.wikipedia.org/wiki?curid=290329", "title": "Svatý Timoteus", "text": "Svatý Timoteus\n\nSvatý Timoteus, také Timotej, řecky \"Timotheos\" (* kolem 17, Lystra - † kolem 97 Efesos) byl prvokřesťanský biskup, žák a spolupracovník Pavla z Tarsu. V západních církvích se ctí jako svatý a mučedník, ve východních církvích i jako apoštol, protože podle jedné tradice patřil mezi 70 učedníků Ježíšových.\n\nO Timoteovi se poprvé zmiňují Skutky apoštolů při druhé Pavlově návštěvě v Lystře, kde patrně žil a kde ho Pavel pokřtil (Sk 16,2). Protože jeho matka Euniké byla židovka, Timotea také obřezal, aby jej Židé lépe přijímali, ačkoli jeho otec byl pohan. Timoteus doprovázel Pavla na cestě Malou Asií do Korintu (Sk 17; Sk 18,5). Pavel ho chválí jako znalce Písma a i jeho matka Euniké a babička Lois byly zbožné ženy, patrně křesťanky.\n\nTimoteus se několikrát vyskytuje jako Pavlův písař v epištolách a jsou mu adresovány dvě z tzv. pastorálních epištol, První list Timoteovi a Druhý list Timoteovi, jejichž autorství je však nejisté. Podle tradice Pavel vysvětil Timotea na biskupa v roce 65 a poslal do Efesu. V roce 97 se Timoteus podle téže tradice postavil proti pohanskému průvodu a byl davem ubit a ukamenován.\n\nJeho svátek světí katolíci, starokatolíci a luteráni 26. ledna, východní církve 22. ledna.\n\n\n"}
{"id": "290330", "url": "https://cs.wikipedia.org/wiki?curid=290330", "title": "Frédéric Bazille", "text": "Frédéric Bazille\n\nJean Frédéric Bazille (6. prosince 1841 – 28. listopadu 1870) byl francouzský impresionistický malíř působící především jako portrétista a krajinář.\n\nNarodil se v Montpellieru v Languedoc-Roussillonu do evangelické rodiny. O malířství získal zájem po seznámení s některými díly Eugèneho Delacroixe. Jeho rodina mu studie umění sice povolila, ale jen pod podmínkou, že vystuduje medicínu.\n\nS jejím studiem začal v roce 1859 a o sedm let později se přestěhoval do Paříže, kde se seznámil s impresionistou Pierre-Augustem Renoirem a kterého později také portrétoval. Poté, co v roce 1864 dostudoval medicínu, začal malovat na plný úvazek. Postupně se seznámil i s dalšími umělci světového formátu, mezi které patřil např. Claude Monet, Alfred Sisley nebo Édouard Manet. Své přátele často i finančně podporoval a poskytoval jim přístup k ateliéru a malířským potřebám. \n\nMezi jeho nejlepší práce patří nepochybně dílo s názvem \"Růžové šaty\", které vytvořil ve věku třiadvaceti let, ale známější je spíše obraz z období mezi lety 1867–1868 s názvem \"Rodinná sešlost\".\n\nFrédéric Bazille byl v srpnu roku 1870 povolán do armády těsně po vypuknutí Prusko-francouzské války. Zemřel 28. listopadu téhož roku, tedy pouze ve svých 29 letech v tažení poblíž vesnice Beaune-la-Rolande. Je pochován na protestantském hřbitově v rodném Montpellier ('Cimetière protestant de Montpellier').\n\n\n"}
{"id": "290333", "url": "https://cs.wikipedia.org/wiki?curid=290333", "title": "Balzers", "text": "Balzers\n\nBalzers je město v Lichtenštejnsku. V roce 2005 zde žilo 4420 obyvatel. Město se skládá z dvou částí Palazoles a Meilis, a je prostavěné při řece Rýn.\n\nPrvní písemná zmínka se datuje k roku 842. Nachází se zde hrad Gutenberg.\n\n\nV celém Lichtenštejnsku nejsou žádná letiště, ale Balzers má malý heliport pro malé charterové lety.\n\n"}
{"id": "290336", "url": "https://cs.wikipedia.org/wiki?curid=290336", "title": "Seznam navarrských králů", "text": "Seznam navarrských králů\n\nSeznam navarrských králů zahrnuje chronologicky řazené panovníky Navarrského království, které se rozkládalo na Pyrenejském poloostrově.\n\nRodokmen zahrnuje oba možné nárokovatele zaniklého trůnu, Karla, vévodu z Kalábrie a Ludvíka Alfonse, vévodu z Anjou\n\n"}
{"id": "290337", "url": "https://cs.wikipedia.org/wiki?curid=290337", "title": "Vratislav Bělík", "text": "Vratislav Bělík\n\nVratislav Bělík (20. července 1900 Rouchovany – 17. října 1988 Mikulov) byl český národopisný spisovatel, věnoval se zejména Horácku a Podhorácku.\n\nLidové tradice Bělikovi učarovaly již v mládí. Navštěvoval obecnou školu v Rouchovanech (1906–1911), studoval na 1. české státní reálce v Brně (1911–1918). Začínal jako učitel matematiky, deskriptivní geometrie a kreslení na měšťance v Moravském Krumlově (1918–1922), svá mladá učitelská léta prožil na české měšťance ve Znojmě (1922–1938).\nVe Znojmě byl také členem Sokola, v jeho divadelním souboru pilně ochotničil. Sokol pořádal i hody, kde byl Vratislav Bělík prvním stárkem. \nPo záboru pohraničí odešel dělat ředitele školy do Mohelna (1938–1945). Po válce učil až do důchodu ve Vladislavi (1945–1960). Důchod prožil v Mikulově (1960–1985) a v Břeclavi (1985–1988). Dne 17.10.1988 v Břeclavi umírá, pohřben je v Mikulově.\nV roce 1922 vybudoval v Rouchovanech s R. Pavlíčkem muzeum, v roce 1931 navrhl a pomohl pořídit rouchovanské kroje, jeho přičiněním byla zakoupena Národní galerií gotická soška Madony rouchovanské.\nOd roku 1946 působil jako národopisný referent pro třebíčský okres. Publikoval řadu článků o výročních obyčejích a krojích, ale i o lidových řemeslech nebo nářečí. Přispíval do sborníků, novin a časopisů; z nich lze uvést: Od Horácka k Podyjí, Vlastivědný sborník Vysočiny, Jiskra, Vlastivědný věstník moravský.\n\n\nJedinou vadou studií V. Bělíka je dobově poplatná snaha distancovat se od náznaků náboženské symboliky v lidové výzdobě, kterou nahrazuje odkazy na starořeckou či pohanskou úctu k živlům.<br>\nBělikovy tvorby využil Bohuslav Pernica ve svém cyklu o zvycích a folklóru na Horácku a Podhorácku.\n\nBělíkovo \"štědrovečerní stádo“ obsahovalo 11 oveček a jednoho pastýře a bylo zhotoveno z hliněného základu.\n\nVratislav Bělík se v mládí přátelil s Vítězslavem Nezvalem, měli i společnou lásku Anežku Průškovou ze Šemíkovic.\nAnežka se jim v roce 1918, kdy měli před maturitou, provdala. Dochovala se korespondence Vratislavu Bělíkovi.\n\n\n"}
{"id": "290338", "url": "https://cs.wikipedia.org/wiki?curid=290338", "title": "Kandalakša", "text": "Kandalakša\n\nKandalakša (rusky: \"Кандала́кша\", finsky \"Kantalahti\", karelsky: \"Kannanlakši\") je město v Rusku, v Murmanské oblasti. Nachází se na břehu Kandalakšského zálivu, který je výběžkem Bílého moře. Města se nachází přibližně 68 km za Severním polárním kruhem. V roce 2005 zde žilo asi 39 200 obyvatel.\n\nOsada v místě dnešního města je doložena už v 11. století. Ve 13. století se stala spolu s jižní částí poloostrova Kola součástí Novgorodské republiky, roku 1478 byla připojena k Moskevské Rusi. Roku 1915 zde byl vybudován přístav a roku 1918 byla Kandalakša napojena na železniční síť prostřednictvím trati spojující Petrohrad s Murmanskem.\n\nOd roku 1995 je v provozu ropný přístav Vitino, nacházející se několik km jižně od Kandalakši, nedaleko železniční stanice Beloje More.\n"}
{"id": "290339", "url": "https://cs.wikipedia.org/wiki?curid=290339", "title": "Osmero", "text": "Osmero\n\nOsmero (řecky Ογδοάδα – Ogdoada, v transliteraci z hieroglyfického písma \"ḫmnyw\", v konvenční vokalizaci egyptštiny Chemenu) je označení jedné z verzí staroegyptské tzv. hermopolské kosmologie a současně osmice bohů, kteří v ní vystupují v roli prvotních tvořivých bytostí (nikoli však v pravém smyslu slova stvořitelů). Tento mytologicko-teologický koncept vznikl ve významném stejnojmenném náboženském středisku Chemenu (v překladu „Osmero“, „Město Osmi (bohů)“, řecky Hermopolis Megalé), jinak také hlavním centru kultu boha Thovta, v době Staré říše. Od Nové říše byl v souvislosti se svým napojením na Amonův kult rozvíjen také ve Vesetu.\n\nČleny Osmera byly čtyři páry partenogenických bohů, vždy tvořené mužským a jemu významově odpovídajícím ženským prvkem: Nun a Naunet, Heh a Hauhet, Kuk a Kauket, Tenemu a Tenemut. Poslední pár byl v době Střední říše nahrazen dvojicí Amon a Amaunet a v Pozdní době někdy i dvojicí Gerh a Gerhet. Shodně s ostatními kosmologicko-kosmogonickými představami Egypťanů je i toto pojetí založeno na motivu kosmického praoceánu, z nějž se v určitém okamžiku vynořil prvotní pahorek pevné země. Na rozdíl od nich ovšem tato událost není v Chemenu spojována s jediným bohem – Stvořitelem, jak bylo v Egyptě obvyklé, ale je dávána do souvislosti s blíže nespecifikovanou, neosobní a pro samotné Egypťany pravděpodobně tajemnou činností uvedené skupiny osmi bohů, jejímž výsledkem je počátek všeho existujícího, případně tomu na roveň postavené zrození Stvořitele identifikovaného nejčastěji se slunečním bohem (Atumem nebo Reem).\n\nVětšinu informací o Osmeru badatelé čerpají z nápisů na vesetských monumentech; zde je ale zachycena už pokročilá fáze vývoje kultu. Dalším významným pramenem jsou Texty rakví, které však byly primárně určeny pro potřeby posmrtného života a nemusí proto teologické představy spojované s touto naukou popisovat přesně a v úplnosti. Z Chemenu jako místa původu Osmera žádný odpovídající text prozatím není znám z důvodu vysoké míry poškození tamní archeologické lokality.\n\nZ nauky o Osmeru je nejspíše převzat princip osmerosti v pozdně antickém gnosticismu.\n\nNěkteří členové Osmera z Chemenu jsou v jiných rolích zmiňováni už v Textech pyramid vzniklých na přelomu období 5. a 6. dynastie. Přímé doklady celé skupiny a tedy i s ní spojeného kosmologického konceptu sice prozatím pocházejí teprve z doby Střední říše, nicméně nepřímo jej lze doložit už v dřívějších dobách: „jeho existenci už ve Staré říši nepřímo dokládá nejen název města, ale i titul hermopolského (chemenského) velekněze ´velký Pěti´. Pod číslovou pět se totiž v titulu skrývají čtyři páry Osmera a k nim jako pátý připojený bůh Thovt.“ Osmero tvoří bohové a bohyně (uvedený význam je současně převažujícím z možných překladů jména):\n\nVe svém souhrnu zastupují různé aspekty prapůvodního stavu představovaného v jiných konceptech v podobě vodstva chaosu\na tak vyjadřují představu jakési „pralátky“, z níž povstává svět.\n\nPočet 8 je pro koncept klíčový jako záměrné vyjádření symboliky vše zahrnutí a všeobjímající úplnosti – protože se čtyřkou byl spojován pojem vyvážené celistvosti, její znásobení na osm v něm představuje zesílenou, vystupňovanou celistvost. V egyptské mytologii se takového umocnění dosahovalo dvojím způsobem: buď znásobením projevů jednoho božství v modelu X x 1, čímž je umocněna jeho podstata (například osm Hehů podpírajících oblohu, sedm Hathor při narození dítěte), anebo vytvářením skupin o určitém počtu samostatných bohů (např. Devatero z Iunu v modelu 3 x 3, nejrůznější místní triády v modelu 1+1+1). V Osmeru je počet 8 vytvořen podle složitého modelu 2x1 + 2x1 + 2x1 + 2x1: vystupují zde čtyři páry bohů a bohyní, z nichž každý je zosobněním některého z elementárních principů představovaného ve svém mužském a ženském aspektu a komplementaritou jich obou. Role pohlavní odlišnosti v mýtu není zřejmá. Někteří badatelé se domnívají, že právě ona je zde hlavním nástrojem stvoření, ale prameny pro takovou domněnku neposkytují žádný, byť alespoň nepřímý důkaz. Ačkoli nelze vyloučit, že existovaly dnes už nepostřehnutelné rozdíly v pojímání mužského a ženského prvku, jisté je pouze to, že jméno každé bohyně je vytvořeno od jména jejího mužského protějšku prostým připojením koncovky pro gramatický ženský rod (v egyptštině \"-t\"). Vzhledem k tomu, že Egypťané jméno chápali nejen jako prostředek označení, ale také jako součást existence pojmenovávaného a určení jeho podstaty, lze dnes za více než pravděpodobné pokládat spíše to, že ženské postavy mají roli pouhého umocnění principů vyjadřovaných mužskými bohy. \nJiným prostředkem vyjádření stejné představy je způsob zobrazování členů skupiny: postavy Osmera jsou sice pojímány antropomorfně, ale mužští členové mají hlavy žab, jejich partnerky hlavy hadů. Tím se komplementárně personifikuje aspekt prvotnosti a neoddělitelnosti. Mytologicky totiž „je had považován za nositele jedné z nejpůvodnějších forem“ a žába patří ke „společenství živočichů, které se vynořilo z vod“ odpovídajících v mytologii prvotnímu oceánu, takže „obě podoby v určitém smyslu představují životní potenciál předkosmického stavu“. Oba tyto živočišné druhy v egyptském pojetí vznikají sebeplozením, takže korespondují s představou samovolně vznikajících bohů. Třebaže podle Textů rakví v roli otce bohů a bohyní Osmera vystupuje bůh Šu a v pozdní tradici někdy bůh Šepsej, jsou oni sami bez ohledu na to prvopočátečními bytostmi – \"„otci a matkami vcházejícími v bytí na počátku“\" a svou činností, která vrcholí a jejíž smysl spočívá ve zrození boha – Stvořitele, vlastně spoluumožňují vznik všech budoucích životních forem, sami však mezi ně ještě nepatří. Reprezentují kreativní sílu stvoření, jemuž svou činností dávají tvar. Jinak řečeno: nejsou součástí stvořeného vesmíru, ale tvoří souhrn elementů doposud neprojeveného. Proto mohou být označováni jako \"heh\" – bohové metafyzicky pojatého Nekonečna.\n\nČíselné uspořádání skupiny i ikonografie do ní zapojených bohů směřuje k popisu preexistence vůbec, tedy stavu nikoli pouze před stvořením světa, ale i před zrozením Stvořitele. V Textech rakví jsou ve svém souhrnu pokládáni za vyjádření nekonečna neexistujícího či nicoty, v níž \"„Atum stvořil sám sebe v podobě volavky benu“\". V mytologické řeči se tak „tvořivá síla (Stvořitele nazývaná \"heka\" a v duchu iunské kosmogonie manifestovaná sluncem) … střetává právě s tím, co neexistuje a z čeho tedy musí existence (teprve) povstat“ spolu se sluncem jako projev vše přemáhající vůle Stvořitele. Pojmově přesné určení kvalit, které měli Egypťané na mysli při konstrukci Osmera, není samozřejmě možné. Nelze však pochybovat o tom, že jimi chtěli vyjádřit protikladnost kosmickým znakům řádu \"maat\", které nejpozději v Textech rakví splývají v jedno s projevy vlády slunečního boha nad světem: zjevné a pevné hranice věcí, vnitřní členění veškeré skutečnosti, stabilita a světlo.\n\nJak ukazují už jejich jména, nejsou bohové Osmera stvořiteli v tom smyslu, že by byli původci existence; spíše charakterizují kvality prvopočátečního chaosu předcházejícího stvoření, od nějž se teprve určitým způsobem následně stvoření odvíjí. Ve svém souhrnu tedy plní roli, kterou v jiných kosmologiích zastává praoceán zosobňovaný samostatně bohem Nunem. Chemenské pojetí koncepci prvotních vod v zájmu číselné symboliky přetvořilo: místo konstatování existence jediné prvotní neurčitosti (praoceánu Nun) postuluje čtyři kvalitativně negativní základní znaky s cílem tuto prapůvodní neurčitost charakterizovat. Tím došlo k nahrazení nerozlišené jednoty, která je výchozím bodem ostatních kosmologií, pluralitou čtyř párů stvořitelských bohů tvořících ve svém souhrnu nedefinovatelný, věčný a nekonečný zdroj všeho existujícího. Postava Nuna se tu proto ve srovnání s jinými naukami o počátku světa objevuje ve významově redukované podobě jen jako dvojice Nun-Naunet vyjadřující jednu ze čtyř vlastností nijak nepojmenovávaného \"počátku\".\n\nVzhledem k této pluralitě bohů je neobvyklé, že způsob, jakým dochází ke stvoření, není ve starších verzích mýtu přímo popisován. Jan Assmann poukazuje na „konstelativní teologii“ přítomnou v egyptském náboženství, z níž vyplývá pojímaní bohů v jejich pluralitě jako bytostí navzájem jednajících určitým, popsatelným způsobem. V tomto smyslu je proces stvoření v mytologii zpravidla precizován – např. v mýtu o Devateru se Atumovo stvoření dalších bohů vysvětluje jako akt masturbační ejakulace nebo (méně často uváděného) spolknutí vlastního spermatu a v Mennoferské kosmologii Ptah tvoří mocí své mysli a svého slova. Naproti tomu dostupné prameny o Osmeru vzájemné jednání a součinnost jeho členů blíže nepopisují a hovoří výhradně o jejich výsledku. Přestože to může být dáno pouze nenalezením odpovídajících pramenů, je pravděpodobnější, že tvůrci tohoto konceptu to ani neměli původně v úmyslu: podle Harta mohli být totiž přesvědčeni, že Osmero předchází kosmologii Devatera, podle níž ke stvoření dochází sebestvořením stvořitelského slunečního boha Atuma jeho vynořením se z kosmického praoceánu Nun \"na počátku všech věcí\" v podobě \"benbenu\" nebo ptáka \"benua\". V takovém případě by Osmero jen podrobněji charakterizovalo stav, jenž je výchozí pro ústřední událost popisovanou v kosmogonické části Devatera – zrození slunečního boha jako vlastní počátek stvoření. Činnost osmi bohů tak vlastně není pozitivně popsatelným „konáním“ ve vlastním smyslu slova, ale pouhou přítomností vymezující neexistenci, v níž se sluneční bůh rodí. Poté už Osmero postrádá smysl: zrození Stvořitele neexistenci „deaktivuje“, takže tato skupina bohů ve své činnosti natrvalo ustává. Proto se o ní hovoří jako o zemřelých prabozích, což nevyjadřuje představu smrti ve smyslu ukončení existence bohů, ale jejich neaktivity, nehybnosti a odpočinku.\n\nKosmogonická událost \"počátku\" je v nauce z Chemenu osvětlována několika různými způsoby. Patrně nejstarší zdejší představou je tzv. \"Ostrov plamenů\" doložený už v Textech pyramid a ve spojitosti s Osmerem spolehlivě zmiňovaný nejpozději od počátku Střední říše. Na tomto ostrově, jenž se náhle vynořil z kosmického praoceánu jako výsledek blíže nejasného pnutí mezi jeho elementy (představovanými jednotlivými členy Osmera uskupenými do párů) se zrodil sluneční bůh Atum, případně Re. Jako pevnina uprostřed vod je \"Ostrov plamenů\" zjevnou obdobou \"benbenu\" s tím, že zdůrazňuje světelnou záři, která doprovázela náhlé prolomení temnoty nebytí samovolným objevením se Slunce a která v neměnné analogii jeho „zrod“ stejným způsobem cyklicky doprovází pří každodenním objevení se na východním horizontu. S ním také byl \"Ostrov plamenů\" ztotožňován, když podle pozdějších teologických spekulací ležel v \"Jezeře nože\" právě na východním obzoru, přičemž jako místo zrození slunečního boha byl nejen místem stvoření světa, ale i znovuzrození a věčného života.\nJiným způsobem vysvětlujícím činnost Osmera je motiv lotosu, který je jím stvořen a v němž se po otevření okvětních plátků poupěte zjevuje sluneční bůh v podobě božského dítěte nebo boha Cheprera. S každodenně se rodícím slunečním bohem (nejčastěji Reem) byl lotos spojován od Nové říše, a tak je více než pravděpodobné, že teprve v této době se sekundárně objevuje i v učení z Chemenu. Pozdní podobu tohoto pojetí zaznamenávají např. nápisy v ptolemaiovském chrámu v Edfú, v nichž je činnost Osmera popisována takto:\n\n\"„Vy (Osmero) jste své semeno přinutili vyklíčit a toto semeno jste umístili do lotosu vylitím semenné tekutiny. Umístili jste ji do Nuna, zhuštěnou do jediné formy, a váš dědic tak započal své zářivé zrození v podobě (slunečního) dítěte.“\"\n\nNejpozdnější variantou, textově doloženou nápisy v Padiusirově hrobce z doby krátce po dobytí Egypta Alexandrem Velikým, je představa kosmického vejce stvořeného Osmerem, z nějž se sluneční bůh (původně snad Thovt jako stvořitelský bůh) vylíhl. Jinou verzí je představa, že kosmické vejce snesl Stvořitel, jímž byl Thovt nebo jiný bůh v podobě husy pojmenovaný Velký kejhal, na \"Ostrově plamenů\", aby se pak z něj „vylíhl“ svět. Padiusir se zmiňuje o \"rodišti všech bohů\", jímž bylo místo, na němž byly v chrámu pohřbeny zbytky tohoto vejce. Pro analogii s jinými kosmologiemi nelze vyloučit, že existovala již dříve: podle Textů rakví se Stvořitel mohl zrodit z vejce, Thovt, stejně jako Osmero uctívaný v Chemenu, byl oslovován jako \"„vejce (prvotních) vod, pramen země, skořápka, ze které vzešlo devatero bohů,“\" a Amon, člen Osmera, byl ve Vesetu spojován s husou vylíhlou z prvotního vejce na prapahorku. Ať už ale byla představa vejce ve vztahu k Osmeru poprvé použita kdykoli, je zde s největší pravděpodobností jen nesourodým prvkem, jehož cílem bylo propojit Osmero s jinými už rozvinutými kosmologiemi.\n\nKoncepce Osmera vedle své samostatné existence začala být postupem času také různými způsoby propojována s některými nezávislými mytologickými okruhy, a díky tomu se stala jednou ze tří nejrozšířenějších kosmogonicko-kosmologických představ. V těchto interpretacích jsou jeho členům přiznávány rozdílné role: v některých případech jde jen o pouhé vřazení na základě dále nerozvíjené analogie, zpravidla je ale zjevným cílem podpořit tezi o stvořitelském potenciálu hlavního boha systému, do něhož vstupují.\n\nVe vztahu ke slunečnímu bohu Reovi mohou být bohové Osmera interpretováni jako paviáni, kteří jsou v různém počtu jeho průvodci v závěru vítězné cesty podsvětím a za rozbřesku oslavují zrození Slunce na východním horizontu. To zcela odpovídá duchu původního chemenského pojetí tak, jak je vyjádřeno v představě \"Ostrova plamenů\"; v kontextu sluneční mytologie zde už ovšem není zdůrazňováno samo Reovo zrození chápané jako sebestvoření, ale jeho výklad jako události převratné pro celý kosmos. Pro sluneční paviány, s nimiž je vedle jiných bohů ztotožňováno také Osmero, tak nezbývá než role jakéhosi „komparzu“ tvořícího kulisu Reova zrození: jsou těmi,\n\n\"„kteří ohlašují Rea, když se tento velký bůh narodí… (Sedí) po obou bocích tohoto boha a ukazují se mu až do doby, kdy se usadí na nebi, přičemž pro něj tančí a skáčou, pro něj zpívají, pro něj vyluzují hudbu a pro něj vyrážejí radostný pokřik. Když se tento velký bůh objeví lidem na očích, slyší paviáni jásavá slova. To oni ohlašují Rea na nebi i na zemi.“\"\n\nBohové a bohyně Osmera tak ustupují do pozadí jako \"prabozi\", jejichž působení je jakýmsi „prologem“ k oslňujícímu stvořitelskému dílu jejich dítěte. Plně byla tato teologická představa rozpracována ve vztahu Osmera k bohu Amonovi.\n\nSpojení s bohem Thovtem je pravděpodobně dáno především městem Chemenu jako místem, kde byly oba kulty původně samostatně pěstovány. Thovt představovaný v podobě ibise mohl být sám pojímán jako Stvořitel – například jako kosmický pták snesl vejce, z něhož se vylíhl svět se všemi podobami života; jejich uspořádání do zjevených harmonicky uspořádaných forem provedl vzhledem ke své povaze prostřednictvím magické moci \"heka\" přítomné v \"božích slovech\". Proto ve vztahu k němu začalo být Osmero pojímáno jako nástroj, jímž realizuje stvoření. Sám není jeho členem, přitom ale jen jeho „regulativní činnost udržuje … univerzální síly (Osmera) … v jejich příslušných sférách činnosti… Žádná z kvalit zosobněná Osmerem bohů není sama o sobě v podstatě kreativní“ a pouze Thovtovo vedení „tyto kvality … obrací zevnitř navenek, aby se mohl projevit svět.“ Principem stvoření světa už není činnost Osmera samotného, ale na něm nezávislá a jemu „cizí“ Thovtova magická moc, která Osmero v jeho jinak nespecifikovaném konání usměrňuje stanovením řádu a účelu.\n\nDalší výraznou interpretací Osmera bylo jeho navázání na Amonův kult ve Vesetu. Není jisté, zda Amon – člen Osmera byl od samého počátku týž bůh jako Amon vesetský, nebo zda jde o shodu jmen dvou původně odlišných postav, které byly teprve na jejím základě dodatečně ztotožněny. Je také možné, že Amonův kult byl do Vesetu zaveden proto, že tamní elita chtěla své město učinit důležitějším místem, než byla starobylá sídla Mennofer nebo Chemenu, a to prostřednictvím uznání Amona jako jednoho z prabohů. Každopádně po Amonově vzestupu v Nové říši bylo Osmero uctíváno i ve Vesetu a bylo zapojeno do zdejší teologie pojímající Amona – Stvořitele jako transcendentálního boha, což mohl vyjadřovat nový Amonův přívlastek – Kematef. Toto jméno je sice doloženo až v ptolemaiovské době, nicméně mytologický obraz, který vyjadřuje, je nepochybně mnohem starší; zahrnuje představu stvořitelského boha v podobě hada, který dlí v nehybných vodách prvotního oceánu, odkud vychází a zase se do něj vrací; podle jedné verze mýtu např. Amon v hadí podobě oplodnil vejce stvořené Osmerem. Střediskem se stalo dnešní Medínit Habu, kde v době panovníků 18. dynastie Hatšepsuty a Thutmose III. vznikl na starších základech malý chrám, jehož součástí byl posvátný pahorek, z nějž Amon na počátku stvoření vystoupil a do nějž se opakovaně znovu navracel, aby se obnovil. Později za Nové říše bylo toto místo se zjevnou narážkou na Osmero nazýváno \"„pahorek otců a matek“\".\n\nAmon podle této představy, rozvíjené v době po Achnatonově reformě, \"„vytvořil sám sebe“\" tím, že před existencí jakékoli jiné formy bytí spojil v jedno své \"tekutiny\" se svým tělem a vytvořil vejce kosmu. Teprve pak vytvořil prvotní elementární principy – Osmero, jehož je sám součástí, takže je \"„První, který dal zrod Prvním.“\" Také další činnost Osmera se uskutečňuje jen díky Amonovi: je „podněcujícím vánkem, jenž … pohnul vodami (praoceánu představovaného Osmerem) a strhl je do víru, z něhož se vynořil prvotní pahorek,“ případně prvotní kosmickou husou, která jako Velký kejhal svým pronikavým zakejháním prolomila ticho dosavadního nebytí a \"„otevřela každé oko“\". Podle Harta bylo cílem vesetských teologů vyložit Osmero jako projekci Amonovy transcendentální a vlastně neuchopitelné podstaty: v tomto pojetí totiž členové Osmera ve skutečnosti nejsou od Amona odlišnými božskými bytostmi či principy, ale jen specificky pojmenovanými manifestacemi jemu vlastních a odevždy v něm přítomných tvořivých sil. Stávají se „projevem, formou boha Amona v podobě prahada Kematefa,“ zatímco on sám je bohem \"„skrytým…, příliš tajemným…, příliš velikým…, příliš mocným…“\" a lze jej jen vzdáleně uchopit pouze jako \"„boha tajných proměn… podivuhodně se zjevujícího v mnoha podobách.“\" Tak se Osmero jako celek stává jednou z mnoha \"„přeměn Amona, praboha, tvůrce prabohů.“\"\n\nDalší (v tomto případě výrazně synkretické a mytologické) pojetí Osmera poskytuje mýtus z ptolemaiovské doby. Podle něj se Osmero z Vesetu, kam bylo umísťováno v návaznosti na spojení s Amonovou teologií, odebralo do Chemenu, aby tam dokončilo svou stvořitelskou činnost; pak po vlnách Nilu pokračovalo do Mennoferu, kde \"otevřelo ústa\" (viz otevírání úst) zdejšímu bohu – Stvořiteli Ptahovi tvořícímu podle Mennoferské kosmologie mocí svého slova, a nakonec do Iunu, kde stvořilo prvního boha v tamním Devateru Atuma. Pak se vrátilo do Vesetu, kde už jen trvale odpočívá. Do Medínit Habu v oblasti někdejšího města byl proto v řecko-římské době lokalizován hrob Osmera jako zemřelých prabohů.\n\n\n\n"}
{"id": "290341", "url": "https://cs.wikipedia.org/wiki?curid=290341", "title": "Triesen", "text": "Triesen\n\nTriesen je třetí největší obec v Lichtenštejnsku. Ve městě se nachází několik kostelů z 15. století. Součástí města je historický monument, mlýn z roku 1863. V roce 2006 zde žilo 4674 obyvatel.\n\n"}
{"id": "290342", "url": "https://cs.wikipedia.org/wiki?curid=290342", "title": "Pelasgové", "text": "Pelasgové\n\nPelasgové (řecky Πελασγοί, \"Pelasgoi\") je nejčastější označení pro původní obyvatelstvo řecké pevniny. Tito lidé žili na Balkáně a Peloponésu před příchodem Achájů. Je pravděpodobné, že nebyli indoevropského původu.\n\nVe starověké řecké literatuře se o nich zmiňuje celá řada autorů, od Homéra, přes Hérodota a Thúkýdida až po Pausánia.\n\n\n"}
{"id": "290344", "url": "https://cs.wikipedia.org/wiki?curid=290344", "title": "Ronald Evans", "text": "Ronald Evans\n\nRonald Ellwin Evans (10. listopadu 1933, St. Francis, Kansas, USA – 7. dubna 1990, Scottsdale, Arizona, USA) byl americký vojenský letec a astronaut z Apolla 17.\n\nDětství strávil v Topece, hlavním městě Kansasu. Po základní a střední škole zde absolvoval i elektrotechnickou fakultu (University of Kansas). A také se zde seznámil a oženil s Janet Pollmovou. Ještě na fakultě v Kansasu prodělal dobrovolný vojenský výcvik a pak, s diplomem inženýra, nastoupil k vojenskému námořnictvu. Tady také začal s létáním na cvičných strojích. Pak byl převelen na tři roky k bojovému útvaru jako stíhací letec v Tichomoří. Po návratu do USA byl dva roky leteckým instruktorem a studoval na postgraduální škole vojenského námořnictva. Skončil ji úspěšně v roce 1964 a nastoupil u letky VF-51 na letadlovou loď Ticonderoga.\n\nV roce 1966 jej přijali do páté skupiny připravujících se astronautů u NASA. To znamenalo další studium a další cvičné lety, ač měl už na reaktivních letounech nalétáno přes 4000 hodin. Byl zařazen do podpůrných posádek Apollo 7, Apollo 11 a do záložní posádky Apolla 14. Až na konci programu Apolla se konečně do vesmíru dostal.\n\nKe svému jedinému letu do vesmíru odstartoval z mysu Canaveral v lodi Apollo 17. Byla to šestá expedice na Měsíc, v ní zastával místo pilota velitelské sekce kosmické lodi. Na palubě s ním letěli Eugene Cernan a Harrison Schmitt, kteří na Měsíci přistáli. Obletěl 75x Měsíc, nalodil oba své druhy a po 12 dnech ve vesmíru všichni tři přistáli s pomocí padáků ve své kabině na hladině Tichého oceánu. Během zpátečního letu absolvoval výstup mimo loď (tzv.EVA) kvůli demontáží kazet filmů.. \n\nV lednu 1973 byl námořní kapitán Evans jmenován do záložní posádky letu Apollo-Sojuz (ASTP/EPAS). O tři roky později z armády definitivně odešel a v roce 1977 i z NASA. Stal se viceprezidentem společnosti Western America Energy Corporation v Scottsdale, stát Arizona. Tři roky poté zde zemřel na infarkt myokardu.\n\n"}
{"id": "290348", "url": "https://cs.wikipedia.org/wiki?curid=290348", "title": "Substrát", "text": "Substrát\n\nSlovo substrát vyjadřuje podklad nebo základ jednoty a homogennosti, ale jako takové má více různých významů:\n\n"}
{"id": "290349", "url": "https://cs.wikipedia.org/wiki?curid=290349", "title": "Monte Titano", "text": "Monte Titano\n\nMonte Titano je nejvyšší hora San Marina, má nadmořskou výšku 756 m. Jedná se o 3 km dlouhý vápencový hřeben izolovaný od hlavního pásma Apenin a je zbytkem velké vrásy. Monte Titano se impozantně zvedá z nížiny ve vzdálenosti 10 km od moře, na jeho západním svahu se nachází hlavní město San Marino.\n\nPodle nejstarší legendy je hora Monte Titano prvním stupněm obrovského schodiště, které postavili Titáni, když bojovali s Diem a neúspěšně se pokoušeli znovu zmocnit Olympu.\n\nNa této vápencové hoře založil Svatý Marinus město San Marino. Podle legendy byl Marino kameník z dalmatského ostrova Arbe, který pracoval na stavbě přístavu v Rimini. Riminská patricijka Felicie mu darovala území kolem Monte Titana za to, že uzdravil jejího syna. Marino se sem uchýlil se svými křesťanskými druhy před pronásledováním za vlády císaře Diokleciána. Postavili zde poustevnu a kostelík sv. Petra. Datum jejich údajného příchodu, 3. září 301, se považuje za založení města. Marino byl prohlášen za svatého a obec, která vznikla kolem poustevny, přijala jeho jméno.\n\nHora má tři vrcholy a na každém z nich je jedna ze tří sanmarinských pevností. Tyto pevnosti nebyly nikdy dobyty a Sanmariňané jim vděčí za svoji svobodu. Nejvyšším vrcholem je La Fratta (756 m) na níž stojí pevnost La Cesta ze 13. století, na východ od něj se vypíná La Rocca (751 m) s nejstarší pevností La Guaita z 10. století, západní vrchol tvoří La Montale (738 m) se stejnojmennou pevností ze 14. století.\n\nMonte Titano na HoryEvropy.cz\n"}
{"id": "290350", "url": "https://cs.wikipedia.org/wiki?curid=290350", "title": "Fosforylace", "text": "Fosforylace\n\nFosforylace je adice fosfátových skupin (PO) na proteiny nebo jiné organické molekuly. Může měnit strukturu proteinů v enzymech a tím i jejich funkci a činnost. Fosforylace proteinů hraje významnou roli v celé řadě buněčných procesů. Z tohoto důvodu se stává předmětem řady biochemických výzkumů.\n\nV roce 1906 Phoebus A. Levene v Rockefellerově ústavu pro lékařský výzkum identifikoval fosfát v bílkovině vitellin, a v roce 1933 Fritz Lipmann objevil fosfoserin v kaseinu. Nicméně trvalo dalších 20 let, než Eugene P. Kennedy popsal první \"enzymatickou fosforylaci proteinů\".\n\nReverzibilní fosforylace proteinů je důležitý regulační mechanismus, který se vyskytuje u prokaryotických i eukaryotických organismů.\nKinázy fosforylují bílkoviny a fosfatázy bílkoviny defosforylují. Mnohé enzymy a receptory jsou ve stavu \"zapnutý\" nebo \"vypnutý\" prostřednictvím fosforylace a defosforylace. Reverzibilní fosforylace vede ke konformačním změnám struktury mnohých enzymů a receptorů, které způsobují aktivaci nebo deaktivaci. Fosforylace se v eukaryotických proteinech obvykle vyskytuje na aminokyselinách serin, threonin, tyrosin a histidinových zbytcích. Histidinová fosforylace eukaryotických proteinů je častější než fosforylace na tyrosinu. V prokaryotických bílkovinách dochází k fosforylaci zbytků aminokyselin serin, threonin, tyrosin, histidin, arginin nebo lysin. Přidáním fosfátových iontů (HPO) na polární R skupiny aminokyselinových zbytků se mohou změnit hydrofobní části proteinu na polární a extrémně hydrofilní část molekuly. Tímto způsobem je možné zavést konformační změnu ve struktuře proteinu prostřednictvím interakce s jinými hydrofobními a hydrofilními částmi proteinu.\nJeden takový příklad regulace je fosforylace p53 tumor supresorových proteinů. Protein p53 je silně regulován a obsahuje více než 18 různých míst fosforylace. Aktivace p53 může vést k zástavě buněčného cyklu, který může být obrácen a za určitých okolností může vést k apoptotické buněčné smrti. Tato aktivita se vyskytuje pouze v situacích, kdy jsou buňky poškozené, nebo je u zdravých jedinců narušená jejich fyziologie. Po deaktivačním signálu je protein znovu defosforylován a přestane fungovat. Aktivace fosforylací je mechanismus, který se vyskytuje v mnoha formách přenosu signálů, jako například způsob, jakým se světlo zpracovává ve světločivných buňkách sítnice.\n\nRegulační role fosforylace:\n\n\n\n\n\nObjasnění komplexní signální dráhy fosforylace může být obtížné. V buněčných signálních drahách protein A fosforyluje protein B a protein B pak fosforyluje protein C. Nicméně, v jiných signálních drahách protein D fosforyluje protein A, nebo fosforyluje protein C. Globální přístupy jako je fosfoproteomika (což je studium fosforylovaných proteinů prostřednictvím proteomiky v kombinaci s hmotnostní spektrometrií), byly využity k identifikaci a kvantifikaci dynamických změn fosforylovaných proteinů v průběhu času. Tyto techniky jsou důležité pro systematickou analýzu komplexních fosforylačních sítí. Byly úspěšně použity k identifikaci dynamických změn ve stavu fosforylace na více než 6000 místech po stimulaci epidermálním růstovým faktorem.\n\nJiný přístup k pochopení fosforylačních sítí je na základě měření genetické interakce mezi více fosforylovanými proteiny a jejich cíli. To ukazuje zajímavé opakující se vzorce interakcí tzv. síťové motivy.\n\nExistuje tisíce různých fosforylačních míst v dané buňce, protože:\n\nFosforylace jakéhokoli místa na daném proteinu může změnit funkci nebo lokalizaci tohoto proteinu. Například, pokud je aminokyselina Serin-473 (\"S473\") v proteinu AKT fosforylována, protein kináza B je funkčně aktivní jako kináza. Pokud protein kináza B není fosforylována, je to neaktivní kináza.\n\nUvnitř bílkoviny může dojít k fosforylaci na několika aminokyselinách. Fosforylace na serinu je nejčastější, hned za ním následuje threonin. Tyrosinová fosforylace je poměrně vzácná. Vzhledem k tomu, že tyrosin-fosforylované proteiny je poměrně snadné purifikovat pomocí protilátek, jsou fosforylace prostřednictvím tyrosinu poměrně dobře prozkoumané. Fosforylace histidinu a aspartátu se vyskytují hlavně u prokaryot jako součást dvousložkové signalizace. V některých specifických případech se může vyskytovat také v signálních drahách u eukaryot.\n\nProtilátky mohou být použity jako výkonné nástroje pro detekci toho, zda je protein na určitém místě fosforylován. Protilátky vážou a detekují konformační změny vyvolané fosforylací proteinů. Tyto protilátky se nazývají fosfo-specifické. Nyní jsou k dispozici stovky těchto protilátek. Jsou to důležité biochemické nástroje a to jak pro základní výzkum, tak pro klinické diagnózy.\n\nPTM (Posttranslační modifikace) izoformy jsou snadno zjistitelné na 2D gelu. Fosforylace nahrazuje neutrální hydroxylové skupiny na serinech a threoninech nebo tyrosinech za negativně nabité fosfátové skupiny s pKs kolem 1.2 a 6.5. Pod pH 5,5 fosfáty přidají jeden záporný náboj, u pH 6,5 přidávají 1,5 záporného náboje, nad pH 7,5 přidávají 2 záporné náboje. Relativní množství každé izoformy může být také snadno a rychle určeno z intenzity zbarvení na 2D gelu.\nV některých velmi specifických případech, je možné detekovat fosforylaci jako posun v proteinu. Tuhle elektroforetickou pohyblivost lze provádět pomocí jednoduchých 1-rozměrných SDS-PAGE gelů, jak je to popsáno například pro transkripční koaktivátor v článku Kovacs et al.\nVětšina fosforylačních míst, pro které byly tyto mobilní posuny popsány spadají do kategorie SP a TP míst. (tj. prolinové zbytky následované fosforylovanými serinovými nebo threoninovými zbytky).\nNedávné rozsáhlé analýzy hmotnostní spektrometrie byly použity k určení místa fosforylace proteinů. Za poslední 4 roky, desítky studií zveřejnily každou identifikaci tisíců míst, z nichž dříve mnohé nebyly popsány. Hmotnostní spektrometrie je ideální pro takové analýzy, pro které přidávání fosforylace vede ke zvýšení množství proteinů a fosforylovaného zbytku. Nicméně, pokročilé, vysoce přesné hmotnostní spektrometry jsou u těchto studií nezbytné, což představuje omezení pouze na laboratoře s nejmodernějšími hmotnostními spektrometry.\n\nPodrobná charakterizace lokalit fosforylace je velmi obtížná, a kvantifikaci proteinů fosforylací pomocí hmotnostní spektrometrie vyžaduje vnitřní standardní přístupy s použitím izotopů \nRelativní kvantifikaci lze získat s různými diferenciálními technologiemi, například označování prostřednictvím izotopů. Existuje také několik kvantitativních metod proteinové fosforylace, včetně fluorescenčních a imunologických, FRET, TRF, fluorescenční polarizace, fluorescenční spektroskopie, gelová retardační analýza (EMSA), bead-based detekce (metoda pozostávající ze třech prvků: kulička (průměrem 5,6-micromů), oligomerní zachycovací sondy připojené k povrchu a tři fluorofory pro multiplexní detekci), cell-based metody (metody založené na bázi buněčných testů se vztahují na některý z řady různých experimentů založených na použití živých buněk. Tyto metody můžou obsahovat různé testy, které měří proliferaci buněk, toxicitu, motilitu, měřitelnou výrobu produktu, a morfologii buněk. Cell-based testy nabízejí přesnější vyjádření reálného života v modelu, protože jsou používány živé buňky, a také nabízejí možnost dynamického experimentu prostřednictvím sledování množství nebo chování živých buněk).\n\nATP, \"vysoce energetické\" výměnné médium v buňce, je syntetizováno v mitochondriích přidáním třetí fosfátové skupiny na ADP v procesu nazvaném oxidační fosforylace. ATP je také syntetizováno během procesu glykolýzy. Další způsob tvorby ATP je syntetizace na úkor sluneční energie v procesu fotofosforylace v chloroplastech rostlinných buněk.\nFosforylace cukrů je často první fáze jejich katabolismu. To umožňuje buňkám hromadit cukry, protože fosfátová skupina brání molekulám difundovat zpátky přes jejich transportéry. Dále existuje tzv. substrátová fosforylace, při které vznikne ATP mimo dýchací řetězec(např.: z GTP vznikající v Citrátovém cyklu, při glykolýze, apod...).\n\n"}
{"id": "290352", "url": "https://cs.wikipedia.org/wiki?curid=290352", "title": "Monte San Cristoforo", "text": "Monte San Cristoforo\n\nMonte San Cristoforo je vrch na jihu San Marina. Nachází se mezi městy Fiorentino a Montegiardino a pramení zde řeka Cando. Vrch ční do nadmořské výšky 534 m n. m.\n"}
{"id": "290353", "url": "https://cs.wikipedia.org/wiki?curid=290353", "title": "Guimarães", "text": "Guimarães\n\nGuimarães je město v severozápadním Portugalsku. Často se o něm hovoří jako o kolébce portugalského národa, jelikož se zde narodil historicky první portugalský král Alfons I. Portugalský. Současná populace města přesahuje 52 000 obyvatel, v celém obvodu obce pak žije 163 000 obyvatel.\n\nStřed města byl pro svou historickou hodnotu v roce 2001 zapsán na Seznam světového dědictví UNESCO.\n\n\n"}
{"id": "290354", "url": "https://cs.wikipedia.org/wiki?curid=290354", "title": "Choluteca", "text": "Choluteca\n\nCholuteca znamená víc věcí:\n\n"}
{"id": "290362", "url": "https://cs.wikipedia.org/wiki?curid=290362", "title": "Rekordy kosmonautů", "text": "Rekordy kosmonautů\n\nNásledující tabulky uvádějí rekordy kosmonautů v délce pobytu v kosmu\n\nNásledující přehled zobrazuje vývoj světového rekordu v počtu dní a hodin strávených v kosmickém prostoru. Sčítají se dny za všechny lety kosmonauta v jeho životě v den přistání na Zemi. Stav je k 9. únoru 2020. \n\nV tomto přehledu je čtrnáct jednotlivých nejdelších letů kosmonautů ve vesmíru:\n\n"}
{"id": "290366", "url": "https://cs.wikipedia.org/wiki?curid=290366", "title": "Údolí Côa a Siega Verde", "text": "Údolí Côa a Siega Verde\n\nÚdolí Côa je portugalské údolí, známé především díky nálezům prehistorického umění v podobě skalních rytin a maleb. Bylo jich zde nalezeno nevídané množství, většinou se datují do doby přibližně mezi lety 22 000 – 10 000 př. n. l. Údolí je tvořeno řekou Côa a pro svou mimořádnou historickou hodnotu bylo v roce 1998 zařazeno do Seznamu světového dědictví UNESCO.\n\nV roce 2010 byla lokalita UNESCO rozšířena o Siega Verde ve španělské provincii Salamanca. Zdejší skalní rytiny mají stejný původ jako ty na portugalské straně hranice.\n"}
{"id": "290372", "url": "https://cs.wikipedia.org/wiki?curid=290372", "title": "Canon Yaoundé", "text": "Canon Yaoundé\n\nCanon Yaoundé je kamerunský fotbalový klub. Sídlí ve městě Yaoundé, hlavním městě Kamerunu a byl založen 11. listopadu 1930. Hraje své domácí zápasy na yaoundském stadionu Stade Omnisports s kapacitou 38 000 diváků. Klubové barvy jsou zelená a červená. Canon Yaoundé vyhrál 3x africkou Ligu mistrů a 1x africký Pohár vítězů. Tento tým hraje kamerunskou Premier Division, nejvyšší fotbalovou ligu v zemi.\n\n\n"}
{"id": "290374", "url": "https://cs.wikipedia.org/wiki?curid=290374", "title": "Hebrejská literatura", "text": "Hebrejská literatura\n\nHebrejská literatura se skládá se starověkých, středověkých a moderních literárních děl, napsaných hebrejsky. Nejvýznamnějším dílem této literatury je Tanach neboli hebrejská bible.\n\nHebrejsky je psána většina židovské náboženské literatury. Nejvýznamnějším dílem tohoto okruhu je Mišna, rabínská kodifikace zákonů zapsaných obsažených v Tóře nebo z ní odvozených. Toto dílo bylo zapsáno kolem roku 200 našeho letopočtu. K dalším dílům náboženské literatury patří také liturgické texty (Amram Gaon, Sadjá Gaon), komentáře k Tóře (Abraham ibn Ezra) a základní díla židovského práva, jako je Šulchan Aruch. \n\nTato díla hebrejské literatury byla mnohdy kombinávána nebo rozšířena texty, psanými v jiném jazyce, který byl mezi soudobými židy užívanější, například Gemara, aramejsky psaný komentář k Mišně, tvořící jádro Talmudu, také některé tradiční židovské modlitby jsou psány aramejsky. Některá díla středověké filosofie, například Maimonidova kniha \"Průvodce bloudících\", jsou psány arabsky.\n\nVe vrcholném období židovské kultury ve Španělsku se řada významných rabínů přestěhovala do arabské části Španělska, protože muslimský svět byl vůči židům tolerantnější. Vzhledem k tomu začalo jejich náboženské vzdělání záviset na arabsky psaných dílech, která učenci jinde v Evropě nemohli číst. Tito rabíni a jejich následovníci ve Španělsku, Francii a Itálii proto přeložili mnoho děl židovské, muslimské, řecké a římské filosofie a vědy z arabštiny do hebrejštiny. Tento příliv nových témat do hebrejské literatury způsobil podstatné rozšíření její slovní zásoby.\n\nV 18. století existoval směr, nazývaný Haskala (židovské osvícenství), který se snažil dosáhnout rovnosti a svobody pro evropské Židy tím, že se snažil dokázat rovnocennost židovské kultury s jinými kulturami. Zájem o hebrejštinu způsobil také německý překlad hebrejské bible, pořízený Mosesem Mendelssohnem, který dále inspiroval založení hebrejsky psaného čtvrtletníku, který následovala další periodika.\nPo větším rozšíření sionistických komunit v Palestině byla v některých osadách se jako společný jazyk některých osad začala používat právě hebrejština. Vědec Eliezer Ben Jehuda proto přizpůsobil hebrejštinu pro potřeby moderního světa.\n\nV roce 1922 byla takto upravená hebrejština, nazývaná ivrit, schválena jako úřední jazyk budoucího státu Izrael. V roce 1966 získal Šmuel Josef Agnon za své hebrejsky psané romány a povídky Nobelovu cenu za literaturu. Hebrejsky poté psal například Ephraim Kishon, Amos Oz, a řada dalších autorů. Nyní vychází v Izraeli každoročně tisíce knih, jak překladů, tak původních děl.\n"}
{"id": "290378", "url": "https://cs.wikipedia.org/wiki?curid=290378", "title": "Laurisilva", "text": "Laurisilva\n\nLaurisilva či vavřínový les je les pralesovitého typu, který se vyskytuje na několika makaronézských ostrovech. Vyskytuje se v něm relativně velké množství endemických organizmů. Díky své jedinečnosti byl madeirský les zapsán v roce 1999 na Seznam světového dědictví UNESCO.\n\nPrales tohoto typu kdysi pokrýval většinu evropského kontinentu. Se změnou klimatu však ustoupil a relikty původního pralesa přežily do dnešních dnů jen v Makaronézii (lesy vavřínového typu jsou i v jižní Číně, v Japonsku a v Tasmánii; zastoupení rostlinných a živočišných druhů je tam však zcela odlišné).\n\nNásledkem odlesňování, zemědělství, pastvy a dovezením exotických rostlin zabírá laurisilva v Makaronézii stále menší rozlohu:\n\nLaurisilva patří k lesům, které jsou stále vlhké. Na ostrově Madeira se vyskytují na severních svazích v nadmořských výškách 300 až 1400 m a v 700 až 1600 m na svazích jižních v oblastech, které jsou každý den několik hodin pokryty mlhou. Pokud jde o rostliny a živočichy, je madeirský prales z 90 % původní, některé druhy jsou madeirské endemity.\n\nNajdeme zde vavřín azorský (\"Laurus azorica\"), jehož plody – černými kuličkami – se živí holub dlouhoprstý (\"Columba trocaz\"), vavřín kanárský (\"Laurus novocanariensis\"), obaleň páchnoucí (\"Ocotea foetens\"), avokádo (\"Persea indica\"), cesmínu kanárskou (\"Ilex canariensis\"), jochovec stromovitý (\"Clethra arborea\"), vřesovec stromovitý (\"Erica arborea\") aj.\n\n"}
{"id": "290379", "url": "https://cs.wikipedia.org/wiki?curid=290379", "title": "Rajchéřov", "text": "Rajchéřov\n\nRajchéřov () je zaniklá vesnice na území obce Starého Města pod Landštejnem v okrese Jindřichův Hradec. První písemná zmínka o obci pochází z roku 1487. V roce 1939 zde žilo 241 obyvatel ve 49 domech, drtivá většina byli Němci. Po druhé světové válce a odsunu německého obyvatelstva se ves nepodařilo dosídlit, o několik let později byla zlikvidována v souvislosti s budováním hraničního pásma po roce 1945. V 90. letech 20. století existoval projekt na vybudování obřího rekreačního střediska pro několik tisíc osob na území bývalé vsi, záměr však narazil v souvislosti s ochranou přírody.\n\n\n\n"}
{"id": "290380", "url": "https://cs.wikipedia.org/wiki?curid=290380", "title": "Pico (ostrov)", "text": "Pico (ostrov)\n\nPico je ostrov na Azorských ostrovech, známý především díky své sopce Montanha do Pico, která dosahuje nadmořské výšky 2351 m, což z ní činí nejvyšší horu Portugalska. Ostrov je dlouhý 42 km a ve svém nejširším bodě dosahuje 15 km šířky. Celkem zabírá plochu o výměře 447 km².\n\nZdejší vinařská kulturní krajina v západní části ostrova byla v roce 2004 zapsána na seznam světového dědictví UNESCO.\n"}
{"id": "290383", "url": "https://cs.wikipedia.org/wiki?curid=290383", "title": "Čárváka", "text": "Čárváka\n\nČárváka, také Lókájata je neortodoxní škola indické filosofie. Vyznačuje se filosofickým skepticismem a náboženskou lhostejností. Původ pojmu \"čárváka\" (cārvāka) je nejistý, podle jedné teorie je jeho význam ve smyslu \"přijatelná řeč\" (cāru - krásný/přijatelný; vāka - řeč), podle jiných je \"Čárváka\" jméno zakladatele této školy. Základním spisem je Bárhaspatja-sútra, který se však nedochoval a známe jen zlomky z citací v jiné literatuře. Pro tuto školu je charakteristický materialismus a ateismus. Přestože tato škola není přímou součástí šesti ortodoxních škol hinduismu, je hinduistickým materialistickým hnutím uvnitř hinduismu.\n\n\n"}
{"id": "290385", "url": "https://cs.wikipedia.org/wiki?curid=290385", "title": "Snow Patrol", "text": "Snow Patrol\n\nSnow Patrol je Severoirská indie rocková skupina pocházející z Bangoru, založená při studiích na univerzitě ve skotském Dundee. Díky singlům jako „Chasing Cars“, „You're All I Have\" nebo „Signal Fire\" je považována za jednu z nejznámějších a nejoblíbenějších skotských skupin. Poprvé na sebe upoutali pozornost v roce 2003, kdy vyšlo kritiky oceňované album \"Final Straw\", kterého se prodalo přes 2 mil. kopií.\n\nRok 2007 znamenal pro Snow Patrol hned tři nominace na BRIT Awards (nejlepší skupina, album, singl). Album \"Eyes Open\" bylo vyhlášeno jako nejlepší irské album roku 2007 v rámci Meteor Music Awards.\n\nPočátky působení Snow Patrol sahají do roku 1994, kdy se na univerzitě v Dundee potkali Gary Lightbody a Jonny Quinn (oba původem z Belfastu). První desku \"Songs for Polarbears\" nahráli ještě pod názvem Polar Bear, poté už působili jako Snow Patrol. Do povědomí fanoušků i médií se dostali až svým třetím studiovým albem \"Final Straw\", konkrétně singlem „Run“, jenž výrazně bodoval v Británii (5. místo v singlové hitparádě). Deska vyšla na labelu Polydor, kde vydávají např. Kaiser Chiefs, Take That nebo Gwen Stefani.\n\nV květnu 2005 opouští kapelu klávesista a hráč na basovou kytaru Mark McClelland, nahrazuje jej Tom Simpson.\n\nV rámci tour k desce \"Final Straw\" koncertují s U2 a připravují materiál na nové album. Ačkoli je nahrávání dokončeno už v prosinci, kapela pod vedením zkušeného producenta Jacknife Leea ještě dodělává detaily a deska vychází až v květnu 2006. Album zaznamenává opět obrovský úspěch a hned 3 nominace na BRIT Awards (ani jedna nebyla proměněna, jelikož dominovali Arctic Monkeys). Snow Patrol alespoň poráží Arctic Monkeys v prodávanosti - \"Final Straw\" se 26. listopadu 2006 stává nejprodávanějším albem roku 2006 a singl „Chasing Cars\" vítězí v Británii a Irsku.\n\nJejich zatím posledním počinem je singl „Signal Fire\", který se objevil na soundtracku k filmu \"Spider Man 3\".\n\n\n\n\n\n\n\n"}
{"id": "290388", "url": "https://cs.wikipedia.org/wiki?curid=290388", "title": "Fischer", "text": "Fischer\n\nFischer je německé příjmení:\n\nV Německu je čtvrté nejčastější, ve Švýcarsku patří do první desítky, ve Spojených státech do první stovky nejčastějších příjmení.\n\nJméno znamená rybář. V židovské náboženské a kulturní oblasti však může také odkazovat na biblickou postavu Efrajima, nejmladšího syna Josefa z knihy Genesis.\n\n\n\n\n"}
{"id": "290397", "url": "https://cs.wikipedia.org/wiki?curid=290397", "title": "Loikaemie", "text": "Loikaemie\n\nLoikaemie je německá kapela, která byla založena v říjnu roku 1994 v německém Plavně. Její počátky se nesly ve znamení úderného a jednoduchého Oi! s klasickými texty o přátelství, alkoholu a životě na ulicích. Díky svému nezaměnitelnému soundu si kapela získala obrovskou oblibu u domácího publika a záhy se stala vlajkovou lodí německé nerasistické skinheadské scény.\n\nDruhá deska z roku 1999 více než potvrdila její ambice a katapultovala kapelu do čela evropské Oi Punkové scény. Skupina získala na téhle desce kompaktní a syrový zvuk, který nezapřel lehké ovlivnění hardcorovou muzikou. Texty se pomalu začínají otáčet i k vážnějším a politickým tématům, ale nechybí ani odlehčené věci, potvrzující, že si kapela zachovává potřebný nadhled.\n\nLoikaemie hrála po celé Evropě. Hit z třetí desky nazvaný „Good night, white pride“ se stal hymnou všech Punks a Skins, kteří se odmítli smířit s rovnicí skinhead = nacista a pro německé antifašisty představuje Loikaemie kultovní záležitost.\n\n\n\n\n\n"}
{"id": "290398", "url": "https://cs.wikipedia.org/wiki?curid=290398", "title": "Smetáček", "text": "Smetáček\n\nSmetáček může být:\n\n"}
{"id": "290399", "url": "https://cs.wikipedia.org/wiki?curid=290399", "title": "Vášeň a cit", "text": "Vášeň a cit\n\nVášeň a cit (orig. \"Becoming Jane\") je britský historický film režiséra Juliana Jarrolda. Je inspirován mládím Jane Austenové, jedné z nejvýznamnějších anglických spisovatelek (hraje ji Anne Hathaway), a citovým vzplanutím mezi ní a T. L. Lefroyem (hraje James McAvoy).\n\nOběma hercům se dostalo převážně vysoce příznivého ocenění za jejich výkony, až na převážně anglické recenzenty, kteří vyjádřili nevoli nad tím, že anglickou spisovatelku hrála Američanka se zřetelným americkým přízvukem a stylem projevu („americký styl“ Hathawayové ovšem odsoudily i některé české recenze).\n\nPoměrně zásadní výhrady zazněly proti historické přesnosti filmu, neboť ono milostné vzplanutí bylo patrně mnohem nevinnější a méně osudové, než z něj film (který velmi účelové manipuluje s daty událostí) dělá. Pokud jde o příběh, americké recenze byly obecně lepší než britské či evropské, české byly místy značně kritické.\n\n\n"}
{"id": "290403", "url": "https://cs.wikipedia.org/wiki?curid=290403", "title": "Spišská Magura", "text": "Spišská Magura\n\nSpišská Magura je flyšové pohoří nacházející se na severním Slovensku, součást Podhôľno-magurské oblasti. Sousedí z jihu s Podtatranskou brázdou, Tatrami a Podtatranskou kotlinou, z východu s Levočskými vrchy a Spišsko-šarišským mezihořím a na severu s Pieninami. Západní a část severní hranice tvoří státní hranice s Polskem.\n\nSpišská Magura se dělí na dva geomorfologické podcelky: Repisko na jihozápadě a Veterný vrch na severu. Hranice mezi nimi vede údolím Rieky a přes Magurské sedlo. Nejvyšším vrcholem pohoří je Repisko (1259 m) v jihozápadní okrajové části pohoří.\n\nHlavní hřeben podcelku Repisko vede po linii Repisko - Magurka - Bukovina - Smrečiny - Spádik - Magurské sedlo - Javor - Toporecké sedlo, kde navazuje na hlavní hřeben podcelku Veterný vrch - Kameniarka - Riňava - Veterný vrch (nejvyšší vrch stejnojmenného podcelku, 1101,2 m).\n\nSeznam všech tisícimetrových vrcholů ukazuje Seznam vrcholů ve Spišské Maguře.\n\nPohoří je rozdělené údolími potoků a říček: Frankovský potok, Rieka, Jordanec, Lesniansky potok, Toporský potok, Šoltýsa a další. Údolí Dunajce na severu je hranicí s Pieninami, toky Javorinky a Bielé s Tatrami a v údolí Popradu, v tzv. Ružbašské bráně se stýká s pohořím Levočské vrchy.\n\nV části Osturnianská brázda a na přilehlých svazích Spišské magury se zachovalo více jezer sesuvného charakteru. Např. Malé jazero, Veľké jazero, Ksenino jazierko, Osturnianske jazero. V podcelku Repisko se zachovalo Jezerské jazero také sesuvného charakteru. Na styku pohoří s kotlinami vyvěrají minerální prameny (Vyšné Ružbachy, Toporec).\n\n"}
{"id": "290406", "url": "https://cs.wikipedia.org/wiki?curid=290406", "title": "Václav Smetáček", "text": "Václav Smetáček\n\nVáclav Smetáček (30. září 1906 Brno – 18. února 1986 Praha) byl český hobojista, sbormistr, hudební vědec, hudební skladatel, dirigent a hudební pedagog.\n\nByl synem právníka, hudebníka a příležitostného hudebního skladatele JUDr. Rudolfa Smetáčka. Po studiích na konzervatoři a na gymnáziu (obě školy řádně ukončil maturitou) působil v letech 1930–1933 jako hobojista České filharmonie, od roku 1928 do roku 1956 působil jako zakladatel a umělecký vedoucí českého Pražského dechového kvinteta. V roce 1928 začal studovat na Karlově univerzitě hudební vědu a estetiku, kde promoval v roce 1933. Studium ukončil diplomovou prací: \"Orchestrace Smetanova mládí\". Zároveň s tím studoval skladbu a dirigování na pražské konzervatoři.\n\nV letech 1934 až 1939 působil jako zástupce sbormistra v pěveckém souboru Pražský hlahol, zároveň s tím začínal dirigovat v nově založeném Orchestru FOK, pracoval také v Československém rozhlasu. V roce 1942 převzal post šéfdirigenta Symfonického orchestru hlavního města Prahy FOK, kde pak působil prakticky až do své smrti. Po 2. světové válce začal také učit jak na konzervatoři, tak na AMU, kde byl i šéfem školního orchestru. Jako dirigent začal hostovat u České filharmonie a u jiných renomovaných zahraničních symfonických orchestrů. Byl znám jako velký propagátor díla Bedřicha Smetany, cyklus symfonických básní \"Má vlast\" nastudoval s celou řadu zahraničních orchestrů.\n\nV letech 1959–1960 byl šéfdirigentem Berlínského symfonického orchestru. Řídil koncerty filharmonického orchestru v Los Angeles, amsterdamského \"Concertgebouworkest\" i symfonické orchestry v Japonsku. V zahraničí působil často i jako operní dirigent. V roce 1966 uvedl poprvé v milánské opeře La Scala operu \"Z mrtvého domu\" Leoše Janáčka. V \"Teatro Colon\" v Buenos Aires nastudoval operu Boris Godunov Modesta Petroviče Musorgského, Šostakovičovu \"Kateřinu Izmailovou\" a Janáčkovu Káťu Kabanovou a další díla v Evropě i zámoří. V novinových titulcích býval nazýván \"Létajícím dirigentem\" nebo \"Velvyslancem české hudby\".\n\nByl neuvěřitelně pracovitým, vitálním a energickým hudebníkem, který během svého života dokázal paralelně vykonávat velké množství uměleckých činností. V roce 1976 byl jmenován národním umělcem. Řada jeho gramofonových nahrávek byla oceněna francouzskou cenou Charlese Crosse, nejprestižnější cenou v oboru vážné hudby. Rovněž získal polské vyznamení, důstojnický kříž řádu Polonia restituta.\n\nV listopadu roku 1974 utrpěl při koncertu ve Florencii srdeční záchvat a na rok přerušil veřejná vystoupení. Ke konci života ztrácel zrak a dirigoval jen skladby, které ovládal zpaměti. Zemřel 18. února 1986 v Praze a je pochován na Vyšehradě.\nS manželkou, historičkou umění a památkářkou PhDr. Miladou-Lejskovou-Matyášovou, měl tři děti: oba synové Pavel a Ivan Smetáčkovi jsou jazzoví muzikanti, dcera Helena Čižinská je historička umění a dlouholetá pražská památkářka. Vnuk, Štěpán Smetáček je rockový bubeník. Vnuk Jan Čižinský je pražský komunální politik.\n\nJeho skladatelské dílo není příliš rozsáhlé a pochází spíše z mladších let. Na konzervatoři absolvoval u Jaroslava Křičky Dechovým kvintetem. Vzhledem k tomu, že jeho hlavním hudebním nástrojem byl hoboj, zkomponoval i řadu skladeb pro hoboj a komorní dechová obsazení. Pro hoboj psal i didaktická díla: \"Školu pro hoboj\", \"Stupnicové etudy pro hoboj\" a \"6 mistrovských etud pro hoboj\". Zkomponoval 3 klavírní cykly, několik sborů, pochodů, znělek a fanfár.\n\nPro velký orchestr instrumentoval \"Obrázky z výstavy\" Modesta Petroviče Musorgského, Toccatu a fugu d-moll Johanna Sebastiana Bacha. Pro rozhlas připravoval pásma z oper Bedřicha Smetany a Antonína Dvořáka. Některá i ve spolupráci se svým otcem.\n\n\n"}
{"id": "290407", "url": "https://cs.wikipedia.org/wiki?curid=290407", "title": "Benzoát sodný", "text": "Benzoát sodný\n\nBenzoát sodný je sodná sůl kyseliny benzoové (kyseliny benzenkarboxylové). V potravinářství je známa pod svým E kódem E 211. Dále má také své uplatnění v pyrotechnice.\n\nKyselina benzoová, její soli a estery jsou běžně obsaženy ve většině ovoce, především v bobulovitých plodech. Brusinky jsou velmi bohatým zdrojem benzoové kyseliny. Kromě ovoce se benzoáty přirozeně vyskytují v houbách, skořici, hřebíčku a několika mléčných výrobcích (jako výsledek bakteriálního kvašení). Pro komerční účely je tato látka připravována chemicky z toluenu.\n\nBenzoan sodný může být v laboratoři připraven neutralizací kyseliny benzoové hydroxidem sodným. Při této reakci vzniká benzoan sodný a voda.\n\nCHCOOH + NaOH → CHCOONa + HO\n\nKyselina benzoová (E210) a benzoáty jsou používány jako konzervační prostředky v kyselých výrobcích proti kvasinkám a plísním. Jsou neúčinné proti bakteriím a v produktech s pH 5 a vyšším (slabě kyselé či neutrální). Vysoké koncentrace způsobují kyselou příchuť, což omezuje jejich použití. Benzoáty jsou často upřednostňovány díky své lepší rozpustnosti.\n\nDále se také benzoan sodný používá v pyrotechnice jako pohon do pískavých složí, s chloristanem draselným jako oxidačním činidlem, obvykle v poměru 3:7. Po nalisování a zapálení tato směs vydává pískavé zvuky. Nicméně užití této směsi jako raketového paliva má i své stinné stránky, totiž při nesprávném nebo přílišném nalisování může směs způsobit výbuch, jelikož je velmi citlivá na nárazy.\n\nRovnice spalování benzoanu sodného:\n\n2 CHCOONa + 15 O → 14 CO + 4 HO + 2 NaOH\n\n"}
{"id": "290408", "url": "https://cs.wikipedia.org/wiki?curid=290408", "title": "Sklenka", "text": "Sklenka\n\nSklenka (pomnožné, tedy „ve Sklenkách“) je osada ležící ve Středočeském kraji, v okrese Praha-východ. Spadá pod obec Strančice, od které leží 4 km západním směrem.\n\nPrvní písemná zmínka o Sklenkách pochází z roku 1776.\n"}
{"id": "290410", "url": "https://cs.wikipedia.org/wiki?curid=290410", "title": "Chubby Checker", "text": "Chubby Checker\n\nChubby Checker, vlastním jménem Ernest Evans (* 3. října 1941), je americký rock’n’rollový zpěvák, který se nejvíce proslavil svojí skladbou „The Twist“ z roku 1960, touto skladbou velmi zpopularizoval také tanec „Twist“.\n\nNarodil se ve „Spring Gulley“ v Jižní Karolíně a vyrostl v Jižní Philadelphii v Pennsyslvanii, kde také chodil na střední školu společně s Frankie Avalonem a Fabianem. V roce 1964 si vzal Nizozemku Catharinu Lodders, která byla Miss Universe v roce 1962.\n\n„The Twist“ (který byl původně vedlejší R&B hit autora Hanka Ballarda) se stal tak populární, že mu publikum často ani nedovolilo zpívat jiný druh hudby. Je to jediný zpěvák, který měl pět alb najednou v Top12. Chubby změnil mnohým způsob, jakým se tančí na hudbu od roku 1959.\n\nChecker měl několik hitů až do poloviny šedesátých let. Ale změny ve vkusu posluchačů ukončily jeho kariéru v roce 1965. Strávil zbytek šedesátých let nahráváním a turné po Evropě. Přestože v sedmdesátých letech mladí už upustili od tohoto tanečního typu hudby, Chubby se navždy zapsal do historie jako jeden z důležitých osobností Rock’n’rollu.\n\nMateriál, který nahrál během největší slávy v šedesátých letech pro Cameo-Parway Records, se začátkem sedmdesátých let stal nedostupným. Nic z toho nebylo dostupné na CD až do roku 2005. Navzdory jeho negativnímu pohledu na jeho největší hit mu v osmdesátých letech obnovil slávu, když nahrál novou verzi „The Twist“ (vydanou v r. 1987) s rapovým triem The Fat Boys. Checker ho také zpíval v reklamě začátkem devadesátých let. Potom si otevřel vlastní restaurant, který dodnes vede a také dodnes zpívá.\n\n\n"}
{"id": "290411", "url": "https://cs.wikipedia.org/wiki?curid=290411", "title": "Agustín de Iturbide", "text": "Agustín de Iturbide\n\nAgustín de Iturbide, celým jménem Agustín Cosme Damián de Iturbide y Arámburu (27. září 1783 Morelia, Mexiko – 19. července 1824 Padilla, Mexiko) byl mexický voják a politik.\n\nBěhem první fáze války o nezávislost Mexika Iturbide bojoval proti mexickým povstalcům ve španělské královské armádě. Později, pod vlivem liberálních reforem ve Španělsku dojednal s Vicentem Guerrerem, který vedl část povstalců, nezávislost Mexika. 21. července 1822 byl korunován jako Agustín I., hlava tzv. Prvního Mexického císařství, ale později ho zbavila moci republikánská vzpoura. Abdikoval 19. března 1823. Po krátkém exilu v Evropě se vrátil do Mexika, kde byl odsouzen ke smrti zastřelením.\n\nPo jednání s vůdcem protišpanělského odboje Vicentem Guerrerem v Iguale dne 24. února 1921 nechal Iturbide vyrobit pro svou armádu prapory, rozdělené širokým šikmým zeleným pruhem (tedy z horního rohu do dolního cípu) rozdělující vlajku na tři části. Horní (vlající) část byla v červené barvě, dolní (žerďová) v barvě bílé. V dolním rohu byla umístěna zelená šesticípá hvězda, v horním rohu červená a v horním cípu bílá šesticípá hvězda. Uprostřed vlajky byla v zeleném pruhu královská koruna, kolem ní do kruhu černý nápis UNYON RELYGION YNDEPENDENCIA. Podle legendy se inspirací pro barvy stal voják, který mačetou rozpůlil meloun. Tato vlajka se stala základem Mexické vlajky.\n\nAugustín se 27. února 1805 ve Vallalolidu oženil s Annou Marií de Huarte y Muñiz, která mu porodila deset dětí:\n"}
{"id": "290413", "url": "https://cs.wikipedia.org/wiki?curid=290413", "title": "Retinoblastom", "text": "Retinoblastom\n\nRetinoblastom je druhým nejrozšířenějším zhoubným nádorem oka (hned po uvealním malignomu) a vůbec nejrozšířenější dětská oční malignita. Jedná se o autosomálně dominantní onemocnění, kdy u méně než 10 % pacientů nacházíme pozitivní rodinou anamnézu. Nejčastěji se vytváří z buněk zárodečné sítnice oka, které se v pozdějších fázích nitroděložního vývoje diferencují na fotoreceptory. Metastatickými ložisky může být poseta i celá sítnice.\nRetinoblastom mívá bělavou barvu, způsobenou především kalcifikacemi v jeho nekrotické tkáni. Pod mikroskopem jsou patrné rozetovité, až kopretinovité formace buněk.\n\nRetinoblastom je dáván do souvislosti s poruchou genu RB1 na dlouhém raménku 13. chromozomu, ať už získanou nebo zděděnou. V každé buňce sítnice jsou přítomny dvě alely pro gen RB1 (což je gen pro tzv. retinoblastomový protein). Dříve, nežli může vzniknout retinoblastom, musí být vyřazeny nebo mutovány obě alely tohoto supresorového genu (tj. genu, který potlačuje nekontrolovatelné dělení).\n\nRetinoblastom se vyskytuje ve dvou formách, dědičné (predispoziční, výjimečné) a nedědičné. Dědičná forma se objevuje asi u 40 % pacientů s retinoblastomem, zbývajících 60 % má formu nedědičnou. Podle toho, zda zasáhne obě nebo jedno oko, ho pak také rozdělujeme na bilaterální nebo unilaterální.\nNěkdy se popisuje trilaminární forma spojená s postižením šišinky.\n\nPrvními příznaky onemocnění bývá zpravidla šilhání (strabismus) nebo leukokorie, objevuje se i otok a zvětšení oka nebo zarudnutí v jeho okolí. U postižených dětí se také často objevuje zvláštní bělavý odraz v očích na fotografiích. Světlá skvrna v oku se dá lépe pozorovat za horších světelných podmínek, kdy dochází k rozšíření zornice oka. Dědičné formy retinoblastomu jsou často objeveny lékaři již po porodu. Průběh onemocnění se dělí do pěti stádií podle závažnosti, pokud je nádor brzo podchycen, zvyšuje se šance na vyléčení.\n\nV ČR byl v roce 2005 zaveden screening novorozenců právě na leukokorii (nevybavení červeného reflexu při posvícení do oka oftalmoskopem). Vyšetření provádí zaměstnanci porodnice. Pokud se nepodaří červený reflex vyvolat, je pozván na konzilium oftalmolog. Do dif. dg. leukorie patří vrozená katarakta, perzistující primární sklivec či larvální toxokaróza. Při ultrazvukovém vyšetření je za nádorem sonografický stín díky kalcifikacím, které se zpravidla v tumoru objeví.\n\nRetinoblastom se šíří choroidální invazí s následnou hematogenní diseminací a cestou nervus opticus do subarachnoideálního prostoru (schopnost zasahovat do zrakového nervu a metastázovat až do mozku pacienta). Pokud se podaří pacienta vyléčit, tak u predispoziční formy často vznikají osteosarkomy. V rozvojových zemích je však toto onemocnění často smrtelné. Pokud se léčba nedaří, lékaři přistupují k odstranění postiženého oka.\n\nRetinoblastom se dá léčit mnoha druhy radioterapie, chemoterapie a dalšími postupy, které se pro urychlení a usnadnění léčby často kombinují:\n\n\n\n"}
{"id": "290415", "url": "https://cs.wikipedia.org/wiki?curid=290415", "title": "Angiogeneze", "text": "Angiogeneze\n\nAngiogeneze (syn. neokapilarizace) je proces novotvorby krevních kapilár. Jde o fyziologickou vlastnost všech vyšších organismů, při které se remodeluje či nově vytváří síť krevních kapilár v poškozeném či změněném ložisku tkáně. Angiogeneze je nezbytnou součástí při procesech hojení ran a veškeré traumatizované, či nekrózou postižené tkáně (např. srdeční infarkt), při zánětlivých procesech a také při vzniku a vývoji nádorů.\n\nDíky této schopnosti může tumor stimulovat okolní tkáň k růstu cév, kterými mu je dopravována na živiny a kyslík bohatá krev. Chirurg Judah Folkman zjistil, že některé buňky nádoru napodobují buňky normální zdravé tkáně. Vylučují růstové faktory a ty pak „nutí“ endotelialní buňky z okolí prorůstat nádorem a tvořit kapiláry. Růstové faktory produkované nádorem označujeme jako angiogenní. Není zatím jasné, jak se to abnormálním buňkám tumoru daří, ale nejspíše za tím stojí neidentifikovaná genová mutace, která spouští výron angiogenních faktorů.\n\nLékaři dle hustoty sítě kapilár předpovídají průběh nemoci. Platí, že čím je nádor více zásobován látkami nezbytnými pro růst (má hustější síť krevních kapilár), tím bude agresivnější, pravděpodobněji bude metastazovat a pacient má menší šanci na přežití.\n\n"}
{"id": "290428", "url": "https://cs.wikipedia.org/wiki?curid=290428", "title": "Duracell", "text": "Duracell\n\nPod navíc patří i dceřiná značka \"\" určená pro profesionální použití.\n\n vyrábí alkalické baterie v mnoha běžných velikostech, jako je AAA (tzv. mikrotužková baterie), AA (tzv. tužková baterie), C (tzv. malý buřt), D (tzv. velký buřt) a 9V. Dále vyrábí i méně používané typy jako AAAA (primárně určené pro pagery, baterky a měřiče krevního cukru) a J (pro nemocniční zařízení) a také řadu tzv. knoflíkových baterií používaných v kalkulátorech, naslouchátkách a dalších (převážně zdravotnických) zařízení.\n\nV posledních letech se vývoj rozšířil o nové designy baterií za použití prizmatických baterií (tj. majících tvar hranolu a nikoliv klasického válce). Prizmatické baterie jsou dostupné jak v alkalickém, tak v lithiovém provedení. V roce 2006 představil baterie \"™\" používající metalhydroxidovou technologii, určené k poskytnutí delšího napájecího času digitálním fotoaparátům a dalším zařízením s vysokou spotřebou, které např. poskytují možnost vyfotografování až dvojnásobku fotografií v porovnání s alkalickými bateriemi.\n\n představil mnoho nových formátů baterií, např. AAA (v 50. letech) a AA (v roce 1960). V roce 1996 se spojil s firmou a posléze se stal součástí , když P&G v roce 2005 získal . Hlavní konkurencí pro je značka . má stále výrobní zařízení v USA (převážně na jihovýchodě) a dále v Asii a v Evropě. Hlavní sídlo firmy se nachází ve městě (stát ).\n\n vzešel z partnerství vědce Samuela Rubena a obchodníka Philipa Rogerse Malloryho, kteří se potkali ve 20. letech. Firma P. R. Mallory Company vyráběla rtuťové články pro vojenské účely a překonávala tak zinko-vzdušnou technologii prakticky ve všech odvětvích. Ke konci 70. let, když začala mít firma pochybnosti ohledně nyní známých efektů rtuti, se rtuť stala brzy zastaralou součástí ve všech výrobních procesech a byla nahrazena alkalickou technologií.\n\nBěhem 50. let představila firma fotoaparáty s integrovaným bleskem, jejichž design vyžadoval novou velikost baterií, a tak byla vyvinuta velikost AAA („mikrotužková“ baterie).\n\nV roce 1964 se termín stal oficiálně značkou. Výroba Malloryho bateriové řady zanikla v roce 1978.\n\n"}
{"id": "290459", "url": "https://cs.wikipedia.org/wiki?curid=290459", "title": "Technologie chovu prasat", "text": "Technologie chovu prasat\n\nTechnologie chovu prasat je soubor metod, činností, opatření či stavebních úprav zabezpečující welfare a dobrou kondici chovaných prasat a ekonomickou výtěžnost s hlavním cílem produkce kvalitního vepřového masa.\n\nPrasata jsou v intenzivních chovech ustájena ve velkých, většinou víceřadových, dobře tepelně izolovaných stavbách. Protože prasata jsou citlivá na stájové mikroklima, zvláště na teplotu prostředí, stáje musí být dobře větrané (nucené větrání), ale bez průvanu. Dospělá zvířata nesnášejí vysoké teploty, proto je, zvláště v létě, vhodná možnost zvířata sprchovat vodou.\n\nZákladním prvkem uspořádání vepřína je kotec, pro některé kategorie prasat se používá i klec. Chov je nejčastěji bezstelivový, podlahy v porodnách mohou být plné, ostatní kotce jsou pak částečně zaroštované nebo celoroštové. Výběh s možností pastvy, tedy příležitost k volnému pohybu na čerstvém vzduchu a na slunci, je možný prakticky jen u chovných prasat.\n\nPrasata jsou všežravci, v intenzivních chovech jsou krmena nejčastěji směsí obilovin (kukuřice, pšenice, ječmenný šrot apod.) a proteinů (sójový protein) ve formě suchých kompletních krmných směsí, existují také kašovitá nebo tekutá krmiva. Kukuřice a sója může být geneticky modifikovaná. Od roku 2003 se do směsí pro prasata nesmí přidávat masokostní moučka (stejně jako v celé EU). Stejně tak je v EU zakázáno používání antibiotik jako růstových stimulátorů v premedikovaných krmných směsích.\n\nKrmení je mechanizované, krmení je dávkováno krmnými vozíky nebo dávkovacími krmítky, u tekutého nebo kašovitého krmiva je možný i rozvod potrubím. K napájení prasat se pak používají hubicové nebo miskovité napáječky.\n\nV reprodukční části jsou ustájené prasnice a selata, někdy i plemeníci. Součástí reprodukční části také bývá odchovna prasniček pro obnovu základního stáda prasnic.\n\nPrvničky se poprvé zapouštějí ve věku 235 - 260 dnů a pak ideálně po 150 - 160 dnech. Prasnice v současných chovech mají 2, 2 až 2, 4 vrhy do roka a díky cílené plemenitbě jsou velmi plodné: jedna prasnice porodí za rok i 20 selat.\n\nPrasnice v období zapouštění a v první fázi březosti (kategorie A, B) jsou dospělé prasnice během říje, při zapouštění (umělé inseminaci) a po ní. Jsou ustájené ve víceřadových halách s přirozeným světlem (okna), buď v individuálních boxech (200x65 cm, dnes v mnoha zemích zakázané), ve skupinových kotcích (5 prasnic v jednom kotci, min. 1,2 m/kus) nebo v boxových kotcích pro 6 až 7 prasnic. Chovné prasnice nebo kanečci mohou být ustájené i v boudách s výběhem.\n\nPrasnice před, během a po porodu (kategorie C) jsou ustájené v porodnách. Nejlepší jsou dvouřadové stáje s okny, prasnice jsou umístěné individuálně v porodních kotcích. Prasnice samotná je zpravidla zavřená v „kleci“ ve střední části klece, narozená selata se pak pohybují volně v kotci, v příkrmišti. Mají k dispozici krmítko a zdroj tepla (vyhřívaná podlaha, lampa apod.)\n\nFixace prasnice je výhodná z toho důvodu, že dnešní, vysoce prošlechtěná prasata ztrácí mateřské instinkty a volně pobíhající prasnice by selata mohla snadno zalehnout. Na druhou stranu je tím znemožněno jakékoliv přirozené chování prasnice (stavba hnízda apod.)\n\nOdstavená selata (kategorie G) jsou chována v tzv. dochovnách, zásadně ve skupinách (10–12 zvířat v jednom kotci). V dochovnách jsou selata do hmotnosti 30-35 kg.\n\nPrasničky určené pro další chov (kategorie F) se chovají ve stájích s přirozeným světlem, ve skupinách na částečně zaroštované podlaze.\n\nZ ekonomického hlediska je výhodnější prasnice inseminovat semenem ze šlechtitelských nebo rozmnožovacích chovů. Jsou-li na farmě plemení kanci, ustájení je nutné v individuálních kotcích.\n\nV produkční části jsou vykrmována prasata určená k porážce. Výkrmna prasat může být samostatným závodem, v tom případě jsou selata nakupována. Výkrm je prováděn zásadně turnusovým způsobem, jednotlivé turnusy prasat stejného stáří a hmotnosti jsou po dosažení jatečné zralosti naráz odvezeny na jatka, prostor dané sekce stáje je pak vyčištěn a vydezinfikován a až poté je navežena další várka selat.\n\nHaly určené pro výkrm jsou bez oken, s umělým osvětlením, kotce jsou ve čtyř i více řadách. Ustájení je skupinové, optimálně po 10 nebo 12 kusech. Výkrmna prasat je rozdělená do jednotlivých sekcí (max. 500 kusů), přitom v jednom závodě může být naráz vykrmováno přes 20 000 kusů prasat.\n\nUzavřený obrat chovu chrání zvířata před zavlečením nebezpečných nákaz. Spočívá v tom, že výkrmny nakupují selata jen na jedné jediné, ověřené farmě. Nejdokonalejší je uzavřený obrat v případě, že je reprodukční i produkční část součást jednoho závodu (i když provozně oddělené, s vlastní veterinární smyčkou). Také je možné, aby více výkrmen odebíralo selata z jediné velkokapacitní farmy.\n\nMezi nesporné výhody intenzivního chovu prasat patří ekonomické výhody: větší výnosy, větší produktivita práce a také ochrana prasat před nakažlivými chorobami. Nebezpečné nákazy prasat, například klasický mor prasat, přenášejí divoká prasata i vrabci - jsou-li prasata chovaná pod střechou v uzavřené farmě, nebezpečí nákazy se podstatně snižuje.\n\nVelkochovy prasat ale mají své nevýhody:\n"}
{"id": "290463", "url": "https://cs.wikipedia.org/wiki?curid=290463", "title": "Varix", "text": "Varix\n\nVarix je žilní městek, který vzniká jako následek dlouhodobého přetěžování žíly nadměrným množstvím krve. Žilní stěna ochabuje, žíla se rozšiřuje a dochází k poškozování jejích chlopní. Výsledkem je zhoršený odtok krve z žíly.\n\nVarixy vznikají nejčastěji na dolních končetinách tzv. křečové žíly, ale mohou se vyskytovat také v oblasti jícnu tzv. jícnové varixy a \nžaludku jako důsledek portální hypertenze.\n"}
{"id": "290470", "url": "https://cs.wikipedia.org/wiki?curid=290470", "title": "Martin Gilbert", "text": "Martin Gilbert\n\nSir Martin John Gilbert, CBE (25. října 1936 v Londýně – 3. února 2015) byl britský židovský historik, jeden z nejuznávanějších historiků současnosti a autor více než sedmdesáti historických knih. Specializoval se zejména na život Winstona Churchilla (jehož byl oficiálním životopiscem), na 20. století (hlavně pokud jde o obě světové války a holokaust) a na dějiny Židů a Izraele.\n\nMartin John Gilbert strávil část svých dětských let v Kanadě v rámci programu záchrany dětí před německým bombardováním. Po válce studoval nejprve na Highgate School a poté na oxfordské Magdalen College. Stupeň BA získal v roce 1960. Mezi jeho profesory na Oxfordu byl i A. J. P. Taylor.\n\nKrátce po své aprobaci začal Gilbert pomáhat Randolphu Churchillovi se psaním biografie jeho otce, Winstona Churchilla. Po Randolphově smrti v roce 1968 převzal úkol dokončit zbylých šest dílů osmidílného životopisu. Na projektu strávil celých 30 let, byť přitom napsal řadu dalších knih, přičemž za tuto práci obdržel pouze poměrně nízké stipendium.\n\nV roce 1990 se stal komandérem Řádu britského impéria a v roce 1995 jej královna Alžběta II. povýšila do rytířského stavu za „službu britské historii a mezinárodním vztahům“.\n\nByl čestným členem Merton College Oxfordské univerzity a členem Hillsdale College v Michiganu. V roce 2006 zahájil na pět let plánované profesorské působení na katedře historie University of Western Ontario.\n\nByl praktikující Žid, byl ženatý a měl dva syny.\n\nMimo níže uvedené knihy napsal stovky popularizujících historický článků a je spolueditorem Encyklopedie holocaustu.\n\n(první dva díly napsal syn W. Churchilla Randolf)\n\n\n\n\n\n"}
{"id": "290482", "url": "https://cs.wikipedia.org/wiki?curid=290482", "title": "Enyimba International FC", "text": "Enyimba International FC\n\nEnyimba International FC je nigerijský fotbalový klub hrající ligu Globacon Premier League, což je nejvyšší nigerijská liga. Velkým rivalem týmu je Akwa United FC. Enyimba FC sídlí ve městě Aba. Byl založen roku 1976 a bojuje na domácím stadionu Enyimba International Stadium s kapacitou 20 000 míst. Přezdívají se People's Elephant, tedy Lidští sloni. Trenér je Deboy Ekweronu a předsedou týmu se stal Felix Anyansi Agwu. Jejich barvy jsou bílá a modrá, což odpovídá jejich dresům.\n\n\n2001, 2002, 2003, 2005, 2007, 2010, 2015\n\n\n2005, 2009, 2013, 2014\n\n\n2003, 2004\n\n"}
{"id": "290483", "url": "https://cs.wikipedia.org/wiki?curid=290483", "title": "Nemanice (České Budějovice)", "text": "Nemanice (České Budějovice)\n\nNemanice jsou někdejší jihočeskou vsí, dnes tvořící součást statutárního města České Budějovice coby základní sídelní jednotka v rámci části České Budějovice 3. Při sčítání lidu roku 2001 připadalo na Nemanice 481 domů a 2130 obyvatel. Při sčítání lidu roku 2011 měly Nemanice podle obvyklého pobytu 2450 obyvatel.\nVznik osady Nemanice, vzdálené od centra Českých Budějovic asi 4 km severním směrem, je spojen se stavbou Nové Obory na panství Hluboká v roce 1706.\n\nV těchto časech museli 4 chalupníci opustit ves Opatovice a přenechat dosavadní pozemky pro stavbu Nové Obory. Všichni z nich byli odškodněni Adamem Františkem Schwarzenbergem tak, že jim byly postaveny nové chalupy poblíž vesnice Úsilné. Dostali také nové pozemky.\n\nNejdříve se tyto 4 chalupy jmenovaly \"Nové Chalupy u Čertíkova Mlýnu\" nebo také \"Čertíkov\". Tato jména se používala do konce 18. století. Jméno Nemanice měla osada od roku 1712. Osady s tímto jménem v minulosti často vznikaly po nuceném přesídlení.\n\nPo zrušení poddanství náležely Nemanice od roku 1850 katastrálně k obci Hrdějovice. V té době tam bylo 8 domů a 84 lidí (údaj z roku 1855).\n\nOd 17. května 1954 dodnes jsou Nemanice částí Českých Budějovic. Z jihozápadu na severovýchod k Borku vede Nemanicemi velmi rušná Pražská třída, kde stojí mj. místní pošta. Nemanice mají i základní školu na ulici K. Šatala, na jihovýchodě se nachází sportovní centrum s fotbalovým hřištěm a tenisovými kurty.\n\n"}
{"id": "290490", "url": "https://cs.wikipedia.org/wiki?curid=290490", "title": "Fernando de Rojas", "text": "Fernando de Rojas\n\nFernando de Rojas (asi 1465 – 1541) byl kastilský spisovatel, známý pro své dílo \"Celestina\" (La Celestina), původně \"Tragikomedie o Kalistovi a Melibee\" (Tragicomedia de Calisto y Melibea, 1499), řazené mezi nejvýznamnější díla španělské literatury a představující v této literatuře most mezi středověkem a renesancí. \n\nO jeho životě je známo velmi málo. Byl pokřtěný Žid, patrně studoval na univerzitě v Salamance. Jeho rodina byla pronásledována inkvisicí, což dokazují některé dokumenty.\n\nV dřívějších dobách se pochybovalo, zda je skutečně autorem \"Celestiny\", ve hře se ale našlo jeho jméno a místo narození zakódované na začátku druhého vydání v podobě akrostichu. Žádná další díla tohoto spisovatele nejsou známa. Žánrové zařazení tohoto díla není cela jisté. Kniha je napsána ve formě dialogů, formou tedy připomíná drama, výstavbou ale jde spíše o román a jako k románu je k ní také většinou přistupováno.\n\n\"Celestina\" líčí prostředí sluhů nižší šlechty, jejich podvody a lži. Příběh vypráví o mladém měšťanu Kalistovi, který se zamiluje do Melibaey, šlechtické dcery. V získání její lásky mu pomáhá kuplířka Celestina. Román končí tragicky. Celestýna je zavražděna hamižnými sluhy při hádce o odměnu za zprostředkovanou schůzku, Kalisto zemře po pádu ze žebříku a Melibaea kvůli tomu spáchá sebevraždu. \n\n\n"}
{"id": "290493", "url": "https://cs.wikipedia.org/wiki?curid=290493", "title": "Ležák", "text": "Ležák\n\nLežák může znamenat:\n\n\nPříjmení Ležák:\n\n\n\n"}
{"id": "290501", "url": "https://cs.wikipedia.org/wiki?curid=290501", "title": "Open 13", "text": "Open 13\n\nOpen 13, oficiálním názvem Open 13 Provence, je profesionální tenisový turnaj mužů hraný v jihofrancouzském městě Marseille. Na okruhu ATP Tour je řazen do kategorie ATP World Tour 250. Založen byl roku 1993 a probíhá v únorovém termínu v hale Palais des Sports de Marseille na krytých dvorcích s tvrdým povrchem Gerflor.\n\nČíslo 13 v názvu turnaje vyjadřuje kód INSEE, který je přidělen départementu Bouches-du-Rhône, jehož je Marseille hlavním městem. Událost vznikla ze záměru bývalého francouzského tenisty a marseillského rodáka Jeana-Françoise Caujolleho, jenž působí ve funkci ředitele turnaje. Nejvíce singlových titulů si připsali Švýcar Marc Rosset (1993, 1994, 2000) a Švéd Thomas Enqvist (1997, 1998, 2002), kteří turnaj vyhráli třikrát.\n\nDo soutěže dvouhry nastupuje dvacet osm tenistů a čtyřhry se účastní šestnáct párů. Celková dotace turnaje k roku 2016 činila 691 850 eur a prize money hráčům dosáhly výše 596 790 eur.\n\n"}
{"id": "290502", "url": "https://cs.wikipedia.org/wiki?curid=290502", "title": "Splín", "text": "Splín\n\nSplín je označení pro zádumčivost, melancholii až depresivní náladu, nebo také světabol či trudnomyslnost. Jde o lidový pojem převzatý spíše z literatury (jako takový jej psychologie či psychiatrie nepoužívá a nahrazuje pojmy jako deprese či snížená nálada), který vyjadřuje a romantizuje různé úrovně smutku. Mnohdy bývá označován pro smutek vyvolaný nebo posílený alkoholem.\n\n\n"}
{"id": "290505", "url": "https://cs.wikipedia.org/wiki?curid=290505", "title": "Omarova mešita", "text": "Omarova mešita\n\nOmarova mešita v Křesťanské čtvrti Jeruzaléma je mešita, která se nachází proti jižnímu dvoru baziliky Svatého hrobu. Někdy je názvem \"Omarova mešita\" nesprávně nazýván i Skalní dóm na Chrámové hoře.\nPoté co byl roku 637 Jeruzalém obležen armádou rášidúnské muslimské říše pod velením Abú Ubajdy, jeruzalémský patriarcha Sofronios souhlasil s kapitulací, ale vydat město mínil pouze chalífovi osobně. Umar II. proto přicestoval do Jeruzaléma a patriarcha mu město vydal. Umar poté vstoupil do města, navštívil Baziliku Svatého hrobu. Sofronios Umara pozval přímo dovnitř do kostela na modlitbu, to však chalífa odmítl, aby nedal precedens, kterým by ohrozil postavení kostela jako křesťanského chrámu. Namísto toho se Umar raději pomodlil venku na dvoře před Bazilikou. Proto na tomto místě, na počest této události, byla v roce 1193 postavena ajjúbovským sultánem al-Afdalem bin Saladinem \"Omarova mešita\". Před rokem 1465 byl mešitě přistavěn i minaret, který byl v letech 1839-1860 restaurován osmanským sultánem Abdul Hámidem II.\n\n"}
{"id": "290506", "url": "https://cs.wikipedia.org/wiki?curid=290506", "title": "Život milostnice Oharu", "text": "Život milostnice Oharu\n\nŽivot milostnice Oharu (japonsky: 西鶴一代女, \"Saikaku Ičidai Onna\", anglicky: \"The Life of Oharu\") je japonský černobílý film, který natočil v roce 1952 Kendži Mizoguči.\n\nFilm byl natočen na námět románu, který napsal Ihara Saikaku.\n\nFilm spadá do kategorie děl public domain, protože všechny filmy vyrobené v Japonsku před rokem 1953 byly uváděny jako public domain.\n\n\n"}
{"id": "290507", "url": "https://cs.wikipedia.org/wiki?curid=290507", "title": "Johann Bernhard Fischer", "text": "Johann Bernhard Fischer\n\nJohann Bernhard Fischer, od roku 1696 psán z Erlachu (20. června 1656 Štýrský Hradec – 5. dubna 1723 Vídeň), byl rakouský barokní architekt, stavitel a designér, který působil také v Čechách a na Moravě. \n\nNarodil se v rodině štýrského sochaře Johanna Baptisty Fischera ve Štýrském Hradci. U otce se také nejprve vyučil sochařem. Pak odešel do Říma, kde působil v letech 1670–1686. Nejprve studoval architekturu u Philippa Schora, pracoval mj. u Gianlorenza Berniniho. \nV letech 1686–1688 působil v Neapoli ve službách španělského krále. Pak nastoupil ve Vídni jako učitel budoucího císaře Karla VI., pro jehož korunovaci projektoval triumfální bránu. \n\nByl dvakrát ženat, s první manželkou Žofií Konstancií Morgnerovou z Regensburgu měl čtyři děti. Jeho syn Josef Emanuel Fischer z Erlachu byl také významným rakouským architektem.\n\nPatřil k nejvýznamnějším architektům radikálního baroka nejen v německy mluvících zemích. Pracoval především ve službách rakouského císařského dvora ve Vídni). Kromě projektů v Hofburgu (sál dnešní Rakouské národní knihovny, fasády a brána s bojujícími giganty), Dvorních koníren (dnešní MuseumsQuartier) a zámku Schönbrunn navrhl například palác České dvorské kanceláře ve Vídni. Spolupracoval také například s architektem Johannem Lukasem Hildebrandtem, od něhož převzal stavbu Schwarzenberského paláce ve Vídni, a který naopak dokončil Fischerův projekt Zimního paláce prince Evžena Savojského ve Vídni. Jeho největším a nejvýznamnějším dílem je projekt kostela morového patrona sv. Karla Boromejského (Karlskirche) českého řádu křižovníků s červenou hvězdou ve Vídni. V Salzburgu projektoval 4 kostely.\n\nV Čechách projektoval a postavil Clam-Gallasův palác v Husově ulici na Starém Městě pražském. Nakreslil návrh na monstranci \"Zlaté slunce\" pro pokladnici Lorety v Praze na Hradčanech.\n\nNa jižní Moravě projektoval budovu jízdárny na zámku Lednice; pro hraběte Althanna navrhl Sál předků na zámku ve Vranově nad Dyjí. Dále navrhl kašnu Parnas na Zelném trhu v Brně.\n\n"}
{"id": "290508", "url": "https://cs.wikipedia.org/wiki?curid=290508", "title": "Sabinové", "text": "Sabinové\n\nSabinové byl kmen žijící na území dnešní Itálie. Podle pověsti splynuli s obyvateli Říma v době jeho založení.\n\nO přesném původu Sabinů se mezi starověkými historiky vedly spory; jeden z možných výkladů je, že tento národ pronikl na Apeninský poloostrov ze severní zaalpské oblasti v 1. tisíciletí př. n. l.. Dionýsios z Halikarnasu se ve svých spisech jako první zmiňuje o Sabinech s tím, že se léčkou zmocnili města Lista, které bylo považováno za kolébku původních obyvatel Apeninského poloostrova. Podle Zénodota byli Sabinové původně Umbrijci, kteří se přejmenovali poté co je Pelasgové vypudili z oblasti Reatinu. Naproti tomu Porcius Cato zastával názor, že jméno Sabinů se odvozuje od Saba, syna Sancova (místního božstva někdy nazývaného „Jupiter Fidius“). Podle jiného příběhu zmíněného ve spisech Dionýsových opustila Spartu skupina Lakedaimónských, neboť považovali tamější Lykúrgovy zákony za příliš přísné. V Itálii založili spartskou kolonii Foronia a někteří z kolonie se usadili společně se Sabiny. Podle tohoto příběhu měla válečnická a odříkavá povaha Sabinů původ ve spartské výchově.\n\nOblast původně obývaná Sabiny se rozkládala v současných italských regionech Lazio, Umbria a Abruzzo a latinsky se nazývala Sabinium. Dnešní oblast, zvaná v italštině Sabina, leží severovýchodně od Říma v oblasti Lazia okolo města Rieti.\n\nRomulus, jeden ze zakladatelů Říma, vyzval, aby se do města z okolí stěhovali noví obyvatelé. Tak došlo k tomu, že se přistěhovalo mimo jiné i množství lidí pochybné pověsti. Proto když později Romulus vyslal posly do sousedních měst s žádostí, aby se římští muži směli ženit s jejich dívkami, byla tato žádost odmítnuta.\n\nRomulus se poté uchýlil ke lsti: uspořádal slavnosti zvané Consualie a pozval na ně okolní kmeny včetně Sabinů. Když se na hry dostavili hosté, římští mladíci na smluvené znamení unesli sabinské dcery. Jejich únos ovšem vyvolal odplatu - ozbrojení Sabinové přitáhli k Římu, aby své dcery dostali zpět. Podařilo se jim ovládnout silou většinu města, až posléze odolával jen opevněný Kapitol pod vojenským vedením velitele Spuria Tarpeia.\n\nDo konfliktu zasáhla Spuriova dcera Tarpeia, která byla velmi hamižná a jíž se zachtělo šperků Sabinů. Ti nosili na levých rukách zlaté náramky a Tarpeia jim slíbila, že je vpustí do opevnění výměnou za to, co mají na levé ruce. Když jim však brány skutečně otevřela, sabinský král Titus Tatius, jemuž se protivila Tarpeiina zrada vlastního otce, ji odměnil tím, že na ní vrhl svůj štít, který také nosil na levé ruce. To udělali po něm i sabinští bojovníci a Tarpeiu tak ubili. Jejím jménem se od té doby nazývala Tarpeiská brána a Tarpeiská skála na Kapitolu, na níž Římané popravovali zločince.\n\nNato se strhl urputný boj mezi Sabiny a obránci pevnosti. Krveprolití zabránily unesené Sabinky, které se vmísily do boje s nemluvňaty na rukou a přiměly obě strany ke smíru. Z nepřátel se poté stali příbuzní, kteří si dali nové jméno Quirité.\n\nPříběh o únosu Sabinek byl mnohokrát ztvárněn na obrazech mnoha malířů, sochách, zhudebněn a stal se i námětem filmů.\n"}
{"id": "290511", "url": "https://cs.wikipedia.org/wiki?curid=290511", "title": "Douglas AIR-2 Genie", "text": "Douglas AIR-2 Genie\n\nDouglas AIR-2A Genie byla americká protiletadlová neřízená raketa nesoucí jadernou hlavici, zavedená v době studené války do výzbroje amerického a kanadského letectva. Byla to historicky první protiletadlová raketa schopná nést jadernou hlavici. Střela byla určena k ničení skupin sovětských strategických bombardérů nad územím USA a Kanady. Výroba střely Genie probíhala v letech 1957–1962. Jediný zkušební odpal ostré verze střely proběhl v roce 1957 na jaderné střelnici v Nevadě. V operační službě střely byly v letech 1957–1986.\n\nNa přelomu 40. a 50. let došlo k výraznému rozvoji sovětského dálkového letectva. To do služby zavedlo strategický bombardér Tupolev Tu-4, který byl kopií amerického typu Boeing B-29 Superfortress a později též modernější typy Mjasiščev M-4 a Tupolev Tu-95. Jelikož tyto letouny mohly ohrozit kontinentální území Spojených států amerických atomovými zbraněmi (sovětský jaderný program dospěl k první jaderné zkoušce roku 1949), začaly americké ozbrojené síly hledat nové způsoby, jak případné útočící svazy bombardérů zneškodnit.\n\nProti odolnému a rychle letícímu bombardéru se typická druhoválečná výzbroj v podobě kulometů a kanónů ukázala jako nedostatečná. Řešením se ukázalo být nasazení protiletadlových řízených střel, které ale tehdy byly teprve v plenkách (v té době začínal vývoj střel AIM-9 Sidewinder a AIM-4 Falcon). Některé typy stíhacích letounů proto byly vybaveny raketnicemi 70mm neřízených střel FFAR, které byly vystřelovány v salvách. Ty ale nebyly tak účinné, jak se původně očekávalo.\n\nV roce 1954 proto začala firma Douglas Aircraft pracovat na vývoji neřízené protiletadlové rakety osazené jadernou hlavicí. Střela tak mohla být jednoduchá a spolehlivá. Právě použití jaderné hlavice přitom mělo zaručit dostatečnou účinnost střely i proti celým svazům bombardérů. K prvním zkušebním odpalům rakety došlo v roce 1956. Použity přitom byly stíhací letoun Northrop F-89 Scorpion a prototyp YF-102 Delta Dagger. Do služby byla střela přijata v roce 1957 pod označením MB-1 Genie (v roce 1962 byla přeznačena na AIR-2A Genie). Do zastavení výroby v roce 1962 bylo vyrobeno okolo 3150 těchto střel. V letech 1965–1978 byly střely modernizovány na standard AIR-2B, zahrnující nové raketové motory s větší životností a doletem.\n\nNedlouho po zavedení střely do operační služby a zahájení sériové výroby došlo také k jejímu jedinému ostrému zkušebnímu odpalu. Ten byl proveden 19. července 1957 během experimentálního projektu Operace Plumbbob. Střela MB-1 byla vypuštěna ze stíhacího letounu Northrop F-89J Scorpion (patřícího Národní gardě státu Montana) letícího ve výšce 4500 metrů nad oblastí Yucca Flats na nevadské jaderné střelnicí. Zajímavostí je, že skupina pěti důstojníků amerického letectva se tehdy dobrovolně nacházela na zemi poblíž výbuchu, aby prokázala, že použití střely s jadernou hlavicí nad obydlenými oblastmi USA je bezpečné. Letoun F-89J, ze kterého byl odpal proveden, je dodnes uchován v muzeu \"Montana Air National Guard\" v Great Falls v Montaně.\n\nStřela AIR-2A Genie se skládala ze tří částí – jaderné hlavice W25 ráže 1,5 kilotun TNT, raketového motoru na tuhé pohonné látky Thiokol \"SR49-TC-1\" s tahem 162 kN a vyklápěcích stabilizačních ploch. Dostřel střely byl necelých 10 km. Zaměření a vystřelení střely bylo řízeno palubním střeleckým systémem letounu. Hlavice byla nastavena na opožděný výbuch pomocí časového zapalovače, k odjištění hlavice došlo poté, co motoru rakety došlo palivo. Útočící letoun se mezitím mohl dostatečně vzdálit od místa výbuchu. Předpokládalo se, že výbuch jaderné hlavice zničí vše v okruhu 300 metrů a vážně poškodí letouny nacházející se ve vzdálenosti do 1000 metrů.\n\n\nStřelou Genie byly operačně vyzbrojeny stíhací letouny typů Northrop F-89 Scorpion, McDonnell F-101 Voodoo a Convair F-106 Delta Dart. Stíhací letouny Convair F-102 Delta Dagger, Lockheed F-104 Starfighter a McDonnell F-4 Phantom II střelu nesly zkušebně, ovšem nikdy v reálné operační službě. Střela byla ve výzbroji amerického letectva až do roku 1986. Ze všech jejich nosičů byly v té době ve službě už jen letouny typu F-106 Delta Dart (u Národní gardy).\n\nJediným zahraničním uživatelem střely Genie byla Kanada, jejíž stíhací letouny CF-101 Voodoo jí byly vybaveny v letech 1965–1984. Střely na kanadském území spravovali příslušníci 425. podpůrné muniční letky USAF, přičemž kanadskému letectvu by byly poskytnuty pouze s americkým souhlasem na základě rozhodnutí Velitelství protivzdušné obrany Severní Ameriky (NORAD). Pro aktivaci střely existovaly dva klíče – kanadský a americký, které musely být použity společně.\n\nRoyal Air Force krátce uvažovalo o použití střely Genie u svého typu English Electric Lightning. K tomu ale nakonec nedošlo.\n\n"}
{"id": "290516", "url": "https://cs.wikipedia.org/wiki?curid=290516", "title": "San Marino (rozcestník)", "text": "San Marino (rozcestník)\n\nSan Marino je název více věcí:\n\n"}
{"id": "290519", "url": "https://cs.wikipedia.org/wiki?curid=290519", "title": "San Marino (řeka)", "text": "San Marino (řeka)\n\nSan Marino je řeka na Apeninském poloostrově v San Marinu a v Itálii (Emilia-Romagna, Marche).\n\nPramení v San Marinu. Protéká sanmarinskými městy Chiesanuova a Acquaviva a pokračuje na sever do Itálie. U Torella, náležícího k obci San Leo, se vlévá do řeky Marecchia, která ústí do Jaderského moře.\n"}
{"id": "290521", "url": "https://cs.wikipedia.org/wiki?curid=290521", "title": "Morion (přilba)", "text": "Morion (přilba)\n\nMorion byl typ otevřené přilby používané během šestnáctého a na počátku sedmnáctého století. Předpokládá se, že byla poprvé zkonstruována ve Španělsku. Název „morion“ mohl původně souviset s Maury, či španělským slovem , znamenající vrchol hlavy. \n\nPoužívali ji zpočátku španělští conquistadoři v Americe a to především pěší vojáci v kombinaci s lehčím brněním chránícím trup. Díky své relativně nízké pořizovací ceně se stala velmi populární a později se rozšířila do armád po celé Evropě. Dodnes je používána Švýcarskou gardou ve Vatikánu.\n"}
{"id": "290530", "url": "https://cs.wikipedia.org/wiki?curid=290530", "title": "Brasil Open", "text": "Brasil Open\n\nBrasil Open je profesionální tenisový turnaj mužů hraný v brazilském městě São Paulu, jehož dějištěm je od roku 2018 hala Ginásio do Ibirapuera s antukovými dvorci. \n\nV období 2001–2011 probíhal na otevřených dvorcích v Costa do Sauípe, ležícím v brazilském státu Bahia, nejdříve na tvrdém povrchu (2001–2003) a poté na antuce. V letech 2012–2016 se událost konala v halovém Complexo Desportivo Constâncio Vaz Guimarães, jenž obsahoval kryté antukové kurty. \n\nV rámci okruhu ATP World Tour se od sezóny 2009 řadí do kategorie ATP World Tour 250.\n\nDo soutěže dvouhry nastupuje dvacet osm hráčů a čtyřhry se účastní šestnáct párů. Celková dotace turnaje k roku 2017 činila 520 285 dolarů. Nejvíce singlových titulů získal Španěl Nicolás Almagro, jenž vyhrál třikrát v letech 2008, 2011 a 2012. Trofej si také připsali bývalé světové jedničky Gustavo Kuerten, Rafael Nadal či dvojnásobný olympijský vítěz Nicolás Massú.\n\nV letech 1999–2002 probíhal také ženský turnaj WTA Brasil Open, jehož první dva ročníky 1999 a 2000 se odehrály na otevřených antukových dvorcích v São Paulo. Poté došlo k jeho přemístění do Bahie, kde proběhly ročníky 2001 a 2002 na otevřených kurtech s tvrdým povrchem. Na okruhu WTA Tour patřil v úvodních dvou sezónách do kategorie Tier IVa a závěrečné dva roky se uskutečnily v rámci Tier II. Rozpočet k sezóně 2002 činil 650 000 dolarů.\n\n"}
{"id": "290534", "url": "https://cs.wikipedia.org/wiki?curid=290534", "title": "Západofranská říše", "text": "Západofranská říše\n\nZápadofranská říše, někdy též Západofrancká říše, je obecně užívané historické pojmenování pro raně středověký státní útvar zvaný Království západních Franků (latinsky \"regnum Francorum occidentalium\") neboli Západní Franky (latinsky \"Francia occidentalis\").\n\nZápadofranská říše vznikla v roce 843, kdy byla původní velká Franská říše Verdunskou smlouvou rozdělena na tři části: západofranskou, východofranskou a středofranskou. Vlády nad nově vzniklými územími se ujali tři synové posledního franského krále Ludvíka I. Pobožného. Nejstarší Lothar I. se ujal vlády ve Středofranské říši, mladší Ludvík II. Němec ve Východofranské říši a nejmladšímu Karlovi II. Holému připadla Západofranská říše. Středofranskou říši si opět mezi sebou rozdělili synové Ludvíka I. Severní část, kterou obdržel Lothar II., si podle smlouvy z Meersenu roku 870 rozdělili Karel Holý a Ludvík II. Němec. Úděl Ludvíka II. Italského po jeho smrti v roce 875 přičlenil ke své říší Karel a 25. prosince 875 byl v Římě korunován na císaře.\n\nDědictví po Karlu II. Holém se ujali syn Ludvík II., švagr Boso z Provence, od roku 880 král dolnoburgundský, a v Itálii synovec Karloman. Ludvík II. \"Koktavý\" byl korunován v Troyes 7. září 878 papežem Janem VIII..\n\nBěhem 10. století začala moc Karlovců upadat, král přímo vládl pouze v Paříži a jejím okolí. Po smrti bezdětného krále Ludvíka V. byl roku 987 zvolen francouzským králem Hugo Kapet z vlivného rodu Robertovců.\n\n\n"}
{"id": "290535", "url": "https://cs.wikipedia.org/wiki?curid=290535", "title": "Fukutoku-Okanoba", "text": "Fukutoku-Okanoba\n\nFukutoku-Okanoba je název aktivního podmořského vulkánu, nacházejícího se asi 5 km severovýchodně od ostrova Minami-Iótó v Pacifiku. Fukutoku-Okanoba je poměrně aktivní vulkán, jen v 20. století bylo zaznamenáno několik desítek erupcí. Během erupcí došlo někdy také ke vzniku malých ostrovů (první v roce 1904 – \"Šin-Iótó\", poslední v roce 1986). Převážně trachyandezitový vulkán Fukutoku-Okanoba je geochemicky podobný vzdálenějšímu ostrovu Iótó.\n\n"}
{"id": "290536", "url": "https://cs.wikipedia.org/wiki?curid=290536", "title": "Nora (přítok Selemdži)", "text": "Nora (přítok Selemdži)\n\nNora ( ) je řeka v Amurské oblasti v Rusku. Je 305 km dlouhá. Povodí má rozlohu 16 700 km².\n\nPramení na svazích horského hřbetu Džagdy. Teče přes Amursko-zejskou planinu. Ústí zprava do Selemdži (povodí Amuru).\n\nZdrojem vody jsou převážně dešťové srážky. Průměrný roční průtok vody ve vzdálenosti 141 km od ústí činí přibližně 128 m³/s. Zamrzá v listopadu a rozmrzá v květnu. Od května do září dosahuje nejvyšších vodních stavů.\n"}
{"id": "290538", "url": "https://cs.wikipedia.org/wiki?curid=290538", "title": "Octavio Broggio", "text": "Octavio Broggio\n\nAntonio Octavio Broggio (také Ottavio Broggio nebo Octavian Broggio, česky také Oktavián Broggio) (2. ledna 1670, Čížkovice v okrese Litoměřice – 24. července 1742) byl český architekt a stavitel italského původu z období baroka. Jeho otcem byl barokní stavitel působíci zejména v severních Čechách Giulio Broggio.\n\nOctavian, sám se psal Octavian či Octavianus Broggio nebo také Broggi, se narodil ještě v Čížkovicích 2. ledna 1670, těsně před odchodem rodiny do Litoměřic.\nV Litoměřicích chodil Octavian do městské školy a poté přešel do otcovy dílny do učení. Jako tovaryš je doložen mezi 28. září 1687 až 8. června 1692 s přestávkou doby, kdy vykonal tovaryšskou cestu; mistrem je poprvé doložen 31. května 1700. Jeho první žena Kateřina, se kterou měl dvě dcery, zemřela v roce 1700. V roce 1703 převzal po zemřelém otci stavební dílnu i jeho veškeré závazky. Byl třikrát ženatý druhá manželka Apologie Donátová se kterou žil od roku 1704 a měli šest dětí. Apologie zemřela 24. dubna 1717. Ve své době patřil mezi pět nejvlivnějších a nejbohatších měšťanů Litoměřic. Potřetí se oženil s Annou Lukasovou z patricijské rodiny měli čtyři děti.\nByl rovněž spolupracovníkem primátora Josefa Kristiana Pfalze.\n\nV polovině 17. století nastala v Litoměřicích doba velké barokizace a došlo k obnově pobořených domů z doby třicetileté války. Na opravě se samozřejmě podílel také Octavian. Broggio stavěl zejména pro jezuity v Bohosudově a Litoměřicích, cisterciáky v Oseku. Pracoval také pro město Litoměřice, pro litoměřické biskupy a dominikány v Ústí nad Labem i Litoměřicích. Je zřejmé, že převážně převzal okruh stavebníků svého otce.\n\n\n\n"}
{"id": "290540", "url": "https://cs.wikipedia.org/wiki?curid=290540", "title": "Girls Aloud", "text": "Girls Aloud\n\nGirls Aloud byla britská dívčí skupina, která vznikla v roce 2002 díky show talentů ITV1 \"Popstars: The Rivals\".\nSkupinu tvořili Cheryl Cole (alias Tweedy), Nadine Coyle, Sarah Harding, Nicola Roberts a Kimberley Walsh.\n\nOd počátku kariéry se dostaly na vrchol britské hudební scény. Dostaly se do Top10 rekordně 18krát za sebou a vlastní pět platinových alb. Jsou vítězové ankety \"Smash Hits\", \"TMF Award\" a získaly nominace na dvě ceny BritAwards.\n\nJejich producentem je britská společnost Xenomania. Jejich singly jsou žánrově zasazeny od popu, přes elektro, house i dance, ovlivněny hudbou od šedesátých let po současnost. Singly \"No Good Advice\" a \"Jump\" jsou typická pro 80. léta, \"Love Machine\" nebo novinka \"The Promise\" po vzoru 60. let, elektronický moderní styl najdete v singlech \"The Show\" nebo \"Sexy! No No No...\".\n\nPilotní singl Sound Of The Underground měl obrovský úspěch, za pár měsíců (26. května 2003) bylo vydáno stejnojmenné debutové album. Po vydání se album dostalo hned na první místa, dokonce předběhlo i album \"Justina Timberlaka: Justified\". Druhý singl No Good Advice vyšel společně s prodejem alba, následoval třetí singl Life Got Cold.\n\nV listopadu 2003 Girls Aloud vydaly čtvrtý singl Jump. Jednalo se o cover-verzi slavného hitu z osmdesátých let od Pointer Sisters. Hit se stal ústředním songem pro film Láska nebeská.\n\nPo krátké přestávce holky vydaly singl Show a s ním představili i svojí razantní změnu image. Po uvedení singlu do rádií se dlouho držely na předních místech britské hitparády.\n\nV září 2004 je vydán druhý singl Love Machine, který byl nominován na \"ITV 's The Record of the Year\" a skončil na šestém místě. V připravovaném druhém albu objevíme cover-verzi: tentokrát od The Pretenders hit I'll Stand by You. Tento hit se začal hrát i u nás (v ČR)\n\nAlbum \"What Will the Neighbours Say?\" bylo vydáno 29. listopadu 2004. Od května 2005 v rámci své \"Live Tour\" představili svá dvě alba. Koncerty si tak získaly vynikající recenze, většina kritiků považuje druhé album za zlepšení oproti debutu. Na tomto albu najdete i oficiální stejnojmenný singl k reality-show Big Brother.\n\nPo krátké přestávce po svém úspěšném turné začaly Girls Aloud připravovat své třetí album. První vlaštovkou byl singl Long Hot Summer. Singlem Biology odstartovaly prodej třetího alba \"Chemistry\". Album vyšlo 5. prosince 2005.\n\nNa konci roku 2005 natočily svůj první dokument pro televizi ITV2, kde byla použita další skladba Models. Avšak celé album nebylo tak úspěšné jako dvě předchozí. Na počátku roku 2006 vydaly své první DVD Girls on Film in June 2005, kde zobrazují jejich prvních osm videoklipů a televizní vystoupení. Od února 2006 cestovali v rámci svého dalšího turné po Austrálii a Novým Zélandu, v květnu 2006 začalo turné po Velké Británii.\n\nV říjnu 2006 vydaly výběr jejich singlů za poslední tři roky, přidaly nové singly nebo dosud nevydané. Mezi novinky lze zařadit cover-verzi od Blondie Hanging On The Telephone nebo Something Kinda Ooooh.\n\nV březnu 2007 Girls Aloud společně s dívčí skupinou Sugababes představily svůj společný singl Walk This Way od Aerosmith. I s \"best-ofkou\" dívky vyrazily na turné po Velké Británii a Irsku.\n\nLéto 2007 odstartovaly singlem Sexy! No No …. Až 19. listopadu 2007 vyšlo čtvrté studiové album \"Tangled Up\" společně se singlem Call The Shots. V popularitě singl dokonce překonal debut Sound Of The Underground.\n\nGirls Aloud získaly druhou nominaci na BritAwards 2008 a byly nominováni na Nejlepší britská skupina roku. V lednu 2008 získalo album platinu. Třetí singl z alba byl Can't Speak French. V květnu 2008 začalo další turné po celém Spojeném království, včetně 24 arénách pod širým nebem. Tato koncertní šňůra byla zatím jejich nejdelší.\n\nV květnu 2008 skupina potvrdila, že se začalo pracovat na pátém studiovém album. V září 2008 vyšel singl In Promise. Album s dvanácti singly vyšel 3. listopadu 2008. Na singlu The Loving Kind spolupracovali Girls Aloud s Pet Shop Boys.\n\n\n"}
{"id": "290545", "url": "https://cs.wikipedia.org/wiki?curid=290545", "title": "Grande-Place v Bruselu", "text": "Grande-Place v Bruselu\n\nNáměstí Grande-Place v Bruselu (nizozemsky \"Grote Markt\") je historickým jádrem tohoto belgického města. Jeho rozměry jsou 68 x 110 metrů. Dominantním prvkem náměstí je gotická radnice z 15. století s 96 m vysokou věží, na které je umístěna socha svatého Michaela, patrona Bruselu. Další významnou budovou je / .\n\n13. srpna roku 1695 během Devítileté války byla většina zdejších domů, postavených ze dřeva, zničena střelbou z děl francouzského vojska pod vedením maršála François de Villeroy. Nepoškozena zůstala pouze věž radnice a několik kamenných zdí. V následujících letech byly cechovní domy na náměstí vybudovány znovu, tentokrát již z kamene. Přestože průčelí každého domu je jiné, tvoří spolu harmonický architektonicky celek.\n\nRoku 1998 bylo náměstí pro svou jedinečnost zapsáno na Seznamu světového dědictví UNESCO. Každé 2 roky se zde dělá nový květinový koberec. Tento koberec květů se nazývá \"Tapis de Fleurs\".\n\n"}
{"id": "290550", "url": "https://cs.wikipedia.org/wiki?curid=290550", "title": "Řepiště", "text": "Řepiště\n\nObec Řepiště () leží v okrese Frýdek-Místek v Moravskoslezském kraji. Žije zde obyvatel.\n\nObec se rozkládá po obou stranách historické zemské hranice Moravy a Slezska, avšak celá zástavba obce, jakož i většina jejího katastrální území, leží ve Slezsku, pouze menší západní část moderního katastru obce leží na Moravě (například téměř celá halda na severozápadě katastru).\n\nPrvní písemná zmínka o obci pochází z roku 1545.\n\n25. září 1869 se zde narodil Ferdinand Stibor, spoluzakladatel a biskup Církve československé husitské.\n\nNarodil se tu a působil František Pavlok (1865–1928), zemědělec a politik, na počátku 20. století poslanec Říšské rady a starosta obce. Jeho synem byl spisovatel Bohumil Pavlok (1922–2002), rovněž zdejší rodák.\n\n"}
{"id": "290553", "url": "https://cs.wikipedia.org/wiki?curid=290553", "title": "Springfield", "text": "Springfield\n\nPojem Springfield má několik významů:\n"}
{"id": "290556", "url": "https://cs.wikipedia.org/wiki?curid=290556", "title": "Nacionálně bolševická fronta", "text": "Nacionálně bolševická fronta\n\nNacionálně bolševická fronta (NBF) (rusky: ), známá také jako NBP bez Limonova, je neofašistická, produginovská a nacionálně bolševická ruská politická organizace.\n\nByla založena v roce 2006 Alexejem Golubovičem a skupinou nacionálních bolševiků, kteří byli vyloučeni z NBP pro \"poškozování dobrého jména strany\". Později se rozpadla na několik menších skupin nárokujících si společné jméno.\n\nNBF používá původní vlajku německých nacionálních bolševiků z počátku 20. století.\n"}
{"id": "290558", "url": "https://cs.wikipedia.org/wiki?curid=290558", "title": "Slopné", "text": "Slopné\n\nObec Slopné se nachází v okrese Zlín ve Zlínském kraji. Žije zde obyvatel.\n\nPartnerská obec je Slopná na Slovensku.\n\nPrvní písemná zmínka o obci pochází z roku 1261.\n\n\n\n"}
{"id": "290560", "url": "https://cs.wikipedia.org/wiki?curid=290560", "title": "Moderní arnis", "text": "Moderní arnis\n\nStyl Moderní arnis je bojové umění, které založil filipínec Remy Amador Presas. Vyvinul je ze stylu arnis, rozšířeného na Filipínách.\n\nModerní arnis se ve své výuce dělí na dvě části: moderní arnis a klasický arnis. Moderní Arnis se zaměřuje především na snadno dostupné zbraně (nůž, pásek, propisovací tužka, vycházková hůl,…). Druhá část stylu Moderní Arnis je věnována klasickému arnisu, kde se výuka soustředí také na tradiční zbraně válečníků (mačety, meče,…). Obě složky obsahují boj s tyčí, která je pro arnis obecně hlavní zbraní. Rozdíl není pouze ve zbraních, je mnoho drobností, kterými se styly liší. Stručně řečeno, moderní arnis odpovídá svému přívlastku a je proti klasickému arnisu v některých věcech přímočařejší, zatímco klasický arnis se drží původního, tradičního stylu.\n\nCvičenec Moderního arnisu je připravován na nejrůznější situace, se kterými se může v boji setkat. Ve výuce tohoto stylu je kladen poměrně velký důraz na boj s tyčí (dvěma tyčemi). Což neznamená, že se cvičenec učí dovednost jen s touto zbraní. Celá výuka jde od tyčí, přes nože a krátké meče (Espada y daga), až po přímo navazující techniky neozbrojeného boje (panantukan, sikaran, kadena de mano, tuloy nga trangkada, dumog). \n\nNeozbrojený boj je částečně podobný boxu, nebo spíše thai boxu. Obsahuje i část nazvanou \"kadena de mano\", což v překladu znamená míhající se ruce. Jde o velmi efektivní techniky, které využívají spíše rychlost než sílu. Součástí neozbrojeného boje je kromě jiného také filipínský zápas - dumog. V nižších technických stupních je součástí zkoušek i sebeobrana.\n\nOzbrojenou část výuky vyplňují již zmíněné techniky s tyčí (dvěma tyčemi), nožem, krátkým mečem, ale také techniky např. s propisovací tužkou, páskem, či jinými předměty denní potřeby. \n\nVelkou výhodou tohoto bojového umění je, že se cvičenec naučí pohybový princip, který použije když má zbraň i bez ní. Dalším prvkem návaznost. Lze tedy bojovat se zbraní, ale v případě, že o ni během střetu bojovník přijde, pokračuje bez ní. Moderní arnis je bojové umění, ne sport. Proto zde neexistují žádná sportovní pravidla, jako například zakázané údery pod pás apod.\n\n"}
{"id": "290562", "url": "https://cs.wikipedia.org/wiki?curid=290562", "title": "Tiburcio Carías Andino", "text": "Tiburcio Carías Andino\n\nTiburcio Carías Andino (15. března 1876, Tegucigalpa, Honduras – 23. prosince 1969, tamtéž) byl prezident Hondurasu v letech 1932 až 1949, což byl nejdelší nepřetržitý mandát v dějinách této země.\n\nNastoupil do úřadu jako zvolený prezident. Brzy potlačil v zárodku vojenský puč organizovaný liberály, kteří se nedovedli smířit s porážkou svého kandidáta ve volbách. Od té doby se jeho vláda vyznačovala posilováním armády. Je považován za zakladatele honduraského vojenského letectva.\n\nZnačné úsilí věnoval také výstavbě cest. Získal si důvěru podnikatelů. Za jeho vlády byl naproti počáteční špatné hospodářské situaci splacen státní dluh, který vznikl už za jeho předchůdců. Byl odpůrcem stávek a zakázal místní komunistickou stranu. Nikdy však nezakázal Liberální stranu, která usilovala o jeho svržení také v roce 1935. Reakcí na tento pokus bylo nastolení cenzury v tisku. \n\nVšechna tato opatření způsobovala postupný růst vlivu jeho Národní strany, která měla většinu poslaneckých křesel a stala se nejlépe organizovanou politickou silou v zemi. U moci se udržel také prosazením změny ústavy, která do té doby zakazovala opětovné zvolení prezidenta. Režim postupně získal ráz diktatury.\n\nÚzce spolupracoval s generálem Jorgem Ubicem, který vládl v Guatemale. Vztahy s Anastasiem Somozou v Nikaragui byly horší kvůli pohraničním sporům, ale během 30. a 40. let 20. století nepřerostly ani jednou do otevřeného konfliktu. \n\nV roce 1949 pod tlakem domácí a opozice a zahraničního tlaku vypsal nové prezidentské volby, kterých se nezúčastnil.\n"}
{"id": "290565", "url": "https://cs.wikipedia.org/wiki?curid=290565", "title": "Remy Amador Presas", "text": "Remy Amador Presas\n\nRemy Amador Presas (19. prosince 1936 Hiniragan, Filipíny - 28. srpna 2001) je zakladatel stylu Modern Arnis.\n\nNarodil se jako potomek rodiny ze střední třídy obchodníkovi José B. Presasovi a jeho ženě Lucii Amador. Byl dvakrát ženatý. Poprvé s Rosemary Pascual Presas (s ní měl tři děti) Podruhé s Yvette Presas (dvě děti) Jeho dva mladší bratři Ernesto Presas a Roberto Presas a některé jeho děti (nejvíc jeho nejstarší syn Remy P. Presas) jsou stále aktivní v oblasti filipínských bojových umění.\n\nArnis se začal učit v šesti letech od svého dědečka. Ve čtrnácti letech od rodiny odešel, aby se mohl věnovat cvičení. Prošel města jako Cebu, Panay, Bohol nebo Layete. Později ve skromných podmínkách založil Remy tělocvičnu a svým učením dokázal vyvolat zájem u mladých. Počet jeho následovníků postupně vzrostl až na stovky. Remy sám věřil, že jestliže svět přijal judo, zápas, karate a kung-fu, není důvod, aby nepřijal Arnis jako stejně účinný, ne-li účinnější než jiné druhy bojových umění.\n\nByl zakladatelm National Amateur Karate Organization (NAKO) a Modern Arnis Federation of the Philippines (MAFP). Byl zvolen viceprezidentem Philippine Arnis Association jejíž prezident je dřívější senátor Rene Espina. Zároveň byl trenérem juda, karate a wrestlingu. V džudu i karate byl držitelem černého pásu (karate – 6 dan).\n\nFilipínci přijímají tuto vzácnou část své kulturní historie a inspirováni Remyho úsilím, zahrnují dnes školy Arnis do svého studijního plánu v rámci tělesné výchovy. Moderní Arnis ušel dlouhou cestu a pohled na něj je neúplný bez znalosti osudu člověka, největšího propagátora, Remyho A. Presase „otce moderního Arnis“.\n\n"}
{"id": "290566", "url": "https://cs.wikipedia.org/wiki?curid=290566", "title": "Král Lear", "text": "Král Lear\n\nKrál Lear (anglicky \"King Lear\") je tragédie anglického dramatika Williama Shakespeara napsaná mezi lety . Jedná se o příběh krále, který propadne šílenství poté, co pošetile rozdělí dědictví mezi dvě ze svých tří dcer na základě jejich lichotek, což má pro všechny tragické následky.\n\nHra je založena na legendě o keltském králi Leirovi.\n\nV období následujícím po restauraci Stuartovců se \"Král Lear\" často hrál se šťastným koncem, protože publiku se nelíbil temný a depresivní tón hry, ale od 19. století se Shakespearova původní verze považuje za jeden z vrcholů jeho tvorby. George Bernard Shaw napsal, že \"Nikdo nikdy nenapíše lepší tragédii, než je \"Lear\"\".\n\nLear, keltský král, byl velice oblíbený a milovaný, ale stáří ho přimělo vzdát se své vlády. Nebál se opustit trůn, jelikož měl tři dcery, kterým mohl své vladařské povinnosti předat. Nejvíce miloval svoji nejmladší dceru Cordelii. Do poslední chvíle chtěl být spravedlivý a rozhodl se, že podle toho, jakými slovy dcery vyjádří svoji lásku k němu, tolik jim dá území.\n\nByl mile překvapen neupřímnými řečmi dvou starších dcer, Goneril a Regan, avšak nemile překvapen slovy Cordelie, protože neuměla slovy popsat lásku, kterou cítí ke svému otci. Tím byl král velice zarmoucen. Lear ji vyhnal ze své země.\n\nCordelie se vydala do Francie, kde se provdala za francouzského krále, ale byla nešťastná. Starší sestry byly na otce milé jen pro své blaho. Ihned po rozdělení vlády se k otci chovaly velice hrubě a chladně, až ho dohnaly k šílenství.\n\nStejně jako Lear Cordelii, křivdil jeho přítel Gloster svému synovi Edgarovi. Mladší syn Edmund chtěl získat celé dědictví a donutil otce staršího bratra Edgara nenávidět. Edgar se musel převléci za chudého blázna a schovávat se.\n\nLear bloudil se svým šaškem a Kentem po zemi, kde se setkal s Edgarem. Mezi tím soupeřily jeho dcery Goneril a Regan mezi sebou. Tyto zprávy o otci se donesly i ke Cordelii. Rozhodla se tedy jet otce zachránit. Vstup Francouzů na britské území však sestry velice rozčílil a chystaly se na boj. Vyhráli Britové, ale i přesto se Cordelie s otcem setkala. Edmund, který velel části vítězného vojska, vydal rozkaz Cordelii popravit. Cordelie byla oběšena a Lear umřel ze zármutku.\n\nSe svým otcem se setkal i Edgar a i přes to všechno mu dokázal odpustit. Usmířený otec nakonec zemřel v náručí svého syna. Goneril a Regan se navzájem zabily, pouze Edgar toto všechno přežil.\n\n"}
{"id": "290580", "url": "https://cs.wikipedia.org/wiki?curid=290580", "title": "Minami-Hijoši", "text": "Minami-Hijoši\n\nMinami-Hijoši je aktivní podmořský vulkanický komplex, nacházející se v Pacifiku. Komplex je nejjižnější z řetězu mladých podmořských sopek v oblasti a je také jediný aktivní (poslední erupce v roce 1975). Vrchol trachyandezitového vulkánu leží jen 30 m pod hladinou moře.\n\n"}
{"id": "290584", "url": "https://cs.wikipedia.org/wiki?curid=290584", "title": "Juan de la Cueva", "text": "Juan de la Cueva\n\nJuan de la Cueva de Garoza (23. října 1550 – 1609 nebo 1610) byl španělský básník a dramatik období zvaného Siglo de Oro.\n\nNarodil se v Seville ve šlechtické rodině. V roce 1579 začal psát pro divadlo. Jeho hry (dohromady čtrnáct) byly publikovány v roce 1588, ukazují první použití dramatických metod, které později rozvíjel Lope de Vega. \n\nCueva zrušil senecovský model tragédie, který dosud ve Španělsku dominoval, zpracovával témata ze španělských pověstí, historické tradice, nedávná vítězství, aktuality ze současného života. V jeho díle splývají epické a realistické prvky. Cueva připravil cestu španělskému dramatu 17. století.\n\nCueva také do španělského dramatu uvedl složitý systém střídání meter.\n\nZvláště zajímavá je jeho hra \"El Informador\", v níž se vyskytuje postava Leucina, jakýsi protipól klasické postavě Dona Juana.\n\nCueva je významný spíše jako inspirátor a původce španělského renesančního dramatu, jeho díla (např. epos \"La Conquista de Betica\", 1603) ukazují jeho uměleckou slabost.\n\nPoslední dílo, pod nímž je Juan de la Cueva podepsán, je \"Ejemplar poetico\" (1609), věří se, že brzy po vydání zemřel.\n"}
{"id": "290585", "url": "https://cs.wikipedia.org/wiki?curid=290585", "title": "NBF", "text": "NBF\n\nZkratka NBF může znamenat:\n\n"}
{"id": "290586", "url": "https://cs.wikipedia.org/wiki?curid=290586", "title": "Španělský jezdec", "text": "Španělský jezdec\n\nŠpanělský jezdec (také \"rohatka\") je typ překážky, která je přenosná a používala se pro tarasení komunikací.\n\nPůvodní konstrukce španělského jezdce se skládala z centrální tyče, na které byly upevněny zahrocené dřevěné kolíky. Sloužila jako ochrana před nepřátelským jezdectvem.\n\nV pozdější fortifikaci změnil svou podobu na tři rovnoběžné kříže, které byly spojeny tyčí. Mezi sebou byly hustě propleteny ostnatým drátem. Tento novodobý typ se používal převážně jako zátaras sloužící k znemožnění přístupu útočících vojsk k bezprostřední blízkosti bunkru nebo pro zatarasení komunikací.\n\n"}
{"id": "290587", "url": "https://cs.wikipedia.org/wiki?curid=290587", "title": "Veronika Žilková", "text": "Veronika Žilková\n\nVeronika Stropnická, rozená jako Veronika Žilková (* 16. října 1961 Praha), je česká herečka, dcera českého hudebníka a hudebního pedagoga profesora Václava Žilky, držitelka ocenění Český lev za vedlejší roli v českém filmu \"Zapomenuté světlo\" z roku 1996.\n\nJiž od dětství byla členkou souboru Chorea Bohemica, po maturitě na Gymnáziu Na Zatlance a absolutoriu DAMU působila v různých českých divadlech. Českým televizním divákům je známa ze svého účinkování v televizních seriálech, dále také se satiricko-humoristického pořadu TV Nova \"Tele Tele\", kde vystupovala společně s Richardem Genzerem, Michalem Suchánkem a Josefem Cardou. V roce 2008 se provdala za Martina Stropnického, herce a režiséra Vinohradského divadla.\n\nPochází z umělecké rodiny. Její otec byl hudební pedagog a flétnista \"Václav Žilka\" (1924–2007) a matka je \"Olga Žilková\", rozená \"Chutná\". Má bratra \"Štěpána\" a sestru \"Jarmilu\".\n\nVeronika Stropnická\n\n\n\n\n\n\n\nV komunálních volbách v roce 2014 kandidovala jako členka hnutí ANO 2011 do Zastupitelstva městské části Praha-Suchdol a byla zvolena. Ve volbách v roce 2018 již nekandidovala.\n\nKdyž se jí novináři v červnu 2019 ptali, zda stále podporuje hnutí ANO 2011, odmítla odpovědět. Respektive poskytla následující vyjádření: \"„Nemohu vám odpovědět, neboť to mám v předpisech. Jsem manželka státního úředníka vyslaného do zahraničí. Podmínkou diplomacie je být apolitická.“\"\n\n\n"}
{"id": "290588", "url": "https://cs.wikipedia.org/wiki?curid=290588", "title": "Ural (silnice)", "text": "Ural (silnice)\n\nFederální silnice М-5 «Ural» je dálnice federálního významu, která spojuje města Moskva - Samara - Čeljabinsk. Délka dálnice je 1 879 kilometrů. Dálnice Ural je součástí evropské silniční sítě E30 a asijské silnice AH6. \n\nDálnice začíná na křižovatce Moskevského dálničního okruhu u Volgogradského prospektu. Dále vede jihovýchodním směrem po území Moskevské oblasti, prochází jihozápadním okrajem města Ljubercy, přes města Bronincy, Kolomnu, Luchovicy. Na území města Kolomna přetíná řeku Oku.\n\nDále dálnice prochází územím Rjazaňské oblasti jihovýchodním a východním směrem, míjí město Rybnoje, vyhýbá se obchvatem po západním a jižním okraji Rjazani, vede přes město Šack.\n\nDále vede přes území Mordvinska jihovýchodním směrem, přes města Umjot a Zubova Poljana.\n\nPoté prochází východním a jihovýchodním směrem přes území Penzenské oblasti přes město Spask, obchvatem míjí město Nižnij Lomov a vede přes obce Mokšan a Ramzaj. Obchvatem míjí severní okraj města Penza, dále severní okraj města Zarječnyj a jižní okraj města Kuzněck.\n\nDále trase vede východním směrem přes území Uljanovské oblasti.\n\nSilnice pokračuje přes Samarskou oblast východním směrem, probíhá severním okrajem města Syzraň a severně od města Okťabrsk a dále — podél břehu Saratovské přehrady, prochází severním směrem přes město Žiguljovsk, hráz Žiguljovské vodní elektrárny, přes Komsomolský rajón města Togliatti, stáčí se na východ, poté na jihovýchod, probíhá severně nedaleko města Samary a severně od Samary na křižovatce nedaleko od Novosjemjejkyna se stáčí na severovýchod, a poté postupně na východ.\n\nDále vede trasa severovýchodním směrem přes území Orenburské oblasti a republiky Tatarstán a východním směrem přes území republiky Baškortostán a prochází jižním okrajem města Okťabrskyj a města Ufa.\n\nDále silnice prochází přes území Čeljabinské oblasti východním, severovýchodním a jihovýchodním směrem. Na odbočce na Kropačovo odbočuje mnoho automobilů, které jedou do Jekatěrinburgu. Následuje krátký úsek, který teritoriálně patří k Baškortostánu. Poté cesta vede jižním okrajem města Usť-Katav, severně od města Jurjuzaň, jižně od měst Satka, Zlatoust, Miass, Čebarkul a končí v Čeljabinsku.\n\nPoté přechází v silnici M51 — na Omsk, Novosibirsk, Krasnojarsk a Irkutsk.\n\nNejnebezpečnější částí trasy je východní část silnice, která prochází přes území Čeljabinské oblasti: na tomto úseku každý rok zahyne více jak 50 lidí a více jak 200 lidí je zraněno. Šířka vozovky je jeden až tři jízdní pruhy v každém směru a nejsou odděleny dělícím pásem, pouze zátarasy. 84 % celkové délky úseku neodpovídá normám. V médiích je tento úsek často označován jako \"silnice smrti\". \n\n"}
{"id": "290591", "url": "https://cs.wikipedia.org/wiki?curid=290591", "title": "Cristóbal de Olid", "text": "Cristóbal de Olid\n\nCristóbal de Olid (1487, Zaragoza – 1524, Naco, Honduras) byl španělský voják a objevitel.\n\nOd roku 1515 sloužil na Kubě pod velením Diega Velázqueze. V roce 1519 provázel Hernanda Cortése, dobyvatele Mexika. Podílel se na dobytí Tenochtitlánu a následně se oženil s aztéckou princeznou, sestrou Moctezumy II.\n\nV roku 1522 dobyl území dnešního mexického státu Michoacán a o rok později velel námořní expedici do Hondurasu. Spojil se opět s Diegem Velázquezem, nepřítelem Hernána Cortése, který mu zato slíbil, že ho jmenuje guvernérem Hondurasu. Tady založil město \"Triunfo de la Cruz\". Cortésova reakce netrvala dlouho. Poslal trestnou výpravu, která ho zajala, odsoudila a popravila v Nacu v Hondurasu.\n"}
{"id": "290596", "url": "https://cs.wikipedia.org/wiki?curid=290596", "title": "Mateo Alemán", "text": "Mateo Alemán\n\nMateo Alemán y de Enero (Sevilla 1547 – 1615? Ciudad de México) byl španělský spisovatel.\n\nV roce 1564 dokončil sevillskou universitu, později studoval v Salamance a v Alcale, v letech 1571 - 1588 pracoval ve státní pokladně, v roce 1594 byl zatčen pro podezření ze zpronevěry, brzy byl ale propuštěn.\n\nPocházel z židovské rodiny násilně obrácené na křesťanství po roce 1492. V roce 1599 publikoval první část svého významného pikareskního románu \"Guzmán de Alfarache\", která za pět let byla vydána více než šestnáctkrát, v roce 1602 bylo publikováno podvržené pokračování, pravé ale vyšlo až po roce 1604.\n\nV roce 1571 si vzal Catilinu de Espinosa. Manželství bylo nešťastné, byl pořád ve finančních problémech, v roce 1602 byl v Seville uvězněn do vězení pro dlužníky.\n\nV roce 1608 Alemán odešel do Ameriky, údajně chtěl v Ciudad de México pracovat jako tiskař. Tam také vyšlo jeho dílo \"Ortografía castellana\" (1609), obsahující vynalézavé a praktické návrhy na reformu španělského pravopisu. Od roku 1609 nejsou o Alemánovi žádné zmínky, někdy se ale tvrdí, že v roce 1617 byl stále naživu.\n\nNapsal také životopis Antonína z Padovy (1604) a dvě ódy ve stylu Horacia, svědčící o jeho vkusu a metrické vytříbenosti. Jeho nejvýznamnější dílo je ale pikareskní román \"Guzmán z Alfarache\", který byl mnohokrát přeložen do jiných jazyků.\n\n"}
{"id": "290602", "url": "https://cs.wikipedia.org/wiki?curid=290602", "title": "Trenčín (rozcestník)", "text": "Trenčín (rozcestník)\n\nTrenčín označuje více věcí:\n\n"}
{"id": "290603", "url": "https://cs.wikipedia.org/wiki?curid=290603", "title": "David G. Dalin", "text": "David G. Dalin\n\nProfesor David Gil Dalin je konzervativní americký rabín a profesor historických a politických věd na katolické \"Ave Maria University\", autor řady knih o historii židovského národa a křesťansko-židovských vztahů.\n\nDalin obdržel bakalářský stupeň vzdělání na \"University of Carolina\" v Berkeley a magisterský a doktorský na \"Brandeis University\". Pro úřad rabína ho připravil \"Jewish Theological Seminary of America\". Před svým současným působištěm zastával post asociovaného profesora dějin židovského národa v Americe na \"University of Hartford\".\n\nDo povědomí celosvětové veřejnosti se Dalin dostal v roce 2005 svojí knihou \"The Myth of Hitler's Pope\" (česky \"Mýtus Hitlerova papeže\"), která představuje ostrou polemiku s dílem Johna Cornwella \"Hitlerův papež\", jakož i knihami James P. Carrolla či Garry Willse, které kritizují papeže Pia XII. za jeho přístup k holokaustu. Dalin odmítá jejich kritiku a na základě desítek případů dokazuje, že papež udělal pro záchranu Židů maximum a že jich zachránil více, než kterýkoliv jiný člověk. Postuluje názor, že Jad Vašem dluží Piu XII. titul spravedlivý mezi národy a obviňuje výše vyjmenované autory z toho, že ve službách ve prospěch liberálního katolicismu zneužívají holokaust k tomu, aby nespravedlivě očernili a zdiskreditovali nejvýraznější vůdčí osobnost konzervativního katolicismu 20. století a s ním i celé konzervativní pojetí náboženství.\n\n\n"}
{"id": "290607", "url": "https://cs.wikipedia.org/wiki?curid=290607", "title": "Choluteca (město)", "text": "Choluteca (město)\n\nCholuteca je město na jihu Hondurasu, které je správním střediskem stejnojmenného departementu Choluteca. Leží na břehu stejnojmenné řeky a blízko hranice s Nikaraguou, v nadmořské výšce 47 m. Sídlo bylo založené v roce 1535 jako Villa de Jérez de Choluteca. Titul města dostalo až v roce 1845. Zemědělství je přímo a nebo nepřímo zdrojem obživy většiny obyvatel města. Město má jedno z nejlépe zachovaných center s koloniální architekturou v Hondurasu.\n"}
{"id": "290611", "url": "https://cs.wikipedia.org/wiki?curid=290611", "title": "Pedro Antonio de Alarcón", "text": "Pedro Antonio de Alarcón\n\nPedro Antonio Joaquín Melitón de Alarcón y Ariza (10. března 1833 Guadix, Granada – 19. července 1891 Valdemoro, Madrid) byl španělský spisovatel a politik. Byl také členem Španělské královské akademie (RAE).\n\nV současnosti je z jeho díla nejznámější humoristický román \"Třírohý klobouk\" (\"El Sombrero de Tres Picos\", 1874), jedno z nejpopulárnějších děl španělské literatury. V roce 1917 na motivy tohoto románu španělský skladatel Manuel de Falla složil stejnojmenný balet.\n\nAlarcón se narodil ve městě Guadix poblíž Granady. V roce 1859 se zúčastnil španělských vojenských operací v Maroku. Roku 1865 se v Granadě oženil s Paulinou Contreras Reyesovou.\n\nPrvní literární uznání získal za knihu \"Svědkův deník z africké války\" (1860), vlastenecký popis tohoto tažení.\n\n\"Třírohý klobouk\" je založen na staré španělské romanci, popisuje zmatek, který nastane, když se mlynář domnívá, že ho jeho manželka podvádí ze starostou. Třírohý klobouk je živým líčením života na vesnici v Andalusii, autorově rodném kraji.\n\nDalším populárním kratším románem byl \"Kapitán Veneno\" (\"El capitán Veneno\", 1881), dále napsal čtyři delší romány, jeden z nich, \"Skandál\" (\"El escándalo\", 1875) je známý pro své ostré psychologické vhledy. Dále napsal tři cestopisy a řadu povídek a esejů.\n\n\n"}
{"id": "290612", "url": "https://cs.wikipedia.org/wiki?curid=290612", "title": "Zdeněk Sýkora", "text": "Zdeněk Sýkora\n\nZdeněk Sýkora (3. února 1920 Louny – 12. července 2011 Louny) byl český malíř, jehož práce jsou zastoupeny v mnoha významných sbírkách moderního světového umění. Patří ke světovým průkopníkům využití počítače při přípravě výtvarného díla. Spojení výtvarného díla a počítačů mělo ve svých počátcích (v 60. letech) mnoho odpůrců, zejména kvůli přesvědčení, že počítač by mohl potlačit lidskou citovost. Pro Sýkoru však využití umělé inteligence bylo příležitostí, jak nově prozkoumat vlastnosti základních výtvarných prostředků, jako jsou barva a tvar. Výsledkem jeho zkoumání byly struktury, jejichž rastr mu umožnil sledovat kombinatorické možnosti vzájemných poloh několika jím vybraných základních geometrických tvarů. Vztahy elementů ve struktuře se řídily přísnými pravidly, která pro ně umělec stanovil. Pozdější linie jsou naopak založeny na použití náhodnosti. Mohlo by se zdát, že na takovém konceptu Sýkorovy práce bychom stěží hledali něco emocionálně podloženého, což je ovšem omyl: přes racionální koncept působí jeho dílo velmi organicky a spontánně. Do Sýkorových obrazů se promítá svět v neustálém pohybu i snaha pochopit jeho zákonitosti.\n\nNarodil se 3. února 1920 v Lounech, kde žil až do své smrti. Zde absolvoval reálné gymnázium. Již v době studií začal fotografovat a malovat obrazy. Po uzavření vysokých škol v roce 1939 pracoval na železnici. Po válce studoval výtvarnou výchovu a deskriptivní geometrii na Univerzitě Karlově v Praze, kde začal roku 1947 vyučovat a v roce 1966 se stal docentem malby. Vedle pedagogické činnosti se zabýval volnou tvorbou – maloval obrazy, vytvářel plastiky, je autorem desítek grafik a realizací v architektuře. Byl členem tvůrčí skupiny Křižovatka, jež byla založena v roce 1963 v Praze. Od roku 1985 spolupracoval ve své tvorbě s manželkou Lenkou. Roku 1991 byl jmenován čestným občanem města Loun. V roce 2003 mu francouzský ministr kultury udělil titul rytíře Řádu umění a literatury. Roku 2005 obdržel rakouskou cenu Herberta Boeckla za celoživotní dílo.\n\nCelé jeho dílo vychází z přírody a krajiny.\n\nV roce 1960 se jeho tvorba začíná přiklánět k abstrakci. Je to cesta ke geometrickým, plošným obrazům, tzv. hard-edge. V tomto duchu byla namalována i železná protipožární opona lounského divadla (1962–1963), která zmizela při jeho rekonstrukci. Jeden z obrazů tohoto období, Červená šipka, se stal předobrazem elementu, samostatného prvku, kterým je možno otáčet a spojovat jej s dalšími. V roce 1962 začal Sýkora malovat první obraz složený z elementů – Šedou strukturu. Dokončil ji v roce 1963 a hned poté maluje další struktury tohoto typu. Jejich smyslem bylo vyčerpání kombinatorických možností vzájemných poloh elementů. Zároveň však již začal uvažovat o novém přístupu – vymyslel pro své struktury pravidla, podle kterých by se elementy mohly spojovat, čímž samozřejmě mohl ovlivňovat vizuální podobu struktury, její celkové vyznění.\n\nDo své další tvorby již v roce 1964 zapojil počítač, který přináší nové možnosti, zejména může urychlit poměrně složitou přípravu obrazu. V této době spolupracoval s matematikem Jaroslavem Blažkem, který měl možnost na Matematicko-fyzikální fakultě Univerzity Karlovy používat jeden z prvních počítačů v republice – LGP 30. Zatímco předešlé obrazy struktur z roku 1963 byly ještě tvořeny intuitivně a byly vedeny snahou, aby se žádná z kombinací v obraze neopakovala, \"při práci s počítačem bylo nutné přijmout důslednou racionální logiku\". Všechny vstupní parametry (tvary elementů, jejich poloha, barevnost, pravidla jejich spojování) musely být přesně definované a převedené na číselné kódy, tak aby s nimi počítač mohl pracovat. Do prázdného rastru bylo autorem zadáno několik elementů a pomocí jednoduchého výpočtu se určovalo, které elementy zaujmou sousední místa tak, aby vyhověly zadaným pravidlům. Všechna zadání i výsledky byly zaznamenávány. Počítač se ukázal především jako rychlý a spolehlivý pomocník – byl tedy využit pouze k výpočtu předem definovaného konceptu. Celý postup byl autorem podrobně popsán a uložen v benátském archivu roku 1967, otištěn také v časopise Kunst v roce 1969 a v časopise Leonardo v roce 1970. Obrazy byly zpravidla malovány klasickou metodou – olejem na plátno, často měly monumentální rozměry.\n\nStruktury prošly vývojem a po několika výrazových obměnách (z hlediska jejich barevnosti, tvarů a velikosti elementů, polohy rastru, použití materiálů) dospěl Sýkora v roce 1971 k tzv. makrostrukturám, které vznikaly zvětšením elementů, prakticky jako detaily již existujících struktur. Vznikající obrysové linie, vytyčující hranici mezi černými a bílými plochami na těchto obrazech, se v roce 1973 staly podnětem ke vzniku liniových obrazů, jejichž tvorbě se Sýkora věnoval až do konce života.\n\nHned na počátku jejich vývoje dochází ke zrušení vazby linií na vymezující mříž rastru, linie dostávají svobodu volně se pohybovat po ploše plátna, obraz se stává pouhým výsekem z pomyslného celku. Výchozí souřadnice každé linie, jejich šířka, délka, průběh a barva linií jsou určovány náhodně – hodem kostkou či generováním náhodných čísel pomocí počítače. Vznik linií a úvahy o jejich dalším pokračování shrnul Zdeněk Sýkora v roce 1979 v textu \"K mým liniovým programům\". Barevné linie existují na bílém pozadí, symbolizujícím prázdno jakožto přirozené prostředí pro rozehrání náhodného liniového bujení. Obrazy jsou opět klasickými malbami olejem, později akrylem na plátno.\n\nZdeněk Sýkora se také celý život vracel ke krajině a navazoval na výsledky své malby konce 50. let. Obrazy krajin začíná malovat vždy v plenéru, kam se od roku 1960 vydává spolu se členy malířského kroužku, který v Lounech založil a 20 let vedl. Kromě již zmíněných motivů řeky a údolí ho nově zajímaly horizonty. Obrazy často dokončoval v ateliéru, takže se ocitaly vedle právě rozmalovaných struktur nebo linií.\n\nNa přelomu 80. a 90. let vzniká také cyklus \"Skvrny\" – několik desítek abstraktních obrazů, které Sýkora namaloval v ateliéru. Jsou výrazem hledání vztahů mezi barevnými plochami.\n\nJeho tvorba zůstává po téměř půl století stále živá a je naopak zajímavé sledovat, jak se myšlenky v jeho pracích aktualizují v jiných, nových souvislostech, jako je tomu např. ve webartových processingových projektech Mariuse Watze ze skupiny Unlekker pracujících s generativními vektorovými principy (paralely s principy tečen u Sýkorových liniových obrazů).\nZdeněk Sýkora je také autorem realizací v architektuře, například mozaikového obkladu větracích komínů Letenského tunelu v Praze (dokončeno 1969), návrhu dlažby pro náměstí v nizozemském Gorinchem (1974, rekonstrukce 2005), mozaiky do kulturního domu v Litvínově (1975, rekonstrukce 2016), chodníku a stěny rovněž v Litvínově (1977), řešení vstupní haly firmy Selmoni AG v Basileji (1993) či vstupní haly budovy Národního integrovaného střediska Řízení letového provozu České republiky v Jenči u Prahy (spoluautorkou Lenka Sýkorová, 2005).\n\nKdyž Sýkora mluví o svém umění, říká: \"\"Chvílemi jsem byl zděšen, kam jsem se to vlastně dostal. Brzy jsem si ale uvědomil, že jsem opět na počátku. Na topolech se chvělo listí a třpytila se řeka\"\". (Z dopisu Jindřichu Chalupeckému)\n\nV květnu roku 1999 ke své tvorbě poznamenal: \"\"Silný pocit přírody vnímaný všemi smysly byl rozhodujícím impulzem k mému přání stát se malířem. Začínal jsem ve čtyřicátých letech jako krajinář. Ve svém dalším vývoji jsem prošel všemi proměnami malířství typickými pro začátek tohoto století. V šedesátých letech jsem došel k abstraktní malbě a jako první jsem použil počítač jako pomocný nástroj. Od struktur, pro které je charakteristický přísný řád, jsem se pomalu dostal k liniím, kde postupně převládla náhodnost jako určující faktor.\n\n\"Mé první liniové obrazy jsou ze sedmdesátých let a pokračují dodnes, stále reflektují můj základní pocit světa. Je třeba je vnímat přímo, vstupovat do nich jako do vody a nechat se unášet\".\"\n\nSýkorovo dílo je vykládáno jako analogické fungování přírodních organismů a umělec sám přiznával, že se celý život zajímal o vědecká zkoumání. \"\"Nic z mé práce nevzniklo na základě vědecké teorie ani pod jejím vlivem, zůstávám stále malířem. Postupuji od jednoho plátna k druhému, vše mě napadá při práci. Faktem ale je, že postupy a výsledky vědeckého poznání, například myšlenkové postupy v kybernetice, teorii informací a astronomii, mě fascinují. Mohu tedy říci, že prožívání myšlenkových dobrodružství vědeckého poznání má pro mne stejnou emotivní sílu jako smyslové prožívání přírody.\"\" (Zdeněk Sýkora v rozhovoru s Vítkem Čapkem, 1986)\n\nO náhodnosti, která se stala hlavní metodou při tvorbě linií, řekl: \"\"Jsou situace a jevy nepředpokládané a nevysvětlitelné, které z nouze definujeme jako náhodné. Zdá se paradoxní, že právě v exaktních vědách nabyl pojem náhodnosti takové plasticity. Náhodnost podmiňuje příliš mnoho situací. Jsme nuceni jí prokazovat stále více důvěry. Každá náhodnost je vázána na elementy, které jsou schopné vytvářet vztahy. Není tedy náhody „o sobě“, jsou jen velice složité proměnlivé vztahy. Je asi nějaký „vyšší řád“, který nemůžeme pochopit, ale o to silněji jej můžeme cítit. Myslím, že vztah chápání – cítění je rozhodující pro pocit svobody.\"\"(Zdeněk Sýkora v rozhovoru s Vítkem Čapkem, 1986)\n\nNarodil se sice v Čechách, ale svými obrazy, plastikami i grafikou se stal už v šedesátých letech umělcem evropským. Editoři Lenka Sýkorová a Pavel Kappel se rozhodli představit Sýkorovu tvorbu a osobnost prostřednictvím několikasvazkové publikace. Všechny svazky vyjdou v samostatné české a anglické verzi. Dosud vyšly první dva díly celého projektu - Grafika a Rozhovory.\n\nDalší svazek s pracovním názvem Život a dílo bude obsahovat přehled celého autorova díla, jeho podrobný životopis, soupis výstav, literatury a filmů, bude tedy vědeckým základem pro interpretaci Sýkorovy tvorby. Tři další knihy by měly velmi podrobně sledovat jednotlivé fáze autorovy tvůrčí cesty, přiblíží nám také souvislosti se souběžně vznikajícími díly, ať už se jedná o objekty, realizace v architektuře, obálky knih nebo ilustrace. Pracovní názvy těchto dílů jsou Malba, Linie, Struktury. Předposledním svazkem by měl být soubor komentovaných textů českých i světových teoretiků, kteří psali o Zdeňku Sýkorovi a jeho díle, ale také textů o umění od samotného umělce včetně jeho habilitační přednášky. Dokumenty by měly ukázat nejen různé pohledy různých generací teoretiků na jednoho autora a jeho dílo, ale i proměnu způsobu psaní o výtvarném umění. Texty budou doplněny reprodukcemi některých dokumentů a také děl, o kterých se v nich hovoří. Konečně poslední kniha ponese název Příběhy, a to nejen jednotlivých obrazů, výstav a realizací, ale i lidí, kteří žili v autorově blízkosti, a také příběhy jimi vyprávěné, citace z dopisů a autorových poznámek a též mnoho fotografií z jeho života, na které se v předchozích knihách nedostalo.\n\n\n\n\n"}
{"id": "290614", "url": "https://cs.wikipedia.org/wiki?curid=290614", "title": "Lippe (řeka)", "text": "Lippe (řeka)\n\nLippe je řeka v Německu, ve spolkové zemi Severní Porýní-Vestfálsko. Délka jejího toku činí 255 km. Plocha povodí měří 4882 km².\n\nPramení na jihozápadních svazích pohoří Teutoburger Wald u města Bad Lippspringe v nadmořské výšce 134 m. Teče převážně západním směrem po rovině mezi místy se vyskytujícími kopci. Ústí zprava do Rýnu nedaleko města Wesel v nadmořské výšce 18 m.\n\n\nPrůměrný roční průtok vody v ústí činí 46 m³/s.\n\nPod městem Hamm probíhá rovnoběžně s řekou plavební kanál o délce 107 km, který představuje důležitou dopravní tepnu v severní části povodí Rúru. Řeka je spojena plavebními kanály s řekami Emže a Rúr. Na řece leží města Paderborn, Lippstadt, Hamm, Lünen, Marl, Dorsten a v ústí Wesel.\n"}
{"id": "290632", "url": "https://cs.wikipedia.org/wiki?curid=290632", "title": "Domenico Gabrielli", "text": "Domenico Gabrielli\n\nDomenico Gabrielli (15. dubna 1651 nebo 19. října 1659, Bologna – 10. července 1690 tamtéž) byl italský barokní skladatel a virtuóz na violoncello.\n\nStudoval v Benátkách skladbu u Giovanni Legrenziho a hru na violoncello Petronia Franceschiniho. V roce 1680 se stal violoncellistou v orchestru kostela San Petronio ve svém rodném městě.\nNějakou dobu byl rovněž členem orchestru a kapelníkem Filharmonické akademie v Bologni. Během 80. let 17. století hrál na dvoře vévody Francesca II. d'Este v Modeně.\n\nGabrielli skládal opery, instrumentální a vokální církevní skladby. Významné jsou jeho skladby pro sólové violoncello (dvě sonáty pro violoncello a basso continuo, sedm \"ricercari\" pro samotné violoncello, a kánon pro dvě violoncella). Současníci jej přezdívali \"Mingain\" (nebo \"Minghino\") \"dal viulunzeel,\" v dialektu znamenající \"Cellový Dominik.\"\n\n\n\n\n"}
{"id": "290638", "url": "https://cs.wikipedia.org/wiki?curid=290638", "title": "Juan del Encina", "text": "Juan del Encina\n\nJuan de la Encina, vlastním jménem Juan de Fermoselle (1469 – asi 1529, Salamanca) byl španělský hudební skladatel, básník a dramatik, často označovaný za zakladatele španělského dramatu.\n\nNarodil se v roce 1469 poblíž Salamancy. Byl potomkem pokřtěných Židů. Po dokončení univerzity v Salamance (v 90. letech 15. století) se stal členem domácnosti Dona Fadriqua de Toledo, vévody z Alby.\n\nV roce 1492 předvedl svému patronovi dramatické dílo, nazvané \"Triunfo de la fama\", oslavující pád Granady. V roce 1495 publikoval svůj \"Zpěvník\" (\"Cancionero\"), sbírku dramatických a lyrických básní. Kolem roku 1500 se přestěhoval do Říma, kde sloužil jako hudebník u několika kardinálů a šlechticů.\n\nKolem roku 1518 vstoupil do řeholního řádu a vykonal pouť do Jeruzaléma, kde odsloužil svou první mši. Od roku 1509 byl kanovníkem v Málaze, v roce 1519 byl jmenován převorem v Léonu a podle všeho zemřel v Salamance kolem roku 1533.\n\nJeho \"Zpěvník\" je doprovázen prozaickým traktátem, nazvaným \"Arte de trobar\", líčícím postavení básnictví ve Španělsku. Jeho čtrnáct dramatických děl zahrnuje jak díla čistě náboženská, tak čistě sekulární. Hry \"Aucto del Repelón\" a \"Égloga de Fileno\" líčí dobrodružství pastýřů, pozdější díla, jako \"Pládcida y Vitoriano\", jsou silně olvivněna \"Celestinou\" Fernanda de Rojas.\n\nUmělecká hodnota Encinova díla není výjimečná, nicméně z historického pohledu je důležité, jelikož předznamenává drama 17. století. Jeho lyrické básně jsou zajímavé svou upřímností a vroucností.\n"}
{"id": "290660", "url": "https://cs.wikipedia.org/wiki?curid=290660", "title": "Nači (vodopád)", "text": "Nači (vodopád)\n\nVodopád Nači ( , \"Nači no taki\") nebo také Velký vodopád Nači (那智大滝, \"Nači no ótaki\") je vodopád, který je jedním z nejznámějších v Japonsku. Leží v prefektuře Wakajama na poloostrově Kii. Voda v něm padá z výšky 133 m a jeho šířka činí 13 m. Je často označován za nejvyšší vodopád v Japonsku. Ve skutečnosti je nejvyšším japonským vodopádem vodopád Hannoki s výškou 497 m.\n\n11. července 1972 byl vodopád prohlášen za místo s malebnou vyhlídkou (名勝, \"Meišó\"). \n\nV červenci 2004 byl vodopád spolu s dalšími památkami na poloostrově Kii zapsán na Seznam světového dědictví UNESCO pod názvem \"Posvátná místa a poutní stezky v pohoří Kii\". \n"}
{"id": "290662", "url": "https://cs.wikipedia.org/wiki?curid=290662", "title": "Čedar", "text": "Čedar\n\nČedar () je polotvrdý sýr pocházející z jihozápadní Anglie, kde je také přibližně od roku 1170 tradičně vyráběn.\n\nVyrábí se z pasterovaného i nepasterovaného kravského mléka, vzácně též z mléka kozího, ve tvaru bubnovitých bochníků o váze 27,5 kilogramů. Bochníky se obvazují, aby získaly tvrdou hnědou kůru, a nechávají se zrát 6 až 18 měsíců. \n\nČedar má tvrdou a hladkou strukturu, je neohebný a nedrolivý. Chuť se liší stářím sýra: mladší sýry mají chuť méně výraznou, ořechovo-sladkou, často se slaným nádechem, zatímco chuť zralejších sýrů je silnější a plnější s mnohem výraznější ořechovou příchutí. Velmi staré sýry získávají chuť slaně kyselou.\n\nV současnosti se Čedar vyrábí i mimo Anglii, například v USA, Kanadě, Austrálii, na Novém Zélandu, v Irsku či Jihoafrické republice. Často se dochucuje rozmanitými přísadami, jako jsou například kmín, česnek, petrželová nať, zelenina, hrozinky či pivo.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v sýru čedar.\n"}
{"id": "290673", "url": "https://cs.wikipedia.org/wiki?curid=290673", "title": "Taff", "text": "Taff\n\nTaff je řeka v jižním Walesu ve Spojeném království.\n\nVzniká soutokem dvou zdrojnic Malého (\"Taf Fechan\") a Velkého Taffu (\"Taff Fawr\") severně od města Merthyr Tydfil. Teče přibližně k jihu a přibírá přítoky Cynon a Rhondda. V místní části Llandaff vtéká na území města Cardiffu. Zde protéká několika parky, teče poblíž stadionu Millennium Stadium a vlévá se do uměle přehrazené Cardiffské zátoky Keltského moře.\n"}
{"id": "290674", "url": "https://cs.wikipedia.org/wiki?curid=290674", "title": "Gymnasion", "text": "Gymnasion\n\nGymnasion (starořecky: γυμνάσιον, ze základu \"gymnós\" = „nahý“) byla původně starořecká instituce, ve které se neodění jinoši a muži zdokonalovali v nejrůznějších tělesných cvičeních lehké atletiky a připravovali se na četné starověké sportovní hry včetně olympijských. Později zde přednášeli filozofové a stále více se prosazovala myšlenka kalokagathie – dosažení harmonie tělesných a duchovních hodnot.\n\n"}
{"id": "290675", "url": "https://cs.wikipedia.org/wiki?curid=290675", "title": "Vanadocen", "text": "Vanadocen\n\nVanadocen je organokovová (metallocenová) sloučenina skládající se ze dvou cyklopentadienidových aromatických kruhů, mezi nimiž je koordinován dvojmocný vanad (+II) pentahaptickou vazbou (sendvičová struktura). Deriváty vanadocenu jsou zkoumány z biomedicínského a katalytického hlediska.\n\n"}
{"id": "290677", "url": "https://cs.wikipedia.org/wiki?curid=290677", "title": "Vanadocen dichlorid", "text": "Vanadocen dichlorid\n\nVanadocen dichlorid je organokovová sloučenina, podobná vanadocenu, ale vanad je zde čtyřmocný a váže na sebe ještě dva chloridové anionty. Je jedovatý.\n\nDeriváty vanadocendichloridu jsou zkoumány v biomedicíně jako potenciální léčivo proti maligním tumorům (rakovina), příp. mohou sloužit jako nové katalyzátory chemických reakcí.\n"}
{"id": "290678", "url": "https://cs.wikipedia.org/wiki?curid=290678", "title": "Mapovník zeměpisný", "text": "Mapovník zeměpisný\n\nMapovník zeměpisný (\"Rhizocarpon geographicum\"), někdy také lišejník zeměpisný, je druh lišejníku z čeledi mapovníkovité, která patří do třídy vřeckovýtrusné. Roste v horských oblastem s nízkým znečištěním ovzduší. Každý lišejník je velmi plochá korovitá stélka žlutozelené barvy, která je ohraničená černým pásem výtrusů. Tyto stélky k sobě přiléhají a vytváří dojem mapy s zelenými a černými částmi.\n\nVelmi často se tento druh používá v klimatologii k určování stáří některých usazenin, například ledovcových morén. Tento postup se nazývá lichenometrie. Je založen na předpokladu, že největší lišejník na daném místě je nejstarší. Proto podle jeho plochy a ročního přírůstku můžeme spočítat přibližné stáří usazeniny.\n\nMapovník zeměpisný se dokonce používal při výzkumech ve vesmíru. Stélky mapovníku byly vypuštěny do vesmíru na oběžnou dráhu a po patnácti dnech byly zpět transportovány na Zem. Nejevily žádné známky poškození. Díky těmto experimentům se ukázalo, že některé organismy mohou na určitou dobu přežít ve vesmíru, což může znít jako argument pro teorii panspermie.\n"}
{"id": "290682", "url": "https://cs.wikipedia.org/wiki?curid=290682", "title": "Nači", "text": "Nači\n\nVýraz Nači, v japonštině zapisovaný znaky 那智, může znamenat:\n\n\n\n"}
{"id": "290691", "url": "https://cs.wikipedia.org/wiki?curid=290691", "title": "Katedrála Notre Dame (Tournai)", "text": "Katedrála Notre Dame (Tournai)\n\nKatedrála Notre Dame v Tournai je jedna z nejznámějších památek Belgie. Je sídlením kostelem tournaiského biskupa. Výstavba katedrály začala v první polovině 12. století na místě původní sakrární stavby. Hlavní loď chrámu je v románském stylu, zatímco chór má gotický původ a transeptální část je směsí obou stylů. Součástí stavby, jejíž délka je 134 m a na šířku dosahuje 60 m, je i pět charakteristických věží - zvonic (výška 83 m). Katedrála má specificky šedomodrou barvu danou použitím místního stavebního materiálu těženého v blízkosti řeky Šelda.\n\nOd roku 2000 je katedrála zapsána na Seznamu světového dědictví UNESCO.\n"}
{"id": "290692", "url": "https://cs.wikipedia.org/wiki?curid=290692", "title": "Delray Beach Open", "text": "Delray Beach Open\n\nDelray Beach Open, oficiálně se jménem sponzora \"Delray Beach Open by The Venetian Las Vegas\", je profesionální tenisový turnaj mužů probíhající ve floridském Delray Beach. Na okruhu ATP Tour patří do kategorie ATP World Tour 250. Probíhá v únorovém termínu na otevřených dvorcích místního areálu Delray Beach Tennis Center, kde je položen tvrdý povrch. V období 1993–1999 se odehrával na zelené antuce.\n\nTurnaj byl založen v roce 1993 a do sezóny 1998 se konal ve floridském Coral Springs. Premiérovým vítězem dvouhry se stal Američan Todd Martin, který si tak připsal první titul kariéry na profesionálním okruhu. Do soutěže dvouhry nastupuje třicet dva tenistů a čtyřhry se účastní šestnáct párů. Celková dotace k roku 2016 činila 576 900 dolarů a prize money hráčům pak dosahovaly výše 514 065 dolarů.\n\nV mužské dvouhře získali nejvíce titulů Australan Jason Stoltenberg, Američan Jan-Michael Gambill, Belgičan Xavier Malisse a Lotyš Ernests Gulbis, když všichni vyhráli dvakrát. V mužské čtyřhře drží rekord americká dvojčata Bob a Mike Bryanovi, kteří dokázali turnaj ovládnout čtyřikrát.\n\n\n"}
{"id": "290698", "url": "https://cs.wikipedia.org/wiki?curid=290698", "title": "Nějva", "text": "Nějva\n\nNějva ( ) je řeka ve Sverdlovské oblasti v Rusku. Je 294 km dlouhá. Povodí má rozlohu 5 600 km².\n\nPramení na východních svazích Středního Uralu. Na horním toku se nachází řada jezer a přehradních nádrží o celkové rozloze 72,4 km². Na dolním toku teče přes Západosibiřskou rovinu. Ústí zleva do Nici (povodí Obu).\n\nZdrojem vody jsou převážně sněhové srážky. Průměrný roční průtok vody u města Alapajevsk činí přibližně 10 m³/s. Zamrzá v listopadu a rozmrzá v dubnu.\n\nPrůměrné měsíční průtoky řeky ve stanici Cheremshanka (172 km od ústí) v letech 1940 až 1989:\n\nVyužívá se na zavlažování. Leží na ní města Něvjansk, Alapajevsk a sídlo městského typu Věrch-Nějvinskij.\n"}
{"id": "290700", "url": "https://cs.wikipedia.org/wiki?curid=290700", "title": "Tošicugu Takamacu", "text": "Tošicugu Takamacu\n\nTošicugu Takamacu (: 高松 寿嗣, \"Takamacu Tošicugu\") (10. března 1887 v Akaši - 2. dubna 1972) byl významným japonským bojovníkem a učitelem bojových umění.\n\nDům Takamacu senseie se nacházel ve městě Kašira v prefektuře Nara. Takamacu byl ženatý s Uno Tane (28. 6. 1897 - 4. 2. 1991) a spolu adoptovali dívku Jošiko. Jeho otec Takamacu Gišin Jasaburó vlastnil továrnu na zápalky a získal mistrovský titul v šingon buddhismus od horského mnicha Kumano Šugendo.\n\nTakamacu ve věku 21 let cestoval po Koreji, Mongolsku a Číně, učil se bojová umění a vybojoval spoustu zápasů na život a na smrt. Naučil se 18 korejských a čínských bojových umění od Kim Kei-Mei. Na anglické škole v Číně bojová umění vyučoval a měl více než 1000 žáků. V roce 1921 bu bylo povoleno vytvořit si kopie svitků školy Kukišin-rjú od rodiny Kuki. Během druhé světové války byly originální svitky zničeny a ztraceny. V roce 1949 představil rodině Kuki nové svitky, které napsal podle svých kopií a své paměti.\n\nTošicugu Takamacu ztratil během svých bojů oko a na jedno ucho ohluchnul. Tvrdil, že Shaolinští bojovníci a shorinji boxeři jsou nejnebezpečnější nepřátelé, které kdy potkal. Byl znám pod mnoha jinými bojovými jmény z nichž zřejmě nejznámější je Moko no Tora, Mongolský Tygr. Byl znám jako poslední pravý ninja, velmistr devíti škol. Jeho dnes nejznámějším studentem je jeho pokračovatel, velmistr Masaaki Hacumi. Tošicugu Takamacu byl pohřben ve své domovské prefektuře Nara.\n"}
{"id": "290701", "url": "https://cs.wikipedia.org/wiki?curid=290701", "title": "Gothajský almanach", "text": "Gothajský almanach\n\nGothajský almanach (německy \"Gothaischer Hofkalender\") je familiární označení souboru genealogických příruček panovnických a šlechtických rodů Evropy. \n\nPublikace vycházela v letech 1763–1944 v nakladatelství \"Justus Perthes\", původně jako součást tzv. dvorského kalendáře vévodství Sachsen-Gotha und Altenburg, později rozčleněna do několika samostatných řad podle svého zaměření. Vzhledem k oblíbenosti a rozšířenosti, které publikace v brzké době dosáhla, se lze výjimečně setkat s použitím termínu v jeho generické formě pro obdobná díla.\n\nKonec druhé světové války přinesl významné společenské změny v Evropě a zejména východním Německu (sídle vydavatelství) a znamenal zánik almanachu v originální podobě. Od roku 1951 je vydávána obdobná řada pod názvem Genealogisches Handbuch des Adels nakladatelstvím \"C. A. Starke\". V roce 2000 začala být v Londýně vydávána tzv. „obnovená“ (skrze pronájem práv od nástupců původního vydavatele, avšak bez jakékoli jiné návaznosti) edice pod názvem Almanach de Gotha pod vedením \"Johna Kennedyho\".\n\nGothajský almanach vyšel roku 1763 v saském městě Gotha jako první Dvorský kalendář zpřístupňující aktuální genealogické informace o vládnoucích rodinách tehdejší Evropy. Gothajský almanach (GA) si získal takovou oblibu, že od té doby vycházel každoročně, v 19. století přibylo několik zvláštních řad, věnovaných rodinám hraběcím, baronským, rytířským i šlechtickým. \n\nInspirace GA dala vzniknout několika obdobným pokusům, které se snažily pokrýt menší územní celky.\n\nV Českých zemích se, mimo brněnských \"Genealogische Taschenbücher der Ritter- und Adelsgeschlechter\" (1870–94), zaměřených na nižší šlechtu Rakouska-Uherska, pokusil o podobný podnik Zdenko Radslav Kinský sborníkem \"U nás\" (1934). Toto dílo se mělo druhého svazku dočkat za sedm let, vyšel však až roku 1948 (reprint 1995). Následující komunistický režim v Československu podobným snahám nepřál, takže v německém Limburgu vycházející řadu \"Genealogisches Handbuch des Adels\" (LA), která v 50. letech na GA navázala, české knihovny neměly k dispozici. Pro české badatele, kteří mají přístup k zahraniční literatuře stále ztížený, tedy zeje mezi rokem 1942 (resp. 1944), kdy přestaly vycházet GA, a dneškem padesátiletá informační mezera. Její zaplnění si jako hlavní cíl vytkla (tmavomodrá) řada Vladimíra Pouzara († 2013) a  kol., nazvaná \"Almanach českých šlechtických rodů\", zabývající se vyšší šlechtou – rody baronskými, hraběcími, knížecími a panovnickými – poslední vydaný ročník byl 2017. \n\nDále i (světlemodrá) řada Karla Vavřínka a kol., nazvaná \"Almanach českých šlechtických a rytířských rodů\" zabývající se převážně šlechtickými rody nižší šlechty – prostými šlechtici a rytíři, najdeme zde však i rody, které byly povýšeny mezi šlechtu vyšší – poslední vydaný ročník: 2024.\n"}
{"id": "290712", "url": "https://cs.wikipedia.org/wiki?curid=290712", "title": "Manganistan draselný", "text": "Manganistan draselný\n\nManganistan draselný, KMnO, známý též pod označením \"hypermangan\", je sloučenina manganu s černo-šedými krystalky, která se velmi dobře rozpouští ve vodě za vzniku fialového roztoku. V analytické chemii jsou roztoky KMnO jedním ze základních oxidimetrických činidel pro redoxní titrace v tzv. manganometrii. V lékařství se využívá pro své oxidační vlastnosti jako antiseptikum.\n\nManganistan draselný je dobře rozpustný ve vodě za vzniku temně fialového (při nízké koncentraci růžového) roztoku. Díky silným oxidačním vlastnostem manganistanu dochází pomalu k jeho částečnému rozkladu na oxid manganičitý (MnO) a z vody se uvolňuje kyslík. Při delším stání roztoku je rozklad manganistanu znatelný a na dně se objevuje černý prášek oxidu manganičitého. Rozpustný je manganistan draselný dále v kyselině sírové (HSO), vodném roztoku kyseliny dusičné (HNO(aq)) a acetonu (CHCOCH). Kyselinu chlorovodíkovou (HCl) oxiduje manganistan na chlór a ethanol (CHCHOH) na oxid uhličitý. Jeho reakce s peroxidem vodíku lze využít k přípavě kyslíku. Manganistan se při této reakci redukuje na burel.\n\n2 KMnO + 3 HO → 2 MnO + 2 KOH + 3 O + 2 HO\n\nManganistan draselný je vyráběn ve velkém měřítku, kvůli jeho univerzálnímu použití v laboratořích.\nV první fázi pyrolýzy, v níž je oxid manganičitý ve své přirozené podobě, je tento taven s hydroxidem draselným a zahříván v atmosféře s dusičnanem draselným (zdroj kyslíku). Takto vznikne manganan draselný, který při elektrolýze v alkalickém roztoku přechází v manganistan draselný.\n\n2 MnO + 4 OH + O → 2 MnO + 2 HO\n\n2 MnO + Cl → 2 MnO + 2 Cl\n\nManganistany mohou být připraveny smícháním roztoků Mn kationtů s velmi silným oxidačním činidlem, které ochotně přidá dioxid, PbO nebo NaBiO. Tyto reakce byly používány pro testování přítomnosti manganu očekávaného ve formě fialové barvy manganistanu.\n\nTéměř všechny způsoby využití manganistanu draselného jsou odvozeny od toho, že je oxidační činidlo použitelné v různých chemických reakcích v laboratořích i v průmyslu.\n\nOxidace glycerinu pomocí manganistanu draselného probíhá podle následující rovnice.\n\n14 KMnO + 4 CHO → 7 KCO + 7 MnO + 5 CO + 16 HO\n\nV laboratoři se také používá pro získání kyslíku rozkladem peroxidu vodíku.\n\n2 KMnO + 3 HO → 2 MnO + 2 KOH + 3 O + 2 HO\n\nPevný KMnO je silné oxidační činidlo, ale hlavně by měl být oddělený od látek, které by mohly zrezavět (Fe atd.). Zředěný vodný roztok KMnO není nebezpečný. KMnO vytváří nebezpečné sloučeniny s koncentrovanými kyselinami. Například reakce s koncentrovanou HSO produkuje vysoce reaktivní oxid manganistý, explozi iniciuje i malé množství organických látek. Při smíšení pevného KMnO s čistým glycerolem se směs bouřlivě vznítí.\n\nJako oxidační činidlo manganistan draselný poskvrní ruce a oblečení, protože probíhá redukce na MnO. Skvrny na oblečení mohou být odstraněny použitím kyseliny octové. Skvrny na pokožce, které jsou typicky hnědé, zmizí během 48 hodin či se dají odstranit kyselinou citronovou.\n\n"}
{"id": "290736", "url": "https://cs.wikipedia.org/wiki?curid=290736", "title": "Spiennes", "text": "Spiennes\n\nSpiennes je obec v belgické provincii Henegavsko ve Valonsku, ve které žije přibližně 900 obyvatel. Je známá především díky blízkému nalezišti neolititických pazourků.\n\nPodzemní doly pazourků mají původ v neolitickém období. Jsou lokalizovány na ploše 100 ha zemědělské kulturní krajiny s loukami a poli, svojí rozlohou patří k největším v severozápadní Evropě. V podzemí se rozprostírá síť chodeb a chodbiček, které jsou s povrchem propojené pomocí vertikálních šachet. Těžba zde probíhá po celá staletí a zdejší archeologické nálezy ilustrují rozvoj a proměny těžebních technik prehistorických civilizací, pro něž byl pazourek zásadním prvkem při výrobě nářadí a náčiní.\n\nDíky této výjimečnosti byly zdejší pazourkové doly v roce 2000 zapsány na Seznam světového dědictví UNESCO.\n\n"}
{"id": "290737", "url": "https://cs.wikipedia.org/wiki?curid=290737", "title": "Ad notam", "text": "Ad notam\n\nAd notam je český notářský časopis vycházející zpravidla jednou za dva měsíce (tj. šestkrát ročně). Vychází od roku 1995 (nulté číslo vyšlo 1. prosince 1994), vydává ho Notářská komora České republiky, a to od počátku existence časopisu do roku 2009 v nakladatelství C. H. Beck, od roku 2010 pak prostřednictvím společnosti EPRAVO Media (CZ) s. r. o.\n\nČasopis se věnuje zejména veškeré činnosti notářů, od roku 2010 se pak začal zaměřovat také na širší právnickou i neprávnickou veřejnost se zájmem o notářství. K častým přispěvatelům patří mimo jiné notáři JUDr. Václav Kouba, JUDr. Martin Foukal, JUDr. Ondřej Holub a JUDr. Martin Šešina nebo soudce Ústavního soudu České republiky JUDr. PhDr. Stanislav Balík.\n\nVedoucí redaktor:\n\nOdpovědný redaktor:\n\nRedaktor:\n\n\nDřívější členové:\n\n"}
{"id": "290764", "url": "https://cs.wikipedia.org/wiki?curid=290764", "title": "Eduard Nápravník", "text": "Eduard Nápravník\n\nEduard (Francevič) Nápravník, \"azbukou\" Эдуард Францевич Направник (24. srpna 1839, Býšť – 23. listopadu 1916, Petrohrad) byl český dirigent a hudební skladatel působící v Petrohradě.\n\nEduard Nápravník se narodil v rodině učitele v Býšti u Hradce Králové. Již v mládí projevil výrazný hudební talent a tak od roku 1850 žil u svého strýce v Pardubicích, kde se učil hře na klavír a varhany. Po smrti rodičů v roce 1853 začal na radu svého příbuzného studovat reálné gymnázium a varhanickou školu v Praze. Jeho učiteli byli K. F. Pietsche a F. Blažek. Protože se na varhanické škole tehdy nevyučoval klavír, studoval ještě klavír v Hudebním ústavu Petra Maydla. V této škole se také již v sedmnácti letech stal učitelem. Během své pedagogické činnosti se Eduard Nápravník účastnil veškerého hudebního života v Praze a začal komponovat. Kompozici a instrumentaci studoval soukromě u Jana Bedřicha Kittla,\n\nV roce 1861 obdržel nabídku stát se kapelníkem v soukromém orchestru knížete Nikolaje B. Jusupova v Petrohradě. Po dvouletém působení v knížecím orchestru náhodně zaskočil za klavíristu carského Mariinského divadla a již v roce 1862, ve svých 23 letech, se stává varhaníkem a pomocníkem kapelníka Mariinského divadla. Tímto kapelníkem, který způsobil zásadní zlom v Nápravníkově životě byl otec skladatele Anatolije Konstantinoviče Ljadova. \n\nJako dirigent carského divadla debutoval v roce 1864 nastudováním Mozartova Dona \nGiovanniho. V roce 1867 byl potvrzen jako druhý kapelník a za necelé dva roky, tedy ve svých 30 letech, byl jmenován prvním \nkapelníkem. Jeho působení v čele tohoto orchestru se podle svědectví současníků stalo vrcholnou érou v hudebních dějinách carské \nopery.\n\nZa svého padesátiletého působení v Marinském divadle nastudoval a uvedl 80 premiér, z toho 45 oper ruských. Měl pověst znamenitého dirigenta a ruští skladatelé si jeho práce vysoce cenili. Prokázal vynikající vkus při výběru novinek k nastudování. Pod jeho vedením divadlo uvádělo díla, která se záhy stala součástí světového repertoáru. Uvedl na scénu opery Dargomyžského, Musorgského, Rimského-Korsakova i Čajkovského. P. I. Čajkovskij se stal jeho důvěrným přítelem. Nápravník uvedl na scénu všechny jeho opery. Opera Panna Orleánská je dedikována přímo Nápravníkovi a Nápravník řídil i premiéru slavné Symfonie č. 6, „Patetické“. Snažil de ostat na scénu i české opery (\"Prodaná nevěsta\", \"Dalibor\"), ale ty u ruského obecenstva neměly velký úspěch.\n\nKromě svého působení v opeře řídil koncerty Carské ruské hudební společnosti, Červeného kříže a Vlastenecké společnosti. V roce 1898 získal dědičný šlechtický titul, byl vyznamenán zlatou medailí a k příležitosti padesátého výročí své umělecké činnosti v Rusku byl jmenován zasloužilým umělcem carských divadel.\n\nV Rusku se i oženil. Vzal si zpěvačku carské opery Olgu Šreděrovou a děti již byly vychovány rusky. V Rusku je dodnes jeho dílo živé. Jeho opera \"Dubrovskij\" na text A. S. Puškina je trvalou součástí národního repertoáru. \n\nJeho život poznamenala řada tragických událostí. Těžko se smiřoval s úmrtím manželky i synovou sebevraždou. Důsledkem vysokého pracovního zatížení bylo neurologické onemocnění ramene, které mu postupně znemožnilo dirigování. Posledním představením byla vlastní opera Francesca da Rimini v prosinci roku 1914. \n\nOperace byly neúspěšné a na jejich následky také Eduard Nápravník zemřel. Jako den úmrtí bylo zpravidla uváděno datum 10. listopadu. Ve skutečnosti zemřel 23. listopadu 1916 ve věku 77 let.\n\nPřed odchodem do Ruska komponoval skladby v typickém předsmetanovském duchu, tematicky pod vlivem snah národního obrození. Kromě několika chrámových skladeb to byly zejména písňové cykly na vlastenecké texty, sbory a řada klavírních skladeb.\n\nV Rusku začal komponovat opery ve stylu Glinky a Čajkovského, které měly u ruského obecenstva velký úspěch. K dramatu A. K. Tolstého Don Žuan napsal dramatickou kantátu pro sóla, sbor a orchestr. Zkomponoval čtyři symfonie a řadu orchestrálních skladeb, koncerty pro klavír a pro housle a orchestr a velké množství komorních skladeb.\n\n\n\n\n\n"}
{"id": "290768", "url": "https://cs.wikipedia.org/wiki?curid=290768", "title": "Walking on a Thin Line", "text": "Walking on a Thin Line\n\nWalking on a Thin Line je třetí studiové album kapely Guano Apes. Bylo vydáno 3. února 2003 vydavatelstvím BMG a obsahuje singly \"You Can't Stop Me\", \"Pretty in Scarlet\" and \"Quietly\".\n\nAlbum bylo v Německu zlaté (100 000 prodaných kopií).\n\n\nAlbum bylo vydáno ve speciální edici Digipak (stejně jako předchozí Don't Give Me Names)se dvěma bonusovými skladbami: \"Electric Nights\" (vloženo mezi skladby \"Diokhan\" a \"Quietly\") a \"Counting the Days\" (vloženo za \"Plastic Mouth\").\n"}
{"id": "290772", "url": "https://cs.wikipedia.org/wiki?curid=290772", "title": "Nakladatelství Plantin-Moretus", "text": "Nakladatelství Plantin-Moretus\n\nNakladatelství Plantin-Moretus bylo knižní vydavatelství v Anverpách v Belgii. Již v 16. století jej založil tiskař Christoffel Plantin a poté celý podnik převzal jeho zeť Jan Moretus. Jak plynul čas, nakladatelství bylo v rodině děděno z generace na generaci a postupně se stalo jedním z nejznámějších vydavatelství celé země. V 19. století však zaniklo a dnes je zde tiskařské muzeum se stejným názvem.\n\nPro svou mimořádnou hodnotu bylo v roce 2005 areál budov vydavatelství přijat na Seznam světového dědictví UNESCO.\n\n"}
{"id": "290776", "url": "https://cs.wikipedia.org/wiki?curid=290776", "title": "Juan Valera", "text": "Juan Valera\n\nJuan Valera y Alcalá-Galiano (18. října 1824, Cabra, Córdoba – 18. dubna 1905, Madrid) byl španělský realistický spisovatel a politik. Od roku 1861 byl členem Španělské královské akademie.\n\nNarodil se ve městě Cabra v provincii Córdoba. Studoval práva v Málaze a na universitě v Granadě. V roce 1847 vstoupil do diplomatických služeb. Po následujících padesát let zastával řadu různých pozicí v řadě různých míst. Doprovázel španělského velvyslance v Neapoli, poté byl členem španělské delegace v Lisabonu (1850), Riu de Janeiru (1851 - 1853), Drážďanech a Petrohradě (1854 - 1857). Po návratu do Madridu se stal jedním z redaktorů liberálního deníku \"El Contemporáneo\" (1859), pak se stal vyslancem ve Frankfurtu (1856). Po revoluci v roce 1868 byl jmenován asistentem ministra zahraničí a v roce 1871 členem představenstva veřejného školství. Za vlády Alfonse XII. byl vyslancem v Lisabonu (1881 - 1883), Washingtonu (1883 - 1886) a Bruselu (1886 - 1888) a v letech 1893 - 1895 velvyslancem ve Vídni. V roce 1900 byl zvolen členem Akademie morálních a politických věd.\n\nZa své diplomatické a politické kariéry psal prózy, patřící k nejlepším dílům španělské literatury. V čistotě dikce a kráse stylu nebyl ve Španělsku Valera nikdy překonán.\n\n\n\n"}
{"id": "290780", "url": "https://cs.wikipedia.org/wiki?curid=290780", "title": "Terčovka bublinatá", "text": "Terčovka bublinatá\n\nTerčovka bublinatá (\"Hypogymnia physodes\", syn. \"Parmelia physodes\") je lišejník z čeledi terčovkovité, které patří do vřeckovýtrusných hub. Je to jeden z nejčastějších lišejníků u nás. Stélka je několik cm velká, lupenitá, šedavá s odstíny zelené a hnědé. Plodničky houby se vytvářejí jen výjimečně.\n\nZatímco na svrchní straně je terčovka bublinatá zelenavá, na spodní je černá. Nemá však rhiziny - příchytné kořínky. Na okrajích tvoří rtovité sorály, místa, kde vznikají malé soredie sloužící k vegetativnímu rozmnožování.\n\nTato terčovka roste hojně od nížin do podhůří, na vhodných místech tvoří poměrně velké nárůsty na kmenech i na větvích stromů. Můžeme ji najít celoročně. V oblibě má zejména kyselou borku dřevin, ale někdy se vyskytuje i na mrtvém dřevě, vzácně pak na horninách.\n\nJejí hojnost je dána faktem, že je velmi toxikotolerantní (snáší poměrně velké imise), ve velmi postižených oblastech se však nevyskytuje - proto slouží i jako bioindikátor.\n"}
{"id": "290782", "url": "https://cs.wikipedia.org/wiki?curid=290782", "title": "Slunéčkovití", "text": "Slunéčkovití\n\nSlunéčkovití (Coccinellidae) je čeleď brouků, kterým se lidově říká berušky. Jméno čeledi je odvozeno od jména rodu, slunéčka (\"Coccinella\").\n\nSlunéčkovití jsou rozšířeni po celém světě a je popsáno přes 5 000 druhů. Slunéčkovití brouci jsou velcí od 1 do 10 mm a jsou převážně žlutí, oranžoví nebo jasně červené barvy, s malými skvrnami černé barvy na krovkách, s černými tykadly, hlavou a nohama. Velký počet druhů je zbarvený pouze černě nebo hnědě, takže pro neodborníka jsou nerozeznatelné.\n\nVšeobecně jsou slunéčkovití považováni za užitečný hmyz, protože se živí mšicemi a jiným hmyzem škodícím na polích, v zahradách, sklenících a podobných místech. Někteří lidé je považují za nositele štěstí, když jim slunéčka přistanou na těle, naopak jejich zabití podle pověry přináší neštěstí. Některé druhy mohou být i škůdci. Pojem beruška je neodborný a nepřesný; správný název je slunéčko sedmitečné.\n\nSlunéčkovití jsou typickými predátory na stejnokřídlých (např. mšicích a červcích), nicméně členové podčeledi Epilachninae jsou brouci býložraví a mohou být velmi obávanými škůdci na zeměldělských plodinách (Epilachna varivestis – mexický fazolový brouk). Někdy slunéčka žerou určité rostliny nebo plodiny, když nemají k dispozici svou přirozenou potravu. Slunéčka používána jako prostředek biologického boje s některými škůdci (v Severní Americe jsou to druhy \"Harmonia axyridis\" nebo \"Coccinella septempunctata\") mohou v konkurenčním boji vytlačit domorodá slunéčka a mohou se stát samy škůdci.\n\nSlunéčkovití jsou často zbarveni výraznými barvami, aby odrazovali své potenciální nepřátele. Tato ochrana působí proto, že mnozí z predátorů si spojují výrazné barvy (zvláště oranžovou a černou nebo žlutou a černou) s jedovatostí a dalšími nepříjemnými vlastnostmi živočichů. Tento fenomén se nazývá aposematismus. Je pravdou, že mnozí slunéčkovití jsou opravdu jedovatí pro malé predátory, jako ještěrky a malé ptáky, jinak dospělý člověk by mohl sníst několik stovek slunéček, než by pocítil nějaký účinek. Dospělá slunéčka mají „krvácivý reflex“, kdy ze svých žláz na nožičkách vypouštějí žlutou olejovitou tekutinu (hemolymfu) se silným odpudivým účinkem. Tento obranný mechanismus brouk obvykle spouští, když je s ním zacházeno neopatrně nebo je napaden.\n\nVětšina slunéčkovitých brouků se páří na jaře nebo v létě a samičky kladou shluk vajíček (od několika kusů až po několik stovek, což záleží na druhu) co možná nejblíže ke koloniím mšic. U většiny druhů se do jednoho týdne z vajíček vylíhnou larvy. Ve stadiu larvy jsou 10–15 dnů; pak se proměňují v kuklu, ze které se vylíhne dospělý brouk. Tento životní cyklus u slunéčkovitých trvá od 4 do 7 týdnů. Většina slunéček je jednogeneračních, reprodukují se pouze jednou generací ročně, jsou však i druhy, které mají za rok generace dvě.\n\nSlunéčkovití kladou neplodná vajíčka vedle plodných. Děje se tak proto, aby larvy po vylíhnutí měly dostatek potravy. Poměr neplodných a plodných vajíček se navyšuje podle dostupnosti potravy v době kladení vajíček\nNěkteré druhy jsou stěhovavé a v době stěhování tvoří velká seskupení, která vytvářejí i v čase ukládání k zimnímu spánku.\n\nVětšina slunéčkovitých je pro pěstitele prospěšná. Na jaře je možné je najít v zelinářské zahradě, jak požírají mšice. Stejně jako ostatní hmyz, ukládají se slunéčkovití k zimnímu spánku. Některé druhy (např. \"Hippodamia convergens\") se shlukují do skupin a stěhují se do vyšších poloh (hor), kde zahajují diapauzu (přezimování). Slunéčka jsou obvykle nalézána v blízkosti mšic a červců, kam samičky kladou svá vajíčka, aby vylíhlé larvy snadněji nalezly svou potravu. Protože mšice a červci jsou rozšířeni po celém světě, jsou i slunéčkovití brouci kosmopolitním hmyzem.\n\nAčkoliv jsou domácí druhy slunéčkovitých považovány za užitečné, v Severní Americe se rozšířilo asijské slunéčko \"(Harmonia axyridis)\", které tam bylo ve 20. století vysazeno na potírání mšic, škodících na zemědělských plodinách. V některých regionech se toto slunéčko stalo škůdcem pro svůj zvyk přezimovat v lidských obydlích a pověst škůdce začíná nabývat i v Evropě, kde se mu říká \"slunéčko Harlekýn\".\n\nV Evropě je 75 rodů ve kterých je více než 250 druhů a poddruhů. Celosvětově je v čeledi nad 5 500 druhů ve 360 rodech.\n\n\n\n\n\n\n\n\n\n"}
{"id": "290790", "url": "https://cs.wikipedia.org/wiki?curid=290790", "title": "Winterthur", "text": "Winterthur\n\nWinterthur je město ve Švýcarsku v kantonu Curych. Se svými 113 730 obyvateli (ke 30.9.2018) je šestým největším městem Švýcarska a po Curychu druhým největším městem kantonu Curych.\n\nMěsto leží na severozápadním okraji Curyšské vysočiny, severním směrem se terén svažuje směrem k řece Rýn. Městem protékají řeky Eulach a Töss, nadmořská výška katastru města se pohybuje od 393 do 687 m, 38,8 % z rozlohy zaujímají lesy.\n\nMěstské okresy: Stadt, Mattenbach, Oberwinterthur, Seen, Töss, Veltheim a Wülflingen.\n\nWinterthurem prochází hlavní švýcarská západovýchodní tepna spojující St. Gallen a Ženevu. Nejdůležitější je spojení s nedalekým Curychem a jeho letištěm, zajištěné vlaky různých kategorií, které spadají do Curyšského integrovaného dopravního systému. Dopravu ve městě zajišťují 3 trolejbusové a 9 městských autobusových linek.\n\n"}
{"id": "290791", "url": "https://cs.wikipedia.org/wiki?curid=290791", "title": "Jeep", "text": "Jeep\n\nJeep je značka výrobce automobilů a registrovaná ochranná známka koncernu Chrysler. \n\nSlovo „jeep“ nebo „džíp“ je často používáno jako synonymum pro vozidla podobného tvaru a využití.\n\nNejčastěji (ovšem mylně) bývá původ slova odvozován od zkratky „GP“ („General Purpose“, univerzální využití), která se foneticky podobá slovu „jeep“ (čti \"džíp\"). Proti tomuto vysvětlení ale existuje pádný argument - Jeep nebyl původně určen pro obecné, ale pro velmi specifické využití. Navíc ve skutečnosti žádné takové armádní označení neexistovalo, pouze Ford tak označoval své vozidla, jak je popsáno dále.\n\nDalší (a pravdivá) varianta původy zkratky „GP“ je nomenklatura firmy Ford, kde „G“ značí „Government use“ (tedy vládní využití, vládními institucemi, armádou apod.) a „P“ značí (průzkumná) vozidla s rozvorem 80 palců (1 palec/inch = 2,54mm). Později bylo k továrnímu označení přidáno „W“ značící konstrukci firmy Willys (odlišení od vlastního projektu firmy Ford, později byla vyráběna také verze \"GPA\" (Amphibious = obojživelné).\n\nOd roku 1941 se názvu Jeep začíná běžně užívat pro vojenská vozidla s pohonem 4×4 firmy Willys-Overland Inc., která později značku registruje.\n\nPrvní Jeepy vzešly ze soutěže US-Army , které se zúčastnily firmy, např. Willys-Overland, Ford a American Austin Car Company. Požadavky zněly: Lehký terénní automobil s pohonem všech 4 kol o maximální hmotnosti 590 kg který by uvezl 272 kg. Osm vozidel mělo mít řízení obou náprav a vyšší povolenou hmotnost o 34 kg. Každé firmě byla poskytnuta dotace 175 000 dolarů. Původní favorit American Austin Car Company se svým typem Bantam GP byl postupně vyřazen ze hry a vítězem se stala společnost Willys-Overland s modelem MB. Výroba se rozběhla v Toledu, Ohio. Edsel Ford získal alespoň spoluúčast na výrobě. Firma Bantam se začala zabývat výrobou přívěsů za vojenská vozidla.\n\nVíce než 65 let je značka Jeep® symbolem pohonu všech kol. Značka Jeep® patří do portfolia koncernu Chrysler Group LLC.\n\nSpolečnost Chrysler LLC, jejíž centrála se nachází v Auburn Hills v Michiganu, je výrobcem vozů a výrobků značky Chrysler, Jeep, Dodge a Mopar. Celkový objem prodeje v roce 2008 dosáhl 2 miliony vozů. Rok 2008 byl pro Chrysler International druhým nejlepším rokem za poslední desetiletí, co se týká prodeje vozů mimo území Severní Ameriky, a třetím nejlepším v celé její historii.\n\nDo sortimentu výrobků společnosti Chrysler LLC se řadí některá ze světově nejuznávanějších vozidel, včetně Chrysler 300 a Town & Country, Jeep Wrangler a Grand Cherokee, Dodge Challenger a Ram.\n\nNa podzim 2008 společnost Chrysler představila na trhu tři prototypy vozů se zdokonaleným elektrickým pohonem - Dodge EV, Jeep EV a Chrysler EV. Výroba jednoho z nich se plánuje pro spotřebitele na severoamerickém trhu v roce 2010 a pro evropský trh po roce 2010.\n\nV červnu 2009 došlo k vytvoření globální strategické aliance se společností Fiat S.p.a.\n\n\nV průběhu výroby se objevily další varianty: obojživelné vozy, autogira, nákladní, odlehčené pro potřeby parašutistů, polopásové vozidlo, sněžný traktor, drezína, prodloužená verze nebo dokonce opancéřovaný vůz. Sériově se do výroby dostal pouze Ford GPA Seep - obojživelný Jeep. Byl o 660 kilogramů těžší než klasický Jeep. Tento model byl napodoben i v Sovětském svazu, kam se hojně dovážel a dokonce i v Československu (vozy Tatra T801, Škoda 972).\n\nJeepy se po druhé světové válce licenčně vyráběly v 26 zemích světa. Firma Willys pokračovala s civilními typy CJ2 a CJ3 a následně i další typy odvozené z modernizovaných vojenských verzí. V roce 1973 získal typ CJ7 titul \"Automobil roku\" s pohonem všech kol. V roce 1984 automobilka tento úspěch zopakovala s typem XJ (Jeep Cherokee). V roce 1985 přišel třetí titul pro typ Jeep Comanche. Jednalo se o pick-up odvozený od modelu XJ. Ve stejném roce byly starší typy CJ5 a CJ7 nahrazeny novým modelem Wrangler. V roce 1991 uběhlo 50 let od vyrobení prvního Jeepu.\n\n\n\n\n"}
{"id": "290792", "url": "https://cs.wikipedia.org/wiki?curid=290792", "title": "Richard Zedník", "text": "Richard Zedník\n\nRichard Zedník (* 6. ledna 1976, Banská Bystrica) je bývalý slovenský hokejový útočník, hrající v týmu AIK Ishockey v Elitserien.\n\nSlovenské pravé křídlo draftoval v roce 1994 z prvoligové Iskry Banská Bystrica tým Washington Capitals. V Americe odehrál tři sezóny v nižších soutěžích a v NHL se objevil jen jednou v dresu Washingtonu v sezóně 1995-96 a jedenáctkrát v sezóně následující. Od sezóny 1997–98 se stal vedle slovenské legendy Petera Bondry stabilním hráčem Capitals, tehdy jeho tým postoupil až do finále Stanley Cupu proti Detroitu Red Wings.\n\nV sezóně 2000–01 přestoupil do týmu Montreal Canadiens. V době stávky NHL v sezóně 2004–05 hrál za HKm Zvolen, který postoupil až do finále extraligy.\n\nČasto reprezentuje. Na olympiádu v Naganu sice dorazil, ale slovenský tým nepostoupil do hlavního turnaje a v předkole posily z NHL nemohly nastoupit, a tak neodehrál ani jeden zápas. Má ale bronz z mistrovství světa v ledním hokeji 2003, startoval také na MS v letech 2001 a 2005 a na světových pohárech v letech 1996 a 2004.\n\nPo zranění bruslí od Olli Jokinena 10. února 2008 měl rozřízlý krk a krční tepnu.\n\nStatistiky reprezentace na Mistrovstvích světa a Olympijských hrách:\n\n"}
{"id": "290798", "url": "https://cs.wikipedia.org/wiki?curid=290798", "title": "Luis de Granada", "text": "Luis de Granada\n\nLuis de Granada, italsky Louis de Sarría (1504 či 1505 - 31. prosince 1588 v Lisabonu) byl španělský teolog, spisovatel a mystik.\n\nNarodil se v chudé rodině. V roce 1526 vstoupil do dominikánského řádu, v řádových seminářich vyučoval teologii. V 1554 se stal duchovním královny Johany Španělské. V roce 1564 se stal magistrem teologie. V letech 1557 - 1572 byl provinciálem portugalské provincie řádu. \n\nMezi nejzávažnější díla patří spisy \"Rádce hříšníků\" (\"Guía de pecadores\") a \"Uvedení do článků víry\" (\"Introducción al símbolo de la fe\").\n"}
{"id": "290802", "url": "https://cs.wikipedia.org/wiki?curid=290802", "title": "Hughes AIM-4 Falcon", "text": "Hughes AIM-4 Falcon\n\nHughes AIM-4 Falcon byla první řízená střela vzduch-vzduch, která se dostala do operačního nasazení v americkém letectvu. V USA byla používána v letech 1955–1988.\n\nJednalo se o řízenou střelu krátkého dosahu (přibližně 10 km). Existovaly varianty s poloaktivním radarovým zaměřovačem a s infračervenou hlavicí. Střela byla bojově použita ve vietnamské válce. Výsledky byly velmi špatné a bylo s ní sestřeleno jen 5 letounů.\n\nVývoj řízené střely vzduch-vzduch začal v roce 1946. Hughes v tomto roce dostal zakázku na podzvukovou řízenou střelu MX-798, ze které byla už v roce 1947 odvozena nadzvuková varianta MX-904. Střely byly původně vyvíjeny nikoliv pro útok, ale naopak jako zbraň pro obranu bombardovacích letadel. Po roce 1950 bylo rozhodnuto, že řízené střely jsou zbraní vhodnou pro stíhací letouny.\n\nK prvnímu zkušebnímu odpalu nové střely došlo v roce 1949. Tehdy střela dostala označení AAM-A-2 a jméno Falcon. Střela byla několikrát přejmenována. V roce 1951 se z ní stala F-98 a v roce 1955 byla přejmenována na GAR-1. Definitivní označení střely Falcon je dnes AIM-4.\n\nVšechny verze Falconů nesly malou hlavici s 3,4 kg výbušnin, což omezovalo její účinek. Účinek střely limitovala i absence detonátoru, který by střelu přivedl k výbuchu v blízkosti cíle. Falcon musel svůj cíl přímo zasáhnout. \n\nNa rozdíl od tehdejší praxe byly střely Falcon často neseny v pumovnici uvnitř letounu, což připomíná způsob umístění výzbroje u moderních bojových letounů s prvky stealth, jako je Lockheed Martin/Boeing F-22 Raptor a Lockheed Martin F-35 Lightning II. \n\nDelta Dagger nesl střely v pumovnici, odtud se mimo letoun dostaly pomocí výklopné vidlice. McDonnell F-101 Voodoo nesl v pumovnici rotační závěsník, na kterém byly dvě dvojice Falconů. Když letoun použil první dvojici střel, zásobník se otočil a z letounu se vysunuly další dva kusy.\n\nZákladní modely Falconu, GAR-1 a GAR-2, americké letectvo přijalo v roce 1955. Byly jimi vyzbrojeny stíhací letouny Northrop F-89 Scorpion, McDonnell F-101 Voodoo a Convair F-102 Delta Dagger.\n\nMimo USA střely Falcon používala Kanada, Finsko, Švédsko a Švýcarsko. V těchto zemích je nesly typy CF-101 Voodoo, Saab 35 Draken a Dassault Mirage IIIS. Kanada chtěla střelou Falcon vyzbrojit svůj nový stíhací letoun CF-105 Arrow, ale nedošlo k tomu, protože byl projekt zrušen.\n\nVe Švýcarsku byly označeny HM-58 a ve Švédsku Rb 28.\n\nVarianta GAR-1 měla poloaktivní radarové navádění a dosah 8 km. Celkem bylo vyrobeno 4 000 kusů této střely. Ve výrobě byla nahrazena vylepšeným modelem GAR-1D (AIM-4A), který měl zvětšené ocasní plochy a bylo jich vyrobeno dalších 12 000 kusů. Byla to hlavní výrobní varianta s poloaktivní hlavicí.\n\nGAR-2 (AIM-4B) měla infračervený naváděcí systém. U raných verzí byla použitelná především při útoku zezadu, kdy se mohla zaměřit přímo na výstupní trysku nepřátelského letounu. Později byla modifikována a více se svými vlastnostmi přiblížila střelám koncepce \"vystřel a zapomeň\".\n\nGAR-2 byla o 40mm delší a o 7 kg těžší, než GAR-1. Dosah byl také přibližně 10 km. Ve výrobě byla tato střela nahrazena vylepšenou variantou GAR-2A (AIM-4C) s citlivější hlavicí. Této verze bylo vyrobeno přibližně 26 000 kusů. \n\nJak bylo obvyklé i v ruské praxi, byly Falcony nejčastěji vypouštěny ve dvojicích. Když se použila jak střela s radarovým, tak s infračerveným naváděním, zvýšila se šance na zničení cíle (jako první se odpalovala střela s infračervenou hlavicí). \n\nV roce 1958 Hughes vyrobila zvětšenou verzi Falconu, nazvanou Super Falcon, která měla výkonnější motor, větší rychlost i dolet. Měla také větší hlavici s 13 kg výbušnin a přesnější naváděcí systém. Varianta s poloaktivním naváděním byla označena GAR-3 (AIM-4E) a ve vylepšené verzi GAR-3A (AIM-4F). Celkem bylo vyrobeno 2 700 kusů. Super Falcon s infračervenou hlavicí byl vyráběn pouze ve verzi GAR-4A (AIM-4G) v počtu 3 400 kusů. Celkem bylo vyrobeno okolo 6 100 Super Falconů.\n\nNa základě bojových zkušeností z Vietnamu byla od roku 1970 vyvíjena zlepšená varianta Falconu označená XAIM-4H. Střela měla mít laserový přibližovací zapalovač, účinnější hlavici a lepší obratnost. Vývoj byl zrušen předtím, než byla přijata do služby.\n\nPod označením GAR-11 (AIM-26 Falcon) byla vyvíjena zvětšená varianta Falconu s nukleární hlavicí o síle 0,25 kilotun.\n\nPod označením GAR-9 (AIM-47 Falcon) byla vyvíjena dálková varianta Falconu. Střelu měly používat tehdy vyvíjené stíhací letouny North American XF-108 Rapier a Lockheed YF-12. Její vývoj nebyl dokončen.\n\nAmerické letectvo použilo své Falcony ve Vietnamu. Nesly je stíhací letouny McDonnell F-4 Phantom II ve verzi F-4D. Výsledky bojového nasazení Falconů byly velice špatné. Falcony byly stavěné na útoky proti bombardérům a jejich hlavice potřebovala 6–7 sekund za zaměření a uzamčení cíle. Byly proto téměř nepoužitelné v boji proti manévrujícím stíhacím letounům. \n\nNa chlazení infračervené hlavice byl používán tekutý dusík, kterého bylo omezené množství. Pokud byl naváděcí systém hlavice aktivován, po určité době byl dusík spotřebován a k jeho výměně mohlo dojít až po přistání. Jak už bylo uvedeno výše, bojová hlavice rakety byla malá a zapalovač byl kontaktního typu, což omezovalo její účinnost. Střelami Falcon tak bylo sestřeleno jen 5 letadel.\n\nExperimentálně bylo testováno možné použití Falconů při nočních střelbách proti pozemním cílům. V takovém použití je měl navádět infračervený zaměřovač. Pokusně byly Falcony odpalovány z letounu F-102 Delta Dagger.\n\nStřely Falcon byly mezi piloty velice nepopulární a v roce 1969 byly nahrazovány střelami AIM-9 Sidewinder, které používalo americké námořnictvo.\n\nSuper Falcony variant AIM-4F/AIM-4G byly letectvem a Národní gardou používány až do roku 1988, kdy byly vyřazeny jejich poslední nosiče, letouny Convair F-106 Delta Dart.\n"}
{"id": "290803", "url": "https://cs.wikipedia.org/wiki?curid=290803", "title": "Tena Elefteriadu", "text": "Tena Elefteriadu\n\nTena Elefteriadu, rodným jménem Parthena Elefteriadu (* 16. dubna 1948 Maglić) je česká zpěvačka řeckého původu, polovina dívčího pěveckého dua Martha a Tena, které již 45 let tvoří se svojí sestrou Marthou Elefteriadu.\n\nPochází z rodiny řeckých emigrantů, jež uprchla z Řecka kvůli občanské válce a usadila se v roce 1950 v někdejším Československu. Jejich matka zemřela v době jejich dětství a obě dívky vyrůstaly v domově pro řecké děti v Ivančicích. Koncem šedesátých let se obě sestry seznámily s kytaristou Alešem Sigmundem ze skupiny Vulkán, který oběma zpěvačkám pomohl vytvořit pevné autorské a muzikantské zázemí. Jejich první nahrávky pocházejí z roku 1968. V roce 1970 jim vyšla ve vydavatelství Panton jejich první dlouhohrající deska s názvem \"Dál než slunce vstává\". Od té doby prakticky až dodnes obě atraktivně vyhlížející a zajímavě zpívající sestry patří do širší špičky české popmusic. V současné době se obě sestry věnují zejména interpretaci řeckých lidových písní, výuce řeckých tanců a vůbec propagaci řecké kultury v České republice. Hudbě se věnuje i její syn, rapper Ektor (vlastním jménem Marko Elefteriadis).\n\n\n\n\n\n"}
{"id": "290806", "url": "https://cs.wikipedia.org/wiki?curid=290806", "title": "ChanServ", "text": "ChanServ\n\nChanServ (Channel Service) je automatický počítačový program, který pomáhá uživatelům s registrovanými kanály. Je to na mnoha IRC sítích služba umožňující registraci „trvalých“ kanálů a jejich konfiguraci práv pro určité uživatele (např. operátory). ChanServ souvisí také se službou NickServ.\n\nDříve než si můžete zaregistrovat kanál si musíte zaregistrovat přezdívku „nick“ a k tomu slouží již výše zmíněný NickServ. Když si zaregistrujete kanál (např. #muj_kanal) tak se stáváte jeho vlastníkem a máte samozřejmě operátora a můžete tak zajistit, že vám kontrolu nad kanálem nepřebere někdo v době vaší nepřítomnosti.\n\n"}
{"id": "290807", "url": "https://cs.wikipedia.org/wiki?curid=290807", "title": "Terčovka", "text": "Terčovka\n\nSlovo terčovka má více významů:\n\n\n\n"}
{"id": "290813", "url": "https://cs.wikipedia.org/wiki?curid=290813", "title": "Süan-cang", "text": "Süan-cang\n\nSüan-cang (; 6. února 602 – 7. března 664), vlastním jménem Čchen I (), nazývaný Tchang San-cang (), čestným titulem \"Ta Pien-ťüe\" () byl proslulý čínský buddhistický mnich, učenec, cestovatel a překladatel, který žil za čínské dynastie Tchang (618–907). Stal se známým především díky své cestě, během níž putoval z Číny až na Indický subkontinent a zpět, která trvala sedmnáct let a během které si psal zápisky. Ty se dochovaly a dodnes vycházejí v nových, revidovaných vydáních. Dnes jsou velmi cenné, protože zaznamenávají jedno z mála dobových svědectví o nejrůznějších končinách, kterými Süan-cang prošel. Do čínštiny přeložil ze sanskrtu některé buddhistické texty.\n\nSüan-cangova cesta do Indie posloužila jako inspirace pro román \"Putování na západ\" (\"Si-jou-ťi\") spisovatele Wu Čcheng-ena. V románu je pojmenován San-cang nebo Tripitaka.\n\n"}
{"id": "290817", "url": "https://cs.wikipedia.org/wiki?curid=290817", "title": "Jaroslav Potměšil", "text": "Jaroslav Potměšil\n\nJaroslav Potměšil (10. února 1933 Lom – 10. prosince 2010 Praha) byl český pedagog, docent Fakulty tělesné výchovy a sportu Univerzity Karlovy v Praze a sportovní funkcionář. Byl také trenérem lyžování a v letech 1990 až 1992 předsedou Československého svazu lyžování.\n\nVyrůstal s bratrem Václavem a sestrou Miladou v rodině tesaře a hostinské v malé obci Lom nedaleko Tábora. Do obecné školy chodil v Maršově a do měšťanské do Malšic a Tábora. Absolvoval (1948–1952) táborské reálné gymnázium, na Odborném učilišti státních pracovních záloh č. 2 v Sezimově Ústí, Kovosvitu v létech 1952–1953 učil český jazyk, občanskou nauku a tělesnou výchovu. Svůj zájem o pedagogický i sportovní růst potvrdil studiem Institutu tělesné výchovy a sportu UK v Praze (ITVS, později FTVS) v letech 1953–1956 a aspiranturou na Katedře turistiky a lyžování ITVS (1956–1957). Vojenskou službu vykonal ve sportovní Dukle Liberec. Absolvoval také francouzskou školu Ecole Nationale de Ski et Alpinisme v Chamonix. V roce 1968 získal titul kandidáta pedagogických věd (CSc.) a o rok později, jako pracovník Fakulty tělesné výchovy a sportu v Praze, titul PhDr.. Měl dvě děti, Kláru a Jana.\n\nPůsobil v letech 1958 až 1974 na Fakultě tělesné výchovy a sportu v Praze, v letech 1974–1981 pracoval ve Výzkumném ústavu pro vrcholový sport při FTVS, protože pro své postoje k invazi vojsk Varšavské smlouvy do Československa nesměl učit. Od roku 1990 opět působil na fakultě jako pedagog a v roce 1992, na základě své dosavadní práce a písemných publikací, habilitoval v oboru kinatropologie a získal právo přednášet na vysoké škole jako docent.\n\nO sport a zejména lyžování měl zájem od dětství a během studií na táborském gymnáziu začal se sportem vážněji, hlavně s atletikou, lyžováním a basketbalem. Byl členem družstva atletiky Stavebních závodů Tábor. Běhu na lyžích se věnoval aktivně zejména při studiu v Praze, zúčastňoval se domácích i mezinárodních závodů jako reprezentant. Na Akademickém mistrovství světa v Zakopanem obsadil s československou štafetou druhé místo a byl úspěšný i na mistrovství Československa.\n\nV roce 1978 byl jmenován ústředním trenérem lyžování Československa a v této funkci se dočkal i do té doby nejúspěšnějších Zimních olympijských her pro Československo, které se konaly v Sarajevu (v lyžování pro republiku zisk čtyř medailí: stříbro získala štafeta žen, bronz Květa Jeriová, Pavel Ploc a Olga Charvátová). Zúčastnil se Zimních olympijských her 1976 v Innsbrucku a Zimních olympijských her 1980 v Lake Placid. Dále Mistrovství světa v severském lyžování v Zakopanem, Oberstdorfu, Oslu, Lahti, Falunu a jinde. Ve Val di Fiemme v roce 1991 jako šéf československého lyžování označil Kateřinu Neumannovou za „\"hvězdičku spadlou z nebe\"“. Členem předsednictva a předsedou (1990–1992) Československého svazu lyžařů byl zvolen po roce 1989 a také byl členem komisí pro běh na lyžích a pro světový pohár Mezinárodní lyžařské federace.\n\nByl stále aktivní jako docent Fakulty tělesné výchovy a sportu Univerzity Karlovy na Katedře pedagogiky, psychologie a didaktiky sportu, zabýval se problematikou sportovního tréninku, zejména pak (po zranění svého syna Jana v roce 1989) problematikou zdravotně postižených, jejich integrací, pohybovými aktivitami a možnostmi studia na Univerzitě Karlově v Praze. Byl předsedou Iniciativy (s výše uvedeným zaměřením) na Univerzitě Karlově, členem komise pro zlepšení podmínek studia zdravotně postižených na Univerzitě Karlově, poradcem Konta Bariéry a garantem Kontaktu bB (bez bariér) – asociace pro studium, rehabilitaci a sport bez bariér.\n\n\n"}
{"id": "290823", "url": "https://cs.wikipedia.org/wiki?curid=290823", "title": "Prasečí ocásek", "text": "Prasečí ocásek\n\nPrasečí ocásek je zlidovělý název pro překážku ze železné kulatiny s jedním až čtyřmi oky, na které se připevňoval ostnatý drát. Druhý konec byl buď zalitý v betonovém kvádru nebo byl opatřen šroubovicí pro zakotvení do zeminy. Tento druh překážek se již používal od dob fortových pevností.\n\nPrasečí ocásky se též používaly i ve stropní části jednotlivých pevnostních objektů – v tomto případě jako úchyt pro maskování (maskovací sítě, větvě stromů, drátěné sítě s propleteným kamením, etc.). Měly pouze jedno oko a byly zatočeny směrem dolů, vyráběly se z betonářské kulatiny od r12 do r18.\n\nPrasečí ocásky byly v Československu nejpoužívanějším typem překážek v rámci pevnostního překážkového systému. Byly umisťovány v různých kombinacích včetně spojení s protitankovou překážkou.\n\nPo záboru československého pohraničí v roce 1938 přešla většina překážkového systému složeného z prasečích ocásků do rukou nacistické wehrmacht. Jejich následující osud byl dvojí. V prvé řadě se při rozebírání překážkového systému rozbíjely betonové patky, ve kterých byl prasečí ocásek uchycen a následně se odvážel do hutí k dalšímu zpracování, a nebo byl odvážen na nově vznikající nacistická opevnění po celé Evropě.\n\n"}
{"id": "290824", "url": "https://cs.wikipedia.org/wiki?curid=290824", "title": "Owen Garriott", "text": "Owen Garriott\n\nOwen Kay Garriott (22. listopadu 1930 Enid, Oklahoma, USA – 15. dubna 2019, Huntsville, Alabama) byl americký vědec, astronaut ze stanice Skylab, který se také zúčastnil mise STS-9.\n\nV roce 1953 zakončil studium na elektrotechnické fakultě University of Oklahoma. Pak stejný obor studoval i na Stanfordově univerzitě. Doktorát z elektrotechniky obhájil roku 1960. Ve funkci vědeckého pracovníka byl vybrán roku 1965 do čtvrté skupiny amerických kosmonautů. Byl ženatý a měl čtyři děti.\n\nNa palubě kosmické lodi Skylab 3 odstartoval ke svému dvouměsíčnímu pobytu v orbitální stanici Skylab 1 společně s kosmonauty Beanem a Lousmou. Owen se zabýval především vědeckými, biologickými výzkumy a pozorováním Slunce. Společně se svými druhy zvládl výstupy mimo stanici (EVA) a pak i přistání s kabinou na padácích na hladině Tichého oceánu..\n\nO deset let později se dostal do vesmíru podruhé s expedicí STS-9 (dle COSPARu 1973-050.A). Společně s ním v raketoplánu Columbia bylo pět dalších kosmonautů, Američané John Young, Brewster Shaw, Robert Parker, Byron Lichtenberg a Němec Ulf Merbold. Start byl z Kennedyho vesmírného střediska na Floridě. Během letu zvládli 70 vědeckých experimentů a s menšími problémy i přistání na základně Edwards.\n\nBěhem dvou svých letů strávil ve vesmíru 69 dní.\n\n\nV říjnu 2008 se vydal jeho syn Richard, americký podnikatel, do vesmíru jako vesmírný turista na palubě lodi Sojuz TMA-13.\n\n"}
{"id": "290827", "url": "https://cs.wikipedia.org/wiki?curid=290827", "title": "Jim Marshall", "text": "Jim Marshall\n\nJames (Jim) Marshall (29. července 1923 - 5. dubna 2012) byl zakladatel společnosti Marshall amplification vyrábějící hudební zesilovače.\n\nNarodil se v Kensingtonu paní Beatrici Marshallové a jejímu manželu Jimovi. V dětství trpěl tuberkulózou kostí, která jeho život významně poznamenala. Většinu školních let strávil uzavřen od kotníků po ramena ve speciálním plastovém krunýři. Ve třinácti letech školu opustil a začal vydělávat. Prošel několik zaměstnání - od pekaře v sušenkárně až po práci v konzervárně.\n\nTechnické zkušenosti sbíral studiem inženýrské literatury a prací (krátce po druhé světové válce) v Hestonově letecké továrně v Middlesexu.\n\nVe čtrnácti letech se naučil stepovat. Bral lekce na bicí u Maxe Abramse. Od roku 1949 se Jim začal profesionálně věnovat výuce hry na bicí.\n"}
{"id": "290828", "url": "https://cs.wikipedia.org/wiki?curid=290828", "title": "Clam-Gallasův palác (Praha)", "text": "Clam-Gallasův palác (Praha)\n\nClam-Gallasův nebo také Clam-Gallasovský palác je významná barokní palácová stavba v Praze na Starém Městě, situovaná ve významné centrální poloze na tzv. královské cestě. Palác má číslo popisné 158-I a tvoří bloku nároží ulic Husova (č.o. 20), Mariánského náměstí (č.o. 3) a ústí ulice Linhartská. Ze zadní strany na něj navazují domy v Karlově ulici a na Malém náměstí.\n\nNa místě jižní části paláce stával ve 14. století dům, přestavěný roku 1351 pro moravského markraběte Jana Jindřicha, mladšího bratra Karla IV. Po jeho smrti byl palác pronajímán pražským patricijům. Z původního domu se zachoval klenutý prostor sklepa (původně přízemí) v jižní části objektu. V 15. století patřil palác rodině zlatníka Otlína, proto byl nazýván Otlovský dům. Po majiteli z let 1499-1535 se dům nazýval Samuelovský.\n\nPočátkem 17. století byl dům přestavěn na renesanční palác šlechtické rodiny Kinských, který po zavraždění Valdštejnova pobočníka Viléma Kinského v Chebu v roce 1634 císař zkonfiskoval a daroval císařskému generálovi Matyáši Gallasovi. Jeho vnuk Jan Václav Gallas v něm v letech 1690-1719 realizoval složitý architektonický projekt. Nejdříve přikoupil několik sousedních domů a parcel a na jejich místě dal vybudovat tříkřídlý barokní palác. Roku 1713 do Prahy povolal z Vídně císařského dvorního architekta Johanna Bernharda Fischera z Erlachu. Ten již roku 1714 dodal projekt (jehož výkresy a rytinu fasády později vydal knižně ve svazku svých návrhů). Stavba byla svěřena dvěma stavitelům, z nichž jménem je znám jen Tomáš Haffenecker. Současně byly zahájeny kamenické práce dvěma osově umístěnými mohutnými portály, s dvojicí gigantů (atlantů) a plastickými reliéfy Matyáše Brauna se palác řadí k nejpůsobivějším dílům pražského baroka. Vnitřek paláce je ukázkou velkolepého panského sídla svého budovatele. Palác byl v hrubé stavbě dokončen v roce smrti císařského diplomata a krátce neapolského místokrále, hraběte Jana Václava Gallase. Stavebník jej vybudoval jako symbol domácí reprezentace dvorské šlechty na nejvyšší úrovni bydlení vídeňského dvora. \nJeho dědicové, hlavně Filip Josef Gallas ve 20. letech 18. století, a nakonec Kristián Filip Clam-Gallas v závěru 18. století, dokončili vnitřní výzdobu a zařízení budovy, dali také upravit prostor soukromého divadla. V severním sousedství paláce stával gotický kostel Panny Marie Na louži s farou, farní školou a hřbitovem. Po jejich zrušení a zboření v roce 1791 byl areál paláce rozšířen o ohradní zeď do Mariánského náměstí a kašnu s nikou, do níž byla umístěna Prachnerova socha dívky, zvaná lidově Terezka. Část pozemku do poloviny 19. století zabírala Ringhofferova kotlárna.\n\nPalác sloužil jako hlavní městská rezidence rodu Gallasů, (od roku 1757 Clam-Gallasů), dále jako jejich divadlo, plesové i koncertní sály, v nichž díky Kristiánu Kryštofovi Clam-Gallasovi (1771-1838) vystoupili například Josefína Dušková a Wolfgang Amadeus Mozart v roce 1787, nebo Ludwig van Beethoven roku 1796. Tehdy interiéry prvního a druhého patra byly upraveny podle projektu Františka Hegera. Poslední úpravy v duchu druhého rokoka proběhly za Eduarda Clam-Gallase (1805-1891), který žil většinou ve Vídni, a proto palác pronajímal. K nájemcům patřili hrabě Hugo Wurmbrand, zemský advokát JUDr. Vilém Körbel nebo Německá technika. \nKoncem roku 1918 bylo v budově umístěno první ministerstvo financí Československa. Roku 1945 byl palác znárodněn.\n\nPůvodní monumentální a reprezentativní pozdně barokní šlechtická rezidence od roku 1993 patří Magistrátu města Prahy. Po požáru Staroměstské radnice v květnu roku 1945 se zde usídlil Archiv hlavního města Prahy, jehož fondy, kanceláře i badatelny byly v letech 1990-2017 postupně zcela vystěhovány do novostavby v Praze 4 - Na Chodovci. O0Pd roku 1993 se uskutečnila částečná rekonstrukce interiérů. Nyní zde magistrát plánuje druhou etapu obnovu a pořádá různé kulturní a společenské akce, výstavy, odborné konference, ale i karnevaly. Sály si lze najmout i pro privátní akce.\n\nNynější podoba paláce pochází z let 1711 - 1715, kdy jeho tehdejší majitel rakouský diplomat hrabě Jan Václav z Gallasu hledal výraz pro reprezentaci českého patriota na nejvyšší úrovní soudobého stavitelství a oslovil jednoho z nejlepších evropských barokních architektů oné doby Johanna Bernharda Fischera z Erlachu. Průčelí je omezeno úzkou ulicí, proto je členěno jen plochými rizality a bývá srovnáváno s klasicizující francouzskou architekturou Mansartovou a přirovnáváno k dalšímu Fischerovu projektu, vídeňskému paláci Evžena Savojského (horní Belveder). Sochařskou výzdobu obou osově symetrických portálů, stejně jako kašny a schodiště provedl Matyáš Bernard Braun se svou pražskou dílnou, kamenické práce vedl císařský dvorní kameník Giovanni Pietro della Torre. \n\nJednotící ideou sochařské a malířské výzdoby je oslava síly, hrdinství a vzdělanosti majitelů.\nSílu symbolizují sochařské práce: atlanti v průčelí nesoucí římsu portálu, s výjevy sedmi hrdinských činů Héraklových na soklech. \nPohled průjezdem do 1. nádvoří uzavírá kašna s postavou Tritona s velkou mušlí v rukách. Je to dílo M. B. Brauna (kolem r. 1730), koncem 18. století upravené zídkou s mříží, na níž je emblém s iniciálami CCG Kristiána Clam-Gallase pod hraběcí korunkou. Hlavní schodiště má nízké schody, aby jimi návštěvníci mohli vyjet až do pater na koni. Bylo vybudováno v letech 1727–1729, balustráda a zábradlí jsou tesané z pískovce s reliéfy a vázami rovněž z Braunovy dílny. Na klenbě schodiště je vymalovaná freska Triumfu boha Apollóna ve slunečním voze s čtyřspřežím běloušů, který svým Světlem zahání mocnosti Temna a Času, představované třemi starci. Jde o dílo Carla Vincenza Carloneho a jeho dílny: perspektivními detaily architekrury se na něm podílel jeho spolupracovník Gaetano Fanti, figury maloval Silvestro Fossati. Štukatury provedli Santino Bussi, G. G. Fiumberti a Rochus Bolla. Od Carla Carloneho jsou i malby bohů a bohyň na klenbách odpočívadel schodiště. Nejlepší práci Carlone odvedl ve dvou sálech 2. patra, (tzv. piano nobile). V prvním vymaloval \"Shromáždění olympských bohů\", které je variantou fresky provedené již předtím pro vídeňský palác Filipa Daun-Kinského. Druhý sál zdobí \"Korunování umění a věd\": okřídlená Historie s knihou překonává čas reprezentovaný bohem Chronem, a na příkaz bohyně Athény je vyznamenána medailí na řetězu. Po stranách na obláčcích sedí alegorické postavy Malířství, Sochařství, Architektury, Hudby a Geometrie. Třetí freska v knihovně (později upravené na divadelní sál) představuje Nanebevzetí Ariadny a Jupiterův triumf nad giganty. Doprovází je Luna, Hélios a Hvězdy). Poslední malba zdobí Zrcadlový kabinet vedle knihovny ve druhém patře, sálek se štukováním a výzdobou ve slohu 2. rokoka z poloviny 19. století. Místnosti prvního patra jsou upraveny také rokokově.\n\nV prostorách paláce byla v roce 1993 zfilmována část filmu \"Svatba upírů\".\n\n\n\n"}
{"id": "290831", "url": "https://cs.wikipedia.org/wiki?curid=290831", "title": "Étoile Sportive du Sahel", "text": "Étoile Sportive du Sahel\n\nÉtoile Sportive du Sahel (zkráceně ES Sahel, arabsky النـجـم الرياضي الساحلي) je tuniský fotbalový klub. Hraje tuniskou nejvyšší ligu Championnat de Tunisie. Největším rivalem klubu je Club Africain. ÉS Sahel hraje své domácí zápasy na stadionu Stade Olympique de Sousse ve městě Súsa s kapacitou 20 000 míst.\n\n1950, 1958, 1963, 1966, 1972, 1986, 1987, 1997, 2007\n\n1959, 1963, 1974, 1975, 1981, 1983, 1996, 2012\n\n2005\n\n2007\n\n2006\n\n1998, 2008\n\n1997, 2003\n\n1995, 1999\n\n1972\n\n1975\n\n"}
{"id": "290834", "url": "https://cs.wikipedia.org/wiki?curid=290834", "title": "Struveho geodetický oblouk", "text": "Struveho geodetický oblouk\n\nStruveho geodetický oblouk je soustava 265 triangulačních bodů, které se táhnou od nejsevernějšího bodu v Norsku až po nejjižněji položený bod u Černého moře (celkem přes 2820 km). Tyto jednotlivé body zde byly rozmístěny na popud ruského vědce Friedricha Struveho mezi lety 1816–1855. Jejich úkolem bylo napomoci určit přesné rozměry Země pomocí poledníku.\n\nJednotlivé body představují povětšinou kamenné krychle o hraně 2 metry, zapuštěné do země, někdy takto ovšem sloužily i kostelní věže. Oblouk byl postupně budován Struvem a jeho spolupracovníky z Děrptské (dnes Tartuské) a Pulkovské observatoře mezi lety 1816 až 1855. Jeho nejdůležitějším spolupracovníkem na tomto projektu byl geodet, kartograf a zároveň generálporučík carské armády polského původu Józef Chodźko. První bod se nachází u Děrptské observatoře, kde tehdy Struve působil jako ředitel.\n\nRoku 1858 byla za pomocí zbudovaných bodů určena vzdálenost od poledníku ke středu země na 6 378 360,7 m. V roce 2005 byla za pomoci satelitní navigace upřesněna tato vzdálenost na 6 378 136,8 m.\n\nV době svého vzniku se Struveho geodetický oblouk nacházel na území pouze dvou států - Ruského impéria a Švédsko-norské unie. V současné době se jednotlivé body nacházejí v deseti různých zemích, a to Norsku, Švédsku, Finsku, Rusku, Estonsku, Lotyšsku, Litvě, Bělorusku, Moldavsku a Ukrajině. Celkem 34 z těchto bodů bylo pro svou historickou hodnotu v roce 2005 zařazeno na Seznam světového dědictví UNESCO.\n\n\n\n\n\n\n\n\n\n\n"}
{"id": "290838", "url": "https://cs.wikipedia.org/wiki?curid=290838", "title": "Lockheed Martin/Boeing F-22 Raptor", "text": "Lockheed Martin/Boeing F-22 Raptor\n\nLockheed Martin/Boeing F-22 Raptor je americký stíhací letoun používající technologii stealth. Je to aktuálně jedna z nejvyspělejších a nejmodernějších sériově vyráběných stíhaček na světě. Raptor byl vyvíjen především jako letoun pro získání vzdušné nadvlády, ale je schopen i protizemních útoků, elektronického boje a špionážních misí. USAF považuje F-22 Raptor za základní prvek své bojové síly.\n\nLetoun vyvinula společnost Lockheed Martin, která vyrábí trup, kostru letounu, zbraňové systémy a stará se i o kompletaci celého letounu. Partnerem při výrobě typu je Boeing Integrated Defense Systems (divize koncernu Boeing), který vyrábí křídla, ocasní část trupu, dodává avioniku a veškeré vybavení pro výcvik a údržbu letounů. Letoun prošel velice zdlouhavým vývojem, během kterého se měnilo jeho označení: nejprve YF-22, F-22 či F/A-22, až byl nakonec přijat do služby pod souč. názvem.\n\nF-22 Raptor je považován za jeden z nejlepších letounů pro vybojování vzdušné převahy. Nicméně jsou nyní vyvíjena pokročilejší letadla jako F-35 a ruský Suchoj Su-57.\n\nPoslední F-22 sjel z montážní linky 13. prosince 2011, vyrobeno bylo 195 kusů.\n\nV roce 1981 stanovilo americké letectvo požadavky pro vývoj nového stíhacího letounu určeného k získání vzdušné převahy a pro pokročilý taktický stíhací letoun (ATF). Nový typ měl ve službě nahradit letouny typu F-15. Tento bojový letoun nové generace měl být především odpovědí na nové sovětské stíhací letouny jako Suchoj Su-27 a Mig-29.\n\nNový stroj měl využívat řadu technologických novinek, například kompozitní materiály, pokročilý systém řízení fly-by-wire, výkonné motory a prvky technologie stealth. K základním požadavkům, které předložilo americké letectvo, na budoucí stíhačku patřily:\n\nV roce 1986 USAF vyzvalo letecké výrobce k podání nabídek. Své návrhy na konstrukci moderní stíhačky předložilo 7 amerických výrobců letadel. Velení amerického letectva však později rozhodlo, že každá firma má postavit 2 prototypy pro potřeby srovnávacích testů. Finanční náročnost takového projektu přinutila jednotlivé firmy, aby se spojily a náklady si rozdělily mezi sebe. Do čela soutěže se postupně dostali 2 konkurenční skupiny firem, které byly v roce 1987 pověřeny zkonstruováním funkčních prototypů:\nV průběhu roku 1990 byly oba prototypy podrobeny sérii zkoušek a již následující rok byl 23. dubna 1991 vybrán vítěz soutěže, kterým se stal projekt skupiny Lockheed-Boeing-General Dynamics. F-22 absolvoval svůj první let 7. září 1997 a od ledna 2003 začaly dodávky prvních strojů pro USAF. Počátečních operačních schopností a zařazení do amerického letectva letadlo dosáhlo v roce 2005. Výroba pokračovala dalších sedm let a 2. května 2012 byl americkému letectvu dodán poslední sériový F-22 Raptor.\n\nPočáteční požadavek představoval objednávku 750 letadel, primárně určených k vybojování vzdušné nadvlády. Avšak po ukončení studené války a škrtech v rozpočtu ministerstva obrany byl počet letounů snižován na 648 kusů, 438 kusů v roce 1994, 339 kusů v roce 1997, 277 kusů v roce 2003 a 183 plánovaných vyrobených kusů v roce 2004. Nakonec bylo vyrobeno jen 195 letounů F-22. Z tohoto počtu je 187 strojů schopných bojového nasazení a 8 kusů je testovacích. 9. července 2009 generál James Cartwright (místopředseda sboru náčelníků štábů) před senátním výborem pro ozbrojené síly Spojených států amerických přednesl důvody pro ukončení produkce F-22 s tím, že je třeba soustředit se na výrobu F-35. V roce 2011 byl vyroben 195. kus, který byl poslední. Celkové náklady na vývoj a pořízení stíhacích letounů páté generace byly v březnu 2012 vyčísleny na 66,7 miliardy amerických dolarů. Jednotkové náklady stíhačky F-22 Raptor tak činily asi 355 milionů amerických dolarů. V březnu 2012 GAO zvýšily celkové odhadované náklady 412 mil. dolarů za letadlo.\nF-22 se tak stal jedním z nejdražších letounů v historii.\n\nF-22 je vyroben zejména z titanových slitin (39%) a kompozitních materiálů (24%). 16% hmotnosti letadla tvoří hliníkové slitiny, 1% termoplasty a 20% jiné materiály. Kvůli snížení radarového odrazu byly použity materiály pohlcující radarové záření. Kromě těchto materiálů se k dosažení vlastností stealth podílí i speciální tvar draku stroje. Toto tvarování zajišťuje, že zpět k radaru se odrazí minimum vln dopadajících na povrch letadla. Životnost draku F-22 by měla být 8000 hodin.\n\nKokpit je vybaven 6 víceúčelovými barevnými displeji, které jsou dobře čitelné i na přímém slunečním světle. Průhledový displej (HUD) od firmy BAE Systems poskytuje nejdůležitější informace o zbraních a okolních cílech. Součástí kokpitu je i videokamera, která zaznamenává údaje pro analýzu po skončení mise. Aby se minimalizoval reakční čas pilota při náročných bojových podmínkách, v kokpitu je využit koncept HOTAS (\"Hands-On-Throttle-And-Stick\"), tj. nejdůležitější ovládací prvky jsou umístěny na plynové a řídicí páce. Velkou slabinou kokpitu je absence senzorů, které by snímaly pohyby hlavy pilota. Po úspěšném integrovaní soustavy těchto senzorů by mohl pilot používat přilbový zaměřovač, který by mu umožnil i odpalování nejmodernějších raket tzv. \"přes rameno\".\n\nRaptor je vybaven radarem AN / APG-77 typu AESA, schopný najít nepřátelské letouny na vzdálenost větší než 193km. Radar má průměr 1m a skládá se ze soustavy 1956 přijímacích a vysílacích modulů, schopných okamžitě pokrýt 120° horizontálně i vertikálně. Jen pro srovnání, radar F-15 potřebuje na stejné pokrytí 14 sekund. AN/APG-77 je schopen měnit frekvenci radarového paprsku více než 1000 krát za sekundu, takže dokáže získat cílové data a zároveň minimalizovat možnost, že bude radarový signál někým zachycen nebo sledovaný. Radar je spolehlivější, snadněji opravitelný a méně náročný na údržbu než jeho předchůdci ve starších bojových letadlech. Nové technologie použité v AN/APG-77 byly následně aplikovány i v radarech APG-80 (F-16E/F) a APG-81 (F-35). Radar byl původně konstruován pro mise typu vzduch-vzduch, ale po modernizaci Block 3.1 získal schopnost vyhledávat a identifikovat pozemní cíle a také schopnost vést elektronický boj.\n\nAN/ALR-94 je pasivní radarový detektor od společnosti BAE Systems. Skládá se z více než 30 antén umístěných v křídlech a trupu letadla pro všestranné pokrytí. Jejich dosah je větší než dosah radaru AN/APG-77 a údajně překračuje 402 km. Tento obranný systém sleduje okolí a v závislosti na typu hrozby vyzve pilota na zahájení potřebného protiopatření (např. vystřelení světlic nebo hliníkových pásků).\n\nAN/AAR-56 je varovný systém před letícími raketami skládající se ze 6 infračervených a několika ultrafialových senzorů. Tento systém vyvinul Lockheed Martin a chrání F-22 i před raketami typu vzduch-vzduch, i země-vzduch.\n\nF-22 je poháněn dvěma proudovými motory Pratt & Whitney F119-PW-100 s přídavným spalováním, z nichž každý poskytuje tah 156 kN. Díky těmto motorům je letadlo schopno letět rychlostí 1963 km/h bez použití přídavného spalování a s přídavným spalováním až 2 410 km/h. Motory mají měnitelný vektor tahu ve vertikální rovině, čímž se zvyšuje ovladatelnost a obratnost letadla. Trysky mohou měnit směr nahoru a dolů o 20°, což zlepšuje schopnost letadla zatáčet až o 50%.\n\nV stealth konfiguraci nese Raptor všechny zbraně ve 3 vnitřních šachtách. Největší šachta se nachází ve střední části trupu a mohou v ní být zavěšeny radarem naváděné rakety typu vzduch-vzduch AIM-120 AMRAAM. Kromě nich může F-22 nést uvnitř přesně naváděné bomby JDAM (\"Joint Direct Attack Munition\") a GBU-39 SDB (\"Small Diameter Bomb\"). Napravo a nalevo od centrální šachty jsou 2 menší šachty a v každé z nich je umístěna tepelně naváděná raketa vzduch-vzduch AIM-9 Sidewinder. Typická výzbroj letounu F-22, vyslaného na vybojování vzdušné nadvlády, zahrnuje 6 raket dlouhého dosahu AIM-120 AMRAAM a 2 rakety krátkého dosahu AIM-9 Sidewinder. Na misi, zaměřenou na ničení pozemních cílů, jsou Raptor obvykle vybaveny 2 bombami JDAM nebo 8 menšími GBU-39. Pro svou vlastní ochranu před nepřátelským letectvem si nesou po dvou raketách AIM-120 AMRAAM a AIM-9 Sidewinder.\n\nKřídla letadla jsou vybaveny 4 externími závěsy, na kterých může být připevněných až 8 raket AIM-120 AMRAAM. Tato konfigurace samozřejmě zvyšuje radarový odraz letadla a riziko dřívějšího odhalení nepřátelským radarem.\n\nZ celkového počtu 183 letadel neprošlo 34 strojů nejnovější modernizací a v současnosti slouží pouze pro výcvik pilotů. Zbývajících 149 letadel má za sebou modernizaci Block 3.1, vrámci něhož byly integrovány pumy typu JDAM a SDB. V současnosti disponuje F-22 střelami typu vzduch-vzduch AIM-120C-7 a AIM-9M. Modernizace Block 3.2B, plánovaná na roky 2016 až 2020, přinese integraci vylepšených verzí AIM-120D a AIM-9X.\n\nS integrací raket krátkého dosahu se začalo v květnu 2012, kdy došlo k prvnímu testovacímu výstřelu AIM-9X v podzvukové rychlosti. Odpal v nadzvukové rychlosti nenechal na sebe dlouho čekat a už 30. července 2012 byla další raketa vystřelena při rychlosti Mach 1,2. 26. února 2015 se uskutečnil sestřel dronu BQM-34 raketou AIM-9X. O dva měsíce později se konal další ostrý odpal této tepelně naváděné rakety a tentokrát byl zakončen úspěšným sestřelem dronu BQM-74.\n\nNa své první bojové nasazení musel F-22 Raptor čekat celých 9 let od zavedení do amerického letectva během americké intervence v Sýrii. Ironií osudu bylo, že první misí této stealth stíhačky, určené hlavně na vybojování vzdušné nadvlády, se stalo bombardování pozic Islámského státu. Dne 23. září 2014 shodilo několik strojů F-22 pumy s GPS naváděním na předem určené pozemní cíle. Letadla F-22 byla součástí druhé fáze útoku, které se zúčastnili i stíhačky F-15E Strike Eagle, F-16 a bombardér B-1B Lancer. Tomuto leteckému bombardování předcházela první fáze útoku, která sestávala z odpálení 40 střel s plochou dráhou letu Tomahawk. Rakety byly vystřeleny z lodí USS Arleigh Burke a USS Philippine Sea. Od té doby se letouny F-22 zúčastnily podobných misí vícekrát, avšak jejich podíl činil do ledna 2015 pouze 3% na celkovém americkém bombardování. Hlavním úkolem Raptorů se staly průzkumné mise, na které je předurčují moderní senzory a avionika. Přesto za prvních 10 měsíců svého působení v Sýrii letouny F-22 uskutečnily 204 bojových letů, při nichž shodily 270 pum na 60 cílů.\n\nDosud byly zničeny čtyři stroje při haváriích:\n\nVývoz letadla F-22 Raptor podléhá zákazu na základě federálního zákona H.AMDT.295, přijatého ještě v roce 1997. Zákon byl přijat kvůli ochraně stealth technologie a hi-tech vlastností, integrovaných do této stíhačky, a proto je USA jediným uživatelem F-22 na světě.\nV roce 2009 vyzval americký senát, aby začalo s vývojem exportní verze F-22, o kterou projevily zájem Japonsko, Izrael a Austrálie. V prosinci 2011 byl však vyroben 195. kus F-22 určený pro americké letectvo a výroba byla definitivně ukončena.\n\nZdroje:F-22 Raptor Team web site, Lockheed Martin\n\n\n\n\n"}
{"id": "290839", "url": "https://cs.wikipedia.org/wiki?curid=290839", "title": "Springfield (Simpsonovi)", "text": "Springfield (Simpsonovi)\n\nSpringfield je fiktivní město z amerického animovaného seriálu Simpsonovi.\n\nJe rozlehlé a nachází se v nespecifikovaném státě. Jeho poloha je flexibilní, mění se tak, jak se to zrovna autorům jednotlivých epizod hodí. V Simpsonovském světě nazval magazín Time na svém přebalu Springfield nejhorším městem Ameriky.\n\nNejsou známy žádné geografické souřadnice či jiné reference, které by mohly odhalit, v jakém státě se město přesně nachází. Přesto se fanoušci pokouší jeho polohu určit, a to za pomoci městské charakteristiky, okolní geografie a orientačních bodů.\nKdykoliv se v seriálu objeví zmínka o čemkoli, co by mohlo vést k odhalení jeho polohy, je divákovi všemožnými způsoby zabráněno zjistit pravdu. V jedné epizodě Líza říká, že jeho poloha je záhadou, a pobízí diváky, aby sledovali stopy a přišli na ni.\nSeymur Skinner však v prvních dílech seriálu prozradil,že se jedná o ten v Illinois. Odtud pochází i Matt Groening. Někteří říkají, že Springfield leží v Kentucky — to by vysvětlovalo springfieldské jídlo KFP ( Kentucky fried panda). V díle Kouzelník z Evergreen Terrace říká Homer Marge: „Marge, jedem do sousedního státu.“ Za chvíli šlo vidět, jak vjeli do Texasu. Přitom je známo, že Springfield leží u moře a jediným přímořským státem, sousedícím s Texasem je Louisiana.\nNázev města \"Springfield\" není v Americe nějak ojedinělý, objevuje se v téměř polovině států.\n\nJméno \"Springfield\" bylo vybráno Mattem Groeningem (tvůrce seriálu) z čistě praktických důvodů, a to sice, že je to nejrozšířenější název města ve Spojených státech. Zajímavostí je, že Springfield byl částečně inspirován Melonvillem, což bylo město v \"Second City Television\", komediálním skečovém pořadu, který uváděl širokou škálu různých charakterů a také Groeningovým rodným městem Portland v Oregonu.\nGroeningovi se zamlouvala myšlenka jeho vlastního mini-vesmíru, do kterého poté dosadil Simpsonovy.\n\nV epizodách si autoři seriálu často dělají legraci z toho, že umístění města nebude nikdy odhaleno, a to tím, že divákovi poskytují protichůdné informace, zatemňují znázornění na mapách a přerušují hovory, které by mohly vést k vyzrazení. Ačkoliv nikdy není řečeno, ve kterém státě Springfield leží, v četných epizodách se diskutuje o státech, kde by se nacházet mohl, čímž se naznačuje, že právě v nich Springfield nebude.\n\nNa internetových stránkách se diskutuje o tom, že ke Springfieldu náleží mnoho vzájemně neslučitelných věcí a okolností, což znamená, že město nikdy nemůže být umístěno jen v jednom určitém bodu.\nDavid Silverman, jeden z tvůrců seriálu, prohlásil, že Springfield je součástí smyšleného státu \"North Tacoma\" (nebo také \"North Takoma\"). Nicméně, toto jeho tvrzení nebylo nikdy oficiálně potvrzeno v žádné epizodě ani dalšími producenty seriálu. V \"Simpsonovi ve filmu\" je názor, že Springfield doopravdy nemůže existovat, částečně potvrzen, když Ned Flanders ukazuje Bartovi čtyři státy (Ohio, Nevada, Maine a Kentucky), se kterými Springfield údajně sousedí, to je ale nesmysl, jelikož většina z nich je od sebe značně vzdálená.\n\nPřed filmem různá americká města, honosící se stejným názvem jako to seriálové, soutěžila o privilegium premiéry filmu právě u nich. Nakonec zvítězil Springfield ve Vermontu. Jako odezvu na toto Groening prohlásil, že on vždy zamýšlel jako Springfield prezentovat Springfield v Oregonu.\n\nSpringfield byl založen roku 1796 Marylandskými osadníky, pokoušejícími se najít Novou Sodomu poté, co si špatně vyložili výklad z Bible. V jeho raných dobách bylo město cílem mnoha nájezdů amerických domorodých kmenů. Do těchto dní vše přečkalo mnoho pevností a malých obchodních stanic, včetně Fort Springfield a Fort Sensible. Ty byly také dějištěm \"Druhé Springfieldské bitvy\" během Americké občanské války. \"První Springfieldská bitva\" se odehrála mezi Severem a Jihem.\n\nZakladatelem Springfieldu byl průkopník Jebediah Springfield, jehož skutky jsou zvěčněny společně s bronzovou sochou, která stojí ve středu města na náměstí, před Springfieldskou radnicí. Heslo města „\"Velký duch povětšuje i malého človíčka\"“, je přičítáno právě Jebediahovi.\n\nBart nedopatřením znesvětí americkou vlajku a následně se Marge v jedné televizní show přeřekne, že všichni ve Springfieldu nenávidí Ameriku. To samozřejmě zbytek Spojených států pobouří, a tak je starosta Quimby nucen přejmenovat město na \"Liberty-Ville\" a rodinka Simpsonových je za velezradu poslána do Alcatrazu. Podaří se jim však uniknout do Francie, tam si ovšem nepřipadají doma a tak se vracejí zpět do Springfieldu.\n\nSpringfield se rozdělil na dvě města, kvůli sporu o telefonní předvolby. Homera totiž naštvalo, že si musel zapamatovat nový oblastní kód 939, zatímco bohatá strana města si ponechala starou předvolbu 636. Rozzuřený z toho, že se bohatí vyvyšují nad těmi chudšími, se začal bouřit a se svými přívrženci založili nové město a to tím, že Springfield jednoduše rozdělili na dvě poloviny a tu novou pojmenovali \"Nový Springfield\". Navíc mezi oběma částmi postavili obří zeď z odpadků a za starostu si zvolili Homera. Mezitím si starosta Quimby udržoval kontrolu nad bohatou stranou města, která nesla název \"Starý Springfield\". Nakonec se obyvatelé obou měst sešli, když ve Springfieldu měla hrát kapela The Who. Ta navrhla oběma znepřáteleným táborům, aby zeď zbouraly. Ti se ale začali dohadovat, takže to udělal kytarista sám, pomocí síly hudby, a to doslova.\n\nVe filmu bylo celé město uvězněno uvnitř skleněné báně Russela Cargilla, vedoucího společnosti EPA. Během času bylo město zpustošeno. Sužovaly jej časté výpadky elektřiny (pan Charles Montgomery Burns odmítl poskytnout energii z jaderné elektrárny) a také nedostatek zásob. Nakonec ale byla báň za pomoci Homera a Barta úspěšně zničena a město zachráněno.\n\nSpringfieldská geografie zahrnuje lesy, louky, horské pásy, poušť, roklinu, pláže, kaňony, bažiny, vodní zdroje a potoky. Springfield je lokalizován na pobřeží velkého skupenství vody, ačkoli některé obrázky panoramatu města žádné známky rozsáhlé vodní plochy nezachycují.\n\nHlavní fyzické aspekty Springfieldu představují Springfieldskou roklinu, Springfieldský národní les, Mount Springfield, Springfield Badlands, Murderhorn, Springfieldský ledovec, Springfieldskou stolovou horu a Mt. Carlmore.\n\nSpringfieldskou divokou zvěří jsou medvědi grizzly ve Springfieldském lese, vlci, supi a také kapustňáci, kteří se vyskytují na jihu města, ve zdejších vodách.\n\nMěsto se dělí na mnoho čtvrtí, mezi něž patří i Čínská čtvrť, Feťákov, Východní Springfield, Řecká čtvrť, Malý Bangkok, Malá Itálie, Ethnictown, Osamělá farma, Springfieldský přístav, Tibetská čtvrť, Západní Springfield, čtvrť Gayů, Ruská čtvrť (zde projekt bytové výstavby nazývaný Lincoln Park Village) a mnohé další.\n\nVe Springfieldu se nachází velké množství domů a staveb, sloužící k různým účelům, jsou to například – Hospoda u Vočka ( Moe's ), Automatová herna, obchod Kwik-E-Mart, Springfieldská základní škola, Cirkus, Jazzové doupě, Barneyho Bowl-a-rama, Springfieldská knihovna, Springfieldský klub, Aztécké divadlo, Klub Kameníků, Springfieldská univerzita, Truck-a-saurus, Burnsovo panství, Bobovo RV Roundup, Springfieldské záhadné místo, Springfieldská jaderná elektrárna, Springfieldská přehrada, Springfieldské nákupní centrum, Krustyho studia, Springfieldský domov důchodců, hřbitov, Komiksový obchod, Krustyburger, kostel, radnice, skládka hořících pneumatik, most, observatoř, motel, Springfieldská nemocnice, rádiová stanice KBBL, pivovar Duff, prodejna Lard Lad Donuts, Springfieldská věznice a další.\n\nHomer byl ustanoven sanačním komisařem, jenže utratil celý rozpočet během jednoho měsíce a tak byl donucen přijímat odpadky od jiných měst, která si s nimi nevěděla rady a za zbavení se jich štědře zaplatila. Nakonec podzemní úložiště, kde se odpadky skladovaly, kvůli přeplnění vybuchlo a způsobilo, že město bylo přemístěno o osm kilometrů dál.\n\nNávštěvníkům Springfieldu je doporučeno nosit ochranný oblek proti radioaktivitě, jelikož radiometr zjistil v ovzduší velké procento radiace a dokonce se zdá, že Springfield je nejzamořenějším městem ve Spojených státech. Příčinou je jaderná elektrárna, při jejíž stavbě nebyly dodrženy správné bezpečnostní postupy.\n\nJaderná elektrárna Springfield je asi jeden z nejhlavnějších důvodů znečištění. Jednak vypouští velké oblaky kouře, zabírá hodně prostoru, vypouští radioaktivní odpad do nedaleké řeky a občas dráždí obyvatele Springfieldu.\n\nVe filmu Homer vyhodí do jezera nádrž s prasečími a svými výkaly a tím způsobí jeho naprosté znečištění.\n\nAktuálním starostou Springfieldu je Joe Quimby. Městským zástupcem v kongresu se stal šáša Krusty. Přestože je kongresman, stále uvádí svoji zábavnou show a svůj politický post bere spíše jen jako doplněk ke své klaunské kariéře.\n\nStarosta Quimby je neschopný, nemorální, zkažený a falešný politik a velký sukničkář. Quimby mimo jiné také uprchl na Jamajku během chřipkové epidemie, která sužovala Springfield, zneužil pokladnici města na financování vražd svých nepřátel a na kauci, když se přiznal ke zločinu. Občané Springfieldu povětšinou tyto jeho praktiky tolerují, kromě ojedinělých případů. Například v epizodě \"Homer kandiduje\" ho občané obviňují kvůli dopravní zácpě, způsobené Bartem, která je největší v historii města. „Diamantový“ Joe, jak je často nazýván, je starostou Springfieldu již od začátku seriálu.\n\nPolicejní oddělení vede Clancy Wiggum, který je také zkažený a neschopný, ačkoli se mu daří překazit mnoho zločinů za pomoci občanů.\n\nV epizodě \"Homer vs. Osmnáctý doplněk ústavy\" je objeven 200 let zapomenutý, ale stále platný zákon, který zakazuje požívání veškerých alkoholických nápojů a tím vlastně nařizuje prohibici. Po krátkém období uplatňování zákona je objeveno, že byl rok po sepsání zrušen.\n\nVětšinu organizovaného zločinu ve Springfieldu má na svědomí Tlustý Tony a jeho kumpáni. V epizodě \"Homer vs. Osmnáctý doplněk ústavy\" podplácely policisty Eddieho a Loua, aby mohli do Springfieldu pašovat alkohol během prohibice.\n\nSpringfield leží ve státě, který provozuje trest smrti na elektrickém křesle, stětí gilotinou a plynovou komoru. Springfieldskými nápravnými zařízeními jsou Státní věznice Charlese Montgomeryho Burnse, Springfieldská městská věznice, Springfieldský nápravný institut, Springfieldská věznice, Springfieldské nápravné zařízení pro mladistvé, Springwoodská věznice s minimální ostrahou, Springfieldská státní věznice, Springfieldská ženská věznice a další.\n\nInspektorem pro Springfieldský vzdělávací distrikt je Gary Chalmers.\nVeřejnými vzdělávacími institucemi ve Springfieldu jsou Springfieldská základní škola, jejímž ředitelem je Seymour Skinner, dále Západní Springfieldská základní škola, Springfieldská střední škola, Centrum pro nadané děti s obohacenou výukou, Springfieldská Magnet School pro nadané a neposlušné a Rommelwoodská Vojenská akademie.\n\nVeřejné univerzity a vysoké školy jsou Springfield Community College Extension Center, Springfieldská Univerzita, Springfield A & M a Heights Institute of Technology.\n\nSoukromé školy zahrnují Springfieldskou křesťanskou školu, Školu Ayn Randové pro malé děti, Školu Svatého Sebastiana pro rozpustilé dívky, Školu paní Tillinghamové pro domýšlivé dívky a máminy chlapečky, Springfieldskou přípravnou školu a další.\n\nJde o rozlehlé, starobylé, avšak pečlivě střežené sídlo Montgomeryho Burnse, majitele Springfieldské jaderné elektrárny.\n\nPřímo ve své kanceláři má Montgomery propadliště, jež velmi často využívá ke zbavení se nepohodlných hostů. Pan Burns již také mnohokrát použil další obranný prvek. Je to smečka bojových psů. K tomu se pojí jeho typický výkřik „Vypusťte psy!“. V jiném díle to byly létající opice.\n\nSoučástí panství je Burnsova rezidence. Je to budova postavena v klasicistním slohu. Dále pak rozlehlé travnaté plochy v okolí rezidence a jaderná elektrárna.\n\nSpringfield se honosí budovou opery, venkovním amfiteátrem, arboretem a zářivou jazzovou scénou. Také je zde neobvykle velká koncentrace muzeí, včetně Springfieldského muzea, Springfieldského vzdělávacího muzea, Springfieldského muzea přírodní historie, Muzea mečounů, Springsonian Museum a Muzea poštovních známek. Bylo zde i Muzeum televize, které bylo ovšem uzavřeno (epizoda Krustyho comeback).\n\nVe Springfieldu je skupina žen, které organizují zábavu, pořádají charitativní akce a večírky a pomáhají městu. Všechny z nich jsou spíše domácí typy, ale jejich námaha stojí za to, i když někdy nejsou podpořeny. Ale společně dosáhnou svého. Jednou z nich je i Marge, která nedostává moc podpory od svého manžela Homera.\n\nJsou to tyto ženy:\n\n\nSpringfield má vlastní baseballový tým Springfieldští Izotopové, spadající do americké \"AA minor league baseball\". Ti odehrávají svoje domácí zápasy na Duff Stadium. V epizodě \"Homer drží hladovku\", se děj točí kolem plánovaného tajného přesunu Izotopů do Albuquerque, který se Homer snaží překazit.\n\nSpringfield má také basketballovou a hokejovou arénu, ve které hraje zápasy Springfieldský Ice-O-Topes hokejový tým.\nVe městě lze také nalézt velké fotbalové hřiště, kde proti sobě jednou stanuly týmy Portugalska a Mexika.\nDalšími sportovními dějišti ve Springfieldu jsou Springfieldská závodní dráha, Springfieldské Duny (dráha pro závody koní) a také Psí závodní okruh. Springfield také jednu dobu vlastnil NFL tým Meltdowns, sestavený Homerem.\n\nSpringfield a jeho nejbližší sousední město Shelbyville jsou největšími rivaly. Vzájemné soupeření vzniklo už za dob Jebediaha Springfielda a Shelbyville Manhattana, zakladatele Shelbyvillu. Manhattan požadoval, aby si muži mohli brát svoje sestřenice, ale Springfield to odmítl dovolit, což způsobilo, že Manhattan se svými přívrženci založil město Shelbyville. Vzájemné soupeření trvá dodnes a to hlavně díky americkému fotbalu a dokonce kvůli Citroníkovému stromu poblíž hranic obou měst.\n\n\n"}
{"id": "290843", "url": "https://cs.wikipedia.org/wiki?curid=290843", "title": "Josef Havel", "text": "Josef Havel\n\nJméno Josef Havel má více známých nositelů:\n\n"}
{"id": "290844", "url": "https://cs.wikipedia.org/wiki?curid=290844", "title": "Brachytrachelopan", "text": "Brachytrachelopan\n\nBrachytrachelopan byl rod menšího sauropodním dinosaura z čeledi Dicraeosauridae, charakteristickým svým relativně krátkým krkem. Žil v nejsvrchnější juře (stupeň tithon, asi před 150 miliony let) v oblasti dnešní Argentiny. \n\n\"Brachytrachelopan\" patřil k menším sauropodním dinosaurům. Na délku měřil jen asi 10 až 11 metrů a vážil zhruba 5 tun, takže patřil mezi malé sauropody. Nápadným znakem byl jeho krk, který byl na poměry sauropodních dinosaurů velmi krátký. V poměru k délce ostatních částí těla byla cervikální část páteře tohoto sauropoda zhruba dvojnásobně až trojnásobně kratší.\n\nTento rod byl formálně popsán roku 2005 týmem vedeným německým paleontologem Oliverem Rauhutem.\n\n\n"}
{"id": "290857", "url": "https://cs.wikipedia.org/wiki?curid=290857", "title": "Renault R28", "text": "Renault R28\n\nRenault R28 je vůz Formule 1, který se účastnil mistrovství světa v roce 2008.\n\nTým ING Renault F1 vkládá velké naděje pro sezónu , do nového vozu s označením R28. Nový vůz se poprvé prezentoval během čtyřdenních testů ve Valencii 21. ledna, kde během celého cyklu testování najezdil přes 1500 km a i vzhledem k četným technickým změnám v pravidlech, vykazoval značnou spolehlivost. Stejně jako ostatní týmy i vůz Renault je vybaven standardizovanou elektronickou řídicí jednotkou SECU (Standard Electronic Control Unit), jejímž výrobcem je MES (McLaren Electronic Systems).\n\nNa novém voze je patrný určitý vývoj v oblasti designu a aerodynamiky, tak aby se získal optimální výkon z pneumatik. Dále bylo revidováno rozložení hmotnosti a některé aerodynamické prvky doznaly změny. Nejviditelnější změnou na voze je nový tvar předního přítlačného křídla a tou nejvýznamnější určitě nová převodovka. Celý tým tvrdě pracoval na zlepšení tuhosti a snížení váhy vozu, tak aby se zlepšila nastavitelnost vozu pro jednotlivé okruhy.\n\nDle slov technického ředitele Boba Bella, nový vůz není tak evoluční jako jeho předchůdce a také se příliš nevzdálil od loňského konceptu. Dále prohlásil, že potíže s loňským modelem jsou vyřešeny a slíbil pilotům dát konkurenceschopné auto. Zvláštní péče byla věnována přední části vozu a aerodynamice, nakonec byla i značně přepracována zadní část vozu.\n\nVzhledem k homologaci motoru zůstala pohonná jednotka RS28 téměř beze změn. Jedinou komplikací v této oblasti byla práce na přizpůsobení se požadavkům SECU. Tým se musel seznámit se spoustou nového softwaru a doprovodných programů.\n\n\nJe až neuvěřitélné, jak rychle dokazali u Renaultu aplikovat boční aerodynamická křidelká, která okoukala u konkurenčního BMW a tak jen zopakujeme. Podle výsledků z aerodynamického tunelu a následných propočtů v CFD, byl potvrzen pozitivní vliv na stabilitu a zvětšila se i efektivita vozu. Toto boční křidélko pomáhá zlepšovat prouděni vzduchu okolo bočnic a následně zlepšuje chlazení a lepší průtok vzduchu v zadní části vozu.\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "290860", "url": "https://cs.wikipedia.org/wiki?curid=290860", "title": "Sviňucha obecná", "text": "Sviňucha obecná\n\nSviňucha obecná (\"Phocoena phocoena\") je šedobílý savec z řádu kytovců, které se po většinu života zdržuje poblíž pobřeží nebo v mělkých vodách. Někdy vyplouvá do ústí řek a do přístavů. Přestože sviňuchy obývají rozlehlá území, málokdy je spatříte, protože nad vodu vyskakují jen vzácně. Sviňuchy dosahují délky až 1,9 m. Rozšíření: Severní vody celého světa. Jeden druh tohoto savce má po celém světě méně než 500 jedinců. Je velmi podobná delfínům a chová se tak, ale je méně chytrá. Spolu s delfínem skákavým, kulohlavcem černým a kulohlavcem Sieboldovým je lovena obyvateli Faerských ostrovů při tradičním lovu \"grindadráp\".\n\nV norských a islandských vodách je hlavní složkou potravy huňáček severní, zatímco v Severním moři a ve vnitřních švédských a dánských vodách preferuje druhy žijící při dně, jako tresky, hlaváčky, smačky, ale také sledě. Zkonzumuje velké množství potravy, což může denně být až 10 % tělesné hmotnosti sviňuchy. Vytvářejí si veliké tukové zásoby pro pozdější trávení v zimě (např. středo-zadní tuková vrstva vzroste z letní tloušťky 20–25 mm na zimní 35–45 mm).\n\nSviňuchy žijí solitérně, nebo v párech tvořených matkou a mládětem, nebo v menších skupinách od 3 (matka, jednoleté mládě a mládě) do 10 jedinců. Byly pozorovány skupiny 50–100 jedinců během lovu, pravděpodobně se jedná o menší skupiny, které se shromáždily kolem hojně dostupné potravy.\n"}
{"id": "290862", "url": "https://cs.wikipedia.org/wiki?curid=290862", "title": "Mariano José de Larra", "text": "Mariano José de Larra\n\nMariano José de Larra (pseudonym Fígaro, 24. března 1809 Madrid – 13. února 1837 tamtéž) byl španělský romantický prozaik, známý pro své satiry.\n\nNarodil se v Madridu, jeho otec byl frankofil, sloužil jako vojenský lékař ve francouzské armádě v roce 1812 z politických důvodů opustil Španělsko. Larra se vrátil v roce 1817, v té době uměl lépe francouzsky než španělsky. Byl vzpurný, jeho vzdělání bylo neúplné, po marných pokusech vystudovat lékařství nebo práva se ve dvaceti letech neuváženě oženil, přerušil své styky a stal se novinářem.\n\n27. dubna 1831 uvedl svou první hru, nazvanou \"No más mostrador\", založenou na dílech soudobých francouzských dramatiků. Přes malou originalitu byla tato hra velmi populární. 24. září 1834 uvedl hru \"Macías\", založenou na vlastním historickém románu, jménem \"El doncel de don Enrique el Doliente\" (1834).\n\nLarra byl především novinář a zvětšení svobody tisku po smrti krále Ferdinanda VII. mu umožnilo jeho satirický talent plně rozvinout. Užíval pseudonymy, pod kterými se jako autor satirických črt brzy stal slavným a populárním. Jeho satiry hájily liberalismus. Později byl zvolen poslancem, nicméně vojenský puč mu zničil kariéru. Jeho díla byla stále pochmurnější, rodinné problémy prohloubily jeho pesimismus, nakonec v důsledku nešťastné lásky spáchal v únoru 1837 sebevraždu.\n"}
{"id": "290866", "url": "https://cs.wikipedia.org/wiki?curid=290866", "title": "The Levellers", "text": "The Levellers\n\nThe Levellers je sedmičlenná britská hudební skupina hrající alternativní rock a folk-punk. Jejich tvorba vychází z tradiční anglické folkové hudby, naživo jsou doprovázeni Stephenem Boakesem, který hraje na didgeridoo. Od svého vzniku v roce 1988 byli nesmírně produknivní - téměř každý rok vydávali novou desku, jejich zatím posledním počinem je DVD \"Chaos Theory Live\" z roku 2006. The Levellers hojně koncertují v ČR (absolvovali např. turné s kapelou Divokej Bill), v červenci 2007 vystoupili na festivalu Rock for People v Hradci Králové.\n\n\n\n\n"}
{"id": "290868", "url": "https://cs.wikipedia.org/wiki?curid=290868", "title": "Carl de Keyzer", "text": "Carl de Keyzer\n\nCarl de Keyzer (* 27. prosince 1958, Kortrijk u Gentu, Belgie) je belgický fotograf a fotožurnalista, od roku 1994 člen agentury Magnum Photos. Hlavní témata jeho práce obsahují rozpad Sovětského svazu a India. De Keyzer vystavoval své díla v celé řadě evropských galeriích a získal několik ocenění, včetně Book Award na Rencontres d'Arles, cenu W. Eugene Smith a Kodak Award.\n\nNarodil se 27. prosince 1958 v Kortrijku u Gentu v Belgii. V roce 1982 složil docenturu fotografie na Royal Academy of Fine Arts v Gentu. Jeho kariéra na volné noze začala téhož roku, kdy na Královské akademii výtvarných umění začal učit. Během této doby spoluzaložil Galerii XYZ-Photography. Hlavním tématem jeho práce je rozpad Sovětského svazu a Indie. Galerie Roberta Kocha popisuje jeho práci jako průzkum „marginalizovaných sociálních skupin a konstruuje nekritické psychologické portréty, které se snaží seznámit s ostatními“. \n\nJe členem agentury Magnum Photos, kam byl nominován roku 1990 a plným členem se stal roku 1994. Jeho díla jsou zastoupena v řadě sbírek, jako je ICP v New Yorku nebo FNAC v Paříži. De Keyzer je také úspěšný jako reklamní fotograf. Svým osobitým způsobem ztvárnil kampaně pro firmy Coca Cola, Smart, Peugeot nebo Diesel.\n\nJeho dílo se vyznačuje efektivním využitím záblesku, které připomíná nastavení světla v obrazech vlámských mistrů. Své obrazy nekomponuje, ve významu že nepózuje postavy, ale zdůrazňuje své fotografie vědomým používáním světla.\n\n\nJeho práce jsou obsaženy v početných sbírkách, například v ICP v New Yorku a v FNAC v Paříži.\n\n"}
{"id": "290871", "url": "https://cs.wikipedia.org/wiki?curid=290871", "title": "Edward Gibson", "text": "Edward Gibson\n\nEdward George Gibson (* 8. listopadu 1936, Buffalo, stát New York, USA) je bývalý americký vědec a astronaut, který se zúčastnil letu na stanici Skylab.\n\nJako dítě byl dosti nemocný, často ležel v nemocnici. Otec se rozhodl jej uzdravit intenzivním sportováním, nutil jej často běhat a hrát fotbal. Léčebná kúra dokonale zabrala. Po základní a střední škole se dostal v roce na University of Rochester a v roce 1959 ji úspěšně absolvoval. V roce 1965 dokázat obhájit doktorát fyzikálních věd na kalifornském technologickém institutu (California Institute of Technology). Pak přijal místo v laboratoři praktických výzkumů firmy Phileo Corp. Napsal výtečnou monografii s názvem \"Klidné Slunce\". Je ženatý a má čtyři děti. Do týmu astronautů byl přijat v červnu 1965. Napřed prošel ročním leteckým výcvikem na vojenské základně Williams v Arizoně, pak následoval vlastní kosmonautický výcvik.\n\nKosmická loď Skylab 4 odstartovala z kosmodromu na mysu Canaveral v listopadu 1973. Na palubě byli s Gibsonem ještě astronauti Gerald Carr a William Pogue. Ještě tentýž den startu se spojili s orbitální stanici Skylab 1 a zůstali zde rekordní dobu téměř 3 měsíců (84 dní). Byla to poslední expedice na tuto stanici, vyplněná desítkami vědeckých pokusů, výstupy do vesmíru a sledováním tehdy dobře viditelné Kohoutkovy komety. Zpáteční cesta na Zemi proběhla bez problémů a také přistání v kabině s pomocí padáků na hladině Tichého oceánu. Pět měsíců po jejich odletu stanice Skylab 1 v atmosféře Země zanikla.\n\n\nPo několika měsících od návratu na Zemi se Gibson rozhodl z NASA odejít a u společnosti Aerospace Corporation se věnoval vyhodnocování celého programu Skylab. Podílel se i na přípravě možných využití připravované evropské orbitální stanice Spacelab. V březnu 1977 se k NASA na tři roky vrátil.. V roce 1993 byl prezidentem společnosti Gibson International Corp., Carlsbad.\n\n"}
{"id": "290872", "url": "https://cs.wikipedia.org/wiki?curid=290872", "title": "Nicolas Poussin", "text": "Nicolas Poussin\n\nNicolas Poussin (15. června 1594, Les Andelys, Francie – 19. listopadu 1665, Řím) byl francouzský malíř, který prožil většinu života v Římě. Vyšel z baroka a postupně se stal jedním z tvůrců a typickým představitelem klasicismu. Jeho dílo ovlivnilo mnoho generací francouzských malířů.\n\nNarodil se v osadě Villiers poblíž města Les Andelys v Normandii. Jeho otec byl nižší šlechtic, matka pocházela z rodiny soudce. Přesný den narození není známý, tamní matriky byly zničeny. 15. červen je výsledkem pozdější tradice, která je všeobecně přijímána. V letech 1611–1612 v Les Andelys působil malíř Quentin Varin, který zřejmě upozornil Nicolasovy rodiče na chlapcův talent. Na podzim 1612 Poussin bez vědomí rodičů opustil domov a vydal se do Paříže, kde pracoval v ateliérech malířů Ferdinanda Elle a Georgese Lallemanta. V Paříži se seznámil s královniným komorníkem Alexandrem Courtoisem, který mu zpřístupnil svoji sbírku rytin podle obrazů Raffaela a Giulia Romana. Z jeho zámku v Mornay v kraji Poitou, na jehož výzdobě měl pracovat, se Poussin vzhledem k vážnému onemocnění v roce 1614 vrátil do Paříže a pak domů k rodičům. Dva roky nato, už s jejich souhlasem, Les Andelys definitivně opustil. Jeho cílem byla opět Paříž.\n\nRoku 1617 se Poussin rozhodl navštívit Itálii, aby mohl studovat díla svých vzorů, Raffaela, Romana a také Rubense, na vlastní oči. Dojel do Florencie, kde se seznámil s díly místních renesančních umělců. V letech 1618–1619 je doložený jeho pobyt u pařížského zlatníka Jeana Guillemina, který ho žaloval pro dluh 120 livrů. Nedostatek peněz Poussinovi zatím neumožnil uskutečnit zamýšlenou cestu do Říma. V roce 1622 odcestoval do Lyonu, kde vytvořil sérii šesti velkoformátových obrazů, znázorňujících život zakladatelů jezuitského řádu. Byly vystaveny v Paříži, kde zaujaly neapolského básníka a sběratele umění Giovanni Battistu Mariniho. Ten se stal prvním Poussinovým mecenášem. Díky Marinimu navázal Poussin později v Paříži kontakt s příslušníky vlivného rodu Barberini, z jejichž rodu pocházel papež Urban VIII. Marini v něm také vzbudil zájem o Ovidia a antickou mytologii, která se stala celoživotním tématem jeho obrazů. Pro Mariniho vytvořil cyklus kreseb na námět Ovidiových \"Proměn\". Jeho posledními pracemi v Paříži byla výzdoba Lucemburského paláce a obraz \"Smrt Panny Marie\", určený pro katedrálu Notre Dame. V roce 1624 odešel – přes Benátky – do Říma a s výjimkou pařížského pobytu na počátku 40. let ho do konce života neopustil.\n\nV Paříži se jeho mecenášem a prvním zadavatelem obrazů stal kardinál Francesco Barberini. Na konci 20. let Poussin vážně onemocněl, pravděpodobně na syfilis. V září 1630 se oženil s Annou Marií Dughetovou, dcerou kuchaře, v jehož rodině se léčil. Jejich manželství zůstalo bezdětné. Rok nato vystoupil malíř jako svědek v procesu s palermským šlechticem Valguarnerou, obžalovaným z loupežné vraždy. Za ukradené diamanty měl nakupovat obrazy, mj. i dva od Poussina. Zřejmě v témže roce se stal členem římského malířského cechu sv. Lukáše.\n\nVe 2. polovině 30. let se začal projevovat zájem o jeho obrazy i v Paříži. Sérii obrazů si od něj objednal i kardinál Richelieu. V lednu 1639 obdržel Poussin od krále Ludvíka XIII. pozvání k jeho dvoru. Malíř dlouho cestu odkládal, nakonec se podrobil nátlaku a v doprovodu zvláštního vyslance Paula Fréarta de Chantelou, který se stal jeho celoživotním přítelem a mecenášem, v říjnu 1640 odjel do Paříže. Král ho přijal s poctami a v březnu 1641 byl jmenován prvním královským malířem. Ubytován byl v Tuilleriích, kde pracoval na výzdobě Velké galerie, spojující Tuillerie s Louvrem. Rivalita s tehdejším pařížským zástupcem caravaggismu Simonem Vouetem, dvorské intriky a nadměrné množství zakázek, které mu nevyhovovaly, způsobily, že se pod záminkou, že si přiveze manželku, na podzim 1642 vrátil do Říma.\n\nFrancouzi však i nadále tvořili velkou část jeho zákazníků. V roce 1645 se seznámil s bankéřem Jeanem Pointelem, který se stal jedním z jeho nejdůležitějších mecenášů. Římští malíři ho roku 1657 zvolili představeným cechu sv. Lukáše, Poussin však tento úřad nepřijal. V té době začaly vzrůstat jeho zdravotní potíže, které se objevovaly už ve 40. letech. Zhoršoval se mu zrak a pravá ruka se nekontrolovaně třásla. Pravděpodobně se jednalo o Parkinsonovu nemoc Roku 1664 zemřela po dlouhé nemoci Poussinova manželka Anna Marie. V lednu 1665 napsal svému budoucímu životopisci André Félibienovi, že mu zdravotní stav nedovoluje malovat a že svůj poslední obraz, \"Apollo a Daphne\", už nedokončí. Poté, co ráno 19. listopadu 1665 ještě prohlédl svou poslední vůli, v poledne téhož dne zemřel. Pohřben byl v kostele San Lorenzo in Lucina. Na Chateaubriandův popud nahradil roku 1829 prostý náhrobní kámen nový epitaf s motivem jeho slavného obrazu \"Et in Arcadia Ego\". Od roku 1782 je Poussinova busta umístěna v římském Pantheonu v sousedství busty Raffaelovy a Carracciovy. Poussin po sobě zanechal okolo 230 maleb a řadu kreseb a skic.\n\nV Poussinových raných římských obrazech se projevují vlivy manýrismu poloviny 16. století a kolorismu benátských malířů, zejména Tiziana. Kolem roku 1630 se jeho styl začal měnit. Odvrací se od nově vznikajícího, exaltovaného barokního slohu a zcela se věnuje své vášni pro antiku. Náměty jeho obrazů se stávají biblické a mytologické události. Po roce 1633 přechází od bohatých a zářivých barev Tizianových ke střízlivější, chladnější barevné tonalitě. Kompozice jeho obrazů se stávají klidnější, postavy nabývají sochařské plasticity. Jeho vzorem se stávají obrazy zralého období Raffaelova. Emoce postav se snaží vyjádřit snadno čitelnými gesty, postoji a výrazy tváře. Kompozice obrazů sestavoval za pomoci zařízení zvaného camera obscura. Do vyklápěcí skříňky s jedním malým otvorem umístil malé voskové modely plánovaných postav. Následně tímto otvorem zkoumal budoucí efekt obrazu.\n\nBěhem dekády 1643–1653 namaloval obrazy, které jdou ztělesněním francouzského klasicismu. Charakterizuje je klidná, strukturovaná kompozice, tvrdé jasné světlo a pocit vážnosti. V té době se, pod vlivem Lorrainovým, s nímž se přátelil, začal intenzivně zabývat krajinomalbou. V posledních letech tvorby se Poussinův styl opět měnil. Akce postav na obrazech se minimalizují a výrazy jejich tváří se zklidňují; obrazy si přesto uchovávají emoční intenzitu. Alegorie, symbolismus a mysticismus hrají v jeho tvorbě stále větší úlohu. Scény na obrazech jsou ztišené, vyzařuje z nich nadpozemský klid. Poussin se dostal za hranici zpodobení historické události; dospěl k symbolizování věčných pravd své doby.\n\nPoussin v posledních letech věřil, že umění má působit víc na lidský rozum než na oko. Obraz měl podle něj znázorňovat ty nejušlechtilejší situace člověka, bez zbytečných detailů a smyslnosti. Toto přesvědčení se stalo základem francouzského akademického stylu 17. století.\n\nPoussinovo postavení v očích jeho následovníků a historiků umění se měnilo. Až do konce 18. století byl považován za vůdčí zjev francouzského malířství, za Raffaela 17. století. V 19. a na počátku 20. století byl Poussin – v souvislosti s nástupem nových směrů v malířství – považován za rigidního akademika, který nemá současnosti co říci. Byli to zejména Paul Cézanne a Pablo Picasso, kteří k Poussinovi vyjádřili obdiv a respekt a vrátili mu významné místo v dějinách umění. Picasso dokonce namaloval parafrázi Poussinova obrazu \"Panův triumf\". Anglický malíř Francis Bacon čerpal inspiraci z díla \"Vraždění neviňátek II\". V 90. letech, v souvislosti se čtyřstým výročím narození, se Poussin stal předmětem zájmu amerických malířů. Poussinovy obrazy bývají velmi často reprodukovány na obalech hudebních nosičů s barokní hudbou a na obálkách knih zabývajících se mytologickými náměty. Poussin je považován za francouzského malíře, za svého ho považuje také Itálie.\n\nUmučení sv. Erasma, 1629, olejomalba, 320 x 186 cm, Pinacoteca Vaticana, Řím. Na přímluvu kardinála Barberiniho a architekta Berniniho obdržel Poussin v roce 1628 zakázku na tento martyrologický námět pro Baziliku svatého Petra. Tímto obrazem se v Římě etabloval. Velekněz ukazuje na Herkulovu sochu v pozadí a připomíná mučedníkovi římskou tradici ve snášení bolesti.\n\nMor v Ašdódu, 1630/1631, olejomalba, 148 x 198 cm, Louvre, Paříž. Námětem obrazu je starozákonní příběh (1. Samuelova, kap. 5) o tom jak se Pelištejci (dříve Filištíni) zmocnili archy úmluvy a Bůh na ně za trest seslal mor. Motivem vzniku obrazu však také byla skutečná událost: morová epidemie, která roku 1630 vypukla v Miláně. Motiv mrtvé matky s živým dítětem u prsu použil Delacroix v obraze \"Vraždění na Chiu.\"\n\nKlanění Tří králů, 1633, olejomalba, 160 x 182 cm, Gemäldegalerie Alte Meister, Drážďany. Je to jeden z mála malířových obrazů, na němž je kromě signatury uvedený i letopočet. Poussin tento obraz zřejmě předložil předložil cechu sv. Lukáše, aby v jeho rámci dosáhl vyššího stupně. Králové představují jak tři věky člověka, tak tři světadíly: Evropu, Asii a Afriku.\n\nÚnos Sabinek, 1633, olejomalba, 159 x 206 cm, Louvre, Paříž. Legendární zakladatel Říma Romulus pozval ke hrám k poctě boha Neptuna sousední národ Sabiny. Na Romulovo znamení (Romulus v červeném plášti stojí v levé části obrazu před Jupiterovým chrámem) se Římané zmocnili sabinských žen a pojali je za manželky. Obraz připomíná vír, dirigovaný Romulem.\n\nZapálení jeruzalémského chrámu II, 1635, olejomalba, 147 x 198 cm, Uměleckohistorické muzeum (Vídeň) Poussin se někdy vracel k již zpracovaným námětům a přetvářel je, což je i případ tohoto obrazu. První, nedochovaná verze, je známá jen z rytiny. Římský vojevůdce a pozdější císař Titus na bílém koni chtěl zapálení chrámu zabránit, přijel však pozdě. Později byla horní část obrazu uříznuta, proto není vidět požár střechy, který Titus sleduje. Zobrazení chrámu je výsledkem Poussinova studia římské architektury. Obraz byl určen pro českého krále a císaře Ferdinanda III. Do roku 1721 byl v obrazárně na Pražském hradě.\n\nŽidé sbírají manu, 1639, olejomalba, 149 x 200 cm, Louvre, Paříž. Ústřední postavou obrazu je Mojžíš v modro-červeném plášti. Jeho gesto je odvozené od Raffaelova Platóna z \"Athénské školy\" ve Vatikánu. Děj je možné sledovat v několika skupinách, z nichž každá je charakterizována jiným psychickým stavem. Pro svou dokonalou kompozici byl obraz v roce 1667 vybrán jako vzor pro nově vznikající Akademii.\n\nŠalamounův soud, 1649, olejomalba, 100 x 150 cm, Louvre, Paříž. Před biblického krále Šalamouna se dostavily dvě ženy s jedním dítětem a obě se prohlásily za jeho matku. Král rozhoduje, že dítě bude rozpůleno a každá z žen dostane polovinu. Nepravá matka s rozsudkem souhlasí, zatímco ta pravá je za záchranu jeho života ochotná se dítěte vzdát. Poussin, který tento obraz považoval ze jeden ze svých nejlepších, zde rozehrál sugestivní psychologické divadlo.\n\nAutoportrét I, 1649, olejomalba, 78 x 85 cm, Gemäldegalerie Berlin. Na přelomu 40. a 50. let namaloval pro své dva mecenáše, Poussin dva autoportréty. První z nich určil pro bankéře Jeana Pointela, druhý pro Fréarta de Chantelou. Pro měšťana Pointela vytvořil přátelský, neformální portrét, pro šlechtice de Chantelou se zpodobil jako muž naplněný důstojností.\n\nApollón a Dafné, 1664, olejomalba, 155 x 200 cm, Louvre, Paříž. Poslední Poussinův obraz. Malíř ho nedlouho před smrtí věnoval Camilovi Masimimu, protože věděl, že ho již nebude s to dokončit. Námětem obrazu je příběh z Ovidiových \"Proměn\". Poussin se tak ve svém posledním díle vrátil na začátek, kdy pro Mariniho ilustroval stejné dílo.\n\nSvatá Cecílie, 1627 až 1628, olejomalba, 118 x 88 cm, Museo del Prado, Madrid, Španělsko. Obraz namalovaný s použitím trojice základních barev, červené, žluté a modré v klasické architektonické kompozici. Světice hraje na klávesový nástroj, nad její hlavou anděl odhrnuje závěs a otvírá pohled do krajiny. Na rozdíl od Raffelovy Cecílie, která nebeské hudbě naslouchá, Poussin se vrací k zobrazení světice, která hudbu aktivně provozuje. \n\n0-948462-43-4\n\n\n\n"}
{"id": "290881", "url": "https://cs.wikipedia.org/wiki?curid=290881", "title": "Jaderná membrána", "text": "Jaderná membrána\n\nJaderná membrána (karyolema), správněji jaderný obal či jaderná blána (karyotéka), je útvar obklopující jádro buňky, který je tvořen dvěma fosfolipidovými membránami. Vnitřní membrána pomáhá stabilizovat chromatin v jádře, vnější je spojena s endoplazmatickým retikulem. S cytosolem je jádro propojeno skrze tuto membránu pomocí jaderných pórů.\n\nJaderný obal odděluje genetickou informaci uloženou v jádře od cytosolu. Tím jednak chrání uloženou informaci proti účinku degradačních enzymů a také umožňují složitější kontrolu transkripce tím, že znemožňuje ribozomům nasednout na RNA ještě během syntézy, což se děje u prokaryotních organismů.\n\nObal jádra sestává ze dvou membrán a vrstvy mezi nimi.\n\nDo jádra či naopak ven do cytoplazmy je transportováno množství zcela zásadních molekul, bez nichž by nemohla eukaryotická buňka fungovat. Ven vychází jednotlivé ribozomální podjednotky, mRNP proteiny nebo třeba tRNA, dovnitř směřují transkripční faktory, stavební částice chromatinu či ribozomální proteiny. Některé typy membránového transportu mezi jádrem cytosolem jsou poněkud složitější, ale jmenované molekuly jsou přenášeny především pomocí tzv. jaderných pórů.\n\nTyto složité komplexy mnoha proteinů jsou zasazeny v dvojité membráně jádra (viz výše) a umožňují poměrně rychlý průchod proteinů do velikosti asi 60 kilodaltonů. Udává se, že za sekundu může přes nukleární pór projít až 1000 makromolekul. Pór má maximální otvor 30–40 nm, rozměrnější makromolekulární struktury zřejmě musí být deformovatelné, aby prošly. Proteiny, které mají projít jaderným pórem, zpravidla nesou tzv. jaderný lokalizační signál (anglicky \"nuclear localization sequence\", NLS). Tento signál (nejčastěji sekvence aminokyselin PKKKRKV nebo třeba KRPAATKKAGQAKKKK) umožňuje rozpoznání specifickými vektory, s nimiž následně kýžený protein projde jaderným pórem. Samozřejmě existuje také jaderný exportní signál (anglicky nuclear export sequence, NES) sloužící zase k vynášení proteinů z jádra ven.\n\nBěhem profáze mitózy u vyšších eukaryot dochází ke kondenzaci chromozomů a rozpadu jaderné membrány, což umožňuje rozchod chromozomů k pólům dělícího vřeténka a tak rovnoměrnou distribuci do vznikajících dceřiných buněk. Během metafáze je už jaderný obal zcela rozložen do velkého množství váčků, které pak vytvoří jádro nové.\nRozpad probíhá postupnou fosforylací jaderné laminy, která začíná depolymerizovat. Toto pravděpodobně spouští rozpad obalu do jednotlivých váčků, které se pak rozptýlí po cytosolu.\nZnovusložení laminy probíhá po defosforylaci tak, že povrch chromozomů slouží jako místo pro opětovnou polymerizaci.\n\n\n"}
{"id": "290882", "url": "https://cs.wikipedia.org/wiki?curid=290882", "title": "Boone Carlyle", "text": "Boone Carlyle\n\nBoone Carlyle je fiktivní postava v seriálu Ztraceni, kterou hraje herec Ian Somerhalder. Boone byl divákům představen hned v pilotní epizodě, jako nevlastní bratr Shannon Rutherford, další z přeživších letu 815. Během pobytu na ostrově se Boone stal chráněncem Johna Locka. Postava Boona byla v americkém deníku Today popsána jako „nezralý, mladý muž, snažící se o maturitu“.\n\nBoone byl narozen v říjnu roku 1982, jako syn bohaté Sabriny Carlyle, ředitelkou svatební organizace. Když bylo Boonovi 10 let, provdala se za Adama Rutherforda, který měl osmiletou dcerku Shannon. Když bylo Boonovi 20 let začal pracovat v matčině firmě, v New Yorku. A také se zamiloval do své nevlastní sestry Shannon. Když jí zemřel otec, snažil se jí Boone pomoci finančně, ona ale odmítla. Boone Shannon několikrát „zachránil“ od jejích nápadníků, kterým prostě dal peníze, aby ji nechali.\nA právě jeden takový úkol čekal Boona v Sydney, v Austrálii, v září roku 2004. Tam odhalil, že Shannon chodila s oním mužem jen proto, aby tak od Boona získala peníze. Boona to dost zasáhlo, částečné uspokojení ale dosáhli v posteli, když onen Australan uprchl i s penězi. Další den oba nasedli na linku Oceanic Airlines, do letu 815, aby se vrátili do USA.\n\nPo havárii se Boone pokoušel zachraňovat některé z přeživších a snažil se více se sblížit s Shannon. Postupem času ale začal žárlit na Sayida Jarraha, který se velice líbil právě Shannon.\nBoone také začal chodit na lov a naučil se také jak přežít v divočině, to vše ho naučil John Locke. Dost se s ním sblížil, naopak se distancoval od ostatních přeživších. A právě Boone s Lockem našli záhadný kovový poklop, když sledovali stopy unesené Claire Littleton a Charlieho Pace. O svém nálezu se ale nikomu z ostatních nezmínili.\n\nV 24. den na ostrově měl Boone halucinaci, ve které byla Shannon zabita Monstrem. 41. den od nehody objevili Locke s Boonem ztroskotané pašerácké letadlo Beechcraft. Boone vylezl do kokpitu letadla a objevil tam fungující radio, které použil k přivolání pomoci. Na druhém konci se mu ale ozval další trosečník, Bernard Nadler, ze zadní části letadla. Pašerácké letadlo ale mezitím neudrželo stabilitu a zřítilo se z útesu dolů. Boone utrpěl četná zranění, a i přes Jackovu vydatnou snahu 2. listopadu 2004 zemřel. Když umíral, chtěl, aby bylo jeho sestře Shannon něco vyřízeno. \"Vyřiď Shannon... vyřiď jí...\" větu však nedopověděl. Téměř jisté je, že chtěl, aby věděla, že ji miluje.\n\nPřesto o 4 týdny později měl Locke halucinaci, ve které spatřil dlouhovlasého Boona, který postrkuje Locka na invalidním vozíku na letišti v Sydney. Na letišti se mu zjevili i jiní lidé z ostrova. Boone Lockovi sdělil, že jeden z nich je ve velikém nebezpečí. Ke konci halucinace Locke našel Ekovu hůl, celou od krve. Náhle se objeví Boone, zraněný a také celý od krve. Boone říká: „Mají ho. Nemáš moc času.“\n\n"}
{"id": "290884", "url": "https://cs.wikipedia.org/wiki?curid=290884", "title": "New Young Pony Club", "text": "New Young Pony Club\n\nNew Young Pony Club je pětičlenná londýnská hudební skupina čerpající především z žánru new wave, kapel jako Blondie nebo Talking Heads. Jsou považováni za jednu z nejdůležitějších kapel nově vzniklého žánru new rave. Za svou debutovou desku \"Fantastic Playroom\" byli nominováni na Mercury Prize.\n\n\n\n\n"}
{"id": "290896", "url": "https://cs.wikipedia.org/wiki?curid=290896", "title": "Erwin Josef Ender", "text": "Erwin Josef Ender\n\nErwin Josef Ender (* 7. září 1937 v Steingrundu ve Kladském hrabství) je diplomat Svatého stolce a titulární arcibiskup Germanie v Numidii. Byl apoštolským nunciem pro Litvu, Lotyšsko a Estonsko (1997–2001), v České republice (2001–2003) a v Německu (2003–2007). V roce 2007 odešel do důchodu.\nErwin Josef Ender pochází z německé rodiny žijící ve Slezsku. Po druhé světové válce byla jeho rodina vyhnána ze Slezska, které připadlo Polsku, a žila v Německu. Teologii studoval v Münsteru, kde byl kardinálem Döpfnerem 10. října 1965 vysvěcen na kněze, a posléze na Gregoriánské univerzitě, kde získal doktorát.\n\nV letech 1970–1990 pracoval na státním sekretariátě. Papež Jan Pavel II. jej 5. dubna 1990 vysvětil na titulárního arcibiskupa numidské Germanie, spolusvětiteli byli arcibiskupové Re a Rigali.\n\nNejdříve působil jako apoštolský delegát v afrických zemích, nejprve v Súdánu (1990–1992) a posléze v Somálsku (1992–1997). V roce 1997 byl jmenován apoštolským nunciem pro pobaltské státy (Litvu, Lotyšsko, Estonsko) a vzápětí i apoštolským administrátorem Estonska. Všechny tyto posty opustil v roce 2001, když byl jmenován apoštolským nunciem v České republice (2001–2003). Vrcholem jeho kariéry bylo pověření apoštolským nunciem v Německu (2003–2007). Od roku 2007 je v důchodu.\n\nPodle serveru novinky.cz doporučil Ender v roce 2002 tehdejšímu českému hradnímu protokoláři Miroslavu Sklenářovi Jindřicha Forejta, který funkci později převzal.\n\n"}
{"id": "290904", "url": "https://cs.wikipedia.org/wiki?curid=290904", "title": "Šenov", "text": "Šenov\n\nMěsto Šenov ( ', ') se nachází v Moravskoslezském kraji, v okrese Ostrava-město. Žije zde obyvatel. Město se skládá ze čtyř ZSJ: Škrbeň, Volenství, Šimška a Šenov. Šenov je součástí regionu Slezská brána. Ve městě jsou dvě základní školy, mateřské školy a základní umělecká škola Viléma Wünsche. V centru je také menší obchodní středisko, zdravotní středisko s rehabilitacemi, či lékárna. Bezpečnost města má na starost Hasičský sbor a Městská policie Šenov.\n\nŠenov patří k nejstarším sídlům ve Slezsku. Přesné datum založení není známo, ale archeologické nálezy v okolních lokalitách potvrzují osídlení této oblasti již v paleolitu. Později docházelo k osídlení podél obchodní stezky od Baltického moře k jihu, karpatskou stranou Moravské brány. Pravděpodobně vznikl již ve 12. století jako předkolonizační slovanská osada při obchodní cestě z Opavy do Těšína, kde v dnešní místní části Vráclav mohla existovat vodní tvrz v močálovité krajině. První písemná zmínka o Šenovu je v soupise desátků vratislavského biskupství z doby kolem r. 1305. Od 12. století patřil k těšínskému knížectví jako jeho západní část, které bylo od dob Přemysla Otakara II. až do r. 1742 součástí zemí Koruny české a do r. 1918 součástí Rakousko-Uherska pod vládou Habsburků.\n\nV roce 1388 je Šenov připomínán jako zvláštní samostatný statek, ve 14. a 15. století zde sídlili zemané označovaní jako Šaškové ze Šenova. V roce 1531 koupili statek Sedlničtí z Choltic, kteří zahájili stavbu menšího renesančního zámku. Ten dostal konečnou podobu až za nového vlastníka, kterým byl od roku 1549 Jaroslav Skrbenský, svobodný pán z Hříště.\n\nV roce 1829 je panství i se zámkem prodáno Filipu Ludvíkovi, hraběti Saint Genois. Poslední majitel, od roku 1893 hrabě Jindřich Larisch z Mönnichu, neměl o zámek příliš zájem, tak objekt chátral včetně vybavení a roku 1927 byl na žádost majitele zbourán. Vybavení bylo z části rozebráno, zámecká knihovna převezena do Vídně, stavební materiál byl použit místními občany. V 50. letech 20. století byly brigádnicky rozebrány zbytky zdiva k terénním úpravám zámeckého parku. Do dnešních dnů přetrvala v parku řada dendrologických zajímavostí. Ze zámeckého areálu se zachovala pouze budova správce panství, později sídlo národního výboru, nyní Základní umělecká škola se sgrafity místního rodáka malíře Viléma Wünsche. Namísto nedochovaného dřevěného renesančního kostela sv. Mikuláše byl vystavěn roku 1764 farní kostel Prozřetelnosti Boží. Stavitel Jakub Pánek zde užil pro rokoko zajímavý centrální půdorys s půlkruhovým závěrem. K dalším religiózním stavbám patří kaple Slezské církve evangelické augsburského vyznání z roku 1893, kostel Českobratrské církve evangelické z 30. let dvacátého století. Po první světové válce se Šenov stává součástí Československé republiky. Ve čtyřicátých létech došlo polským záborem k rozdělení obce, následnou německou okupací pak byl součástí říšského protektorátu. Dne 3. 5. 1945 byl Šenov osvobozen Rudou armádou a stává se opět součástí ČSR.\n\n\nAdministrativně se Šenov nedělí na žádné městské části, sestává pouze z jednoho katastrálního území s názvem Šenov u Ostravy. Šenov se však dělí na 4 základní sídelní jednotky, a to sice Šenov, Skrbeň, Šimška a Volenství. ZSJ Šenov zaujímá celé území severní části Šenova – Šenov-sever. ZSJ Skrbeň, Šimška a Volenství tvoří jižní část Šenova – Šenov-jih. Hranicí je tok řeky Lučiny. ZSJ jsou geograficky přesně vymezeny. Mezi lidmi se však dodnes používá řada dalších historicky doložitelných názvů místních částí. Při volbách je Šenov rozdělen do 4 volebních obvodů, které se však neshodují se ZSJ.\n\nZSJ Šenov je dle počtu obyvatel největší ZSJ. Zahrnuje místní části Vráclaví, Na Farském, Písky, Podlesí, Zadky a Na Sedlácích. Hranicí se ZSJ Skrbeň a Volenství je tok řeky Lučiny.\n\nZSJ Skrbeň zahrnuje místní část Škrbeň včetně ulice Na Šutrovině. Hranicí se ZSJ Šenov tvoří řeka Lučina, se ZSJ Volenství a Šimška potok Venclůvka, přičemž veškerá zástavba na ulici Dolní (tedy i jižně od toku Venclůvky) ve východní části Škrbně spadá pod území ZSJ Skrbeň.\n\nZSJ Šimška zahrnuje místní části Šimška, Lapačka, Podvihov a v maximalistickém pojetí i východní část Šajaru. Od ZSJ Skrbeň ji odděluje potok Venclůvka, od ZSJ Volenství pak Frýdecký potok a ulice Šajarská, přičemž všechny domy na této ulici spadají pod ZSJ Volenství.\n\nZSJ Volenství tvoří místní části Volenství, Šajar a Za Řekou. Od ZSJ Šenov je oddělena řekou Lučinou, od ZSJ Skrbeň a Šimška pak Venclůvkou a ulicí Šajarskou, která zde spadá včetně všech domů na této ulici.\n\nŠenovské místní části neměly ani nemají geografické hranice, ty jsou vymezeny pouze v představách lidí. Zejména některé místní části v jižní části Šenova jsou dodnes používány i mezi mladšími generacemi, např. Volenství, Lapačka, Škrbeň.\n\nVráclaví (též Vráclav, Vroclav) patří zřejmě k nejstarším osadám v Šenově vůbec. Český historik Vincenc Prasek dokonce tvrdí, že tento název je starší než název samotného Šenova. Dle místní legendy tento název vznikl z toho, že voda v potoce se opět vrací zpět a napájí místní rybníky. Podle místní části je dnes pojmenována ulice Vráclavská.\n\nNa Sedlácích (též Na Sedlokach) patří taktéž mezi nejstarší části Šenova. Jedni z prvních osídlenců se pravděpodobně usazovali při toku řeky Lučiny, která je hlavní osou této části táhnoucí se od středu města východně k hranicím s Havířovem. Dle místní části je pojmenována ulice Na Sedlácích. Na některých mapách je tato část (či její dílčí část) označována názvem V Dědině.\n\nMístní část Na Farském pravděpodobně v minulosti zahrnovala oblast s půdou patřící církvi. Zahrnuje oblast Šenova rozprostírající se severozápadně od hlavního šenovského hřbitova. Název této místní části dnes nese stejnojmenná ulice.\n\nPísky leží severně od největší šenovské křižovatky, jediné okružní křižovatky, v Šenově. Významná ulice v této části však nese název U Alejského dvora a obyvatelé Šenova zde žijící většinou uvedou, že bydlí na Křižovatce. Na katastrální mapě je však tato část uvedena dodnes – Na Pískách.\n\nPodlesí je v rámci Šenova-severu pravděpodobně nejznámější a zároveň nejmladší místní částí. Vznikla na rozparcelované půdě hraběte Larische. Podle této místní části byla pojmenována základní škola Podlesí, dnes již odloučené pracoviště ZŠ Šenov na Radničním náměstí, podle školy i autobusová zastávka Šenov škola Podlesí, a také Podleský potok.\n\nZadky jsou nejzazší části Šenova při hranicích s Šumbarkem (dnes městskou částí Havířova). Při vzniku Havířova roku 1955 byla velká část tohoto území věnována nově vzniklému Havířovu.\n\nŠkrbeň (též Skrbeň) patří k nejstarším částem Šenova. Je to ta část města, kde kdysi stával první dvůr pánů Skrbenských. Její osu tvoří ulice Škrbeňská, která je nejdelší místní komunikací v Šenově. Škrbeň je jako jedna ze dvou částí označena dopravními značkami. Její název nesou i autobusové zastávky Šenov Škrbeň (ul. Frýdecká) a Šenov na Škrbeni (ul. Škrbeňská).\n\nŠimška se nachází na jihovýchodě města a tvoří hranici mezi Šenova a Dolními Datyněmi (dnes městské části Havířova). Jméno pravděpodobně pochází od majitele nějaké významné usedlosti v této místní části. Místní část připomíná ulice Na Šimšce a po ní pojmenovaná autobusová zastávka Šenov Na Šimšce.\n\nPodvihov je nejvýše položenou osadou v Šenově, na rozhraní Šenova a Václavovic při lesním komplexu Babčok. Při křižovatce ulic Frýdecká a Tichá se nachází nejvyšší bod Šenova. Původ jména není znám, existuje několik teorií.\n\nLapačka je tou částí Šenova, kde prý panští biříci \"lapali\" mladé muže do rakouské armády. Svou vybaveností (mateřská škola, sportovní areál, potraviny, restaurace) patří k nejvýznamnějším částem Šenova. Podle místní části je pojmenována restaurace Na Lapačce, ulice U Lapačky a Nad Lapačkou a autobusová zastávka Šenov Lapačka. Lapačka je jako jedna ze dvou částí označena dopravními značkami, přičemž jejich umístění není nejvhodněji zvoleno, podle nich by Lapačka zahrnovala i část Škrbně a Podvihova.\n\nŠajar leží při toku Frýdeckého potoka, sousedí s Václavovicemi. Jméno vzniklo z německého slova Scheuer, v překladu stodola na uskladnění sena. Podle místní části jsou pojmenovány ulice Šajarská (při toku Frýdeckého potoka) a K Šajaru.\n\nVolenství je rozlehlou části v jihozápadní části Šenova. Na Volenství se nachází bývalý areál VOKD, kde dnes sídlí různé firmy či jediná vlaková stanice v Šenově. Někteří historici uvádí, že jméno vzniklo od volného, tedy svobodného statku, který byl osvobozený od poddanské renty. Podle této části je pojmenován Volenský rybník, rozlohou největší v Šenově, ulice Volenská a autobusová zastávka Šenov Volenství.\n\nZa Řekou je část města na hranicích s Dolními Bartovicemi (dnes součástí ostravského obvodu Radvanice a Bartovice) v místech, kde dnes stojí motorest Inferno, kdysi známé jako pohostinství U tří kaštanů. Nachází se zde například Košťálovský rybník.\n\nCelé území Šenova leží v geomorfologickém celku Ostravská pánev. Ta se dělí na několik dílčích částí – okrsků. Severní část Šenova zaujímá Orlovská plošina, jižní část pak Havířovská plošina. Přibližnou hranicí mezi oběma okrsky je silnice I. třídy – Rudná. Ostravská pánev je součástí Západních Karpat, které spadají do alpsko-himálajského systému.\n\nGeologická stavba je pestrá. V Šenově najdeme glaciální, fluviální i eolické sedimenty. Z nerostného bohatství je zde výskyt černého uhlí, zemního plynu a cihlářských surovin. Zásoby černého uhlí jsou v lokalitě Václavovická elevace v jihozápadní části Šenova, zásoby cihlářských surovin v lokalitě Havířov-západ ve východní části Škrbně. V žádné lokalitě zatím nebylo těženo.\n\nCelé území leží v mírně teplé klimatické oblasti. Klima je charakteristické dlouhým a teplým létem a mírnou zimou. Průměrná teplota v červenci je 17° až 18 °C, průměrná teplota v lednu činí -2° až -3 °C. Pro Šenov jsou typické nadprůměrné srážky v rámci ČR, ostravský region je nejvlhčí nížinnou oblastí v České republice.\n\nÚzemí Šenova patří k úmoří Baltského moře. Osu Šenova tvoří řeka Lučina, která pomyslně rozděluje Šenov na Šenov-sever a Šenov-jih, v blízkosti jejího toku je rovněž vymezena hranice Orlovské a Havířovské plošiny. Tok Lučiny se při vyšším průtoku vylévá z koryta. Pravostrannými přítoky Lučiny na území Šenova jsou Pežgovský potok (pramenící v Pežgovském lese) a Podleský potok (pramenící v Petřvaldě). Levostrannými přítoky Lučiny jsou Venclůvka (pramenící v Sedlištích, lidově nazývána jako Dolní Datyňka) a Datyňka (pramenící v Řepištích, lidově nazývána jako Horní Datyňka). Dále stojí za zmínku toky Babčok (pramenící v lesním komplexu Babčok) a Frýdecký potok (pramenící v Sedlištích), které se vlévají do Venclůvky.\n\nV Šenově nalezneme dva větší rybníky a to Košťálovský a Volenský rybník na pomezí Šenova a Ostravy. Rybníky byly zakládány u řeky Lučiny a jejích přítocích. Jsou hospodářsky využívány a funkční dodnes. Volenský rybník prošel v roce 2004 rozsáhlou zemní úpravou a po jeho napuštění došlo k příznivému obratu mezi živočichy a také rostlinami. Kolem Volenského rybníka je mnoho zvláštních a cenných rostlin, jako je například, jasan ztepilý, třešeň ptačí, jilm habrolistý, orobinec širokolistý. Volenský rybník také slouží k rybolovu.\n\nZ hlediska půdních typů je v Šenově převaha pseudoglejí a podél vodních toků jsou fluvizemě.\n\nV Šenově se nacházejí dva lesní komplexy – Pežgovský les a Babčok. Pežgovský les je v severní části Šenova na hranici s městy Petřvald a Havířov. Babčok je na opačné straně, v jižní části na hranici s Dolní Datyní (městská část Havířova) a Václavovicemi. V Babčoku jsou vyhledávány občany blízkého vodní studánky – Babčok I. a Babčok II. Někdy se Babčok uvádí jako Bobčok.\n\nNa území jsou dvě významné lokality, a to přírodní památka Václavovice – pískovna (na hranicích s Václavovicemi) a Mokřad u Rondelu (na hranicích s Havířovem) s výskytem čolka velkého.\n\n\nMěstem prochází silnice I/11, která spojuje Hradec Králové a Mosty u Jablunkova, jedná se o nejdelší silnici I. třídy na území České republiky. Dále má význam např. silnice II/473 směrem na Petřvald, druhým směrem na Frýdek-Místek. Dále pak městem prochází ještě silnice II/478 do Vratimova, Ostravy (Hrabová, Dubina, Nová Bělá, Stará Bělá a Polanka) a Klimkovic, a II/479 z Havířova do centra Ostravy.\n\nŠenovem prochází železniční trať 321 Český Těšín - Ostrava-Svinov. V části Volenství se nachází jedna železniční zastávka, kterou obsluhuje vlaková linka S1 a vybrané spoje linky R61.\n\nŠenov je obsluhován jak autobusovými linkami MHD Ostrava (28, 29, 71), tak linkami MHD Havířov (411, 418). Tyto doplňují příměstské autobusové linky dopravců ČSAD Havířov, ČSAD Frýdek-Místek a ČSAD Karviná. Všechny vlakové a autobusové linky jsou v systému ODIS a je zajištěno pravidelné spojení Šenova s Ostravou, Havířovem, Frýdkem-Místkem, ze vzdálenějších měst též s Českým Těšínem a Opavou.\n\n"}
{"id": "290905", "url": "https://cs.wikipedia.org/wiki?curid=290905", "title": "Sounds", "text": "Sounds\n\nSounds je název britského hudebního časopisu, který vycházel každý týden. První číslo vyšlo již 10. října 1970. Stal se dobře známým zejména proto, že v příloze uprostřed byl nejdříve černobílý, od následujícího roku barevný plakát. V následujících letech dobře zaznamenával Novou vlnu britského heavy metalu a Oi!, ale později i newyorskou No Wave hudební scénu. Časopis zanikl v roce 1991.\n"}
{"id": "290907", "url": "https://cs.wikipedia.org/wiki?curid=290907", "title": "Memento (film)", "text": "Memento (film)\n\nMemento je americký dramatický, mysteriózní thriller s kriminálními prvky, který v roce 2000 natočil režisér Christopher Nolan, který je zároveň i autorem scénáře. Celá kompozice filmu je stavěna retrospektivně, takže snímek začíná od konce a každá následující scéna končí tam, kde ta předešlá začala. Hlavní roli Leonarda ztvárnil Guy Pearce.\n\n"}
{"id": "290909", "url": "https://cs.wikipedia.org/wiki?curid=290909", "title": "Hluboká nad Vltavou", "text": "Hluboká nad Vltavou\n\nHluboká nad Vltavou (dříve \"Fronburg\", německy \"Frauenberg\") je město ležící v okrese České Budějovice v Jihočeském kraji, po obou březích řeky Vltavy zhruba 9 km severně od Českých Budějovic. Žije zde obyvatel. Katastrální výměra 9112 ha činí z Hluboké po Lišově druhou nejrozlehlejší obec Českobudějovicka.\n\nPSČ je 373 41 vyjma částí Purkarec a Jeznice, které mají PSČ 373 43. Hluboká nad Vltavou je pro výkon státní správy pověřenou obcí též pro obce Dříteň, Nákří a Olešník ve svém severozápadním sousedství.\n\nSídlo v podhradí někdejšího královského hradu \"Froburg\" (původně \"Wroburch\"), zbudovaného ve 13. století, se poprvé připomíná roku 1378 (\"Markt Podhrad\"). Německý název hradu pochází od středohornoněmeckého slova \"vrô\", tj. „pán“ (blízce příbuzné je moderní slovo \"\") a znamenal tedy „Pánův hrad“ či „Hrad Páně“). Od počátků byl hrad zván též česky \"Hluboká\", snad pro někdejší hluboký les či vyvýšenou polohu.\n\nHrad Froburg vlastnil v druhé půli 13. století Čeča z Budějovic. Kvůli rostoucí moci Vítkovců hrad zabavil Přemysl Otakar II. a začlenil jej do královských hradů. Jak uvádí prof. Josef Žemlička ve své práci \"Přemysl Otakar II. Král na rozhraní věků\" (str. 215), byl pás Přemyslovských fundací impozantní. Hluboká tak byla začleněna do královo hradních opor jako byl Písek, Bechyně, Vimperk, Myšenec, Protivín a Újezdec u Týna.\n\nPo smrti krále na Moravském poli drželi krátce Hlubokou Vítkovci – Záviš z Falknštejna se svým bratrem. Po popravě Záviše z Falknštejna na louce pod hlubockým hradem dne 24.8.1290 se hrad opět dostal do držení královské komory. V roce 1895 A.J.Schwarzenberg nechal na předpokládaném místě popravy na pravém břehu Vltavy  postavit pomník.\n\nCísař Zikmund hrad se vsí zastavil Mikuláši z Lobkovic a od něj jej vykoupil v roce 1454 Jiří z Poděbrad a dal jej zapsat jako věno své druhé ženě Johance z Rožmitála. Po smrti krále Jiřího se hradu zmocnil Jindřich Roubík z Hlavatec a královně Johance ho vrátil až poté, co mu byly zaplaceny válečné škody. Až na tuto epizodu byla tedy Hluboká v držení Johanky 21 let z toho 17 let ji držela jako česká královna. Po smrti královny 12. listopadu 1475 přešla Hluboká do držení jejího bratra Jaroslava Lva z Rožmitála a na Blatné. V roce 1490 bylo království panství Hluboká zastaveno Vladislavem II. Vilémovi z Perštejna. Po smrti Viléma z Perštejna patřila Hluboká na krátký čas jeho bratru Janovi, který v roce 1534 Hlubokou postoupil svému švagrovi Ondřeji Ungnadovi ze Suneku. V roce 1561 vykoupila hlubocké panství od Sunecků královská komora, od které panství v roce 1562 koupil Jáchym z Hradce. Jeho vnuk Jáchym Ondřej z Hradce v prosinci 1598 prodal Hlubokou Bohuslavovi Malovcovi z Malovic. V roce 1622 byl Malovcům za jejich účast na stavovském povstání majetek zkonfiskován. Ferdinand II. hlubocké panství pak přenechal svému generálu Donu Baltasarovi de Maradas. Rodina Marradasů dne 1.10.1661 prodala hlubocké panství Janu Adolfu I. hraběti Schwarzenbergovi.\n\nV letech 1799-1800 za napoleonských válek bylo na Hluboké zimoviště ruského pluku.\n\nZa 1. světové války padlo nebo na následky zranění zemřelo 70 místních občanů, 14 občanů zůstalo nezvěstných.\n\nDne 25.1.1945 projížděl železniční stanicí Hluboká nad Vltavou–Zámostí transport smrti s polonahými vězni na otevřených vagonnech. Po průjjezdu vlaku zůstali na kolejích ležet čtyři mrtví vězni. Po skončení 2. světové války přes Hlubokou prchali němečtí vojáci, kteří se chtěli dostat do amerického zajetí a kteří odhazovali překážející zbraně. 10.5.1945 bylo na silnici u židovského hřbitova zastaveno nákladní vozidlo s 35 příslušníky Wehrmachtu, které sovětší vojáci zastřelili (v roce 1994 proběhla exhumace).\n\nV 2 polovině 20. století došlo k velkým stavebním zásahům do podoby města a jeho extravilánu.\n\nMěstečko pod hradem neslo po staletí prostý název Podhradí či Podhrad. V roce 1490, kdy purkareckého rychtáře dělal hajný Jan z Munic, patřilo městečko Podhradí pod purkarecké rychtářství. Dále se Podhradí označuje jako městečko za Viléma z Perštejna roku 1496. Název městečka byl teprve v roce 1885 úředně změněn na Hluboká a od roku 1924 rozšířen přívlastkem do nynější podoby. Městem se Hluboká nad Vltavou stala spojením osad Podhrad, Hamr, Podskalí a Zámostí 4. října 1907, kdy byla z městyse povýšena dekretem císaře Františka Josefa I. Za propůjčení městského znaku tehdy radní zaplatili 210 korun, vyhotovení diplomu je přišlo na 350 korun.\n\n\n\nVlastní místní část Hluboká nad Vltavou se rozkládá pod zámeckým vrchem v místech, kde řeka Vltava opouští rovinatou Českobudějovickou pánev a začíná si razit cestu Táborskou pahorkatinou. Jádro města (někdejší podhradí) je situováno na levém vltavském břehu. Do nynější podoby se tento sídelní útvar rozrostl spojením \"Hluboké\", \"Podskalí\", \"Hamrů\" a pravobřežního \"Zámostí\".\nNa území obce jsou chráněná území:\n\n\nNa území obce se nachází Evropsky významná lokalita a ptačí oblast Hlubocké obory.\n\n\"(údaje ze sčítání lidu; celkem 1263 domů a 4538 obyvatel k 1. březnu 2001)\"\n\nDále k městu patří dvůr Vondrov (od roku 1964).\n\nZ turistického hlediska je Hluboká nad Vltavou velice atraktivní, největším lákadlem pro návštěvníky je novogotický Zámek Hluboká. Krom toho se zde nacházejí další atraktivní cíle: Zoo Ohrada, přepychové golfové hřiště, Knížecí dvůr, Alšova jihočeská galerie a jeden z nejkomplexnějších sportovně relaxačních areálů v České republice. Přibližně dva kilometry jihozápadně od města se nachází druhý největší rybník České republiky Bezdrev, na němž se hojně provozují vodní sporty, například jachting. Na Podskalské louce se v letech 1972–1999 každoročně pořádaly dostihy. Na přelomu let 1999/2000 bylo závodiště upraveno na golfové hřiště. Na Hluboké také sídlí hokejový klub HC Hluboká Knights. Město spadá do turistické oblasti Českobudějovicko-Hlubocko.\n\n\n\n\n\n\n"}
{"id": "290911", "url": "https://cs.wikipedia.org/wiki?curid=290911", "title": "Christopher Nolan", "text": "Christopher Nolan\n\nChristopher Edward Nolan (* 30. července 1970 Londýn) je americko-britský režisér a scenárista. Debutoval v roce 1997 krátkometrážním filmem \"Doodlebug\". Zvučné jméno v Hollywoodu mu zajistily snímky \"Sledování\", \"Memento\" a \"Insomnie\".\n\nFilmy točil již od dětství, když vzal poprvé do ruky otcovu osmimilimetrovou kameru. V roce 1989 natočil krátký film \"Tarantella\" a v roce 1996 se na filmovém festivalu v Cambridge promítal jeho krátký film \"Larceny\". Prvním větším úspěchem byl krátký film \"Doodlebug\" (1997). Jeho první celovečerní dílo \"Sledování\", které bylo natočeno podle jeho scénáře, získalo v roce 1998 cenu za nejlepší režii na Newport International Film Festivalu, stříbrnou Hitchcockovu cenu na the Dinard British Film Festivalu a the Black and White Award na Slamdance International Film Festivalu. Po tomto úspěchu natočil další zlomové filmy své kariéry \"Memento\" a \"Insomnie\".\n\n\n"}
{"id": "290912", "url": "https://cs.wikipedia.org/wiki?curid=290912", "title": "Příběh dvou Springfieldů", "text": "Příběh dvou Springfieldů\n\nPříběh dvou Springfieldů ( ) je 2. díl dvanácté řady amerického animovaného seriálu Simpsonovi, poprvé vysílaný 5. listopadu 2000 (v celkovém pořadí 250. díl).\n\nSpringfield se rozdělí na dvě města, kvůli sporu o telefonní předvolby. Homera totiž naštve, že si musí zapamatovat nový oblastní kód 939, zatímco bohatá strana města si ponechala starou předvolbu 636. Rozzuřený z toho, že se bohatí vyvyšují nad těmi chudšími, se začíná bouřit a se svými přívrženci založí nové město a to tím, že Springfield jednoduše rozdělí na dvě poloviny a tu novou pojmenují \"Nový Springfield\". Navíc mezi oběma částmi postaví obří zeď z odpadků a za starostu si zvolí Homera. Mezitím si starosta Quimby udržuje kontrolu nad bohatou stranou města, která nese název \"Starý Springfield\". Nakonec se obyvatelé obou měst sejdou, když má ve Springfieldu hrát kapela The Who. Ta navrhne oběma znepřáteleným táborům, aby zeď zbourali. Ti se ale začnou dohadovat, takže to udělá kytarista sám, pomocí síly hudby, a to doslova.\n\n\n"}
{"id": "290913", "url": "https://cs.wikipedia.org/wiki?curid=290913", "title": "Arcade Fire", "text": "Arcade Fire\n\nArcade Fire je americko-kanadská hudební skupina pocházející z Montrealu. Kapelu založili v roce 2003 manželé Régine Chassagne a Win Butler, o rok později vtrhli do světa s albem Funeral. Název desky („Pohřeb\") byl zvolen z důvodu smrti několika nejbližších příbuzných členů kapely. Časopis TIME na účet debutové desky napsal: „Album \"Funeral\" pomohlo vrátit Kanadu na hudební mapu světa\". Díky svým uhrančivým vystoupením patří Arcade Fire rovněž mezi vyhledávané koncertní skupiny. Album \"Neon Bible, které však nemá přímou souvislost se stejnojmennou\" literární prvotinou spisovatele Johna Kennedyho Toolea, je předními hudebními časopisy považováno z jedno z nejlepších alb roku 2007. 2. srpna 2010 vyšlo ve Velké Británii album \"The Suburbs\", které se během několika dní dostalo na čelní pozice jak v britské, tak i americké a irské hitparádě. Zatím posledním albem je \"Everything Now\" z roku 2017. Jeho přijetí bylo smíšené, od vlažného po nadšené.\nV rámci koncertní šňůry k tomuto albu zahráli poprvé v Česku, 15. června 2018 vystoupili v pražské O2 areně.\n\n\n\n\n\n\n\n\n"}
{"id": "290914", "url": "https://cs.wikipedia.org/wiki?curid=290914", "title": "Terezie Brzková", "text": "Terezie Brzková\n\nTerezie Brzková, rozená Jelínková (11. ledna 1875 Kolín – 19. listopadu 1966 Praha), byla česká herečka.\n\nPocházela z herecké rodiny. Její otec Vilém Jelínek byl ředitel kočovné herecké společnosti. Herečkami byly také její sestry Otýlie Beníšková, Marie Spurná a Hana Vojtová, manželka Aloise Vojty-Jurného a nevlastní matka Jaroslava Vojty. Jejím prvním manželem se stal herec Josef Brzek, druhým pak ředitel kočovné herecké společnosti Václav Zejfert (Zeyffert). Ztvárnila velké množství divadelních rolí, skutečně se proslavila ale až svými rolemi filmovými. Ve filmu začala hrát až po odchodu do důchodu; její první filmovou rolí byla role Anny ve filmu režiséra Otakara Vávry \"Kouzelný dům\" z roku 1939, kterou ztvárnila ve svých 64 letech.\n\nBěhem své divadelní dráhy hrála v několika hereckých společnostech a divadlech. Začínala v divadelní společnosti svých rodičů, pokračovala v letech 1895 až 1898 ve společnosti K. Kaňkovského, následně tři roky u J. Drobného, v letech 1901 až 1906 u společnosti Zöllnerových. Sezónu 1906/1907 strávila ve Východočeském divadle. V letech 1914 až 1919 hrála na scéně Národního divadla v Praze, v letech 1919 až 1927 v divadelní společnosti svého druhého manžela Václava Zejferta a divadelní hereckou dráhu ukončila v roce 1939 po delším působení v Městském divadle v Plzni . Zde také v roce 1938 ztělesnila titulní roli v Portově dramatizaci novely Boženy Němcové \"Babička\". V této inscenaci podávala vysoce hodnocený herecký výkon, jenž jí přinesl roli Babičky ve stejnojmenném filmu režiséra Františka Čápa z roku 1940. Celkem hrála asi ve 40 českých filmech.\n\nV roce 1955 jí byl propůjčen čestný titul zasloužilá umělkyně. V roce 1961 natočil Martin Frič s herečkou dokumentární film \"Zasloužilá umělkyně Terezie Brzková\". Herečka je pohřbená v Praze na Vyšehradském hřbitově.\n\nJejí vlastní vnučkou byla Ivana Tigridová (1925 – 2008), manželka Pavla Tigrida.\n\n\n\n\n"}
{"id": "290920", "url": "https://cs.wikipedia.org/wiki?curid=290920", "title": "BRIT Awards", "text": "BRIT Awards\n\nBRIT Awards (nebo zkráceně BRITs) je každoroční udílení cen britské populární hudby. Název je zkrácenina od „British“ (britský). Historicky první udílení proběhlo v roce 1977, v současné době je vyhlašována celkem ve 13 kategoriích.\n40.vyhlašování BRIT Awards proběhlo 18. února 2020 v londýnské O2 Aréně.\n\n39.vyhlašování BRIT Awards proběhlo 20. února 2019 v londýnské O2 Aréně.\n\n38.vyhlašování BRIT Awards proběhlo 21. února 2018 v londýnské O2 Aréně.\n\n37.vyhlašování BRIT Awards proběhlo 22. února 2017 v londýnské O2 Aréně.\n\n36.vyhlašování BRIT Awards proběhlo 24. února 2016 v londýnské O2 Aréně.\n\n35. vyhlašování BRIT Awards proběhlo 25. února 2015 v londýnské O2 Aréně.\n\n34. vyhlašování BRIT Awards proběhlo 19. února 2014 v londýnské O2 Aréně.\n\n33. vyhlašování BRIT Awards proběhlo 20. února 2013 v londýnské O2 Aréně.\n\n32. vyhlašování BRIT Awards proběhlo 21. února 2012 v londýnské O2 Aréně.\n31. vyhlašování BRIT Awards proběhlo 15. února 2011 v londýnské O2 Aréně.\n\n\n30. vyhlašování BRIT Awards proběhlo 16. února 2010 v londýnské hale Earls Court Exhibition Centre\n\n\n29. vyhlašování BRIT Awards proběhlo 18. února 2009 v londýnské hale Earls Court Exhibition Centre\n\n\n28. vyhlašování BRIT Awards proběhlo 20. února 2008 v londýnské hale Earls Court Exhibition Centre\n\n\n27. vyhlašování BRIT Awards proběhlo 14. února 2007 v londýnské hale Earls Court Exhibition Centre\n\n\n26. vyhlašování BRIT Awards proběhlo 15. února 2006 v londýnské hale Earls Court Exhibition Centre\n\n\n"}
{"id": "290922", "url": "https://cs.wikipedia.org/wiki?curid=290922", "title": "Giovanni Coppa", "text": "Giovanni Coppa\n\nJ.Em. Giovanni Coppa (9. listopadu 1925, Alba, Piemont, Itálie – 16. května 2016, Vatikán) byl diplomat Svatého stolce a kardinál (od 2007).\n\nGiovanni Coppa pocházel z města Alba v severoitalské provincii Cuneo. Ke studiu bohosloví se přihlásil počátkem čtyřicátých let a vystudoval následně filosofii a teologii a posléze i postgraduální studium na Katolické univerzitě Nejsvětějšího Srdce v Miláně, kde získal doktorát moderního písemnictví (disertační práce \"Sull'iconografia della Santissima Trinità dalle origini al XIV secolo\") v oboru filosofie a latinské literatury. Zároveň také studoval německý jazyk na Goethe Institut v Římě. Kněžské svěcení přijal 2. ledna 1949. Roku 1953 byl povolán k práci v Apoštolském kancléřství, odkud byl roku 1958 převelen do Státního sekretariátu Apoštolského stolce. Pro svou dobrou znalost latiny se zúčastnil druhého vatikánského koncilu jako expertní překladatel a redaktor dokumentů. I z toho důvodu se nejspíš stal roku 1965 kanovníkem baziliky svatého Petra v Římě.\n\nZ podnětu kardinála Giovanniho Battisty Montiniho (od roku 1963 papež Pavel VI.) roku 1963 započal studium a následně překlad díla velkého milánského arcibiskupa a jednoho z nejvýznamnějších latinských církevních otců, sv. Ambrože, a v následujících více než 30 letech postupně vydával komentované studie a překlady jeho díla i kritická vydání.\n\nDne 1. prosince 1979 byl jmenován titulárním arcibiskupem sertským, biskupské svěcení mu udělil papež Jan Pavel II. 6. ledna 1980. Byl posledním apoštolským nunciem v Československu (1990–1993) a prvním nunciem v České republice (1993–2001) a na Slovensku (1993–1994). Dne 30. května 2001 byl jmenován kanovníkem baziliky sv. Petra ve Vatikánu, 29. října téhož roku pak konzultorem státního sekretariátu.\n\nPři konzistoři 24. listopadu 2007 ho papež Benedikt XVI. jmenoval kardinálem.\n\n\n\n"}
{"id": "290924", "url": "https://cs.wikipedia.org/wiki?curid=290924", "title": "NME Awards", "text": "NME Awards\n\nNME Awards je každoroční udílení hudebních cen britského časopisu časopisu NME (New Musical Express) a to již od roku 1953.\n\n\n\n"}
{"id": "290926", "url": "https://cs.wikipedia.org/wiki?curid=290926", "title": "Švejk", "text": "Švejk\n\nŠvejk může být:\n\n"}
{"id": "290931", "url": "https://cs.wikipedia.org/wiki?curid=290931", "title": "Létající talíř", "text": "Létající talíř\n\nLétající talíř označuje: \n\n"}
{"id": "290935", "url": "https://cs.wikipedia.org/wiki?curid=290935", "title": "Jaroslav Škarvada", "text": "Jaroslav Škarvada\n\nJaroslav Škarvada (14. září 1924, Praha-Královské Vinohrady – 14. června 2010, Praha) byl postupně profesor křesťanské dogmatiky, sekretář kardinála Berana, koordinátor duchovní služby českých krajanů, spolupracovník vatikánského státního sekretariátu, titulární biskup litomyšlský a pomocný biskup pražský.\n\nJeho biskupským heslem bylo: \"Ut omnes unum sint\" („Aby všichni byli jedno“, Jan 17,21)\n\nNarodil se jako nečekané dítě, protože jeho rodiče se předtím rozhodli, že děti mít nebudou. Rodiče byli věřící a doma se modlili, ale nechodili do kostela. Do kostela začali chodit teprve poté, co jeho otce nejprve zatklo a pak propustilo gestapo.\n\nMaturitu složil na gymnáziu v roce 1943. Po zbytek 2. světové války vykonával pomocné práce v Ústavu pro ochranu rostlin. Souběžně chodil na přednášky do neakademického semináře Studia catholica. Od roku 1945 studoval papežskou Lateránskou a Gregoriánskou univerzitu v Římě a prošel českou papežskou kolejí Nepomucenum. Získal titul doktor teologie.\n\nNa kněze byl vysvěcen 12. března 1949. Politická situace v Československu mu znemožnila návrat do vlasti. Pokračoval ve studiích, působil jako kaplan v San Vito al Tagliamento v Benátsku a poté, v letech 1955–1965, jako profesor dogmatiky v regionálním semináři v Chieti v Itálii.\n\nPo celou dobu pobytu kardinála Josefa Berana v Římě od roku 1965 až do jeho smrti v roce 1969 byl jeho sekretářem. Podílel se s ním například na zakládání Českého náboženského střediska Velehrad v Římě. V letech 1970–1991 byl spolupracovníkem vatikánského státního sekretariátu. Od roku 1968 byl koordinátorem duchovní služby českých krajanů po celém světě, přitom vznikla síť až 50 misijních středisek. Kontakt s emigranty nebyl zcela v souladu s východní politikou Vatikánu. To se změnilo teprve nástupem papeže Jana Pavla II. Titulárním biskupem litomyšlským s pověřením pastorace českých krajanů ve světě byl jmenován 18. prosince 1982, biskupské svěcení přijal od papeže Jana Pavla II. v bazilice svatého Petra 6. ledna 1983. Jeho příspěvky se objevovaly v českém vysílání Vatikánského rozhlasu, Svobodné Evropy a Hlasu Ameriky. Byl nadšeným příznivcem Druhého vatikánského koncilu.\n\nČeskoslovensko měl příležitost krátce navštívit v roce 1967 na pohřeb svého otce. Znovu a trvale se vrátil do vlasti s koncem roku 1989 na pozvání kardinála Tomáška. Aktivně se účastnil dění v roce 1989, v listopadu se podílel na přípravách svatořečení Anežky České, setkal se s Václavem Havlem, sepsal pro papeže zprávu o dění v Československu a později mu předal pozvání již prezidenta Václava Havla k návštěvě země.\n\n28. srpna 1991 byl jmenován pražským pomocným biskupem. Od listopadu 1991 do února 2001 byl generálním vikářem pražské arcidiecéze. Od ledna 1993 do září 2002 byl proboštem Metropolitní kapituly u sv. Víta v Praze. Úřadu biskupa byl na základě standardní žádosti po dosažení 75 let věku zproštěn 25. září 2002, některé biskupské úkony, například biřmování, vykonával jakožto emeritní biskup příležitostně i nadále.\n\n18. prosince 2003 byl jmenován apoštolským delegátem Řádu křížovníků s červenou hvězdou, kde z důvodu problémů řádu zjištěných při vizitaci převzal pravomoci velmistra Jiřího Kopejska a dostal za úkol zdokumentovat situaci a stabilizovat řád.\n\nPři jedné ze svých cest v 60. letech byl ve městě Warsaw v Severní Dakotě jmenován čestným náčelníkem indiánského kmene Chippewa a obdržel čestné jméno \"Clear Sky\" (Jasné nebe).\n\nDne 7. března 1998 obdržel v Míčovně Pražského hradu čestnou medaili T.G. Masaryka Masarykova demokratického hnutí.\n\n28. října 2003 mu prezident Václav Klaus udělil Řád T. G. Masaryka III. třídy za vynikající zásluhy o demokracii a lidská práva.\n\nBýval charakterizován jako radostný a vlídný člověk a „nenapravitelný optimista“.\n\n\n\n"}
{"id": "290937", "url": "https://cs.wikipedia.org/wiki?curid=290937", "title": "Omnibus (rozcestník)", "text": "Omnibus (rozcestník)\n\nOmnibus má více významů: \n"}
{"id": "290938", "url": "https://cs.wikipedia.org/wiki?curid=290938", "title": "Machico", "text": "Machico\n\nMachico je město ve východní části portugalského ostrova Madeira.\n\nJe nejstarším obydleným místem na ostrově. Právě zde roku 1419 poprvé vystoupili Portugalci na půdu Madeiry.\n\nPortugalský král Jan I. (João I.) rozdělil Madeiru na takzvané kapitánie. Vládcem východní části ostrova se sídlem v Machicu se v květnu 1440 stal Tristão Vaz Teixeira (s titulem capitão-donatário). Machico se brzo stalo centrem pěstování cukrové třtiny na Madeiře, ale nemohlo držet krok s Funchalem, kde byly lepší půdní a klimatické podmínky. A tak se zde roku 1494 vypěstovala jen jedna pětina ostrovní produkce.\n\nMachico bylo na město povýšeno až 2. srpna 1996. Je druhým největším městem na Madeiře. Má 11947 obyvatel (2001).\n\nMachico je centrem stejnojmenného okresu s rozlohou 67,73 km² a počtem obyvatel 21747. Do okresu patří ještě obce Água de Pena, Caniçal, Porto da Cruz a Santo António da Serra. Obyvatelstvo okresu je zaměstnáno zejména v terciárním sektoru (turistika, obchod, restaurace, hotely), částečně v zemědělství a rybolovu. Pěstují se zde obiloviny, brambory, subtropické ovoce a vinná réva. Na 79 ha se pěstují květiny. V živočišné výrobě se zde chová drůbež, králíci.\n\nKe vzniku názvu se pojí dvě legendy. Jedna říká, že místu dal jméno Angličan Robert Machim (někde ale psán jako McKean), který unesl roku 1370 z Bristolu milenku (Anne Dorset) a bouře donesla jejich člun až sem na neobydlený ostrov. Anna onemocněla a zemřela. Robert spáchal sebevraždu. Před smrtí vyryl jména obou milenců do dřevěného kříže. Pověst dále říká, že tento kříž našel při prvním vylodění roku 1419 kapitán Zarco a nechal na místě nálezu postavit kapli (Capela dos Milagres).\n\nDruhá, pravděpodobnější pověst, odvozuje jméno Machico od jména námořníka na jedné ze Zarcových lodí, nebo od města Monchique (na Algarve).\n\nZ historických staveb najdeme ve městě například ještě pevnost Forte do Amparo chránící přístav, farní kostel z 15. století, kapli São Roque, zbytky z pevnosti Săo Joăo Baptista nad přístavním molem.\n\nV roku 2008 byla vybudována betonová zeď vybíhající do zátoky a chránící před vlnami novou pláž s dovezeným žlutým pískem.\n"}
{"id": "290939", "url": "https://cs.wikipedia.org/wiki?curid=290939", "title": "Ascaridoidea", "text": "Ascaridoidea\n\nAscaridoidea je nadčeleď hlístic, jejíž zástupci parazitují u všech tříd obratlovců. Dospělé hlístice této nadčeledi se obvykle lokalizují ve střevě nebo žaludku definitivního hostitele a jsou buďto primárně heteroxenní nebo sekundárně monoxenní se stádii, jež migrují tkáněmi hostitele. K šíření v prostředí a přenosu na dalšího hostitele velmi často využívají paratenického hostitele. U některých druhů je transplacentární přenos (\"Toxocara canis\") nebo laktogenní přenos (\"T. cati\", \"T. vitulorum\"). Ústní dutina těchto hlístic je lemována třemi pysky, živí se tráveninou hostitele.\n\n"}
{"id": "290940", "url": "https://cs.wikipedia.org/wiki?curid=290940", "title": "Byronismus", "text": "Byronismus\n\nByronismus (také byronský romantismus) je forma romantismu, založená na díle anglického romantického básníka George Gordona Byrona (odtud název). Jejím charakteristickým znakem je (zpravidla neúspěšná) vzpoura talentovaného, výjimečného jedince proti společnosti. Jedinec požaduje po světu svobodu pro svůj život a talent, svoboda je také častým tématem děl tohoto proudu. Vzhledem k tomu, že vzpoura je obvykle neúspěšná, jsou díla tohoto směru obvykle velmi pesimistická (světabol). Kromě zakladatele žánru patřili k význačným autorům žánru např. Michail Jurjevič Lermontov, Juliusz Słowacki, Alfred de Vigny, Victor Hugo, Karel Hynek Mácha či Percy Bysshe Shelley.\n"}
{"id": "290941", "url": "https://cs.wikipedia.org/wiki?curid=290941", "title": "La Santé", "text": "La Santé\n\nLa Santé (francouzsky: \"Prison de la Santé\") je věznice v Paříži, která se nachází ve 14. obvodu.\n\nVěznice byla postavena roku 1867 architektem Vaudremerem. Má lichoběžníkový půdorys a obklopují ji čtyři ulice:\n\nAž do roku 2000 byli vězni rozdělováni podle geografického původu a etnika. Některé skupiny vězňů jsou odděleny, ale většina je rozptýlena ve čtyřech blocích:\n\nV současnosti jsou funkční pouze bloky A a D, zbylé dva procházejí rozsáhlou rekonstrukcí.\n\nVěznice La Santé je posledním vězením \"intra-muros\" v Paříži. Další důležité věznice v okolí metropole jsou v Poissy, v Fleury-Mérogis, ve Fresnes a v Melunu.\n\nOd roku 1899, kdy byla uzavřena pařížská věznice Grande Roquette, byli odsouzenci k deportaci a trestu smrti internováni v La Santé. Gilotina byla umístěna na rohu ulic \"Rue de la Santé\" a \"Boulevard Arago\". První poprava zde byla vykonána 6. srpna 1909. Během okupace zde bylo popraveno 18 odbojářů. Poslední poprava se konala 28. listopadu 1972, kdy byli popraveni Claude Buffet a Roger Bontems.\n\n\nNaproti vězeňské bráně existovala kavárna jménem \"À la bonne Santé\". Zde se často shledávali právě propuštění vězni se svými příbuznými. Byly zde natočeny scény pro mnoho francouzských filmů (například úvodní scéna s Jeanem-Paulem Belmondem ve filmu \"Nenapravitelný\"). Podnik byl uzavřen roku 1980.\n\n"}
{"id": "290942", "url": "https://cs.wikipedia.org/wiki?curid=290942", "title": "Rarog", "text": "Rarog\n\nRarog (viz \"Raroch, Rarig, Rarach\") je kouzelná bytost ze slovanské mytologie, uctívaná obzvláště v Polsku. Je to nadpřirozená bytost, která se v podobě plamenného dravého ptáka otáčí v ohnivém větrném víru. Může mít plamenné peří a ze svého zobáku chrlí oheň a zvedá vítr. Jméno Rarog se později mohlo změnit na Svarog, což je otec Svarožice, boha války, ohně a světla. V Lužici a na Urale bylo zvykem házet nůž do vichřice, aby zabili démona, který byl uvnitř. Bulhaři, Rusové a Pomořané dodnes před větrnou smrští a vichřicí sklání obličej dolů, nejen aby si ochránili hlavu, ale aby zažehnali neštěstí a nemoci. Rusové navíc křičí: \"\"...pásek kolem tvého krku!\"\", aby démona uškrtili.\n\nPodle české mytologie může Rarog přijít na svět z vejce, které bude hřát člověk devět dní a nocí na peci. V ruské mytologii se mu může podobat Pták Ohnivák (Žar Ptica). Bývá také ztotožňován s íránským Veretragnou.\n\nV polštině slovo rarog označuje dravého ptáka raroha.\n\n"}
{"id": "290943", "url": "https://cs.wikipedia.org/wiki?curid=290943", "title": "Omnibus", "text": "Omnibus\n\nOmnibus je v češtině označení pro nekolejové potahové vozidlo tažené koňmi a určené pro veřejnou hromadnou dopravu po stanovené trase podle jízdního řádu, předchůdce linkového autobusu. V některých jiných jazycích a zpočátku nakrátko i v češtině se označení přeneslo i na parní a motorové autobusy.\n\nZa první vozidlo typu omnibusu bývá označován koňmi tažený vůz pro 8 cestujících, který pod názvem „Carosse“ předvedl roku 1662 v Paříži Blaise Pascal.\n\nV roce 1823 Stanislaus Baudry začal provozovat tento druh dopravy ve městě Nantes ve Francii. Konečná zastávka v centru města byla před obchodem s názvem \"Omnes Omnibus\", v překladu z latiny \"všechno všem\", což byla slovní hříčka, která zároveň označovala široký sortiment prodejny, ale zároveň obsahovala i jméno majitele, jímž byl M. Omnes. Druhou část názvu prodejny, slovo \"omnibus\", převzal i dopravce Baudry jako obchodní název pro svou službu. Později se název zkrátil na \"bus\".\n\nV roce 1847 se v Londýně objevil první patrový omnibus, tažený koňmi. Kolem roku 1830 začaly v Londýně, Paříži i Bruselu jezdit parní omnibusy. Tehdejší typy omnibusů dosahovaly rychlosti až 50 km/h. První autobusy se spalovacím motorem se objevily v Německu mezi roky 1895 a 1897. Omnibusy s koňským potahem nevymizely hned, v Británii dosloužil poslední v Newmarketu v roce 1932.\n\nV Praze první pokusy o zavedení omnibusu proběhly v letech 1829–1830 (omnibusy Jakuba Chocenského mezi Starým Městem a Malou Stranou) a v letech 1842–1843 (omnibusy Prokopa Wurma), s příchodem železnice do Prahy roku 1845 začaly jezdit hotelové omnibusy od nádraží, v 60. letech do roku 1875 prožily krátký rozmach a následně byly vytlačeny nejprve koněspřežnou a pak elektrickou tramvají, takže poslední omnibusy dojezdily roku 1904. Viz článek Omnibusová doprava v pražské aglomeraci.\n\n\n"}
{"id": "290944", "url": "https://cs.wikipedia.org/wiki?curid=290944", "title": "Toxocaridae", "text": "Toxocaridae\n\nToxocaridae je nově vytvořená čeleď hlístic patřící do řádu škrkavic (Ascaridida). Čeleď zahrnuje zejména rod \"Toxocara\" s několika druhy. Jedná se o veterinárně významné parazity domácích, ale i volně žijících zvířat.\n\n"}
{"id": "290946", "url": "https://cs.wikipedia.org/wiki?curid=290946", "title": "Zmej", "text": "Zmej\n\nZmej, zmaj nebo zmij je hadí či dračí nestvůra, protivník hrdinů řady slovanských mýtů, pověstí a pohádek. V některých případech se zmej, často nazývaný zmok, objevuje jako domácí duch podobný plivníkovi, v jihoslovanském folklóru je zmaj někdy ochráncem před démony kteří ohrožují úrodu.\n\nZmej, zmaj či zmij vychází z praslovanského \"*zmьja\" „had“, stejně jako slovanské výrazy pro zmiji. Slovo zmok může souviset s litevským \"smákas\" „had“. Ze slovanského výrazu zmej je také odvozené rumunské \"zmeu\" označující draka či zlého obra.\n\nNa základě slovanské lidové kultury a srovnávací mytologie lze předpokládat že ve slovanském náboženství a mytologii představoval Zmej dračího či hadího protivníka Peruna. Tomuto nepřátelství odpovídá zápolení hada s hromovládcem v jiných indoevropských mytologiích, například Indry s Vrtrou nebo Thóra s Jörmungandem. Tento mytický motiv se stal základem teorie o takzvaném základním mýtu ruských filologů Vladimíra Toporova a Vjačeslava Ivanova. V lidovém křesťanském prostředí byla postava Zmeje někdy nahrazena také čertem či ďáblem, jehož protivníkem se stal Bůh, prorok Elijáš nebo Hrom. Přímo pod křesťanským vlivem se Zmej či drak objevuje například v lidové legendě O Petru a Fevronii, ikonách zobrazujících draka z Apokalypsy či souboj svatého Jegorije-Jiřího s drakem.\n\nPodle teorie Toporova a Ivanova představuje souboj Peruna se Zmejem kosmogonický mýtus při kterém se drak pokoušel zadržet světové vody a uvrhnout zpět do prvotního chaosu. Za opakování tohoto mýtů považují různé pověsti a pohádky o souboji s drakem, včetně pověstí o založení města drakobijcem, například Trutnova Trutem a Krakova Krakem, které tak lze vyložit jako proměnu makrokosmického mýtu o stvoření světa na mikrokosmický o založení města. Tito badatelé také ztotožnili Zmeje s bohem Velesem, neexistuje však žádný doklad pro dračí či hadí přirozenost tohoto božstva či pro jeho násilný střet s Perunem.\n\nPodle jedné z pověstí známé na Ukrajině a v Bělorusku se se zmijem utkávají „boží kováři“ Kuzma a Demjan. V tomto příběhu drak plení zemi a požírá její obyvatele a proto se s ním lidé domluví že mu budou dávat každý den jednoho člověka, když však přijde řada na hrdiny tak ti se zavřou ve své kamenné kovárně. Zmijovi poté tvrdí že dveře nejdou otevřít a navrhují mu aby se skrze ně prolízal, když ten učiní podle jejich rady uchopí jej kováři za jazyk rozžhavenými kleštěmi a zapřáhnou do pluhu. Poté s ním vyorají brázdu od Kyjeva k Dněpru či moři, případně oborají Kyjev či celý svět. Unavený zmij prosí o odpočinek a kováři mu jej v dopřejí a ten se vrhá k vodě a pije až pukne, z jeho těla co kováři spálili vylezou hadi, žáby, mouchy a jiná „havěť. Tato pověst zjevně odkazuje na nedochovaný mýtus o oddělení lidského a nelidského světa na počátku stvoření.\n\nNejslavnějším drakobijcem ruských bylin je bohatýr Dobryňa Nikitič. Ten se přes varování své matky vykoupe v řece Puchaji či Pochajně a setká se tam se zmejou či drakem Zmejem Goryničem s dvanácti hlavami a chrlícím oheň. Ač je Dobryňa beze zbraní porazí draka „řeckým kloboukem“ a donutí ho k slibu že nebude již létat na Rus. Drak však své slovo poruší a letí do Kyjeva kde unese dceru či neteř knížete Vladimíra Jasného slunéčka Zabavu. Dobryňa dostane za úkol dívku vysvobodit a draka porazí díky kouzelným darům od své matky. Zničí také hnízdo dráčat, osvobodí Zabavu a další vězněné Rusy. Drak je v tomto příběhu symbolicky spojen s vodou a ohněm a z řeky, jež je hranicí jeho území, se valí dým, plameny a její voda vře. Řeka též symbolizuje hranici mezi světem lidí a světem jiným, v křesťanském kontextu mezi světem křesťanů a nevěřících. Řeka také může být také ztotožněna se skutečnou Pochajnou nedaleko Kyjeva, v které byly podle legendy roku 988 násilně pokřtěni obyvatelé města. „Řecký klobouk“ nejspíše symbolizuje křesťanství a Dobryňa vystupuje jako příkladný křesťanský hrdina jež se před bojem modlí ke svatému Mikuláši a Bohu.\n\nDobryňa se s drakem také setkal během své pozdější služby v Kyjevě. Zde potkal čarodějku jménem Marinka do které se zamiloval a zabil jejího dračího milence Tuga či Tugarina Zmejeviče. S tímto drakem bojoval také bohatýr Aljoša Popovič.\n\nDrak je typickým protivníkem mnoha pohádek. Podle Elizabeth Warnerové vystupují v bylinách především draci ženského pohlaví (\"zmeja\"), zatímco v pohádkách spíše mužští draci, případně dračí matka pronásledující hrdinu, který zabil její syny. Draci škodí tím že zabíjí a požírají lidi i dobytek, spalují trávu, úrodu a kradou vodu a světlo, především však unáší, požadují či svádějí ženy, typicky nevěstu hrdiny, případně jeho matku nebo sestru. Některé pohádky jako Boj na kalinovém mostě, Kulihrášek nebo Ivan Popelov obsahují výše uvedený motiv poražení draka kováři Kuzmou a Demjanem. Například v Boji na kalinovém mostě hrdina se poté co zabije draky co po mostě přicházejí do světa lidí vydává na nepřátelské území a před místním drakem či dračicí co se hněvá že z jejích synů jsou sirotci utíká právě do kovárny Kuzmy a Demjana.\n\nV ruských a běloruských pohádkách se také objevuje drak Zmiulan poražený carem Ogoňem „Ohněm“ a carevnou Malanjicí, kterým ohněm zničil stáda a poté se schoval se v dutině starého dubu.\n\nSrbský drak zase s lidskou ženou plodí syna jménem Zmaj ognjeni vuk „Drak ohnivý vlk“, hrdinu epických písní, který svého otce přemáhá.\n\nV srbském, makedonském a bulharském folklóru se objevuje drak s několika hlavami zvaný ala, který ničí úrodu a přináší krupobití, a jehož protivníkem je z nejasných důvodů právě Zmej.\n\nZmej se ve folklóru objevuje také jako ochránce domova, především jako takový který přináší do domu peníze a obilí – stejně jako plivník a zmok. Je to důsledkem jeho hadí přirozenosti, hadi byli chápání také jako ochránci domovů. Ve východoslovanské kultuře se tak chová \"ogněnnyj zmej\" „ohnivý drak“, v lužické \"pjenežny zmij\" „peněžní drak“, polské \"smok\" označuje jak draka tak bytost nosící obilí.\n\nV jihoslovanské lidové kultuře existovala víra v lidi nadané schopností bojovat v transu s čaroději, či upíry zvané kresnici či zduhači. Těmto soubojům v srbském, makedonském a bulharském folklóru se podobají střety mezi Zmajem a démony zvanými ala, kteří mají podobu draka s několika hlavami a ohrožují úrodu bouřemi a kroupami. Zmaj je také otcem junáků a především lidí zvaných \"zmajevit čovek\", \"zmaj\", \"zmejavit čovek\", \"alovit čovek\", \"zmech\" či \"zmej\", kteří také bojují proti alám. Podle Ryszarda Tomického v tomto podání zastupuje Zmaj hromovládce – Peruna, jehož původní podoba byla dračí a jehož protivník byl nazýván smok. Podle Michala Téry však má taková hypotéza oporu pouze v synkretickém jihoslovanském folklóru a k převzetí funkce hromovládce Zmajem došlo pouze z důvodu spojení draků s ohněm a nebesy.\n"}
{"id": "290947", "url": "https://cs.wikipedia.org/wiki?curid=290947", "title": "Zámek v Ňasviži", "text": "Zámek v Ňasviži\n\nArchitektonický, obytný a kulturní komplex rodiny Radziwiłłů v Ňasviži ( ) / Něsviži ( , ) je sídelní komplex zmíněného rodu v Ňasviži v Bělorusku. Rodina Radziwiłłů celý komplex vlastnila již od roku 1533. V roce 1582 započala rekonstrukce celého komplexu, která byla dokončena v roce 1604.\n\nJako unikátní stavba polsko-běloruské architektury byl celý zámecký komplex zapsán v roce 2000 na Seznam světového dědictví UNESCO.\n\n\n"}
{"id": "290951", "url": "https://cs.wikipedia.org/wiki?curid=290951", "title": "Coral (pivo)", "text": "Coral (pivo)\n\nCoral je značka piva vyráběného na ostrově Madeira v podniku \"Empresa de Cervejas da Madeira\" (ECM).\n\nPod značkou Coral firma vyrábí:\n\nPivovar vyrábí z českého sladu a chmele.\n\nKromě značky Coral se ve výrobním závodě v Câmara de Lobos (nedaleko Funchalu) vyrábí i pivo Zarco (4,5 obj.% alkoholu) a několik značek nealkoholických nápojů (Brise).\n\nPivovar byl na Madeiře založen roku 1872 a za 130 let své existence jeho piva byla oceněna 117 zlatými medailemi na výstavách ve světě. Značka Coral je mimo Portugalsko exportována zejména do Anglie, Austrálie a Angoly. Pivovar je částečně vlastněn firmou Heineken, částečně skupinou hotelů Pestana.\n\n"}
{"id": "290954", "url": "https://cs.wikipedia.org/wiki?curid=290954", "title": "Plynová tramvaj", "text": "Plynová tramvaj\n\nPlynová tramvaj, poháněná spalováním svítiplynu z tlakových nádob, byla poprvé zavedena v roce 1893 v Německu a rozšířila se do několika dalších měst a zemí. Elektrická tramvaj ji v brzké době vytlačila.\n\nPrvní výbušný plynový motor si nechal patentovat francouzský Belgičan Étienne Lenoir v roce 1859. Roku 1863 zkonstruoval plynový automobil a roku 1869 plynový člun. Roku 1876 Nicolaus Otto z firmy Deutz zkonstruoval první čtyřtaktní plynový motor.\n\nPatenty umožňující použití plynového pohonu v kolejové dopravě získal německý inženýr Karl Lührig. V roce 1893 začalo jezdit 6 tramvají na stlačený svítiplyn v Drážďanech, zhruba ve stejné době i v Nordhausenu. Plyn byl v každém voze stlačený v 6 nádobách, s přetlakem 6 barů.\n\nSvítiplynové tramvaje jezdily v pravidelném provozu také v Chicagu v USA, v Bermondsey v Anglii, v Dessau v Německu i jinde.\nV Paříži byla svítiplynová tramvaj v provozu od léta roku 1896 mezi bránou La Chapelle a Saint-Denis. Vůz byl zkonstruován v Anglii. Tlaková nádoba se svítiplynem, stlačeným na 10 barů, byla umístěna na podvozku vozidla. Tramvaj měla kapacitu 42 cestujících, dosahovala rychlosti 16 km/h a měla akční rádius 25 km.\n\nVe Slezsku byla 10 km dlouhá trať pro vozy s plynovým pohonem postavena z Hiršberku (Jelenia Góra, Hirschberg) přes Teplice (Cieplice Śląskie, Warmbrunn, dnes část Jelení Hory) do Heřmanic (Sobieszów, Hermsdorf). Jezdilo na ní celkem 22 vozidel na svítiplyn.\n\nV roce 1897 se uvažovalo o zavedení plynové tramvaje v Praze, protože vrchní trolejové vedení Křižíkových drah bylo vnímáno jako významné negativum. V roce 1897 se možností plynových tramvají v Praze zabýval časopis \"Z říše vědy a práce\" v článku, který zpochybňoval samozřejmost zavedení elektrických tramvají a vychvaloval výhody plynového pohonu.\n\n\n"}
{"id": "290955", "url": "https://cs.wikipedia.org/wiki?curid=290955", "title": "Diego Causero", "text": "Diego Causero\n\nMons. Diego Causero (* 13. ledna 1940 Moimacco, Provincie Udine, Itálie) je katolický duchovní, diplomat Svatého stolce a titulární arcibiskup gradský. V letech 2004 až 2011 byl apoštolským nunciem v České republice, dříve zastával tentýž úřad v Čadu (1992–1999), Středoafrické republice (1993–1999), Republice Kongo (1993–1995) a v Sýrii (1999–2004).\n\nDiego Causero studoval střední školu a humanitní obory při arcibiskupském semináři v Udine, poté studoval teologina na Gregoriánské univerzitě v Římě (1959–1964) a ještě později liturgiku na Papežském liturgickém institutu Anselmianum tamtéž (1964–1966). Kněžské svěcení obdržel z rukou arcibiskupa Zaffonata 7. dubna 1963.\n\nKrátce sloužil nejprve ve farnosti a později v rodném semináři, načež začal působit na Papežské církevní akademii. V roce 1973 vstoupil do diplomatických služeb Svatého stolce. Pracoval postupně na nunciaturách v Nigérii (1973–1976), Španělsku (1976–1980), Sýrii (1980–1984) a Austrálii (1984–1987), poté byl vyslancem Svatého stolce u OSN v Ženevě (1988–1991).\n\nDne 15. prosince 1992 byl papežem Janem Pavlem II. jmenován titulárním arcibiskupem z Mety a apoštolským nunciem v Čadu, 1. ledna 1993 se jeho pověření rozšířilo o úřady nuncia ve Středoafrické republice a v Republice Kongo. Vysvěcen na biskupa byl papežem Janem Pavlem II. 6. ledna 1993, spolusvětiteli byli arcibiskupové Re a Rigali. Nunciem v Kongu byl pouze do roku 1995, oba další dva úřady si podržel až do roku 1999, kdy byl jmenován apoštolským nunciem v Sýrii. V roce 2001 byl jmenován titulárním arcibiskupem gradským. Apoštolským nunciem pro Českou republiku byl jmenován 10. ledna 2004.\n\nSvé působení ve funkci apoštolského nuncia v České republice ukončil 28. května 2011, kdy byl jmenován apoštolským nunciem ve Švýcarsku a Lichtenštejnsku.\n\nDne 5. září 2015 přijal papež František jeho rezignaci na post nuncia v Lichtenštejnsku.\n\n"}
{"id": "290963", "url": "https://cs.wikipedia.org/wiki?curid=290963", "title": "Sloupno (okres Hradec Králové)", "text": "Sloupno (okres Hradec Králové)\n\nSloupno () je obec v Královéhradeckém kraji, ležící na řece Cidlině asi dva kilometry severně od města Nový Bydžov. Sídlem probíhá železniční trať 040 Chlumec nad Cidlinou - Trutnov a silnice II/327. V obci žije obyvatel.\n\nSloupno patří ke středně velkým obcím. Při řece Cidlině je rozložena starší část obce. Novější části obce zabírají výše položená území západně od řeky.\n\nJméno obce „Sloupno“ vzniklo od obecného podstatného jména \"slup\" – koš na chytání ryb. Nejstarší písemná zpráva o Sloupně je z roku 1278.\n\nNejvýraznější stavbou a zároveň nejvýznamnější památkou obce je zdejší barokní zámek. Opat Tomáš Sartorius dal roku 1687 původní renesanční tvrz přestavět v barokní zámek, letní sídlo benediktinů, sloužící i správě sloupenského statku. Kolem roku 1730 zdejší zámek často navštěvoval proslulý architekt Kilián Ignác Dientzenhofer. Podle jeho návrhu byl za opata Benno II. Löbla roku 1748 zámek přestavěn barokně. V nedávné době prošel zámek rozsáhlou rekonstrukcí – opravena je střecha a vnější plášť i interiér.\n\n\"Pomník Josefa Eduarda Proche\" – Nejslavnějším občanem Sloupna byl pomolog (ovocnář) Josef Eduard Proche (1822–1908). Na svém pozemku vypěstoval přes 1000 odrůd. Spolupracoval se známými pomology z Vídně, Německa, Ukrajiny i ze zámoří. Roku 1958 mu byl postaven pomník před hřbitovem, kde je pochován. Od 26. října 2008 obec zdobí obnovená zvonice se zvonem Eduardem, pojmenovaným podle něj.\n\nObec je známa široko daleko řadou společensko-kulturních akcí, za nimiž stojí většinou obětavá práce místních dobrovolných hasičů. Význam obce přesahuje i nohejbalový sportovní areál, na jehož kurtech se odehrává řada významných turnajů, a také sloupenská mateřská škola, jež má vedle klasické třídy také dvě speciální – pro děti s kombinovanými vadami a pro děti s vadami zraku. Velice aktivní je také místní Klub seniorek.\n\n"}
{"id": "290964", "url": "https://cs.wikipedia.org/wiki?curid=290964", "title": "Pneumatická tramvaj", "text": "Pneumatická tramvaj\n\nPneumatická tramvaj, poháněná stlačeným vzduchem ze zásobníků doplňovaných v plnicích stanicích na trati, jezdila na přelomu 19. a 20. století. Za vynálezce tramvaje na stlačený vzduch je považován francouzský inženýr polského původu Louis Mékarski (v polštině uváděn jako Ludwik Mękarski, žil v letech 1843–1923), který vyšel z již dříve využívaného systému akumulační parní lokomotivy. Vzduchový motor fungoval na podobném principu jako parní, ale místo páry v něm působil stlačený vzduch. Ten byl v motoru přihříván koksovým topením, které vyrovnávalo zchlazení způsobené expanzí. Nádoby na stlačený vzduch o síle stěny až 13,5 mm byly uloženy v podvozku, vzduch byl stlačen až na 50 barů.\n\nZkušební provoz započal roku 1876, linka v Nantes byla zahájena 12. února 1879 a Mékarski se stal ředitelem tamního tramvajového podniku. Pneumatické tramvaje byly provozovány například v Paříži, na trati od Louvru do měst Saint Cloud, Sèvres a Versailles. Provozovatelem byla společnost Compagnie générale des omnibus (CGO). Ačkoliv první elektrifikovaná pařížská tramvajová trať byla zprovozněna již roku 1881, s elektrifikací stávajících tratí se nespěchalo, například provoz koněspřežné tramvaje byl ukončen až 12. ledna 1913.\n\nSystém Mékarski byl použit na těchto tramvajových tratích a systémech: \n\nPneumatický pohon našel uplatnění i na mnoha důlních drahách: výhodou oproti spalovacím pohonům bylo například snížení rizika výbuchu metanu. Podle některých zmínek byl pneumatický pohon používán i na některých tramvajových tratích v USA. O využití tohoto pohonu se uvažovalo i v projektech metra v Paříži a v New Yorku, avšak k realizaci nedošlo. V dnešní době, v souvislosti s hledáním alternativních pohonů, se k úvahám o pneumatickém pohonu (avšak pro automobily) vrací například korejská firma PHEV nebo francouzská MDI.\n\n\n"}
{"id": "290970", "url": "https://cs.wikipedia.org/wiki?curid=290970", "title": "Akumulační parní lokomotiva", "text": "Akumulační parní lokomotiva\n\nAkumulační parní lokomotiva je parní lokomotiva bez vlastního ohniště. Namísto lokomotivního parního kotle měla pouze zásobník páry, kterou dočerpávala z externího zdroje. Využívala se v provozech, kde by bylo nebezpečné používat otevřený oheň.\n\nAkumulační lokomotivy se využívaly především v chemických továrnách, kde by běžná parní lokomotiva s otevřeným ohništěm mohla způsobit požár či výbuch. Takovéto rozsáhlé továrny měly obvykle mimo nebezpečné provozy svou kotelnu, která pro lokomotivu sloužila jako zdroj páry. Lokomotiva si po spotřebování části páry musela dojet doplnit zásobník. Protože běžná sytá pára o tlaku 18 bar má teplotu přibližně 200 °C, nehrozí u běžných hořlavin nebezpečí požáru.\n"}
{"id": "290972", "url": "https://cs.wikipedia.org/wiki?curid=290972", "title": "Al-Shifa", "text": "Al-Shifa\n\nAl-Shifa ( ) byla súdánská farmaceutická továrna v Severním Chartúmu, postavená v letech 1992-1996. Průmyslový komplex se skládal ze čtyř budov. Byla to největší chartúmská továrna se 300 zaměstnanci soustřeďujícími se na výrobu léků, jak pro lidi, tak i pro zvířata, původně určená jako manufaktura pro výrobu antimalarik. Byla zničena 20. srpna 1998 americkou armádou pro podezření z(e):\n"}
{"id": "290973", "url": "https://cs.wikipedia.org/wiki?curid=290973", "title": "Diokleciánův palác", "text": "Diokleciánův palác\n\nDiokleciánův palác (chorvatsky \"Dioklecijanova palača)\" je starořímský palác v chorvatském Splitu, který byl vystavěn římským císařem Diokleciánem ve 4. století. Součástí paláce je také splitská římskokatolická katedrála sv. Domnia, nejstarší funkční katedrála na světě. Díky své historické hodnotě byl palác již v roce 1979 zapsán na Seznam světového dědictví UNESCO.\n\nDiokleciánův palác obehnaný hradbami byl vystavěn na půdorysu pravoúhlého obdélníku o výměře 30 000 m² (přibližně 215 × 180 metrů). Vznikl původně jako komplexní soubor budov - římských vil, paláců, vojenských a správních budov, a také chrámů. Dnes tvoří jádro starého části přístavního města Split a od římských dob se postupně proměňoval na obydlenou pevnost, která byla vždy znovu přizpůsobována okolním kulturním podmínkám. \n\nV malých uličkách v útrobách paláce je několik muzeí, malých hotelů a penzionů, tvoří zde pouliční výtvarníci a hrají hudebníci. \n\nOd Zlaté brány na severu k Měděné bráně na jihu palácem prochází ulice Peristil, míjí někdejší Diokleciánovo mauzoleum (dnešní katedrálu sv. Domnia s vyřezávanými vraty od Andriji Buviny), dále je zde Jupiterův chrám (dnes křestní kaple sv. Jana) s velkolepým stropem, sloupová chodba, románské a benátské stavby, či dochované sochy od dalmatského mistra Jiřího ze Šibeniku.\n\nV době, kdy se palác stavěl, město Split ještě nestálo – veškerá okolní zástavba vyrostla postupem času kolem tohoto paláce. Palác stojí dodnes v relativně zachovalém stavu. Císař Dioklecián byl jediný římský císař, který z vlastní vůle opustil svůj úřad společně se svým spoluvládcem Maximiánem. Stalo se tak v roce 305 po Kristu. Palác i po smrti Diokleciána zůstal v majetku římských císařů. So ist überliefert, že poslední císař Západořímské říše, Julius Nepos, roku 475 našel v paláci útočiště. \n\nKdyž v 7. století území Kaštelů dobyli Avaři a Slované, uchýlila se část původních obyvatel do paláce. Tím započala proměna někdejšího císařského letního sídla na středověké město. Diokleciánovo mauzoleum bylo přestavěno na katedrálu zasvěcenou svatému Domniovi, světci, kterého císař Dioklecián nechal spolu s dalšími křesťany popravit. \n\n"}
{"id": "290981", "url": "https://cs.wikipedia.org/wiki?curid=290981", "title": "Polymethylmethakrylát", "text": "Polymethylmethakrylát\n\nPolymethylmethakrylát (PMMA), běžně známý jako plexisklo nebo akrylátové sklo je průhledný syntetický polymer s vlastnostmi termoplastu. Připravuje se polymerací v bloku, ale i suspenzí, event. v emulzi nebo v roztoku. Bloková polymerace současně tvaruje výrobek (provádí se ve formách, které mají tvar budoucího výrobku). Polymethylmethakrylát se prodává pod řadou názvů (Perspex, Umaplex, Plexiglas, Acron, Acrylon). Slouží pro výrobu tzv. organického skla a různých výrobků pro domácí a technickou potřebu.\n\nPolymerace esterů kyseliny methakrylové pro výrobu plastů je většinou bloková nebo suspenzní. Z používaných esterů má největší význam methylmethakrylát. V průmyslové praxi se používá několik technologií blokové polymerace, lišících se hlavně tvarem polymerační formy (pro výrobu desek, trubek a tyčí). Výrobek se často označuje jako organické sklo.\n\nPři blokové polymeraci se získá nezesíťovaný produkt (průměrná hmotnostní molární hmotnost je 0,5×10 až 1,5×10 nebo částečně zesíťovaný produkt s velmi dobrými vlastnostmi. Obchodní materiály bývají asi z 54 % syndiotaktické, ze 37 % ataktické a z 9 % izotaktické a zcela amorfní.\n\nPředpolymer methylmethakrylátu polymeruje vlivem iniciátoru a tepla mezi dvěma paralelně uloženými silikátovými skly. Čistý, nestabilizovaný polymer se v předpolymerizačním kotli o obsahu 100 - 1000 l zahřeje na 60 až 100 °C a rozpustí se v přiblžně 0,1 % azobisisobutyronitrilu nebo dilauroylperoxidu. Předpolymerizace se sleduje podle změny indexu lomu a viskozity a přeruší se ochlazením po dosažení zhruba 5% konverze. Předpolymer se zfiltruje do hliníkového zásobníku, ze kterého se podvažuje pro jednotlivé desky.\n\nPro přípravu forem se používají dvě skleněné desky, jež jsou distancovány profilem z PVC a utěsněny. Okrajové těsnění musí být stlačitelné, aby desky mohly sledovat smrštění při polymeraci. Formy se vloží do stojanů, naplní se předpolymerem a pak se umístí do temperačních prostorů, kde se zvýšením teploty zahájí polymerace a kde proudící vzduch, nebo voda zajišťují odvádění polymeračního tepla. Polymerační teplota se pohybuje v rozmezí 30 - 130 °C, polymerační doba se řídí teplotou a tloušťkou desek (např. při výrobě desek o tloušťce 5 mm je doba 9 h, teplota 40 °C a 4 h se zvyšuje ze 40 na 100 °C).\n\nV průmyslovém měřítku byla zavedena i kontinuální bloková polymerizace mezi nekonečnými ocelovými pásy (šířky 3 m a délky 250 m) s flexibilním utěsněním okrajů (PVC-hadicí). Pásy se pohybují po válcích řadou teplotních zón a mezi ně se dávkuje předpolymer. Povrch produktu závisí na úpravě ocelových pásů a jeho kvalita jen výjimečně dosahuje kvality povrchu diskontinuálně vyráběných desek.\n\nSuspenzní polymerace methylmethakrylátu se používá převážně pro výrobu termoplastických materiálů zpracovávaných vstřikováním nebo vytlačování při 170 až 220 °C. Přitom je třeba vést polymeraci tak, aby získaný polymer měl relativně nízkou molekulovou hmotnost, neboť polymery s vysokou molekulovou hmotností se vstřikováním nebo vytlačováním zpracovávat nedají.\n\nNejcharakterističtější vlastností PMMA je jeho čirost a naprostá bezbarvost i v tlustých vrstvách. To umožňuje nejen jeho dokonalou průhlednost, ale i snadné vybarvování. Odolností proti povětrnosti předčí PMMA všechny běžné termoplasty. I po mnohaletém působení tropického podnebí zjišťujeme jen mimořádně malou změnu jeho čirosti nebo zbarvení.\n\nPMMA je při teplotě 130 - 140 °C kaučukovitý a snadno tvarovatelný (což ho předurčuje pro výrobu složitých částí přístrojů). Vykazuje i vynikající tvarovou paměť, projevující se vrácením tvarované desky do původního rovného tvaru zahřátím na T. Propustnost světla jsou u PMMA asi 92% v celém rozsahu spektra (zasahuje až do UV-oblasti). PMMA má dobré mechanické a elektroizolační vlastnosti, odolává vodě, zředěným alkáliím a kyselinám. Neodolává koncentrovanějším kyselinám a hydroxidům. Rozpouští se v aromatických a chlorovaných uhlovodících, esterech, ketonech, etherech. Dá se dobře mechanicky obrábět. Tepelná odolnost bez zatížení je kolem 80 °C. Je zdravotně nezávadný a rovněž je výhodou snadné spojování PMMA lepením. Jeho nedostatkem je nízká povrchová tvrdost (poškrábe se).\n\nV kyslíkové atmosféře je zápalná teplota PMMA asi 460 °C; při hoření se rozkládá beze zbytku na oxid uhličitý a vodu. Je stabilní v přírodě, snadno se však rozpouští řadou rozpouštědel.\n\nBlokový PMMA je relativně drahý plast a jeho využití je na místě tam, kde se uplatní jeho výhodné vlastnosti: při zasklívání oken dopravních prostředků, při výrobě krytů přístrojů, kancelářských potřeb, hodinkových sklíček apod. Významné jsou aplikace PMMA v zubní protetice (zubní protézy). Výrobkem pro tyto účely je Dentakryl. Blokovou polymerací se připravují také tzv. optické, měkké kontaktní čočky. Při aplikacích, kde není možné použít sklo, předpolymerizovaný monomer slouží i jako transparentní zalévací hmota.\n\nPMMA se používá v mnoha případech jako náhražka skla; jinou alternativou je polykarbonát. Výhodou PMMA v porovnání se sklem jsou nízké výrobní náklady, snadná možnost ohýbání, nižší hmotnost a větší odolnost vůči nárazům. Nevýhodou je naopak nižší chemická odolnost i tvrdost v jejímž důsledku dochází snadno k jeho poškrábání.\n\nJe také složkou tvrdého tenisového povrchu DecoTurf.\n\nZpracování PMMA se provádí obvykle při teplotách 240 až 250 °C. Lze používat všechny běžné technologie tvarování plastů jako například vstřikování, lisování a tažení. K nejběžnějším polotovarům patří desky a tyče.\n\nPMMA lze spojovat s pomocí kyanoakrylátového lepidla (tzv. sekundové lepidlo), tepelně (roztavením povrchu) nebo s využitím rozpouštědel jako je např. dichlormethan nebo trichlormethan. Tímto způsobem lze vytvářet téměř neviditelné spoje.\n\nMateriál byl vyvinut v laboratořích roku 1928 a uveden na trh roku 1933 společností Rohm and Haas.\n\nBlokový PMMA vyrábějí PCHZ Žilina jako Akrylon, podnik Synthesia a. s. Pardubice. Světová výroba PMMA činí ročně asi 0,5 milionů tun, z nichž asi 50 % lité produkty. Světová výroba stále roste.\n"}
{"id": "290984", "url": "https://cs.wikipedia.org/wiki?curid=290984", "title": "Bazilika svatého Eufrazia", "text": "Bazilika svatého Eufrazia\n\nBazilika sv. Eufrazia je ústřední budova Biskupského komplexu v Poreči. Její počátky sahají až do 6. století, kdy její základ zde položil biskup Eufrazius. Bazilika se dochovala až dodnes, přičemž v průběhu 20. století byla několikrát restaurována. Pro svou historickou hodnotu byla bazilika v roce 1997 zapsána na seznam světového dědictví UNESCO.\n"}
{"id": "290986", "url": "https://cs.wikipedia.org/wiki?curid=290986", "title": "Stade Olympique de Sousse", "text": "Stade Olympique de Sousse\n\nStade Olympique de Sousse je africký fotbalový stadion založený v Tunisku hlavně pro tým Étoile Sportive du Sahel. Je na něm 20 000 volných míst k sezení. Sedadla mají červeno-bílé barvy. Stadion se nachází v centru Sousse. Tým ES Sahel má v tuniské lize největší návštěvnost ze všech protihráčů, i týmů z dalších tuniských lig a divizí. Průměrem 17 500 diváků dochází na Sahelské zápasy.\n"}
{"id": "290989", "url": "https://cs.wikipedia.org/wiki?curid=290989", "title": "Živě!", "text": "Živě!\n\nŽivě! je druhé řadové a první živé album české hudební skupiny Kabát. \n\nAlbum bylo vytvořeno v roce 1992 výběrem z písní skupiny Kabát nahraných na koncertech v Brně a v Třebíči téhož roku. Skladba \"Onanie\" se nikde jinde než na tomto albu nevyskytuje. Skladby:\"Nechte mě bejt\",\"Má jí motorovou\",\"Máš to už za sebou\" pocházejí z alba Má jí motorovou. Ostatní skladby pocházejí z dema Orgasmus či z průběhu koncertování.\n\nSeznam písní na tomto albu:\n\n\n"}
{"id": "290990", "url": "https://cs.wikipedia.org/wiki?curid=290990", "title": "Bessarion Gugušvili", "text": "Bessarion Gugušvili\n\nBessarion Gugušvili je gruzínský politik a bývalý premiér této kavkazské země.\n\nGugušvili byl jmenován premiérem poté, co v srpnu 1991 odstoupil ze své funkce jeho předchůdce Tengiz Sigua. Patřil k nejbližším spolupracovníkům bývalého gruzínského prezidenta Zviada Gamsachurdii a následoval ho do exilu, když byl během prosince 1991 až ledna 1992 proveden puč. Během občanské války v západní Gruzii v roce 1993 se aktivně podílel na akcích \"Zviadistů\". Po ukončení bojů a smrti Gamsachurdii odešel opět do exilu. Podařilo se mu získat politický azyl ve Finsku a dnes žije ve Vantě.\n\n"}
{"id": "290994", "url": "https://cs.wikipedia.org/wiki?curid=290994", "title": "Championnat de Tunisie", "text": "Championnat de Tunisie\n\nChampionnat de Tunisie je hlavní tuniská fotbalová liga. Nejlepší z týmů ligy je dosud klub Étoile Sportive du Sahel. Za ním stojí v závěsu CS Sfaxien nebo Club Africain a Stade Tunisien. Liga byla založena v roce 1921.\n\n1. Étoile Sportive du Sahel\n\n2. Club Africain\n\n3. Espérance Sportive de Tunis\n\n4. Union Sportive Montasir\n\n5. Club Sportif Sfaxien\n\n6. Stade Tunisien\n\n7. Olympique de Béja\n\n8. El-Gawafel Sportives de Gafsa\n\n9. Club Sportif de Hammam-Lif\n\n10. Avenir Sportif de La Marsa\n\n11. Espérance Sportive de Zarzis\n\n12. Club Athletique Bizertin\n\n13. Etoile Olympique de la Goulette et du Kram\n\n14. Espoir Sportif de Hammam Sousse\n"}
{"id": "290995", "url": "https://cs.wikipedia.org/wiki?curid=290995", "title": "Martin Parr", "text": "Martin Parr\n\nMartin Parr (* 23. května 1952, Epsom, Surey, Anglie) je britský dokumentární fotograf a fotožurnalista, člen agentury Magnum Photos od roku 1994. Svým přístupem k fotografii ovlivnil celou řadu dalších fotografů. Jeho rukopisem jsou jasné barvy, humor, jemná ironie kritika společnosti i konceptuální přístup. Jeho rozsáhlé fotografické projekty zaujmou svým kritickým pohledem na moderní společnost, konkrétně konzum, zahraniční cestování a turismus, motorismus, rodinu a lidské vztahy a jídlo.\n\nV cyklu \"Domov, sladký domov\" (\"Home, Sweet Home\") z roku 1974 si všímal nevkusných detailů z anglických domácností na neméně nevkusných tapetách, umělými květinami, porcelánovými soškami a talíři se suvenýrovými fotografiemi.\n\nParr se proslavil zejména svými fotografiemi z 80. let z New Brightonu v Merseyside. Zachycoval běžný život britské střední třídy, které vyvolaly rozporuplné reakce. Jeho použití saturovaných barev působí na první pohled jako nudné obrázky, ale při pohledu trochu hlouběji do jejich obsahu vynikne vtipná autorova myšlenka.\n\nOd 90. let, ve kterých se stal členem agentury Magnum Photos, více cestoval za hranice Velké Británie. Novou formou začal kritizovat globální moderní společnost, masovou spotřebu, konzum, moderní komunikace, turismus, motorismus, lidské vztahy. Zkoumá národní charakteristiky a uniformitu dnešního světa.\n\nJeho satirický a vtipný přístup k dokumentární fotografie nenechává diváka jistého, zda se má smát nebo plakat. Nejlepším příkladem toho je kniha s názvem \"Znamení doby\" (\"Sign of the Times\"), ve které vstupuje do lidských domovů (Angličanův hrad) a fotografuje obyčejné věci a doplňuje snímky citáty vlastníků. Touto kombinací získají fotografie zcela novou perspektivu. Své fotografie pořizuje často makro objektivem s kruhovým bleskem a používá vysoce saturovaný barevný film.\n\nKromě fotografie se věnuje se dokumentární filmové tvorbě a jeho velkou vášní je sběratelství. Sbírá fotografické publikace, fotografie převážně britských autorů, pohlednice a suvenýry. Specializuje se na objekty a kuriozity odrážející politické a sociální události, jako například hodinky se Saddámem Husajnem nebo americký orel s Bin Ládinem. Svou fotografickou tvorbu Parr bere jako další formu sběratelství.\n\nVydal více než 60 publikací a uspořádal výstavy po celém světě - včetně Londýna v Barbican Arts Centre.\n\nVýstava \"Assorted Cocktail\" („Výběrová směs\") byla poprvé uvedena v Kolíně nad Rýnem na veletrhu Photokina v roce 2006, v rámci kterého byla autorovi udělena Cena Ericha Salomona. Stejná výstava se uskutečnila v Praze v Centru současného umění DOX v roce 2011. Soubor obsahuje vybrané práce z období 1983 - 2009 z cyklů \"Last Resort\" (Poslední útočiště), \"Small World\" (Malý svět), \"Bored Couples\" (Znuděné páry), \"Common Sense\" (Zdravý rozum), \"Think of England\" (Mysli na Anglii), \"Think of Germany\" (Mysli na Německo), \"Knokke le Zoute\" (Riviéra Knokke le Zoute), \"Mexico, Glasgow, Phone Project\" (Projekt telefon) a nejmladší cyklus \"Luxury\" (Luxus). Martin Parr působil zároveň i jako kurátor této výstavy.\n\n\n\n"}
{"id": "291000", "url": "https://cs.wikipedia.org/wiki?curid=291000", "title": "Katedrála svatého Jakuba (Šibenik)", "text": "Katedrála svatého Jakuba (Šibenik)\n\nKatedrála sv. Jakuba je katedrála v chorvatském Šibeniku, kterou spravuje chorvatská římskokatolická církev. Její počátky sahají do 15. století. Je vystavěna v goticko renesančním stylu a je součástí historického centra města. Od roku 2000 je katedrála zapsána na Seznamu světového dědictví UNESCO.\n"}
{"id": "291002", "url": "https://cs.wikipedia.org/wiki?curid=291002", "title": "Harry Potter a Kámen mudrců (film)", "text": "Harry Potter a Kámen mudrců (film)\n\nHarry Potter a Kámen mudrců je britsko-americký film z roku 2001 natočený podle stejnojmenné knihy britské spisovatelky J. K. Rowlingové.\n\nZatímco kniha začíná běžným ránem u Dursleyových, film začíná až večer, kdy Albus Brumbál, Minerva McGonagallová a Rubeus Hagrid dávají malého Harryho Pottera před dveře Dursleyových. Vynecháno je také několik pokusů o útěk Vernona Dursleyho od dopisů, které Harrymu přicházejí z Bradavic. Harry se nepotká s Dracem už v Příčné ulici, ale až v Bradavicích a po nákupech v Příčné ulici se Harry nevrací k Dursleyovým, ale jde rovnou na Nástupiště 9 a ¾. Vynecháno je také zdlouhavé pátrání po Nicolasi Flamelovi. A v knize také Malfoy vyláká Harryho a Rona na noční souboj do pamětní síně, kam nakonec jdou i s Nevillem a Hermionou. Od Draca je to past, řekne to školníkovi Filchovi a ten je málem načapá, a ve dveřích kam se schovají, hlídá Chloupek. Hagridův drak Norbert je odebrán a odeslán do Rumunska Brumbálem a ne přáteli Charlieho. Školní trest kvůli nočnímu potulování si v knize odpykává Harry, Hermiona, Neville a Draco, ve filmu Nevilla nahradil Ron. Vynechána je také píseň Moudrého klobouku, Snapeův úkol při cestě ke Kameni, Petunie a Dudley Dursleyovi jsou místo blonďáků bruneti a Firenze, který je v knize světlý, je ve filmu tmavý.\n\n"}
{"id": "291007", "url": "https://cs.wikipedia.org/wiki?curid=291007", "title": "Ascarididae", "text": "Ascarididae\n\nAscarididae je čeleď střevních hlístic parazitujících zejména u suchozemských obratlovců. Některým druhům slouží jako paratenický hostitel řada drobných obratlovců či bezobratlých.\n\n"}
{"id": "291009", "url": "https://cs.wikipedia.org/wiki?curid=291009", "title": "Harry Potter a Tajemná komnata (film)", "text": "Harry Potter a Tajemná komnata (film)\n\nHarry Potter a Tajemná komnata je britsko-americký film natočený podle stejnojmenné předlohy britské spisovatelky J. K. Rowlingové.\n\nVe filmu bylo vynecháno poměrně dost scén z knihy, jiné byly upraveny, zkráceny. Chybí například návštěva Luciuse a Draca Malfoyových u Borgina a Burkese, souboj mezi Luciusem a Arthurem Weasleym v Krucáncích a kaňourech, dlouhé diskuze o tom, jestli je Harry Zmijozelův dědic nebo ne, vynechána je také oslava úmrtí Skoro bezhlavého Nicka. Po použití mnoholičného lektvaru zůstaly Harrymu a Ronovi jejich hlasy, zatímco v knize spolu s těly získali i hlasy Crabbea a Goyla. To je ale pak porušeno ve čtvrtém filmu, kdy má Barty Skrk ml. hlas Moodyho. Ve filmu se neobjevil ani profesor Binns, jeho největší role v sérii - vyprávění o Tajemné komnatě se ujala McGonagallová. Konverzace mezi Tomem Raddlem a Dippetem byla nahrazena rozhovorem mezi Raddlem a Brumbálem.\n\n"}
{"id": "291017", "url": "https://cs.wikipedia.org/wiki?curid=291017", "title": "Arc de Triomphe du Carrousel", "text": "Arc de Triomphe du Carrousel\n\nArc de Triomphe du Carrousel je vítězný oblouk z roku 1809 postavený Napoleonem. Je průchozí ze všech čtyř stran. Stojí v Paříži v 1. obvodu na place du Carrousel, západně od Louvru.\n\nOblouk byl postaven k poctě Napoleonovy armády mezi lety 1807 a 1809 před Tuilerijským palácem, který shořel roku 1871. Oslavuje vítězství francouzské armády v bitvě u Slavkova a zobrazuje vojenské akce roku 1805 a ulmskou kapitulaci roku 1807. Jeho architekty byli Charles Percier a Pierre-François-Léonard Fontaine.\n\nStavba má podobu římských vítězných oblouků. Náměty basreliéfů, zobrazující bitvy, vybral ředitel Napoleonova muzea (nyní umístěného v Louvru) Vivant Denon a navrhl je Charles Meynier.\n\nKvadriga \"Bronzových koňů Konstantina I.\" na vrcholu oblouku je kopií spřežení z baziliky sv. Marka v Benátkách, které armáda ukořistila v Itálii roku 1798, a které se roku 1815 vrátilo zpět do Benátek. Autorem kopie je François Joseph Bosio.\n\n\n"}
{"id": "291018", "url": "https://cs.wikipedia.org/wiki?curid=291018", "title": "Anisakidae", "text": "Anisakidae\n\nAnisakidae je čeleď hlístic parazitujících u vodních organismů, zejména ryb a vodních savců. Jejich vývoj je heteroxenní a zahrnuje obvykle vodní bezobratlé a ryby jako mezihostitele či paratenické hostitele. Některé druhy jsou přenosné i na člověka, který se nakazí pozřením čerstvých ryb a rybích výrobků. Nejznámějším druhem je \"Anisakis simplex\".\n\n"}
{"id": "291022", "url": "https://cs.wikipedia.org/wiki?curid=291022", "title": "Harry Potter a vězeň z Azkabanu (film)", "text": "Harry Potter a vězeň z Azkabanu (film)\n\nHarry Potter a vězeň z Azkabanu je britsko-americký film natočený podle stejnojmenné předlohy britské spisovatelky J. K. Rowlingové v roce 2004.\n\nOproti knize bylo pouze naznačeno spojení mezi Harryho otcem a Pobertovým plánkem, značně je zkrácena pasáž v Chroptící chýši. Nebyl vysvětlen způsob Siriusova útěku z Azkabanu. Ve vlaku, kde hlavní trojice cestovala s Lupinem, byli v knize i Ginny Weasleyová a Neville Longbottom. Vynechány jsou také famfrpálové zápasy Nebelvíru proti Zmijozelu a Havraspáru, i když právě v tomto díle Nebelvír konečně vyhrál famfrpálový pohár. V knize při hodině péče o kouzelné tvory přivede Hagrid 12 hipogryfů místo jednoho. Vynecháno je také mnoho vyučovacích hodin, vysvětlení, co to vlastně je Fideliovo zaklínadlo (neznalý knihy tak z filmu neví, jak měl vlastně Sirius Potterovy zradit). Také, když se Harry a Hermiona vrací v čase, v knize dávají velký pozor na to, aby do ničeho nezasahovali, ve filmu házejí kameny do Hagridovy boudy, vyjí, aby nalákali vlkodlaka. Vynechána je také Cho Changová a Harryho první setkání s ní.\n\n"}
{"id": "291040", "url": "https://cs.wikipedia.org/wiki?curid=291040", "title": "Ascaris", "text": "Ascaris\n\nAscaris je rod škrkavkovitých hlístic z čeledi Ascarididae. Rod zahrnuje dva velmi významné střevní parazity člověka a prasat. U člověka se vyskytuje \"Ascaris lumbricoides\" (škrkavka dětská), parazitující ve střevě lidí v subtropickém a tropickém pásu. Jedná se o největší hlístici vůbec, která se vyskytuje u člověka. Druhým zástupcem je \"Ascaris suum\", parazitující u prasat domácích i divokých po celém světě.\n"}
{"id": "291042", "url": "https://cs.wikipedia.org/wiki?curid=291042", "title": "Harry Potter a Ohnivý pohár (film)", "text": "Harry Potter a Ohnivý pohár (film)\n\nHarry Potter a Ohnivý pohár je britsko-americký film natočený podle stejnojmenné předlohy britské spisovatelky J. K. Rowlingové v roce 2005.\n\nKvůli velkému rozsahu knihy muselo být vynecháno mnoho scén. Zkrácen byl zápas na mistrovství světa ve famfrpálu, vynechána byla Hermionina Společnost pro ochranu životní úrovně skřítků (SPOŽÚS) a mnoho vyučovacích hodin, byla zanechána jediná – ta, kde Alastor Moody vysvětluje kletby, které se nepromíjejí. Čtvrtý díl je také jediný, kde Harry na začátku není u Dursleyových, ale rovnou v Doupěti. Zatímco v knize se Sirius Black objevil hned několikrát, ve filmu se objevil pouze při krátkém rozhovoru prostřednictvím letaxové sítě. V knize to vypadá, že by Barty Skrk ml. mohl být dokonce nevinný, ve filmu je od začátku zobrazován jako vinný. V knize smrtijedi na mistrovství světa ve famfrpálu útočí na mudly, zatímco ve filmu útočí i na čaroděje. Výstupy Bartyho Skrka st., Rity Holoubkové, Amose Diggoryho byly značně zkráceny, Ludo Pytloun, Dobby a Winky jež sehnali Harrymu žaberník byli z filmu úplně vynecháni. Ve filmu jsou Krásnohůlky dívčí a Kruval chlapeckou školou. Příjezd obou škol je ve filmu také více pompézní a radostnější. Při prvním úkolu turnaje tří kouzelnických škol Harry ve filmu bojuje i v okolí bradavického hradu a nad jezerem, v knize se drží u stadionu. Před druhým úkolem Harrymu pomůže Neville Longbottom a ne Dobby. Příprava Harryho na třetí úkol byla také vynechána, stejně jako mnoho kouzelných tvorů v bludišti. Ve filmu je také vynecháno Popletalovo odmítání návratu Lorda Voldemorta a od bludiště se skočí hned k Brumbálovu projevu na konci školního roku. Značně byly zkráceny také scény na hřbitově v Malém Visánku.\n"}
{"id": "291046", "url": "https://cs.wikipedia.org/wiki?curid=291046", "title": "Zurab Žvanija", "text": "Zurab Žvanija\n\nZurab Žvanija (gruzínsky: ზურაბ ჟვანია) (9. prosince 1963 – 3. února 2005) byl gruzínský politik, od 18. února 2004 až do své smrti byl gruzínský premiér. Šest let vykonával funkci předsedy gruzínského parlamentu.\n\nRoku 1985 vystudoval Zurab Žvanija na Gruzínské státní univerzitě biologii. Na univerzitě pak pracoval až roku 1992, kdy se začal naplno věnovat politice.\n\nDo politiky vstoupil už v roce 1988, když spoluzakládal gruzínskou Stranu zelených, na jejímž řízení se podílel do roku 1990. Přidal se tak k opozičním politickým silám v Gruzii, které usilovaly o nezávislost. Od roku 1991 byl on i jeho strana v opozici vůči prvnímu postsovětskému prezidentovi Gamsachurdiovi. Po převratu v lednu 1992 se přidal k Ševardnadzeovi a ještě téhož roku vstoupil jako mladý reformátor do jeho strany Svazu občanů Gruzie a byl zvolen do parlamentu. Totéž tehdy učinil například i další budoucí významný politik Michail Saakašvili. V roce 1993 se Žvanija stal generálním tajemníkem Svazu občanů a po vítězství strany ve volbách, které se konaly 25. listopadu, byl jmenován předsedou gruzínského parlamentu. Tuto funkci pak vykonával následujících 6 let a během té doby se stal jedním z nejvlivnějších politiků v zemi.\n\nV roce 2001 se nepohodl s Ševardnadzem, když propukl korupční skandál v jeho vládě, a na protest odstoupil z funkce Předsedy parlamentu. Spolu se Saakašvilim potom opustil i Ševardnadzeovu stranu. V roce 2002 založil novou vlastní stranu Sjednocení demokraté a inicioval dva roky trvající protivládní kampaň.\n\nKdyž se 2. listopadu 2003 konaly volby do parlamentu, které byly opozicí i zahraničními pozorovateli označeny za zmanipulované stávající vládou, svolal příznivce své strany a společně s dalšími opozičními vůdci zorganizoval masové protesty proti Ševardnadzemu v Tbilisi a v jiných městech. Po dvou týdnech trvající \"růžové revoluce\" se stal dočasným ministrem ve vládě, která měla dovést zemi k předčasným prezidentským volbám, které vyhrál Saakašvili. V Saakašviliho vládě se stal 18. února 2004 už jako zkušený politik předsedou vlády a často zmírňoval radikální tendence některých jejích členů i Saakašviliho samotného.\nŽvanija během své vlády dokázal urovnat vztahy Gruzie se svými separatistickými oblastmi Jižní Osetií, Adžarií i Abcházií a upevnit územní a politickou celistvost země. Navíc se mu povedlo vylepšit vztahy i se sousedním Ruskem, které byly vždy od vzniku nezávislé Gruzie napjaté. Dokázal tedy vyřešit to, co žádný jeho předchůdce nedovedl. Hlavní roli v jeho úspěchu na poli diplomacie sehrála jeho zkušenost a zásada, že „Teď není čas na to, abychom jeden druhému podsouvali nevyslovené výroky, ukazovali na sebe navzájem prstem či si dokonce otevřeně házeli klacky pod nohy“, jak sám řekl o vztazích s Ruskem.\n\nZurab Žvanija zemřel brzy ráno dne 3. února 2005 v bytě jeho známého Raula Jusupova, zastupce guvernéra gruzínského kraje Kvemo Kartli, když hráli vrchcáby. Podle oficiální verze Žvania zemřel na následek otravy oxidem uhelnatým, unikajícím z plynového vytápění domu. Jusupov zemřel toho dne také. Jejich ochranka vstoupila do domu až poté, co Žvanija několik hodin nebral telefon. Žvaniju našli mrtvého v křesle a Jusupova v kuchyni. Dohled nad vyšetřováním okolností jejich smrti si vzal na starost sám prezident Saakašvili.\n\nČlenové jeho rodiny a blízcí přátelé však tuto oficiální verzi úmrtí zpochybnili. Jeho bratr Goga dokonce veřejně prohlásil, že si je jistý, že Zurab Žvanija byl zavražděn.. Bývalý prezident Ševardnadze si také myslí, že Žvanija byl zavražděn. Pokud by opravdu byl zavražděn, pravděpodobně by za tím stáli jeho političtí odpůrci a někteří lidé, kteří po Růžové revoluci ztratili svou moc a vliv. Žádná z těchto domněnek se ale nepotvrdila a oficiální zprávu o úmrtí potvrdili jak gruzínští, tak ruští a američtí odborníci.\n\nIhned po jeho smrti se začal hledat nový nástupce, který by pokračoval v Žvanijově práci. Bývalý gruzínský prezident Eduard Ševardnadze prohlásil, že „vychovával Žvaniu jako vlastního syna“, a když jeho nástupce půjde v jeho šlépějích, zemi to jenom prospěje.\n\nPo skončení druhého mandátu Michaila Saakašviliho nová moc v Gruzii i členové Žvanijovy rodiny začali usilovat o znovuotevření případu proto, že s původní oficiální verzí nebyli spokojeni a stále měli podezření, že oba zemřeli na jiném místě a do inkriminovaného domu byli doneseni už mrtví. V domě údajně tehdy nebyly na předmětech vůbec žádné Žvanijovy otisky prstů. V lednu 2014 proto byla nařízena exhumace Žvanijových ostatků. Od března byl Saakašvili úřady neúspěšně vyzýván k podání vysvětlení ohledně okolností Žvanijovy smrti. Od července 2014 je Saakašvili v této věci trestně stíhán.\n\n"}
{"id": "291051", "url": "https://cs.wikipedia.org/wiki?curid=291051", "title": "Rudolf Myzet", "text": "Rudolf Myzet\n\nRudolf Myzet, vlastním jménem Rudolf Procházka (11. června 1888, Horoměřice u Prahy – 28. listopadu 1964, Praha), byl český herec, režisér a scenárista. Přátelil se se slavným hercem Charliem Chaplinem.\n\n\n\n"}
{"id": "291052", "url": "https://cs.wikipedia.org/wiki?curid=291052", "title": "Bassai", "text": "Bassai\n\nBassai (latinsky Bassae) je archeologická lokalita v jižním Řecku, která byla za antických dob součástí Arkádie. Oblast je známá především díky starověkému Apollónově chrámu, který je dnes oblíbeným turistickým cílem. V roce 1986 byl chrám zapsán na Seznam světového dědictví UNESCO, což z něj učinilo vůbec první řeckou památku umístěnou na tomto seznamu.\n\nApollonův chrám je vystavněn na uměle navýšené terase. Stejně jako několik dalších antických chrámů v Arkádii je orientován ve směru východ-západ namísto obvyklého sever-jih, pravděpodobně z důvodu místní tradice. Jako hlavní stavební materiál byl použit místní šedý vápenec, ale část střechy, průčelí celly a sochařské výzdoby jsou z mramoru. Achitektonické ztvárnění chrámu zahrnuje všechny tři základní řády starověkého Řecka.\n\nPo obvodu chrámu je rozmístěno šest sloupů na kratších stranách a patnáct na dlouhých stranách (namísto v té době obvyklého poměru 6:13) v jedné řadě (tzv. půdorys Peripteros). Tyto sloupy jsou v dórském řádu stejně jako dvojice sloupů předsíně (pronaos) a zadní předsíně (opisthodomos). V centrální části chrámu se nachází cella. Vnitřní prostor celly je vyplněn 10 polosloupy v iónského řádu, které tak vytvářejí výklenky v obvodové stěně. Na ústředním místě celly byl v minulosti umístěn sloup, jehož hlavice v korintském řádu je nejstarší zdokumentovaný archtitektonický prvek tohoto řádu. Jeho fragmenty jsou uloženy v řeckém Národním archeologickém muzeu. Za tímto sloupem v prostoru adytonu stála socha Apollóna.\n\n"}
{"id": "291053", "url": "https://cs.wikipedia.org/wiki?curid=291053", "title": "Apollónův chrám", "text": "Apollónův chrám\n\nApollónův chrám je název více staveb, zasvěcených Apollónovi:\n\n"}
{"id": "291061", "url": "https://cs.wikipedia.org/wiki?curid=291061", "title": "Akropolis (Athény)", "text": "Akropolis (Athény)\n\nAthénská akropolis je asi nejznámější akropolí na světě. Akropole byla vybudována ve starověku, zejména mezi 13. a 5. stol. př. n. l. a tvořila dlouhou dobu politické, náboženské i kulturní centrum starověkého Řecka. Monumentální stavba byla postavena na výrazném skalním pahorku a spolu se svým hlavním chrámem – Parthenónem – dodnes tvoří hlavní dominantu města. Pro svou mimořádnou historickou hodnotu byla v roce 1987 zapsána na Seznam světového dědictví UNESCO.\n\nNa výrazném skalním návrší stával patrně už v polovině 2. tisíciletí př. n. l. mykénský hrad se sídlem krále (megaron) i chrámy a kolem skaliska vznikla mohutná hradba v délce 750 m, místy až 10 m vysoká. V 8. století př. n. l. byl na místě mykénského paláce vybudován dřevěný chrám Athény Polias. Okolo 570-560 př. n. l. vyrostl u jižního okraje (zhruba v místech dnešního Parthenónu) první kamenný peripterální chrám na Akropoli (\"Hekatompedón\" nebo také \"Budova H\", \"Ur-Parthenon\" či \"Modrovousův chrám\"). Po svržení Peisistratovců, koncem 6. století, byla svatyně Athény Polias nahrazena kamenným tzv. Starým Athéniným chrámem (\"Archaios naos\"). Po vítězství u Marathonu (490 př. n. l.) byla vrchní plošina vyrovnána 8 tisíci dvoutunových bloků vápence z Pirea a na ní vystavěn tzv. Starší Parthenón. Když město dobyli a vyplenili Peršané roku 480 př. n. l. , chrámy vypálili a zničili. Trosky starých staveb a soch byly pak uloženy do hlubokých jam na severní straně Akropole, jež dnes tvoří nejvýznamnější archeologické naleziště.\nPo Perských válkách už Akropole sloužila pouze náboženským účelům, v Parthenónu však byla také městská pokladnice. Hlavní stavby dnešní Akropole – Parthenón, Erechtheion, Propyleje a další – vznikly v klasické době za Perikla (460–430 př. n. l.) pod vedením sochaře Feidia a architektů Iktina a Kallikrata. Do roku 432 př. n. l. byla postavena také západní brána se sloupovím (Propyleje), krátce nato chrámek Athény Niké, Braureion a řada dalších, po nichž zůstaly jen stopy.\n\nV římské době vznikla řada dalších staveb, zejména na úpatí Akropole a na agoře. V byzantské době byl Parthenón přestavěn na basiliku, zasvěcenou Panně Marii, a Akropole sloužila také jako pevnost. Od křížových válek (od roku 1208) sídlil v Propylejích athénský vévoda. Po dobytí Athén Turky roku 1456 byl Parthenón proměněn na mešitu s přistavěným minaretem, v paláci Propylejí sídlil guvernér města a Erechtheion byl užíván jako harém. Velké škody utrpěla Akropole koncem 17. století, kdy blesk zapálil skladiště prachu v Parthenónu, a roku 1687 toto skladiště vybuchlo při ostřelování benátčany. Zkázu dovršil britský vyslanec v Konstantinopoli lord Elgin, který dal po roce 1801 většinu zachovaných reliéfů odvézt do Londýna.\n\nBrzy po vzniku samostatného Řecka byla Akropole vyhlášena za rezervaci a všechny středověké i novověké stavby a přestavby byly odstraněny. Při rekonstrukcích se však nadělala řada chyb, takže teprve od roku 1980 probíhá důkladná rekonstrukce celé Akropole. Oprava Erechtheionu je dokončena, oprava Propylejí v závěrečném stádiu, kdežto opravy Parthenónu budou pokračovat ještě řadu let. Roku 2009 bylo jižně od Akropole otevřeno nové archeologické muzeum, kde jsou uloženy nálezy z Akropole a okolí – zejména množství archaických soch z před-periklovské doby, keramika a v horním patře věrný model celé římsy Parthenónu, včetně pásu slavných Feidiových metop. Z velké části jsou to ovšem jen odlitky originálů, umístěných v Britském muzeu v Londýně.\n\nAkropolis je výrazné vápencové skalisko s četnými jeskyněmi v centru Athén o ploše asi 3 ha, jehož plochý vrchol je ve výšce 150 metrů nad mořem. Původní skála byla obehnána mohutnou zdí z velkých tesaných kvádrů a vrcholek téměř vyrovnán. Hlavní vstup na Akropoli vede od západu po schodech do Propylejí (5), členité vstupní budovy se sloupy a pěti branami. Při jižní hraně plošiny je především hlavní chrám Athény čili Parthenón (1), v jihozápadním rohu zbytky chrámu Athény Niké (6), Eleusinionu (7), svatyně Artemis Braurionia (8) a Chalkotéky (9). Při severní hraně plošiny stojí druhý největší chrám, Erechtheion (3), a zbytky dalších staveb: Pandroseion (10), Arreforion (11), oltáře Athény (12) a svatyně Dia Poliea (13). Mezi Parthenónem a Erechtheionem stával Starý chrám (2) a v jihovýchodním rohu plošiny Pandion (14).\n\nZe staveb na jižním úpatí Akropole je třeba zmínit dobře zachovalý Odeon Heroda Attika (15), Eumeneovo sloupořadí (16), zbytky svatyně Asklépiovy (17), divadlo Dionýsia Eleuthera (18) a Periklův Odeon (19). Na severozápadním úpatí je stará agora, kudy se po Panathénajské cestě kolem Areopagu vystupovalo na Akropoli.\n\n\n\n"}
{"id": "291067", "url": "https://cs.wikipedia.org/wiki?curid=291067", "title": "Harry Potter a Fénixův řád (film)", "text": "Harry Potter a Fénixův řád (film)\n\nHarry Potter a Fénixův řád je britsko-americký film natočený podle stejnojmenné předlohy britské spisovatelky J. K. Rowlingové v roce 2007.\n\nHarry Potter a Fénixův řád je nejrozsáhlejší kniha celé série, proto muselo být v pátém filmu vynecháno mnoho scén. Vynechány byly například všechny famfrpálové zápasy, upravena byla scéna, kdy mladý James Potter šikanuje mladého Severuse Snapea. Vynechána byla také návštěva rodičů Nevilla v nemocnici svatého Munga, kde se Ron a Hermiona dozvěděli o tom, že Bellatrix Lestrangeová umučila manžele Longbottomovy (Harry to už věděl). Vyškrtnuto bylo několik místností na odboru záhad, bubák paní Weasleyové, to jak se stali Ron a Hermiona prefekty, Firenze jako učitel jasnovidectví. Proškrtány byly i Kráturovy výstupy, neobjevili se ani Dobby a Rita Holoubková. Při bitvě na ministerstvu jsou vynechány úrazy jednotlivých bojovníků a opět se neobjevil ani SPOŽÚS. Chybou ve filmu je, když Hermiona jmenuje mezi důvody, proč Cho Changová brečí, že je nervní kvůli NKÚ, ale Cho je o ročník výše než hlavní trojice, takže už má zkoušky rok za sebou. Přehnaný je také počet nařízení Dolores Umbridgeové, za její vlády v Bradavicích nebyly v knize sundávány portréty ani nebyli všichni žáci vyslýcháni pod veritasérem. Harry také učí členy Brumbálovy armády kouzlo Levicorpus, které objevil až v šestém díle jako kouzlo vynalezené Princem dvojí krve.\n"}
{"id": "291069", "url": "https://cs.wikipedia.org/wiki?curid=291069", "title": "Oloj", "text": "Oloj\n\nOloj ( ) je řeka ve Magadanské oblasti v Rusku. Je 471 km dlouhá. Povodí má rozlohu 23 100 km². Na horním toku se nazývá Levý Oloj ( ).\n\nPramení na Kolymské vysočině. Teče na severozápad podél jižních svahů Olojského hřbetu. Na dolním toku teče v široké dolině. Ústí zprava do Omolonu (povodí Kolymy).\n\nZdrojem vody jsou sněhové a dešťové srážky. Zamrzá v říjnu a rozmrzá na konci května. Na horním toku se tvoří velké náledí. Po celém toku se vyskytují tzv. polyňji, tj. prostranství bez ledu s otevřenou vodou.\n"}
{"id": "291070", "url": "https://cs.wikipedia.org/wiki?curid=291070", "title": "Zadněstří", "text": "Zadněstří\n\nZadněstří (rumunsky: \"Transnistria\") byl územně-správní celek vytvořený Rumunskem v roce 1941 na okupovaném území Sovětského svazu. Jednalo se o část Moldavské sovětské socialistické republiky (dnešní Podněstří) a části Oděské, Vinnycké a Nikolajevské oblasti Ukrajinské SSR. Sídelním městem byla Oděsa. V Zadněstří byly soustředěny rumunské vyhlazovací tábory, kde byla zavražděna většina rumunských židů. Provincie zanikla roku 1944, kdy byla dobyta zpět Rudou armádou. Hranice svazových republik byly navráceny do stavu z roku 1940.\nV rumunštině, ale i angličtině a mnohých dalších jazycích se dnes termín \"\"Transnistria\"\" užívá také pro dnešní Podněstří, tedy mezinárodně neuznanou Podněsterskou moldavskou republiku. Podněsterské vedení tento výraz označuje za termín rumunských fašistů a doporučuje přepisy z ruského \"Приднестровье\" (Pridnestrovje), pro angličtinu \"Pridnestrovie\".\n"}
{"id": "291074", "url": "https://cs.wikipedia.org/wiki?curid=291074", "title": "OJ", "text": "OJ\n\nSpojení písmen O a J může mít různé významy:\n\n\n\n"}
{"id": "291081", "url": "https://cs.wikipedia.org/wiki?curid=291081", "title": "Pitárné", "text": "Pitárné\n\nPitárné (též \"Bitárno\", německy \"Pittarn\", polsky \"Bietów\") je část obce Vysoká v okresu Bruntál. Vzniklo jako samostatná obec s názvem \"Pittarn\" v roce 1267 na soutoku potoku Mušlov a řeky Osoblahy a původně sloužilo jako biskupské léno. V roce 1572 zde vznikla škola a v roce 1945 se obec stala částí kilometr vzdálené větší obce Vysoká.\n\nPitárné je položeno do údolí a do rozmanité přírody tvořené z lesů, rybníků i polí. Nedaleko se nachází obec Liptaň, kde se nachází úzkorozchodná vlaková trať. Vlastní železniční stanici Pitárné nemá, dopravu zde zajišťuje Osoblažská dopravní společnost, s. r. o., která místní obyvatele rozváží do okolních větších obcí jako Osoblaha nebo Jindřichov, kde se nacházejí železniční stanice. Kromě úzkorozchodné tratě můžou turisté navštívit nedaleký Dívčí Hrad, který vznikl v roce 1267.\n\nHistorické prameny vesničky Pitárné se v mnoha ohledech rozbíhají. První spolehlivější zdroje pochází z roku 1763, kdy místní pradlena Gudrun Heike založila kroniku své rodné vsi. Podle těchto pramenů vesnice v minulosti měla vyhlídky na světlou budoucnost, což bylo dáno množstvím mlýnských stavení, které se tak staly nepostradatelným elementem ve zdejší agrikulturní infrastruktuře. Linie zámožných mlynářů, kteří zde měli neotřesitelné postavení co do významu srovnatelné se zdejšími duchovními, se táhne někdy až sedm generací. Na radě \"Hafer und Nehrung\" rozhodovali prakticky o veškerém dění v obci a starosta Pitárné tak byl víceméně jen formální postavou. Doba blahobytu skončila koncem druhé světové války, kdy bylo německé obyvatelstvo vyhnáno za hranice.\n\nPočet obyvatel Pitárného podle sčítání nebo jiných úředních záznamů:\nV Pitárném je evidováno 76 adres : 72 čísel popisných (trvalé objekty) a 4 čísla evidenční (dočasné či rekreační objekty). Při sčítání lidu roku 2001 zde bylo napočteno 69 domů, z toho 28 trvale obydlených.\n\nZajímavosti je téměř zapomenutá tradice, pamatována dnes snad už jen starousedlíky, a to neuvádět prvorozené děti do celkového počtu obyvatel vesnice. Nadměrná úmrtnost těchto dětí dala vzniknout pověře o mrtvém mlynáři, který chodí vybírat svou daň. V publikacích zabývající se lidovou slovesností je tato bytost často mylně zaměňována s Erbenovou Polednicí. Nejasnou roli zde měl věk šesti let, o kterém se letmo zmiňuje kronika.\n\n\nNa území Pitárné se nachází místní prodejna se smíšeným zbožím a sídlí zde i firma Capacco, která vyrábí plastové střešní krytiny.\n\n"}
{"id": "291084", "url": "https://cs.wikipedia.org/wiki?curid=291084", "title": "Oka", "text": "Oka\n\nOka může znamenat:\n\n"}
{"id": "291087", "url": "https://cs.wikipedia.org/wiki?curid=291087", "title": "Politické strany v Národním shromáždění", "text": "Politické strany v Národním shromáždění\n\nPolitické strany zastoupené v Národním shromáždění v letech 1918-1968. (Od 1. 1. 1969 existovalo Federální shromáždění Československé socialistické republiky, Česká národní rada a Slovenská národní rada.)\n\nNárodní shromáždění Československé republiky \n\nNárodní shromáždění Československé republiky\n\n\nNárodní shromáždění Československé republiky \n\n\nNárodní shromáždění Československé republiky\n\nStrany sdružené:\nStrana hospitující:\n\nNárodní shromáždění Československé republiky\n\n\n\nProzatímní Národní shromáždění Československé republiky\n\n\n\n\nÚstavodárné Národní shromáždění Československé republiky\n\n\n\nNárodní shromáždění Československé republiky\n\n\nNárodní shromáždění Československé republiky\n\n\n\nNárodní shromáždění Československé socialistické republiky\n\n\n\nNárodní shromáždění Československé socialistické republiky\n\n\n\n"}
{"id": "291088", "url": "https://cs.wikipedia.org/wiki?curid=291088", "title": "Ázerbájdžánská hymna", "text": "Ázerbájdžánská hymna\n\nHymna Ázerbájdžánu () je píseň Ázerbájdžánský pochod ().\n\nSlova napsal básník Əhməd Cavad a hudbu složil skladatel Uzeir Hadžibekov (Üzeyir Hacıbəyov).\n\nHymna byla přijata parlamentem Ázerbájdžánské republiky 27. května 1992.\n\n\n"}
{"id": "291090", "url": "https://cs.wikipedia.org/wiki?curid=291090", "title": "Octava", "text": "Octava\n\nSlovo octava je ve španělsky mluvících zemích termín pro osminu některých základních jednotek měření.\n\n\nAlternativní název je také mince\n\n"}
{"id": "291097", "url": "https://cs.wikipedia.org/wiki?curid=291097", "title": "Jules Hardouin-Mansart", "text": "Jules Hardouin-Mansart\n\nJules Hardouin-Mansart (16. dubna 1646, Paříž – 11. května 1708, Marly-le-Roi, Francie) byl francouzský architekt a dvorní stavitel francouzského krále Ludvíka XIV. Podílel se na přestavbě zámku Versailles. K jeho nejvýznamnějším pracím zde patří Zrcadlová galerie, Velký Trianon, zámecká kaple, oranžérie. Dále je autorem například oranžérie na zámku v Sceaux nebo náměstí Vendôme v Paříži.\n\nPrastrýc Julese Hardouin-Mansarta byl jiný známý francouzský dvorní architekt, François Mansart.\n\nJules Hardouin se narodil v Paříži a studoval u svého prastrýce a renomovaného architekta Françoise Mansarta, který byl jedním z tvůrců tradiční francouzské architektury. Hardouin zdědil Mansartovu sbírku plánů a výkresů a připojil jeho slavné jméno k tomu svému. Učil se také od Libérala Bruanta – architekta královské nemocnice pro veterány v Paříži známé jako Invalidovna. Hardouin-Mansart sloužil jako šéfarchitekt Ludvíka XIV. Jako první provedl rozšíření královského paláce Saint-Germain-en-Laye a poté také Versailles. Také obdržel titul Surintendant des Bátiments du Roi, což znamená, že byl vrchní dozorčím nad veškerými královskými stavbami a objekty. Navrhl veškerá rozšíření zámku ve Versailles, kterými ho pověřil král, včetně severního a jižního křídla, královské kaple (na té pracoval s Robertem de Cotte, rok 1710) a také navrhl známý Zrcadlový sál, který později dekoroval jeho spolupracovník Charles Le Brun. V okolí kaple dále zbudoval Velký Trianon a oranžérii, stejně jako některá královská venkovská sídla, např. Château de Marly. (Práce na této stavbě začaly v roce stavby začaly v roce 1679).\n\nDalšími z jeho velmi známých staveb v Paříži jsou například Královský most přes řeku Seinu, kostel svatého Rocha a Invalidovna, která zahrnuje muzeum armády, vojenskou nemocnici a katedrální kostel Francouzského vojenského ordinariátu. Od roku 1684 do roku 1686 pracoval na Vítězném náměstí v Paříži, které bylo následováno náměstím Vendôme. Většina těchto památek se nesmazatelně zapsala do charakteru Paříže a turisté je zde dodnes mohou obdivovat v celé své kráse.\n\nJeho prominentní pozice mu umožnila stvořit mnoho význačných monumentů své doby a určit tak směr, kterým se později odvíjelo pozdní baroko. Jeho vliv v architektuře byl natolik silný, že se některé jeho znaky objevily i v Petrohradě a Konstantinopoli. Ve stejném čase však zažíval oficiální kritiku, že se jeho schopnosti přeceňují a, že využívá pouze vlastností svého týmu, jehož výsledky pak prezentuje pod svým jménem.\n\nHardouin využil také tzv. mansardu (nese jméno podle jeho prastrýce) na zámku Dampiere-en-Yvelines, kdy se celé podkroví zámku stalo plně obyvatelným.\n\nJules hardouin Mansart zemřel v Marly-le-Roi v roce 1708.\n"}
{"id": "291099", "url": "https://cs.wikipedia.org/wiki?curid=291099", "title": "Okno otevřené", "text": "Okno otevřené\n\nOkno otevřené a jednotka \"sabin \" jsou pomocné jednotky pro vyjádření míry zvukové pohltivosti či zvukové průzvučnosti. \n\nOkno otevřené je činitel (index), tedy bezrozměrné poměrné číslo, jež udává poměr zvukového výkonu prošlého nějakou stěnou (nějakým tělesem) k celkovému dopadajícímu zvukovému výkonu. Maximální pohltivost rovnou číslu jedna má tedy pouze volný prostor respektive volný otvor, kde nedochází k žádnému odrazu, a tudíž vracení zvuku. Nejméně zvuku pak pohlcují látky, kde se tento činitel blíží k nule (minimální hodnota).\n\nPodobnou bezrozměrnou veličinou je činitel zvukové průzvučnosti, pro nějž se kdysi používala podobná jednotka \"otevřené dveře\".\n\nJednotka sabin je definována jakožto pohltivost 1 metru čtverečního materiálu stoprocentně pohlcujícího zvuk. Tato jednotka byla nazvána podle W. C. Sabineho.\n\n"}
{"id": "291101", "url": "https://cs.wikipedia.org/wiki?curid=291101", "title": "André Le Nôtre", "text": "André Le Nôtre\n\nAndré Le Nôtre (12. března 1613, Paříž – 15. září 1700, tamtéž) byl francouzský zahradní architekt působící u krále Ludvíka XIV. od roku 1661 až do své smrti.\n\nNarodil se jako syn Jeana Le Nôtreho, dvorního architekta Ludvíka XIII. Vyučil se matematice, malířství a architektuře, kterou nějaký čas studoval i u jiných slavných kolegů jako byl Charles Le Brun nebo François Mansart. \n\nKoncem padesátých let 17. století pracoval jako hlavní zahradní architekt na zámku francouzského ministra financí Nicolas Fouqueta Vaux-le-Vicomte. Když byl Fouquet v září roku 1661 velitelem královské stráže D'Artagnanem zatčen, přešel Le Nôtre spolu s několika dalšími umělci na do služeb krále Ludvíka XIV., kde získal pověření nakreslit plány na visuté zahrady ve Versaillském zámku. Ve Versailles poté projektoval i další zahrady. Později naplánoval rekonstrukce či založení několika královských parků ve francouzských městech Fontainebleau, Racconigru, Saint-Cloudu nebo Saint-Germain-en-Laye a stal se předním francouzským architektem své doby. Jeho francouzské zahrady jsou podřízeny dokonalému geometrickému řádu, obecně se této geometrické podobě říká francouzský park.\n\nJeho socha je jednou ze 146 soch umístěných na fasádě budovy Hôtel de ville de Paris.\n"}
{"id": "291103", "url": "https://cs.wikipedia.org/wiki?curid=291103", "title": "Kamenice (okres Praha-východ)", "text": "Kamenice (okres Praha-východ)\n\nKamenice (niem. \"Kamenitz\", \"Kamenich\" (1266)) je obec ležící v okrese Praha-východ ve Středočeském kraji, 8 km jižně od hranic Prahy, asi 26 km jihovýchodně od centra Prahy. Žije zde obyvatel.\n\nJde o obec s pověřeným obecním úřadem, správní obvod zahrnuje obce Kamenice, Kostelec u Křížku, Křížkový Újezdec, Radějovice a Sulice.\n\nCelková rozloha obce činí 17,36 km² a skládá se ze tří katastrálních území pojmenovaných podle historických obcí \"Těptín\", \"Ládví\" a \"Štiřín\".\n\nKamenice má přes 4 400 obyvatel (v roce 2019 jich bylo 4565) a stejně jako ve většině obcí v okolí Prahy zde probíhá další výstavba. V 90. letech 20. století bylo dostavěno hlavně centrum obce u obecního úřadu. Nyní se staví např. na východě v části Štiřín. Nové domy na severu již spadají do katastru obce Sulice, i když jsou urbanisticky spojené s Kamenicí.\n\n\nObcí prochází dopravně velmi vytížená silnice 603 z Prahy do Benešova. Křižuje se zde se silnicí 107, která zajišťuje spojení s Týncem nad Sázavou na jihu a na druhou stranu s Velkými Popovicemi a dále s Říčany na severovýchodě.\n\nV některých případech je pro příjezd do Kamenice výhodná i dálnice D1 – sjezd Všechromy je 6 km východně.\n\nKamenice je dostupná pouze autobusy Pražské integrované dopravy: většina linek sem jezdí z Prahy od stanice metra C Budějovická.\n\nZastávka \"Kamenice, Kulturní dům\" v centru obce slouží jako přestupní zastávka pro další místní tangenciálně vedené linky: východním směrem do Velkých Popovic a Strančic (napojení na železniční trať 221 Praha - Benešov), západním pak směrem na Jílové u Prahy.\n\nKamenice sousedí:\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Těptín \"(přísl. Kamenice u Strančic, Ládveč, Ládví, Olešovice, Skuheř, 878 obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, obchod s cukrovinkami, 3 hostince, hotel, konsum Včela, kovář, krejčí, měďárna, mlýn, obuvník, pekař, 2 rolníci, řezník, sedlář, 2 obchody se smíšeným zbožím, 2 trafiky, 2 truhláři, velkostatek Ringhoffer, zahradnictví.\n\nVe vsi Štiřín \"(přísl. Nová Hospoda, Struhařov, Všedobrovice, 507 obyvatel)\" byly v roce 1932 evidovány tyto živnosti a obchody: 5 hostinců, 3 obuvníci, pila Ringhoffer, 4 rolníci, 2 řezníci, 3 obchody se smíšeným zbožím, švadlena, 4 trafiky, truhlář, velkostatek Ringhoffer.\n\nV obci se nachází kovohutě Strojmetal Kamenice, což je původní Ringhofferův závod (bývalý hamr) na měděné strojní díly, dnes výrobna součástek z hliníku a jeho slitin.\n\n\n\n"}
{"id": "291106", "url": "https://cs.wikipedia.org/wiki?curid=291106", "title": "Sabine", "text": "Sabine\n\nSlovo sabine může vyjadřovat :\n\n\n\n\n\n"}
{"id": "291109", "url": "https://cs.wikipedia.org/wiki?curid=291109", "title": "Richard Gordon", "text": "Richard Gordon\n\nRichard Francis Gordon Jr. „Dick“ (5. října 1929 Seattle, Washington, USA – 6. listopadu 2017 San Marcos, Kalifornie, USA) byl americký pilot a astronaut z programů Gemini a Apollo.\n\nV roce 1951 ukončil studia na University of Washington a s diplomem inženýra chemie vzápětí poté nastoupil do armády. Stal se námořním pilotem na základně v Jacksonvillu na Floridě u přepadových stíhačů. Po čase odešel do školy zkušebních námořních pilotů v Patuxent Riveru v Marylandu. Létal na celé řadě nových typů reaktivních letadel. \n\nPo třech letech nastoupil jako testovací pilot stíhačky F4H na kalifornské základně v Miramaru a získal celou řadu národních leteckých rekordů. V květnu 1961 při transkontinentálním letu Los Angeles – New York stanovil nový rekord 1 399,7 km/h, trasu uletěl za 2 hodiny a 47 minut. V době, kdy byl přijat do třetí skupiny amerických astronautů (18. října 1963), měl nalétáno 4 682 hodin. Po nezbytném výcviku byl jmenován do záložní posádky Gemini 8.\n\nPoprvé letěl na palubě Gemini 11 v září 1966. Velitelem lodě byl Charles Conrad. Startovali z kosmodromu na mysu Canaveral, dostali se na oběžnou dráhu Země, čtyřikrát se spojili s raketou Atlas – Agena a po třech dnech letu přistáli na hladině Atlantského oceánu.\n\nZa tři roky po svém prvním letu byl jmenován napřed velitelem záložní posádky pro Apollo 9, brzy nato letěl podruhé, tentokrát na palubě Apolla 12. Cíl mise: Měsíc. Zatímco jeho kolegové na lodi, kosmonauti Charles Conrad a Alan Bean na Měsíci přistáli a také na něj vstoupili, Richard Gordon zůstal 31 hodin na oběžné dráze Měsíce, který pětačtyřicetkrát obkroužil. Když se Conrad s Beanem vrátili na loď, odstartovali k Zemi a po deseti dnech ve vesmíru přistáli na hladině Tichého oceánu. \n\nOba lety začaly startem na Floridě z mysu Canaveral a byly zakončeny přistáním kabiny lodi s pomocí padáků na hladině oceánu.\n\n\nPo letu s Apollem 12 byl ještě kapitán Gordon jmenován do záložní posádky Apolla 15. Dne 1. ledna 1972 z NASA i armády odešel a stal se viceprezidentem společnosti The New Orleans Saints of the National Footbal League. Od 1. dubna 1977 byl hlavním manažerem energetického oddělení firmy John Mecom Company, v roce 1993 prezidentem Space Age America Inc. Jeho koníčky byly vodní lyžování a golf.\n\nByl ženatý a měl šest dětí.\n\nZemřel 6. listopadu 2017 v San Marcos ve věku 88 let.\n\n"}
{"id": "291111", "url": "https://cs.wikipedia.org/wiki?curid=291111", "title": "Státní znak Ázerbájdžánu", "text": "Státní znak Ázerbájdžánu\n\nStátní znak Ázerbájdžánu je složen z tradičních a moderních symbolů. \n\nV samém středu znaku je umístěn symbol ohně, což je pradávný symbol Ázerbájdžánské země a pochází z názvu národa.\n\nBarvy užité na znaku jsou převzaty z Ázerbájdžánské vlajky. Tyto barvy tvoří pozadí osmicípé hvězdě, která představuje osm větví Turkických národů.\n\nNa spodu symbolu je stonek pšenice, reprezentující hlavní zemědělskou plodinu země a druhá rostlina na znaku je větvička dubu.\n\nPrvní státní znak Ázerbájdžánu (který je shodny se současným znakem) byl užíván v letech 1918–1920, před okupací a připojením k Sovětskému svazu. Poté byly užívány, až do vyhlášení nezávislosti v roce 1991, socialistické symboly v rámci SSSR.\n\n"}
{"id": "291114", "url": "https://cs.wikipedia.org/wiki?curid=291114", "title": "Tučňák kroužkový", "text": "Tučňák kroužkový\n\nTučňák kroužkový (\"Pygoscelis adeliae\") je středně velký zástupce čeledi tučňákovitých. Délka jeho těla zpravidla nepřesahuje 70 cm. Hmotnost je závislá na ročním období – pokud nehladoví, dosahuje váhy až 6 kg. Samec má totožné zbarvení jako samice, ale bývá vyšší. Celkové zbarvení je jednoduché, uniformně černo-bílé, specifickým znakem je bílé lemování ve tvaru kroužku kolem obou očí.\n\nŽiví se více než z 90 % krilem, ale loví i ryby, vzácněji hlavonožce. Jeho tělo je uzpůsobeno k potápění a plavání pod vodou. Tvar těla, připomínající torpédo, doslova kopíruje vlnu – začíná užším zobákem a hlavou, pokračuje silnějším zaobleným tělem a končí zúženým koncem těla a úzkým jednoduše řešeným ocasem. Dokáže se ponořit do hloubky až 200 metrů a plavat rychlostí 20 km/h. Stejně jako tučňák císařský je i tento druh známý až 100 kilometrů dlouhými cestami, jež podniká v období rozmnožování, aby nalezl stabilní masivní ledovec, který letní teplotou neroztaje nebo jej nezničí bouře. Jiné kolonie naopak hnízdí na pevnině a mají moře podstatně blíže. Hnízdí během antarktického léta (říjen až únor) v několikatisícových až statisícových koloniích. Staví jednoduchá hnízda z oblázků. Samice snese obvykle dvě vejce, při sezení se střídá se samcem. Narozená mláďata vychovávají společně přibližně dva měsíce. Pár si je věrný po několik sezón.\n\nTučňák kroužkový patří mezi nejběžnější zástupce své čeledi, jeho populace není prozatím významně ohrožena. Mezinárodní svaz ochrany přírody klasifikuje tento druh jakožto málo dotčený. Pravděpodobně existuje více než 10 milionů těchto ptáků. V roce 2017 byl počet jedinců odhadován na 14 až 16 milionů (včetně nehnízdících tučňáků).\n\nTučňáka kroužkového poprvé popsal mořeplavec a přírodovědec Jules Sébastien César Dumont d'Urville (známější spíše jako Jules Dumont d'Urville), když 21. ledna roku 1840 objevil spolu s posádkou lodi Adélinu zemi, již pojmenoval podle křestního jména své manželky. O rok později byl druh vědecky popsán dvojicí mořeplavců a přírodovědců, Jacquesem Bernardem Hombronem a Honoré Jacquinotem, a to podle oblasti, kde byl spatřen – tučňák Adéliin, zprvu jako \"Catarrhactes adeliae\", později \"Pygoscelis adeliae\". \n\nDo rodu \"Pygoscelis\" spadají další dva druhy tučňáků – tučňák uzdičkový (\"Pygoscelis antarctica\") a tučňák oslí (\"Pygoscelis papua\"). Mitochondriální a jaderná DNA naznačují, že předci tohoto rodu se oddělili od ostatních tučňáků asi před 38 miliony let, dva miliony let po předcích rodu \"Aptenodytes\", jež je bazální větví celého řádu. Tučňák kroužkový se jako samostatný druh oddělil od ostatních členů rodu zhruba před 19 miliony let.\n\nJedinci tohoto rodu jsou známí tím, že v zobáku přenášejí oblázky (menší kameny) z okolních sousedních hnízd a pokládají si je na své vlastní. Jejich rodový název tak může být pravděpodobně odvozen z latinského slova „\"scelis\"“ (nebo „\"scelus\"“) které v překladu znamená „zločin“ či „krádež“. Avšak podle internetové encyklopedie \"ARKive\" dostali vědecké jméno \"Pygoscelis\" – v jejich překladu „opatřený smetákem“ – na základě komického jevu připomínajícího zametání; po souši se totiž pohybují kolébavou chůzí a svým dlouhým roztřepeným ocasem velmi často zavadí o zem.\n\nV českém jazyce nese tento druh název tučňák kroužkový podle bíle zbarvených kroužků kolem obou očí.\n\nU tohoto druhu se nerozlišují žádné poddruhy.\n\nTučňák kroužkový hnízdí podél celého pobřeží Antarktidy, u Antarktického poloostrova a na okolních ostrovech (Scottův ostrov, Ostrov Petra I., Jižní Shetlandy, Jižní Orkneje, Jižní Sandwichovy ostrovy, Jižní Georgie a na malém Haswellově ostrově).\n\nMimo hnízdní období se někdy zatoulá až k Argentině, Austrálii, Novému Zélandu, Falklandám (Malvíny), Heardovu ostrovu a k McDonaldovým ostrovům. Od hnízdiště se tak může ocitnout více než 1 200 km daleko (v případě obzvlášť vzdálených lokalit pravděpodobně až 3 000 km daleko). Během celého migračního období je schopen zdolat 13 000 až 17 600 km na širém oceánu, než se opět dostaví na místo hnízdění. Jeho úkolem je dobře se vykrmit, vytvořit si tukové zásoby a připravit se na nadcházející období rozmnožování.\n\nPohybuje se v teplotách vzduchu zhruba od -30 do 10 °C. Teplota vody se v okolí Antarktidy pohybuje neustále kolem bodu mrazu a může klesnout i těsně pod nulu. Přesto se zde vyskytují živé organismy, jelikož moře je pramenitě čisté a prostoupené ionty, které snižují bod mrazu. Takže i hluboko pod ledem je voda při teplotě pod nulou tekutá.\n\nDospělý tučňák kroužkový dosahuje výšky 65–75 cm (nad hranici 70 cm se dostává výjimečně) a váží 3,9 až 6,5 kg. Hmotnost vykazuje výkyvy v období rozmnožování, línání a hnízdění, je třeba brát ohled i na pohlavní dimorfismus (samec je zpravidla větší než samice).\n\nMá oproti jiným druhům poměrně uniformní zbarvení – černou hlavu, záda a vrch křídel s úzkými bílými pruhy na okrajích. Spodní stranu křídel a břicho má bílé. Specifickým znakem jsou bílé kroužky kolem obou očí, lemující duhovky, jejichž barva se pohybuje od červenohnědé až po zelenohnědou. Rovněž nepřehlédnutelný je jeho výjimečně dlouhý kartáčový ocas. Nohy jsou zbarveny do růžové až světle červené, přičemž podrážky mají černé. Při vzájemných pozdravech nebo při vzrušení se peří na temeni hlavy naježí do pomyslného hřebene, který vzhledem připomíná „punkový střih“. Mláďata a dospívající jedinci mají jednoduché zbarvení podobné rodičům, avšak bez specifických očních lemů (jež se plně vybarví až ve třech letech) a temně černého šatu.\n\nTučňák kroužkový se v divoké přírodě dožívá až 16 let. Pokud se jedinec páří ve věku 3–5 let, dožije se zpravidla nižšího věku.\n\nMezi nejdůležitější patří krátké, ale husté peří, překrývající se jako střešní tašky, které odpuzuje vodu. Na 1 cm čtvereční připadne asi 12 peříček dlouhých až 3,6 cm. Perní šat se skládá ze dvou vrstev. První vrstva rostoucí nad kůží je tzv. prachové peří, které plní funkci izolační. Nad ním leží druhá vrstva mastných per, která odolávají vnějším vlivům. Peří se nejvíce podílí na izolaci před nízkými teplotami. Tučňák si na ně pravidelně roztírá žluklý sekret z kořene ocasu. Za jeden den tučňák nanese zhruba 100 g tohoto sekretu. Promaštěné peří je plně funkční a zároveň ochráněné před plísněmi a bakteriemi. Podkožní vrstva tuku u tučňáka kroužkového není primárně určena k ochraně před chladem, ale slouží jako výživová rezerva v období hladovění.\n\nV období pelichání je původní peří postupně vytlačeno novým, čímž se mezery okamžitě uzavírají a udržuje se tepelná izolace. Do vody však tučňáci během pelichání nemohou a hladoví. U tohoto druhu trvá přepeřování 20 dní.\n\nV neposlední řadě jsou tučňáci obdařeni kožním vakem, což je obrácená kapsa nacházející se v břišní části těla, s jejíž pomocí chrání vejce a narozená mláďata. Při sezení dochází k bezprostřednímu kontaktu se silně prokrvenou kůží (tzv. hnízdní nažinou), a tak jsou vejce i mláďata do určitého stáří skryta před nepříznivými vlivy počasí a zahřívána při stabilní teplotě 32–35 °C.\n\nPokusy ornitologů ukázaly, že tučňák kroužkový má výborně vyvinutý smysl pro navigaci a orientaci. Po období, kdy se toulá mimo hnízdiště tisíce kilometrů daleko na širém moři, se na hnízdiště ve správný čas opět bez problémů vrátí, a to za pomoci tzv. vrozené orientace. Tučňák kroužkový odvezený letadlem 4 000 km daleko od hnízdiště se za 10 měsíců vrátil přesně na místo, kde byl odchycen. Svůj orientační smysl zpřesňuje za pomoci polohy Slunce na jeho dráze kolem Země, čímž si srovnává vnitřní biologický čas. Další pokusy ukázaly, že při zatažené obloze viditelně ztrácí přehled a řídí se spíše svým vrozeným instinktem.\n\nBěžný kontaktní zvuk zní jako velmi krátké „\"aark\"“. Tuto výzvu používá tučňák kroužkový taktéž během pobytu na otevřeném moři. Volání by mohlo zhruba znamenat: „\"Jsem vám stále na blízku…\"“. Na pevnině je pak takový projev doprovázen tichým a krátkým zavrčením spolu s očním kontaktem na obcházející tučňáky. Ti naopak zpravidla bez jakéhokoli zvuku drží „podřízený postoj“, tedy mají napřímené tělo a hlavu s celkově přitaženým peřím a roztažená křídla směřující dozadu – čímž zhruba říkají: „\"Jen procházím a nemám zlý úmysl…\"“. V období rozmnožování se tučňák kroužkový projevuje agresivním chováním, při kterém se ozývá hlasitým „\"grr\"“ nebo „\"gwarr\"“. Vzápětí může dojít k zastrašování otevřeným zobákem vysunutým vpřed nebo k přímému útoku. V období námluv samec láká samici hlasitými hrdelními tóny, uzavřené páry se poté na sebe svými hlasy neustále upozorňují při každém kontaktu, ujišťují se: „\"Jsi to ty, můj manžel?\"“ – „\"Ano, jsem to já, tvůj manžel…\"“. Mláďata žádají o potravu pískáním.\n\nTučňák kroužkový slyší frekvence v rozmezí 27 až 12 520 Hz. V nižších kmitočtových pásmech dokáže rozlišovat tóny, jejichž frekvence se liší pouze o 8 Hz. Sluch je důležitý pro komunikaci mezi párem (námluvy), rodičem a mládětem, cizími tučňáky nebo predátory. Ve velkých koloniích tučňáci nejen že musí dobře slyšet, ale musí též rozpoznat jednotlivé hlasy a zvuky (např. hlas družky). Každý tučňák má jedinečný hlas (zvuk hlasu se liší také podle pohlaví).\n\nTučňák kroužkový obývá především slaná moře, která jsou jeho hlavním zdrojem tekutin (případným zdrojem je i krev kořisti). Stejně tak jeho potrava obsahuje vysoké množství soli, a to by bez nějakého opatření vedlo k smrtelné koncentraci sodíku v jeho těle. Přebytečnou sůl tak vylučuje pomocí takzvaných supraorbitálních žláz, umístěných nad očnicí a ústících do nosních dutin. Nadbytečné množství mu pak stéká po zobáku, jenž je poměrně citlivý na dotek, a tak se při tomto procesu častokrát otřepe.\n\nZprvu byl tučňák kroužkový výhradně rybožravý, ale v důsledku intenzivního vybíjení tuleňů a velryb zhruba od 18. století začalo přebývat v mořských vodách až 150 tun krilu ročně. Tučňák kroužkový využil situace a kril se stal hlavní složkou jeho potravy, pravděpodobně se jím živí z více než 90 %, především pak korýšem krunýřovkou krillovou (\"Euphausia superba\"). Roje těchto krunýřovek vyhledává v hloubkách od 10 do 200 metrů, povětšinou za jasného denního světla. V závislosti na lokalitě a dostupnosti se dále živí medúzami, žebernatkami, nebo třeba menšími rybami, např. druhem \"Pagothenia borchgrevinki\" z čeledi ledovkovití, které mají v krvi nemrznoucí proteiny, podobně jako jeho běžná potrava. Kořist loví především pod mořským ledem. Podle výsledků ze sledování miniaturními kamerami dokáže za 1,5 hodiny ulovit 244 korýšů nebo 33 ryb.\n\nNa počátku období rozmnožování může lovit ve vzdálenosti větší než 100 km od hnízdiště, v závislosti na dostupnosti potravy a vzdálenosti mezi břehem a hnízdištěm. Později se díky zvyšujícím se letním teplotám ledové pole zmenšuje a krmení již vylíhlých mláďat je proto mnohem jednodušší (to se netýká tučňáků hnízdících při pobřeží bez ledové pokrývky). Než se vrátí mládě nakrmit, pobývá na moři od 5 do 72 hodin a za jeden tah uloví obvykle 300 až 650 gramů potravy.\n\nPrůměrně plave tempem 2,2–8,2 km/h, ale v případě nutnosti dokáže vyvinout rychlost blížící se 20 km/h (na krátkou vzdálenost při lovu nebo při úprku před predátory). Jazyk a patra zobáku má tučňák kroužkový opatřený zpětně orientovanými háčky, jež znemožní lapené kořisti únik. Ulovená potrava je pak pohlcena ihned pod vodou, přičemž ryby jsou pojídány hlavou napřed, díky čemuž jejich ploutve neuvíznou v jícnu (uzavírají se k tělu kořisti). Při polykání nemusí být kořist usmrcena, a tak se ještě živá následně udusí a rozloží v žaludku.\n\nZejména v zimě, kdy pobývá nejvíce na moři, je tučňák kroužkový zdrojem potravy pro tuleně leopardí (\"Hydrurga leptonyx\") nebo kosatky dravé (\"Orcinus orca\"). Tuleni často na tučňáky číhají u okraje ledové plochy poblíž jejich kolonií, aby překvapili ptáky mířící na lov či vracející se z lovu; břehy se pak plní skupinkami rozrušených tučňáků, kteří se zdráhají vstoupit do vody, dokud nebezpečí nepomine. Tuleni ale umí tenký led na okraji úderem rozlomit a shodit tak tučňáky do vody.\n\nVejce a mláďata jsou na souši ohrožována velkými buřňáky, chaluhami, racky a štítonosy světlezobými. Zvláště chaluhy antarktické bývají mnohdy vynalézavé a pracují v páru: jedna odláká rodiče bránícího hnízdo a druhá mezitím vejce či mládě sebere.\n\nTučňák kroužkový hnízdí ve velkých koloniích. V jedné kolonii spolu v těsném kontaktu hnízdí stovky a tisíce párů. Má vůči jiným druhům tučňáků poměrně krátkodobé, obvykle tříměsíční rozmnožování. Podstatnou část života tak tráví na moři (až z 90 %). Je zpravidla monogamní.\n\nV první polovině října dorazí samec na hnízdiště. Zhruba o čtyři dny dříve než samice, která je tak svou nepřítomností ochráněna proti bojovému naladění svého druha a ostatních samců, v období zarputilého obhajování hnízd. Po ledě, pěší chůzí a klouzáním po břiše ujde vzdálenost 30–100 km. Pro jedince hnízdícího na pevnině blízko pobřeží je migrace mnohem jednodušší. První starostí samce je vytvořit hnízdo, nebo jen upravit loňské. V zobáku přenáší jednotlivé kamínky a pokládá je do vyhrabané jamky. Stavba hnízda se neobejde bez agresivního počínání, protože se tučňáci vzájemně o kamínky okrádají. V centru kolonie jsou hnízda viditelně vyšší než hnízda nacházející se na jeho okraji. Čím blíže k samotnému středu kolonie, tím se zpravidla jedná o zkušenějšího samce. Ostřílený samec o kamínky lehce okrade mladého a nepozorného soka z okrajové oblasti.\n\nKdyž se na hnízdiště dostaví samice, naplní se celá kolonie životem, respektive hlukem. Samci přeruší veškerou činnost a plně jim naslouchají. K upoutání samiček používají i svá hnízda, s nimiž se vychloubají. Postaví se u jejich okrajů a začnou vydávat hluboké hrdelní tóny. Hlavu mají vztyčenou vzhůru a třepetají křídly. Právě rychlé mávání křídly předznamená vyvrcholený tok, až se místy pleskají na prsou. Toto obvykle dělají do doby, než k nim dorazí jejich loňská družka nebo dokud neupoutají volnou samici. Po dohledání se u společného hnízda oddávají pozdravům, což je charakterizováno společným ukláněním a troubením. Takové chování zabraňuje vzájemnému napadení obou partnerů, a proto jej opakují při každém přiblížení. Také se načepýří jejich hlava do tvaru hřebene a oči rozjasní až vyboulí.\n\nPo námluvách přichází na řadu páření. Kopulace je krátkodobá, ale probíhá opakovaně – u mladších méně zkušených párů zpravidla častěji. Samec naskočí na záda samičky, vyzdvihne ocas pro lepší rovnováhu a snaží se dostat svou kloaku k její – obvykle stačí pouhé přitisknutí. Samec má pár varlat, která jsou umístěna v jeho těle a v období páření se zvětšují. Při vzájemném tření se do samice dostane sperma a to v ní cestuje do skladovacích tubulů. Spermie oplodní vajíčka, která posléze ve vejcovodu tvrdnou.\n\nKoncem října až počátkem listopadu položí samice s odstupem 2–3 dnů zpravidla dvě nazelenalá vejce do hnízdní kotlinky (zhruba 10 dní po příchodu na hnízdiště). První bývá větší a těžší než druhé. Inkubační doba je dlouhá asi 24–38 dnů. Sedět na vejcích začíná samec, který dokáže vydržet bez potravy 7–21 dní, a samice se zatím živí v moři. Za tu dobu samec ztratí asi 40 % své hmotnosti. I když samice hladoví kratší dobu, zhubne téměř stejně (ztrácí spoustu energie při tvorbě vajec). Vejce jsou rodiči zahřívána v takzvané hnízdní nažině, kde dochází k bezprostřednímu kontaktu se silně prokrvenou kůží. Takto jsou vejce zahřívána při teplotě 32–35 °C. V těchto dnech lze na rodičích dobře pozorovat tuto prokrvenou spodní plochu těla, která je otlačena od tvrdých vajec. Pokud je pár o snůšku okraden dravými ptáky, nebo zárodky nepřežijí, samice náhradní snůšku neklade. Oba ptáci se vrátí na moře, kde se trochu nakrmí a potom znovu obsadí hnízdo a hladovějí.\n\nObě mláďata se líhnou současně a po vylíhnutí jsou slepá a porostlá stříbřitým nebo kouřově šedým prachovým peřím. Rodiče je krmí natrávenou kašovitou stravou z volete. Ta není rodiči trávena a má tak i po několika dnech zachovány výživové hodnoty. Prvních asi 22 dnů se mláďata pohybují pouze v hnízdě, kde jsou střežena střídavě oběma rodiči (jeden vždy hlídá, druhý loví).\n\nZhruba za čtyři týdny od vylíhnutí, asi počátkem ledna, mláďata přepeří do vyspělejšího šatu. Toto peří ještě stále není přizpůsobeno k pobytu ve vodě, ale je odolné vůči vnějším teplotám. Dokáží si již regulovat vlastní teplotu těla a mohou se tak scházet do školek. Jedná se o houf stejně starých vrstevníků o 10, 20, 100 až 200 jedincích, kteří se k sobě choulí a chrání se tak proti nízkým teplotám a predátorům. Protože nejsou prakticky nikým hlídáni, je to pro mláďata nejkritičtější období (teoreticky se kolem nich pohybují mladiství jedinci staří do tří let, kteří si dopřávají pouze odpočinek, nebo páry, kterým mláďata zahynula). Školky umožňují rodičům lovit společně a síly tak podělit, jelikož má mládě vyšší nároky na přísun potravy. Mláďata tučňáka kroužkového mohou naráz spořádat potravu o ekvivalentu až 30 % své hmotnosti. Krmení mláďat má svou zásadu – ukázalo se, že rodiče své různě se potulující potomky nutí nejprve dostavit se k hnízdu. Na pohled se může zdát, že rodiče odmítají mládě krmit. Pro rodiče je mnohem snadnější mláďata krmit na svém území, kam se cizí mláďata neodváží zatoulat, a krmení tak probíhá ve větším klidu. S větší pravděpodobností má ale toto neobvyklé chování mnohem hlubší význam; tímto způsobem údajně zjišťují, které z mláďat je zdatnější a vytrvalejší. To mládě, které o potravu více žadoní, vykazuje jistou vitalitu (živost), a dostává tak od rodičů viditelně více potravy. Tím se zvyšuje šance na zdařilý odchov alespoň jednoho z potomků. Podnětem k takovému chování může být nedostatek potravy.\n\nKoncem ledna až začátkem února, ve věku 50 až 60 dnů, mají mláďata již plně funkční peří. Stále se však liší odlišnou pigmentací a mohou se tak bez problému pohybovat v kolonii, aniž by se stala terčem agresivního jednání cizích dospělých.\n\nProtože je v Antarktidě letní období, ledový pokryv taje a moře je mláďatům výrazně blíže. Často se tak do něj vrhnou dříve, než zcela přepeří do dospělého šatu a jsou ještě pokryta neopadanými chomáčky starého peří. Častěji lze pozorovat takové chování u mláďat, jejichž chov je situován na pevnině blízko pobřeží.\n\nPo období rozmnožování se dospělí rovněž vracejí na moře. Krmí se asi 10 dní a do poloviny března se vrátí přepeřit. Období línání trvá zhruba 20 dní.\n\nZačátkem dubna je již hnízdiště zcela opuštěné, tento stav trvá až do začátku října, kdy začíná nové období rozmnožování.\n\nMladí tučňáci jsou loajální k lokalitě, kde byli sami odchováni. Vrátí se tak na totéž hnízdiště ve věku 3–8 let (průměrně jsou pohlavně vyzrálí od čtyř let výše), kde se jako vlastní rodiče pokusí o úspěšný odchov potomků.\n\nRoku 1910 se uskutečnila britská výprava za dobytím jižního pólu pod vedením kapitána Roberta Falcona Scotta. Výpravy se také účastnil George Murray Levick jako chirurg a zoolog, který měl za úkol tuto výpravu dokumentovat. V letech 1911–1912 strávil s tučňáky kroužkovými na Adareově mysu celý jejich rozmnožovací cyklus. Svá pozorování při námluvách, páření a chovu mláďat zaznamenal do své knihy nazvané \"Antarctic Penguin\". Některé stati týkající se sexuálního chování tučňáků vyhodnotil jako „nevhodné pro publikaci“. Levick ostře popisuje dle svých slov zvrhlé chování tučňáků: známky nekrofilie neboli páření s mrtvými samicemi, sexuální či fyzické zneužívání mláďat, ba dokonce i sex pro zábavu nebo známky homosexuality. Svým zápiskům (které si raději psal řecky) na toto téma dal Levick alespoň formu studie, jež však nebyla publikována a na téměř sto let zmizela v archivech. Až v roce 2012 byla studie poprvé zveřejněna v časopisu \"Polar Record\" a i po takové době vzbudila ve světě značný rozruch.\n\nPětiletá studie na ostrově Ross roku 1998 pod vedením Fiona Huntera a Lloyda Spencera Davise odkryla zajímavý úkaz v chování. Samice tučňáků proklouzávaly mezi nezadanými samci a po páření si z jejich hnízda odnášely kamínek, kterým vylepšily své hnízdo. Někdy to byl pouze rituální trik, kdy k páření nakonec nedošlo, ale kamínek si bez odporu odnesly. To je odborníky vysvětlováno jako mylné gesto samce, jelikož samice vykonala pouze čistou krádež kamínku, jaká je u tučňáků kroužkových zvykem. Z vědeckého hlediska není jednoduché zjistit odůvodnění a existují pouze spekulace. Možným důvodem takového chování je výhoda v získávání kamínků bez boje. Není ale vůbec jisté, zda tak samice konají jen proto, aby získaly materiál na své hnízdo bez použití agrese. Další teorie mluví o tom, že si tak samice zajišťují potenciální partnery pro případ, že by jim jejich stávající uhynuli.\n\nPodle nekompletních studií odhadovali vědci celkový počet jedinců na více než 5 milionů. Jednalo se však o statistiky zaměřující se spíše na konkrétní bioregiony, tedy jen o velmi nepřesný odhad. Pravděpodobně existuje více než 10 milionů těchto ptáků a na základě nových pozemních a vzdušných průzkumů či získaných dat z automatických kamer se řada odborníků vyjádřila, že může žít na 14 až 16 milionů jedinců tohoto druhu (k roku 2017). Tento počet zahrnuje i nehnízdící jedince, kteří byli dříve často přehlíženi. Mezinárodní svaz ochrany přírody (IUCN) nicméně stálé uvádí poměrně nižší celosvětovou populaci (k roku 2018 přibližně 7,6 milionu dospělých jedinců, avšak dodává, že populace roste). Největší kolonie se pravděpodobně nacházejí na Antarktickém poloostrově v oblasti Rossova moře, nebo na mysu Crozier a Adareově.\n\nNa základě počítačových modelů vytvořených v roce 2010 může populace tučňáka kroužkového významně klesnout v případě, že dojde k navýšení průměrné teploty troposféry o +2 °C. Tato situace by měla údajně nastat mezi roky 2025 až 2052 – byly použity soubory modelů odpovídající dosavadním změnám klimatu v Jižním oceánu, modelovány tak byly rozsah a ubývání ledové pokrývky, koncentrace a tloušťka ledu, srážky, rychlost větru či teplota vzduchu. Tučňák kroužkový však přežil už desítky tisíc let i přes různé proměny biotopu. Zdá se tedy, že se na změnu svého životního prostředí dokáže včasně adaptovat a přežít. Otázkou je, zda by se opět dokázal případným změnám přizpůsobit.\n\nProzatím vědci zaznamenávají populační růst ve většině známých kolonií. Objevují se kolonie úplně nové, obnovují se dříve zaniklé nebo jsou dlouhodobě stabilní. Podle průzkumů ve Východní Antarktidě z roku 2015 vzrostla celosvětová populace tučňáka kroužkového za posledních 30 let o více než 27 %. Mezi ohrožené kolonie se však řadí ty, jež hnízdí v okolí Antarktického poloostrova, kde je tučňák kroužkový závislý na souvislé vrstvě pevného ledu. Dochází zde k patrnému tání ledovců nebo ke stěhování potravních zdrojů vlivem oteplování oceánu.\n\nPřesto, že jsou zprávy spíše uspokojivé, nerozptylují obavy o zachování jeho životního prostředí. Jsou známy rovněž hrozby mající lidský původ.\n\nObzvláště nebezpečný pro tučňáka kroužkového je neregulovaný rybolov. Tučňák tak přichází o potravu. Často také uvízne v samotné rybářské síti, která pokrývá velkou vodní plochu.\n\nZnepokojující je také narůstající cestovní ruch a s tím spojené narušování hnízdních kolonií. Ačkoli je dbáno na zachování zdejší netknuté přírody a není prakticky narušován její chod (kromě zásahů vědců pro výzkum), stupňující se turismus způsobuje změny v chování tučňáků, jelikož přítomnost většího počtu lidí narušuje obvyklý klid a prostor při hnízdění. Podle vědců se ale o přímé ohrožení nejedná; některé kolonie tučňáka kroužkového si třeba natolik osvojily výzkumné stanice, že v jejich blízkosti s oblibou hnízdí.\n\nSamotný antarktický kontinent, kde se tučňáci rozmnožují, skrývá značné nerostné bohatství. Průmyslová aktivita by ale mohla zdejší biodiverzitu nezvratně narušit.\n\nTučňák kroužkový je často vědecky zkoumaným druhem. Objevuje se také v několika přírodovědných dokumentech, jako např.:\n\nHrají vedlejší postavy v animovaných filmech \"Happy Feet\" a \"Happy Feet 2\" (tzv. banda „kompaňéros\" – Ramon, Nestor, Raul a Lombardo).\n\nTučňáků se týkají dva mezinárodní svátky. Dne 20. ledna se slaví Den povědomí o tučňácích, jehož jedním cílem je i ochrana jejich habitatu. Dne 25. dubna se pak slaví Světový den tučňáků. Slaví se cíleně v den, kdy probíhá migrace tučňáka kroužkového z Antarktidy na sever.\n\n\n\n"}
{"id": "291118", "url": "https://cs.wikipedia.org/wiki?curid=291118", "title": "Chris Columbus", "text": "Chris Columbus\n\nChris Columbus (10. září 1958, Spangler, Pensylvánie, USA) je americký režisér, producent a scenárista.\n\nPo skončení školy začal pracovat jako scenárista pro Stevena Spielberga na filmech \"Rošťáci\", \"Gremlins\" a \"Mladý Sherlock Holmes\". Jeho režísérským debutem byl v roce 1987 film \"Noční dobrodružství\". Největší úspěch ale sklidil s filmem \"Sám doma\" s Macaulay Culkinem. V roce 1995 založil svou vlastní produkční společnost 1492 Pictures, jméno je inspirováno Columbusovým nejslavnějším jmenovcem Kryštofem Kolumbem. Jeho pozdějšími úspěšnými filmy byli \"Táta v sukni\", \"Sám doma\", \"Andrew - člen naší rodiny\", \"Harry Potter a Kámen mudrců\", \"Harry Potter a Tajemná komnata\" a Percy Jackson - Zloděj blesku.\n\n\n\n"}
{"id": "291122", "url": "https://cs.wikipedia.org/wiki?curid=291122", "title": "Hafia FC", "text": "Hafia FC\n\nFC Hafia Conakry Guinejský fotbalový klub založený v roce 1951 v Conakry, hlavním městě Guineje. Dříve se klub jmenoval Conacry II a byl nejlepším týmem Afriky. Hrají na stadionu Stade 28 Septembre s kapacitou 25 00 míst.\n\n\n"}
{"id": "291124", "url": "https://cs.wikipedia.org/wiki?curid=291124", "title": "Sasha Alexander", "text": "Sasha Alexander\n\nSasha Alexander, rozená Suzana S. Drobnjaković, (17. květen 1973, Los Angeles, Kalifornie, USA) je americká herečka známá díky roli agentky Caitlin Toddové v seriálu \"Námořní vyšetřovací služba\" a Dr. Maury Isles v seriálu \"\".\n\nSasha Alexander se narodila v Los Angeles rodičům srbského a italského původu. Hrála již ve škole, po níž se přestěhovala do New Yorku, kde hrála mimo jiné na Shakespearovském festivalu. Vystudovala University of Southern California a byla členkou Kappy Alpha Theta.\n\nNejdříve se objevovala pravidelně ve dvou seriálech, které ale moc dlouho nevydržely. Později získala roli Gretchen Witterové v seriálu \"Dawsonův svět\". V roce 2003 získala hlavní roli agentky Caitlin Toddové v seriálu \"Námořní vyšetřovací služba\". Z toho v roce 2005 odešla, ale v letech 2011 a 2012 si tuto roli dvakrát zopakovala. Objevila se v \"Mission Impossbile III.\", jedné epizodě \"Přátel\". Od roku 2010 účinkuje vedle Angie Harmon v hlavní roli Dr. Maury Isles v seriálu \"\". V roce 2015 začala pracovat na seriálu \"Shameless\", kde získala roli Helene Runynon.\n\nV srpnu 2007 si vzala režiséra Edoarda Pontiho, syna herečky Sophie Loren. S ním má dceru Luciu Sofiu a syna Leonarda Fortunata. Mluví srbsky, anglicky a italsky.\n\n"}
{"id": "291126", "url": "https://cs.wikipedia.org/wiki?curid=291126", "title": "Tučňák chocholatý", "text": "Tučňák chocholatý\n\nTučňák chocholatý (\"Eudyptes sclateri\" Buller, 1888) je středně velký zástupce čeledi tučnákovitých. Obývá antarktické ostrovy jižně od Nového Zélandu, převážně souostroví Bounty a ostrovy Protinožců (v malých skupinách se objevují i na ostrově Campbell a Aucklandových ostrovech, nebo výjimečně na Novém Zélandě). V mimo hnízdním období se mohou nacházet až v Patagonii (Argentině), Austrálii, na Falklandských ostrovech nebo dokonce v Antarktidě.\n\nTučňák chocholatý byl popsán ornitologem Walterem Bullerem, a to v roce 1888 o stejném vědeckém zařazení. Společně s tučňákem snárským a tučňákem novozélandským tvoří superdruh.\n\nNa Falklandských ostrovech byla zpozorována nevelká populace tučňáka chocholatého, jež mohla následně hybridovat s poddruhem tučňáka skalního (\"Eudyptes chrysocome chrysocome\"). \n\nDříve nosil tučňák chocholatý druhové jméno \"atratus\", ale z důvodu časté záměny s \"E\". \"robustus\" (tučňák snárský), byl přejmenován na počest zoologa, jmenujícího se Philip Sclater Lutley, a tak jeho latinský název zní \"Eudyptes sclateri\". Rodové jméno \"Eudyptes,\" je pak odvozeno z řeckých slov \"ευ\" (\"eu\") – „dobrý“, a \"δύτης\" (\"dyptes\") – „potápěč“.\n\nDospělý tučňák chocholatý dosahuje výšky 50 až 70 cm a jeho hmotnost se liší v závislosti na ročním období. Pokud nehladoví, může dosáhnout váhy až 7 kg. V době rozmnožování nebo výměny peří pak jeho váha klesá pod 4 kg.\n\nMláďata jsou od dospělých snadno rozeznatelná. Zprvu mají šedé až čokoládově hnědé peří, a následně celkově nedefinovaný vzor a nevýrazné chocholky. Rovněž zobák mají menší a užší (nedostatečně vyvinutý). Do zcela dospělého vzezření se vybarví až při pobytu na otevřeném moři, tedy po osamostatnění a odchodu z kolonie.\n\nTučňák chocholatý se může dožít asi 20 let, ale neexistují spolehlivé záznamy. V zajetí se zpravidla dožije vyššího věku, nežli v přírodě.\n\nŽiví se korýši nebo malými chobotnicemi a z hlediska dostupnosti se nepochybuje o tom, že nepohrdne ani rybami. Loví v menších hloubkách v blízkosti vodní hladiny.\n\nVíce jak polovinu života tráví na moři, kde cestují za potravou. Vzdalují se tak od hnízdiště i několik tisíc kilometrů. Hnízdí se velkých a hustých koloniích, čítající tisíce párů. Kolonie se vyskytují převážně na tvrdém skalnatém terénu, bez četné půdy nebo vegetace. Jsou to monogamní ptáci a dvojice partnerů spolu může hnízdit až šest sezón.\nHnízdí asi nejčastěji od záři zhruba do února.\n\nNa hnízdiště připlouvají první samci, kteří jeden až dva týdny budou hájit svá hnízdní teritoria a vyčkávat příchod svých loňských nebo budoucích družek. Jejich hnízda připomínají kruhovitý útvar, ohraničený zpravidla kamínky nebo větvičkami. Protože jsou hnízda v těsném sousedství, bývá jejich chování často agresivní. Jsou tak obdařeni silnějším a tlustším zobákem, který je jejich zbraní.\n\nV době přítomnosti samic, samci svá teritoriální chování otupí a věnují pozornost výhradně jim. Snaží se být nepřehlédnutelní a začínají vydávat hluboké hrdelní tóny. U toho udržují vzpřímenou polohu s nataženou hlavou, s níž kývají ze strany na stranu. Takto vyhledávají své loňské družky nebo vábí nové nezadané samice. Po dohledání se u společného hnízda oddávají pozdravům, což je charakterizováno společným ukláněním, vytrubováním či třením se tělem nebo hlavou.\n\nPo spáření snese samice obvykle dvě vejce. Jedno takové vejce váží zhruba 97 až 148 gramů, a podobně jako u jiných druhů rodu \"Eudyptes\" bývá v pořadí druhé vejce větší než první. Prvé, menší vejce nebývá oplodněno, nebo je často během hnízdění odstraněno z hnízda. Možné vysvětlení je, že první vajíčko slouží k upoutání pozornosti dravců. V sezení na vejcích se samec se samicí střídají a inkubační doba trvá 35 až 36 dnů. V úvodu sezení pospolu zůstávají kvůli bezpečnosti, ale nakonec se odloučí.  \n\nVylíhlá mláďata jsou slepá. Mají prachové peří, šedohnědé barvy na zádech a bíle na břiše. Jakmile jsou mláďata příliš velká, aby se vešla mezi nohy rodičů, utvoří s ostatními takzvané školky, kde jsou v houfu chráněni před dotírajícími dravými ptáky. Tak umožní rodičům lovit společně a síly tak podělit. Mláďata Jsou krmeni až do stáří tří měsíců. Dospělý šat se u mláďat objeví až mnohem později, kdy už kolonii spolu s rodiči opustí. Především jejich chocholy nejsou pestře nažloutlé ale mají tmavší odstín. Dají se tak rozpoznat během celého chovu. Funkce takového peří je však již dokonalá. Pohlavní zralosti dosáhnou mladí samci ve čtyřech a samice ve třech letech. Zahnízdit se mohou pokusit dříve, ale v podstatě pak jen nanečisto trénují a získávají cenné zkušenosti.\n\nVzhledem k skutečnosti, že tučňáci chocholatí hnízdí především na ostrovech, nemají dospělý na souši prakticky žádné predátory. Jedině vejce a mláďata bývají ohroženy racky, buřňáky nebo chaluhami. Na moři se však musí vyvarovat tuleňů nebo třeba lachtanů.\n\nV současnosti (k roku 2017) je odhadem na 130 000 až 150 000 dospělých jedinců tučňáků chocholatých, ale populace není stabilní a má klesající trend. Největší populace se pravidelně nachází na souostroví Bounty a ostrovech Protinožců.\n\nV minulosti zejména počátkem minulého století byl největším nepřítelem tučňáků člověk, který je lovil ve velkém zejména pro tuk. Jen za jedinou sezónu bylo uloveno na 150 tisíc ptáků. Jistý podíl na úbytku můžou mít i nadměrné rybolovy. Za stálý pokles populace můžou však mořské faktory, které ovlivňují přísun potravy, jakým je La Niña vyskytující se u Nového Zélandu a Austrálie.\n\n\n"}
{"id": "291129", "url": "https://cs.wikipedia.org/wiki?curid=291129", "title": "Apoštolský nuncius v Československu", "text": "Apoštolský nuncius v Československu\n\nApoštolský nuncius v Československu byl diplomat na úrovni velvyslance zástupující Svatý stolec u vlády Československé republiky. V souladu s usnesením Vídeňského kongresu z roku 1815 byl doyenem diplomatického sboru.\n\nPrvní nuncius v ČSR odevzdal vládě své pověřovací listiny až v roce 1920. Vztahy mezi Svatým stolcem a Československem byly až na poměrně krátké období první republiky a poslední čtyři roky existence Československa značně napjaté a úřad nuncia v Československu byl po většinu času neobsazen.\n\nPočáteční averzi se sice podařilo utlumit po opadnutí vypjatého antikatolicismu provázejícího vznik Československa a uzavření modu vivendi (1928) a vztahy se přechodně normalizovaly, avšak tento stav neměl dlouhého trvání.\nPo druhé světové válce sice nunciatura obnovila činnost, ale nový zástupce Svatého stolce nebyl nunciem, ale o stupeň nižším internunciem. Svatý stolec tím splnil značně nestandardní a z hlediska diplomatických zvyklostí ponižující žádost československé vlády, která se tak snažila zabránit hrozícímu skandálu: sovětský diplomat Zorin totiž avizoval, že nehodlá uznat nuncia jakožto doyena diplomatického sboru (usurpoval si tento post pro sebe), načež ovšem jiní diplomaté (včele s britským) prohlásili, že za doyena samozřejmě budou považovat nuncia, nikoliv Zorina.\n\nPo nástupu komunistického režimu, který zahájil kruté pronásledování katolické církve, se vztahy mezi Svatým stolcem a Československem zcela zhroutily. Internuncius Ritter musel pro nemoc opustit Československo už v roce 1948 a jeho zástupcem se stal chargé d’affaires Gennaro Verolino, kterého však komunistická vláda označila za \"personu non grata\". Po něm měl převzít misi msgre. Ottavio de Liva, ale Československo mu odmítlo přiznat status chargé d’affaires a vyhostilo ho. Krátce poté pak zrušilo svůj zastupitelský úřad u Svatého stolce.\n\nPřes občasné pokusy ze strany Svatého stolce diplomatické vztahy obnovit, zůstala nunciatura uzavřena až do pádu komunistického režimu. Až v roce 1990 se novým apoštolským nunciem v Československu stal Giovanni Coppa, který na tomto postu setrval až do rozpadu země, k němuž došlo 1. ledna 1993. V následujících letech zastával tuto funkci ale i nadále, a to v obou nástupnických státech.\n\n\n\n\n"}
{"id": "291130", "url": "https://cs.wikipedia.org/wiki?curid=291130", "title": "Dutohlávka sobí", "text": "Dutohlávka sobí\n\nDutohlávka sobí (\"Cladonia rangiferina\") je světle zbarvený, keřovitý lišejník z čeledi dutohlávkovité. Roste v teplých i chladných oblastech na sušších otevřených stanovištích především ve vyšších polohách - zejména na alpínské tundře. Je velmi mrazuvzdorný.\n\nDruhové jméno je odvozené z faktu, že je tato dutohlávka důležitou součástí potravy pro soby polární.\n\nStélky dutohlávky sobí jsou až 8 cm vysoké, bohatě větvené. Každá větev se většinou dělí na čtyři další. Dutohlávka sobí roste, stejně jako ostatní lišejníky, velmi pomalu, asi 3-5 mm za rok. Může trvat desítky let, než se vrátí na místa, kde byla spasena, spálena či pošlapána.\n\nMimo to, že je významným krmivem pro soby, má dutohlávka sobí i další použití. Používá se například k výrobě nápoje aquavitu. Původní obyvatelé Aljašky z kmene Tanaina používají tento lišejník jako jídlo. To se připravuje rozdrcením stélky a vařením či máčením v horké vodě, dokud nezměkne. Jí se samotné nebo s bobulemi, jikrami či sádlem. Tento národ dutohlávku také používá jako lék proti průjmu.\n\n"}
{"id": "291133", "url": "https://cs.wikipedia.org/wiki?curid=291133", "title": "Kobra indická", "text": "Kobra indická\n\nKobra indická \"(Naja naja)\" je druhem jedovatého hada, který žije v oblastech indického subkontinentu. Běžná velikost hada je 1,8 až 2,2 metru a může se dožívat věku až přibližně 24 let. Přezdívá se mu „brejlovec“, protože má na svrchní straně krku kresbu, která při jeho roztažení, cítí-li se had ohrožen, připomíná brýle. Patří k tzv. „velké čtyřce“, což jsou nejnebezpečnější hadi Indie.\n\nDospělí jedinci jsou tmavě hnědí, tmavě olivoví až černí, s charakteristickou kresbou brýlí, která ale může někdy chybět. Díky ní si tato kobra vysloužila lidovou přezdívku „brejlovec“. Kresba brýlí na svrchní straně krku je dobře patrná především u mladších hadů. Na hřbetě je žluté a bílé tečkování, které se často prolíná do vzoru úzkých světlých příčných proužků. Spodní strana těla je šedá nebo žlutavá, s tmavým pruhem na spodní straně krku. Ve středu těla je 21–23 řad dorzálií.\n\nV průměrů dorůstá velikosti mezi 1,8 až 2,2 metry.\n\nKobra indická se rozmnožuje spojením samce a samice. Je vejcorodá, během měsíců duben až červenec kladou samičky do podzemních děr mezi 12–20 vajíčky. Oproti jiným hadům se částečně stará o nakladená vajíčka, které samice po nakladení ochraňuje před nebezpečím. Místo snůšky opouští jen v honbě za potravou. Malá háďata se narodí o 48–69 dní později (většinou okolo 50 dnech) a měří mezi 20–30 centimetry.\n\nV případě ohrožení se kobra charakteristicky postaví, zvedne první třetinu svého těla a roztáhne svá krční žebra potažená kůží.\n\nNejvíce je aktivní v nočních hodinách, kdy loví kořist. Kobra indická je schopný plavec a dobrý lezec.\n\nKobra indická má malé a pevné přední jedové zuby. U člověka uštknutí vypadá jako dva hluboké vpichy s množstvím drobných vpichů a okolním zarudnutím. Jed kobry indické obsahuje silné postsynaptické neurotoxiny, blokující nikotinové receptory, dále také kardiotoxiny a cytotoxické složky. Smrtelná dávka pro myš je asi LD sc 0,565 mg/kg. Smrtelná dávka jedu pro člověka je asi 12 mg. Jed působí převážně na dýchací soustavu. Uštknutí samo o sobě není bolestivé, účinky jedu se ale na člověku začnou projevovat do několika minut. Nejprve se dostavuje bolest zasaženého místa a maximálně mírný otok, následně se ale objevuje ztráta síly v končetinách, zbělení obličeje a postupná paralýza. Hlava poklesne následkem ochabnutí krčního svalstva, zhoršuje se artikulace, dochází k samovolnému vytékání slin a pěny z úst. Dýchání a polykání je čím dal tím více obtížnější, až dojde k selhání dýchacího systému. Jedinou léčbu představuje podání protijedu.\n\nJelikož kobra indická často loví drobné hlodavce, kteří žijí v blízkosti lidských sídel, vyskytuje se často v jejich okolí a může docházet ke vzájemných konfrontacím mezi lidmi a hady. Úmrtnost na hadí uštknutí v Indii byla v roce 1953 odhadnuta na asi 15 000 lidí ročně, přičemž největší počet smrtelných ušktnutí byl způsoben pravděpodobně právě kobrou indickou. Kobra indická se řadí mezi tzv. velkou čtyřku nejnebezpečnějších indických hadů společně s bungarem modravým (\"Bungarus caeruleus\"), zmijí řetízkovou (\"Daboia russelli\") a zmijí paví (\"Echis carinatus\").\n\nVyhýbá se aridním lokalitám, nalezena bývá v přírodních lesích, ale také na travnatých plochách v obdělávané krajině a v blízkosti vesnic, často také v blízkosti rýžových polí. V Himálaji vystupuje kobra indická až do výšek okolo 4000 m n. m. Obývá většinu území Pákistánu, Indie, dále je možné se s ní setkat na území Srí Lanky, Bangladéše, Nepálu, Bhútánu a pravděpodobně žije i ve východní části Afghánistánu.\n\nŽere hlodavce, žáby a ještěrky, taktéž se udává, že konzumuje ptáky a jiné hady, v mládí i hmyz. Svou kořist kobra uštkne a pak poblíž čeká, až její jed vyřadí nervovou soustavu oběti. Kořist je pak konzumována, podobně jako v případě všech ostatních hadů, v celku.\n\nKobra indická pojídá hlodavce, člověkem obvyklé považované za škůdce a přenašeče nemocí.\n\n\n"}
{"id": "291139", "url": "https://cs.wikipedia.org/wiki?curid=291139", "title": "Association Sportive des Commerçants", "text": "Association Sportive des Commerçants\n\nASCOM je fotbalový klub ze Středoafrické republiky. Jejich barvy jsou žlutá a červená. Tým byl založen v roce 1963 ve městě Bangui, hlavním městě tohoto státu. Hrají na stadionu ASCOM Prince Stadium. Klub hraje ligu Central African Republic League - nejvyšší soutěž.\n\nDO\n\nO- Dabler Hamaroudi \"(FC Hafia Conakry)\"\n\nÚ- Lionel Pacome \"(SC Bangui)\"\n\nÚ- Andy Morrison \"(USCA)\"\n\nVEN\n\nÚ- Armand Hilários \"(Bo Rangers)\"\n"}
{"id": "291148", "url": "https://cs.wikipedia.org/wiki?curid=291148", "title": "Thomas Langlois Lefroy", "text": "Thomas Langlois Lefroy\n\nThomas Langlois Lefroy (8. ledna 1776 – 4. května 1869) byl irský politik a soudce. Byl členem Poslanecké sněmovny Britského parlamentu a Irské státní rady, v roce 1852 se stal prezidentem irského Nejvyššího soudu.\n\nŠiroké veřejnosti mimo Spojené království a Irsko je dnes znám spíše tím, že jako mladík flirtoval se slavnou anglickou spisovatelkou Jane Austenovou, která o něm píše ve dvou svých dopisech a patrně podle něj vytvořila hlavní mužskou postavu (pana Darcyho) ve svém nejslavnějším románu \"Pýcha a předsudek\".\n\nJeho osoba vystupuje v podání Jamese McAvoye jako hlavní mužská postava ve filmu \"Vášeň a cit\", inspirovaném mládím Jane Austenové. Film ovšem není historicky příliš přesný a milostné vzplanutí mezi Austenovou a Lefroyem značně zveličuje.\n"}
{"id": "291149", "url": "https://cs.wikipedia.org/wiki?curid=291149", "title": "Dějiny Ázerbájdžánu", "text": "Dějiny Ázerbájdžánu\n\nÁzerbájdžán \"( , cyrilice: Азәрбајҹан, perské písmo: آذربایجان)\" je největší a nejvíce zalidněná země ležící na jižní straně Kavkazu, v krajině zvaná Eurasie. Je situována mezi východní Evropou a západní Asií.\n\n28. května 1918 byla poprvé vyhlášena nezávislost Ázerbájdžánské republiky, 23. srpna 1991 byl přijat zákon o svrchovanosti republiky a 30. srpna 1991 byla znovu vyhlášena její samostatnost.\n\nV 9. až 6. století př. n. l. se zde nacházelo staroarménské království Urartu, v 1. polovině 1. tisíciletí př. n. l. říše Mana. Oba státy byly v průběhu 7. - 6. století př. n. l. podmaněny Médskou říší, kterou později včetně jižního Ázerbájdžánu ovládla perská dynastie Achaimenovců a říše Atropatena.\n\nNa severu území od 1. století př. n. l. do 10. století existoval státní útvar pod názvem Kavkazská Albánie. O ázerbájdžánské území usilovali Řekové, Římané i Peršané.\n\nVe 4. století se zde rozšířilo křesťanství a stalo se státním náboženstvím, ale v 7. století území dobyli Arabové a následovala násilná islamizace.\n\nV průběhu 9. století až 16. století vznikala řada drobných knížectví, od 11. století do 14. století byla země zasažena vpády seldžuckých Turků a Mongolů. Vláda perské dynastie Safíovců v 16. století znamenala období rozkvětu, protože byla země zapojena do obchodních vztahů Perské říše.\n\nNa počátku 17. století byl Ázerbájdžán podmaněn Osmanskou říší.\n\nV 18. století do vývoje oblasti zasáhlo Rusko, které se pokusilo obsadit pobřeží Kaspického moře s významným městem Baku.\n\nRoku 1828 byla k Rusku připojena i severní část Ázerbájdžánu, zatímco jeho jižní část (nazývaný Íránský Ázerbájdžán) zůstala po rusko-perské válce součástí Íránu.\n\nRozvoj těžby ropy vedl k tomu, že od roku 1875 se v Baku (ropné centrum světového významu) rozvíjel kapitalistický výrobní systém rychleji než na ostatním území s agrárním hospodářstvím. V tomto období došlo ke vzniku ázerbájdžánského národního hnutí reagujícího na hospodářský a náboženský útlak.\n\nNa počátku 20. století se vyostřily spory s Arménií, které roku 1905 vyvrcholily ozbrojenými srážkami, docházelo k rolnickým povstáním i k ozbrojenému boji proti ruské nadvládě.\n\nRoku 1911 byla založena Muslimská demokratická strana Musavat, která se roku 1917 přejmenovala na Turkotatarskou demokratickou stranu federalistů - musavatistů.\n\nSovětská moc byla v Ázerbájdžánu nastolena 13. listopadu 1917. Vzápětí však byla ustavena společná vláda gruzínských, arménských a ázerbájdžánských národních stran (zakavkazský komisariát), který v březnu 1918 rozpustil zakavkazský sněm (tvořený zakavkazskými delegáty v ruském Ústavodárném shromáždění). Sněm zároveň schválil odtržení Zakavkazska od Ruské sovětské federativní socialistické republiky (RSFSR).\n\nNa konci března 1918 vypuklo v Baku protisovětské povstání, které bolševici potlačili. V dubnu 1918 schválil zakavkazský sněm vznik Zakavkazské demokratické federativní republiky, kterou tvořily Gruzie, Arménie a Ázerbájdžán.\n\nV důsledku odlišné zahraničně-politické orientace se ale republika rozpadla. Zároveň vznikla v Baku Rada lidových komisařů, tzv. Bakuská komuna, která získala moc v Baku i na části území státu.\n\nPo rozpadu Zakavkazské demokratické federativní republiky 28. května 1918 vyhlásila Muslimská rada nezávislou Ázerbájdžánskou republiku v čele s vládou musavatistů se sídlem v Gəncə.\n\nPo rozpadu bakuské komuny byla v srpnu ustavena tzv. středokaspická diktatura, vláda bez komunistů, na jejíž žádost vstoupila do města britská armáda. V září 1918 se tato vláda stáhla do Íránu a Baku, které obsadila turecká armáda, se stalo sídlem musavatistícké vlády.\n\nPo skončení 1. světové války se do Baku vrátila britská armáda až do srpna 1919.\n\n15. ledna 1919 dohoda uznala nezávislost Ázerbájdžánské republiky, o dva měsíce později vypukl arménsko-ázerbájdžánský konflikt o Náhorní Karabach.\n\nV dubnu 1920 obsadila Baku Rudá armáda a byla vyhlášena Ázerbájdžánská sovětská socialistická republika. Musavatisté se ještě pokusili o odpor, ale jejich povstání bylo potlačeno. V červenci 1920 vznikla Nachičevanská sovětská socialistická republika jako součást Ázerbájdžánské SSR.\n\nV květnu 1921 byla přijata nová ústava a v březnu 1922 vznikla Zakavkazská sovětská federativní socialistická republika (FSSSR), která se v prosinci 1922 podílela na vytvoření Sovětského svazu.\n\nRoku 1923 vznikla Náhorní karabašská autonomní oblast v rámci FSSSR pod správou Ázerbájdžánu. Roku 1924 se konstituovala Nachičevanská autonomní sovětská socialistická republika v rámci FSSSR. V prosinci 1936 byla obnovena Ázerbájdžánská SSR, jejíž vnitropolitický vývoj byl v souladu s vývojem v Sovětském svazu.\n\nPo změnách v Sovětském svazu v polovině 80. let podobně jako v jiných oblastech se objevily v Ázerbájdžánu dlouho neřešené a násilně potlačované problémy. Jedním z nich, který trvá do současnosti a vyžádal si již několik tisíc obětí, je problém Náhorní karabašské oblasti. Jeho podstata spočívá v tom, že oblast je osídlena obyvatelstvem arménského původu, ale je součástí Ázerbájdžánské republiky, a zároveň se jedná o nevyhlášenou válku mezi muslimy (Ázerbájdžánci) a křesťany (Arméni). Konflikt byl komplikován zásahy ze strany Sovětského svazu, vyhlášením výjimečného stavu, pogromy proti obyvatelům opačné národnosti, jejich útěkem, stávkami a demonstracemi v obou republikách. Obě země podepsaly několik dohod o příměří (mj. 19.2. 1992 v Soči), ale místní konflikty pokračovaly i nadále.\n\nV květnu 1990 Nejvyšší sovět (v listopadu přejmenovaný na Nejvyšší medžlis) zvolil prezidentem Ajaza Mutalibova. V září 1990 se v zemi konaly volby za účasti více stran, ve kterých zvítězili komunisté. V únoru došlo ke změně názvu státu na Ázerbájdžánskou republiku.\n\nV březnu 1991 se v referendu 95% hlasujících vyjádřilo pro zachování Sovětského svazu. V prosinci 1991 se v Alma-Atě republika stala zakládajícím členem SNS.\nDemonstrace a nátlak opozice vedly k odstoupení Ajaza Mutalibova a 3. března 1992 se prezidentské funkce ujal J. Mamedov.\n\nV květnu 1992 se stoupenci Ajaza Mutalibova pokusili převzít moc. A. Elčibej, později zvolený, od června 1993 funkci nevykonával.\n\nV prezidentských volbách 3. října 1993 zvítězil do té doby úřadující prezident Hejdar Alijev. Ve volbách 12. listopadu 1995 se voliči vyslovili pro přijetí nové ústavy a podpořili prezidentskou stranu Nový Ázerbájdžán. Roku 2003 ve věku 80 let v důsledku těžké a dlouhodobé nemoci zemřel Hejdar Alijev - třetí prezident nezávislého Ázerbájdžánu. Epocha velkého státníka, diplomata a politika, jehož působení začalo již za Stalina, skončila.\n\nNa jeho místo nastoupil jeho syn Ilham Alijev, který je dosud ve funkci.\n\n"}
{"id": "291150", "url": "https://cs.wikipedia.org/wiki?curid=291150", "title": "Chüjtnij orgil", "text": "Chüjtnij orgil\n\nChüjtnij orgil nebo Chüjten (mongolsky \"Хүйтний оргил, Hüjtnij orgil,\" čínsky 友谊峰, pinyin \"Yǒuyí Fēng,\" český přepis \"Jou-i-feng)\" je nejvyšší hora Mongolska. Vrchol se nachází v pohoří Altaj na mongolsko-čínské hranici na severozápadním konci obou zemí, 2,5 km od rusko-mongolsko-čínského trojmezí. Vrchol je součástí altajského horského uzlu Tavan Bogd Uul \"(Таван Богд Уул)\" a někdy bývá sám označován jako Tavan Bogd.\n\nChüjtnij orgil znamená „Studená hora“. Čínský název v překladu znamená Štít Přátelství a stejný význam má také název \"Найрамдал (Najramdal),\" používaný v socialistických dobách v Mongolsku. Další prameny uvádějí rusko-mongolské názvy \"Пик Хуйтун (Pik Hujtun)\" a \"Куйтэн-Уул (Kujtèn-Uul),\" čínsko-mongolský 奎屯峰 \"(Kuítún Fēng, Kchuej-tchun-feng),\" případně počeštěné \"Kujtunský štít.\"\n\nChüjten dosahuje nadmořské výšky 4374 m, některé starší prameny ale uvádějí 4356, nebo dokonce 4653 m, což by z Chüjtenu udělalo nejvyšší horu celého Altaje (tou je ve skutečnosti Bělucha). Chüjten je součástí horského masivu Tavan Bogdo-uul, ve kterém se nachází další čtyři významné hory: Nairamdal orgil, Bürged Uul, Naran Uul, Ölgii Uul.\n\nAdministrativně patří západní strana hory pod čínskou autonomní oblast Sin-ťiang, východní strana pod mongolský kraj Altaj Burqin.\n\nGeologická historie této části Altaje začala v ordoviku, kdy byly vyvrásněny první hory ze dna mělkého moře; vyskytují se zde i žuly a přeměněné horniny z pobřežních oblastí. Následovala eroze, k novému zvednutí terénu do dnešní podoby došlo při tektonických pohybech souvisejících s himálajským vrásněním.\n\nVrchol Chüjtenu je trvale pokrytý sněhem. Z jeho jihozápadních svahů stéká největší altajský ledovec Kanas, který pokrývá 30,13 km², je 10,8 km dlouhý a jeho průměrná tloušťka činí asi 130 m. Ledovec začíná ve výšce 3250 m, čelo se nachází ve 2416 m. Ledovce na západě jsou zdrojnicemi řeky Kanas v povodí řeky Burqin, která je důležitým přítokem Irtyše. Ledovce na východě odvodňuje řeka Chovd gol a její přítoky.\n\n"}
{"id": "291153", "url": "https://cs.wikipedia.org/wiki?curid=291153", "title": "Chirurgové", "text": "Chirurgové\n\nChirurgové (v anglickém originále Grey's Anatomy) je seriál americké televizní stanice ABC oceněný Zlatým glóbem a Emmy. Tvůrcem seriálu je Shonda Rhimes. I přes to, že se seriál odehrává v Seattlu, většina scén je natáčena v Los Angeles.\n\nHlavní hrdinkou je Dr. Meredith Greyová (Ellen Pompeo), stážistka na chirurgii Seattle Grace Hospital v Seattlu, která pracuje pod vedením Dr. Mirandy Bailey (Chandra Wilson), po boku Dr. Cristiny Yang (Sandra Oh), Dr. George O'Malleyho (T. R. Knight), Dr. Izzie Stevens (Katherine Heigl) a Dr. Alexe Kareva (Justin Chambers). Po smrti doktora O'Malleyho a odchodu Izzie do Mercy West přichází Dr. Jackson Avery (Jesse Williams) a Dr. April Kepner (Sarah Drew), v 6. sérii.\n\nŠéfem chirurgů je Dr. Richard Webber (James Pickens, Jr.), který je nahrazený Dr. Derekem Shepherdem (Patrick Dempsey) a ten později Dr. Owenem Huntem (Kevin McKidd) a nakonec Dr. Mirandou Bailey. Dr. Arizona Robbins (Jessica Capshaw) je vedoucí pediatrického oddělení. Dr. Callie Torres (Sara Ramirez) je vedoucí ortopedie. Po smrti Dr. Dereka Shepherda, který byl vedoucím lékařem neurochirurgie, jeho roli přebírá jeho sestra Dr. Amelia Shepherd (Caterina Scorsone)\n\nDne 10. února 2017 stanice objednala čtrnáctou řadu, která měla premiéru 28. září 2017. V dubnu roku 2018 stanice objednala patnáctou řadu. Ta měla premiéru dne 27. září 2018 Dne 10. května 2019 bylo stanicí ABC oznámeno, že seriál získá šestnáctou a sedmnáctou řadu. Chris Carmack, Greg Germann a Jake Borelli byli povýšeni na hlavní roli pro šestnáctou řadu. Ta měla premiéru dne 26. září 2019.\n\n\nMeredith Greyová, dcera známé chirurgyně Ellis Greyové, nastupuje jako stážistka do nemocnice Seattle Grace. Nejdříve se seznamuje se svými novými kolegy, také stážisty, a budoucími přáteli, Cristinou Yangovou, Isobel Stevensovou a Georgem O'Malleyem. Dalšími postavami v seriálu jsou doktorka Miranda Baileyová, přezdívaná také \"nacistka\" pro svůj přísný režim, Alex Karev, také stážista, který není moc oblíbený mezi ostatními, a renomovaní chirurgové Derek Shepherd a Preston Burke. Primářem chirurgie je Richard Webber, který měl dříve blízký vztah s Meredithinou matkou. Série zobrazuje několik prvních měsíců působení stážistů v nemocnici a každodenní život hrdinů seriálu. Odhalí se Alzheimerova nemoc, která sužuje Meredithinu matku, Meredithin vztah s Derekem. George se zamiluje do Meredith, Burke a Shepherd spolu v nemocnici neustále soupeří. Série končí příchodem doktorky Addison Montgomeryové-Shepherdové, odcizené manželky Dereka, která tak vstoupí do vztahu mezi ním a Meredith.\n\nDruhá série zobrazuje vztah mezi Meredith a Derekem, který se dostal do problémů poté, co přišla Derekova manželka Addison, od které Derek odešel poté, co zjistil, že spí s jeho nejlepším přítelem Markem Sloanem, který také později vstoupí do děje. Izzie začne krátce chodit s Alexem, jejich vztah se ale rozpadne poté, co se Izzie zamiluje do pacienta Dennyho Duquetta. Cristina chodí s Burkem. Doktorka Baileyová otěhotní, porodí, ale v den jejího porodu má její manžel nehodu, ale uzdraví se.\n\nTřetí série se zabývá především bojem o post primáře chirurgie a šéfrezidenta. George se nečekaně ožení s Callie, ale hned krátce po svatbě začnou mít problémy, protože se George v opilosti vyspí s Izzie. Při záchranné akci po nehodě lodi Meredith nešťastnou náhodou spadne do vody a utopila by se, kdyby ji Derek nezachránil. Na čas se je v bezvědomí, během něhož umírá Meredithina matka. Burke požádá Cristinu o ruku. Ta dlouho váhá kvůli tomu, že se bojí uzavřít manželství. Burke chce klasickou velkou svatbu se vším všudy, Cristina by raději jednoduchý obřad bez všech zbytečných zvyků. Addison by chtěla nějaký vážný vztah, vyspí se několikrát s Alexem, zajímá se taky o Marka. Nakonec se rozhodne začít nový život se svými starými přáteli v Los Angeles. Primářem chirurgie se stane Derek Shepherd, ten se ale místa vzdá ve prospěch dosavadního primáře Richarda Webbera. Šéfrezidentem se nečekaně stane Callie Torresová-O'Malleyová. Na konci série musí stážisté složit závěrečný test. Pokud test nesloží, musí skončit nebo pokračovat rok jako stážisté, pokud ano, stanou se z nich rezidenti. Jedním z těch, který zkoušky nesloží je George, který se tak musí rozhodnout, co dál. Burke odvolává svatbu s Cristinou.\n\nČtvrtá série se začne vysílat 11. května 2008 opět na televizi Prima. V USA byl k dnešnímu dni odvysílán třináctý díl, televize Prima tím pádem bude vysílat nové díly se zpožděním pouhých 13 dílů. Ze seriálu odstupuje představitel Dr. Burke (kvůli neshodám s představitelem Dr. George O'Malley a to údajně kvůli jeho homosexualitě) a Dr. Adisson Montgomery (televize ABC a tvůrčí tým chirurgů jí přesunuli do nového seriálu Private Practice). Čtyři stážisté jsou nyní rezidenty a mají na starost nové stážisty. Dr. George O'Malley, který u zkoušek neprošel, opakuje roční stáž pod dohledem Dr. Meredith Grey.\n\nPátá sezóna měla premiéru 25. září 2008. McKidd a George se rychle připojili k hereckému obsazení, McKidd se stal novým nadřízeným traumatologického oddělení a George, Mereditina kamarádka z mládí, byla přijata jako nová chirurgická stážistka. 3. listopadu 2008 bylo oznámeno, že herečka Brooke Smith, která v seriálu ztvárňovala Dr. Hahn, byla vyškrtnuta ze seriálu. Před tímto oznámením o odchodu herečky Brooke Smith, bylo zveřejněno, že herečka Mary McDonnell si zahraje roli Dr. Dixon, nového kardiologického chirurga s Aspergerovým syndromem.\n\nPátá sezóna se soustředila především na vztah Dr. Sloana a Dr. Lexie Grey, který vedou navzdory zákazu od Meredith a Dereka, na objevení deníků Mereditiny matky, které si vedla, když pracovala jako rezidentka, na Lexie a ostatní stážisty, kteří provádějí zákroky na sobě samých a na Dennyho Duquetta, který je výtvorem halucinací Isobel Stevens, které později prokáží její nemoc (metastatická rakovina kůže 4. stupně). Sezóna končí bojem Isobel Stevens s rakovinou a nehodou O'Malleyho, při které byl sražen autobusem.\n\nPrvní epizoda šesté sezóny měla v Americe premiéru 24. září roku 2009. Bylo oznámeno, že herec Knight, který ztvárňoval postavu George O'Mallyho, již nebude v této sezóně hlavní postavou. Naopak vedlejší postava Arizony Robbins, kterou hrála Jessica Capshaw se nově stala jednou z hlavních postav. Šestá sezóna představila několik nových rezidentů, kteří se připojili k personálu nemocnice Seattle Grace z důvodu sloučení s nemocnicí Mercy West. Mezi tyto rezidenty patřili Dr. Adamson (Zehetner), Dr. Jackson Avery (Williams), Dr. Charles Percy (Baker)a Dr. April Kepner (Drew). Kim Raver vstoupila do seriálu 12. listopadu 2009 jako Dr. Teddy Altman, nová kardiologická nadřízená. Také bylo zveřejněno, že se Dr. Altman stala jednou z hlavních postav seriálu. Herečka Katherine Heigl, která v seriálu ztvárňovala Dr. Isobel Stevens zažádala o propuštění ze seriálu, aby mohla strávit více času se svou adoptovanou dcerou Naleigh. Její poslední účast v seriálu byla ve 12. epizodě. Šestá sezóna má 24 epizod.\n\nŠestá sezóna byl především zaměřená na smrt Dr. George O'Malleyho, povýšení Dr. Torres a Dr. Bailey do funkce šéfrezidentů, alkoholismus Dr. Webbera, fúzi s nemocnicí Mercy West, rozpad manželství Alexe a Izzie a na povýšení Dr. Shepherda do funkce šéfa chirurgie. Sezóna je zakončena honbou truchlícího manžela Garyho Clarka na Lexie, Dereka a Richarda, kteří zavinili smrt jeho manželky. Na následky této pomsty zahyne několik doktorů. V posledním díle 6. sezóny sledujeme boj o život Dr. Shepherda a Dr. Kareva.\n\nSedmá sezóna měla v Americe premiéru 23. září 2010. Obsahuje 22 dílů. Herci Williams a Drew se stali hlavními postavami seriálu. Herec James Tupper ztvárnil v 7. sérii Dr. Perkinse, traumatologa, který je zároveň přítelem Dr. Altman. Hudební epizoda s názvem \"Song Beneath the Song\" vysílaná 31. března 2011, obsahuje několik písní, které provázely seriál v předchozích sériích.\n\nSedmá sezóna je soustředěná především na doktory, zotavující se z tragédie (masová vražda spáchaná truchlícím manželem), která se udála v předchozí sérii. Série je také zaměřená na romantický život Dr. Teddy Altman, Mereditinu a Derekovu touhu po dítěti, Webberovo znovu dosazení na místo šéfa chirurgie, automobilovou nehodu Dr. Torres a na Mereditino znehodnocení Derekovy studie na vyléčení Alzheimerovy choroby. Série končí zradou Alexe Kareva, jmenováním nového šéfrezidenta, adopcí dítěte, Christininým těhotenstvím a partnerskými neshodami mezi Meredith a Derekem.\n\nOsmá série se vysílala od 22. září 2011 do 17. května 2012. Celkem bylo odvysíláno 24 epizod. Tato sezóna ukazuje Meredith a Dereka, kteří se snaží o záchranu svého manželství, protože Meredith zmanipulovala výzkum na léčbu Alzheimerovy nemoci, a ukazuje jejich snahu o adopci africké holčičky Zoly. Dále ukazuje Richarda, který vinu za zmaření tohoto výzkumu bere na sebe a odstupuje z křesla primáře, které posléze přebírá Owen. Tato série ukazuje nástrahy pátého ročníku studentů medicíny, kteří se tvrdě připravují, učí se a nakonec podstupují náročné zkoušky. Jediným, kdo tento boj nezvládá je April, která je nakonec z nemocnice vyhozena. Osmá série se dále zaměřuje na vztah Lexie a Marka, který začíná žít ve stejné domácnosti s Julií. Načež si Lexie uvědomuje, jak moc jí Mark chybí a v závěrečném dílu mu již umírající vyznává lásku. Dějová linka se dále zaměřuje na Cristinino rozhodnutí podstoupit potrat, což je jejímu manželovi Owenovi proti srsti. Ani vztah Callie a Arizony není v osmé sérii opomenut. Ukazujíce jejich vztah, který se postupně vrací k normálu a jejich snahu rozdělit rodičovskou lásku k dceři, kterou vychovávají společně s Markem. Začátek série je ovlivněn Alexovým odhalením viníka znehodnocení výzkumného pokusu. Série končí leteckým neštěstím, do kterého jsou zataženi Meredith, Cristina, Derek, Mark, Lexie a Arizona. Mark a Lexie budou vážně zraněni, oba svému zranění podlehnou.\n\nPostavy se vyrovnávají s nehodou, která se odehrála na konci 8. série, při které Lexie Grey (Chyler Leigh) přijde o život, zatímco se jí Mark Sloan (Eric Dane) snaží zachránit, ten nakonec podléhá vlastním zraněním. Derek Shepherd přichází na to, že se možná bude muset vzdát své kariéry, kvůli zranění jeho ruky, naštěstí Callie Torres ji zachrání. Meredith Grey se snaží vypořádat se smrtí své sestry a později přichází na to, že je těhotná. Cristina Yang, je traumatizovaná a později se rozhodne přijmout nabídku na práci v Minnesotě. Arizona Robbins je další z těch, co přežila nehodu, po návratu se přijde na to, že aby přežila, její noha musí být amputovaná. Aby mohl ochránit doktory při soudu Owen Hunt se rozhodne rozvést s Yang, ale oba se rozhodnou začít si znovu. Nemocnice se stane vinnou za nehodu a její budoucnost je nejistá. Čtyři přeživší nehody s Torres se rozhodnou nemocnici koupit. Miranda Bailey si bere Ben Warrena za manžela. April Kepner se vrací zpět do Ohia, ale Huntovi se povede ji přivést zpátky, kde si začíná s Jacksonem Averym.\n\nSérie se soustředí na vztah mezi Meredith Grey a Christinou Yang, které se rozhodly následovat odlišné cesty týkající se jejich kariéry. Derek Shepherd a Callie Torres, která se rozhodla odejít od své ženy Arizony Robbins, vytvoří tým a pracují pro Bílý dům na mozek-mapujícím projektu. Miranda Bailey pracovala na projektu mapující lidské genomy. Yang a Owen jsou nyní přátelé. April Kepner a Jackson Avery společně utečou ze svatby April a paramedika Matthewa (Justin Bruening). Yang se rozhodne vzít pracovní nabídku ve Švýcarsku.\n\nMeredith se vypořádává s odchodem Cristiny a s její náhradnicí Maggie Pierce (Kelly McCreary), o které se zjistí, že je její nevlastní sestrou. Největším příběhem 11. série je smrt Dereka Shepherda v epizodě \"How to Save a Life\". Amelia Shepherd se stěhuje do Seattlu a začíná pracovat v nemocnici. Callie Torres a Arizona začínají chodit na partnerské poradenství. April Kepner a Jackson Avery mají syna Samuela, který je diagnostikovaným osteogenesis imperfecta a umírá hned po porodu. Meredithino a Alexovo přátelství sílí, ale jeho vztah s Jo má problémy.\n\nSérie se odehrává 3 měsíce po Richardově a Catherine svatbě. Baileyová se oficiálně stává primářkou chirurgie, a je šťastná. April a Jacksonův vztah je v troskách, April jede pracovat do Jordánska, kde se seznamuje s Nathanielem Riggsem (Martin Henderson). Po návratu domů se April a Jackson oficiálně rozvádí, ale v den rozvodu April zjišťuje, že je znovu těhotná. Owen se čím dál víc sbližuje s Amélií, jejich vztah se rozhodnou, po vzájemném špičkování, posunout na další level - na konci série se vezmou. Mimo to, Owen řeší i přítomnost svého bývalého kamaráda a současného soka Riggse, který se společně s April vrátil z Jordánska, a nastoupil do nemocnice jako kardiochirurg, a kterému nemůže odpustit smrt jeho sestry. Meredith si zvyká na nové soužití s Amélií a svou nevlastní sestrou Maggie, prodělává i nepříjemný úraz, kdy ji napadne nepříčetný pacient, a dost ji ublíží. Na konci série zažívá románek, který ji připomene, že na vztah ještě není připravená. Callie se seznamuje s novou dívkou Penny, ale za krátko zjistí kdo Penny je. Penny shodou náhod nastupuje do nemocnice, ale začátky pro ní nejsou vůbec lehké, protože všichni zjišťují, že ošetřovala Dereka v onu noc, kdy zemřel .Všichni ji to zazlívají, že Derekovi nepomohla, ale Penny se brání - chtěla, ale nemohla. Nejvíce ji to zazlívá Amélie, která se z bratrovy smrti nemůže stále vzpamatovat, a dotkne se i alkoholu. V těchto těžkých časech ji nejvíc pomáhá Weber a Owen.\n\nPro natáčení některých exteriérů nemocnice Seattle Grace je využita Fisher Plaza, budova seattleské pobočky ABC. To naznačuje, že Seattle Grace stojí nedaleko věže Space Needle. Nemocnice využitá k natáčení většiny ostatních exteriérů a interiérů je ale v North Hills v Kalifornii. Zatímco interiéry Meredithina domu jsou natáčeny v ateliérech, skutečný dům využitý pro natáčení exteriérů je v Seattlu.\n"}
{"id": "291154", "url": "https://cs.wikipedia.org/wiki?curid=291154", "title": "Pryskyřice", "text": "Pryskyřice\n\nPryskyřice (lidově \"smola\", \"smůla\") je výměšek, který produkuje řada rostlin, zejména jehličnatých stromů a obsahující zejména uhlovodíky. Používá se např. pro výrobu laků, lepidel nebo kadidla a parfémů. Zkamenělá pryskyřice se označuje jako jantar. Jako pryskyřice se také označují syntetické výrobky podobných vlastností.\n\nPryskyřici obsahují i jehlice stromů; některé druhy ji dokonce přímo z jehlic vylučují (borovice osinatá). Kromě výše zmíněných přírodních pryskyřic existuje také celá řada pryskyřic syntetických.\n\nPryskyřice teče ve dřevní hmotě pryskyřičnými kanálky a přirozeně chrání stromy při poranění kůry či dřeva a také proti parazitickému hmyzu, například kůrovci. Vnikne-li hmyz pod kůru, začne v poškozeném místě téci míza, pryskyřice hmyz přilepí a zalepí jeho dýchací otvory. Zdravé stromy jsou tak schopny bránit se napadení kůrovcem. Naopak stromy oslabené nebo nemocné produkují pryskyřice málo a kůrovcům podléhají.\n\nRelativní permitivita ε je 2,5.\n\nPryskyřice vylučovaná stromy je kapalina s velkou viskozitou tvořená těkavými látkami, převážně terpeny, v  nichž jsou rozpuštěny netěkavé složky, díky kterým je pryskyřice lepivá. U některých druhů je terpenů velmi málo a rozpouštědlem je převážně \"n\"-heptan (borovice Jeffreyova). Díky vysoké čistotě heptanu získaného z borovic destilací je možno použít jej pro definování nulového bodu stupnice oktanových čísel benzínu. Příbuzná borovice těžká, jež se borovici Jeffreyově velmi podobá, však obsahuje terpeny. V některých provozech destilujících pryskyřici v Kalifornii došlo v minulosti k explozím v důsledku záměny obou druhů které byly mylně považovány za jediný druh. K rozřazení druhů došlo teprve roku 1853.\n\nJsou-li příměsí rostlinné gumy, jde o tzv. klejopryskyřice. Příkladem těchto klejopryskyřic je myrha produkovaná myrhovníkem \"Comiphora myrhae\" nebo kadidlo z kadidlovníků \"(Boswellia).\"\n\nDíky své vysoké hořlavosti se pryskyřice dříve používala pro výrobu pochodní.\nTvrdé pryskyřice jako např. kopál se dnes používají pro výrobu laků a lepidel. Naproti tomu měkčí pryskyřice obsahující esenciální oleje se využívají při výrobě léčiv a kadidla.\n\nSlouží také k napouštění dielektrik, čímž dochází ke zlepšení jejich mechanických a elektrických vlastností při využití např. v kondenzátorech, v izolacích vodičů apod.\n\nZahřátím čerstvé pryskyřice vzniká kalafuna, jež se používá pro ošetření smyčců smyčcových nástrojů a při pájení.\n\nZkamenělá pryskyřice pravěkých stromů má podobu kopálu (subfosilní) nebo jantaru (fosilní). Jantar je využíván zejména ve šperkařství, ale má význam i v paleontologii a jiných vědních oborech.\n\nObdobně jako u přírodního a syntetického kaučuku existuje celá řada druhů syntetických pryskyřic:\n\n\nSyntetické pryskyřice nacházejí celou řadu uplatnění od nátěrových hmot přes lepidla po pojiva kompozitních materiálů.\n\n\n"}
{"id": "291156", "url": "https://cs.wikipedia.org/wiki?curid=291156", "title": "Hungaroring", "text": "Hungaroring\n\nHungaroring je maďarský závodní okruh, který nejčastěji hostí závody seriálu Formule 1 a GP2. Okruh se nachází u města Mogyoród východně od Budapešti jižně od dálnice M3, ze které k němu vedou dva sjezdy. Výstavba okruhu začala 1. října 1982 a již 24. března 1983 se zde jel první závod. Okruh je značně zastaralý, krajně splňující bezpečnostní podmínky. Trať je hrbolatá, někde chybí obrubníky. Existují též spekulace, že nebýt zdejších zájmů Bernieho Ecclestona, tak by se zde Formule 1 vůbec nejezdila.\n\n\n\n"}
{"id": "291157", "url": "https://cs.wikipedia.org/wiki?curid=291157", "title": "Makha Bucha", "text": "Makha Bucha\n\nMakha Bucha nebo Mágha Púdžá (thajsky: วันมาฆบูชา) je thajský buddhistický a státní svátek. Připadá na den úplňku třetího lunárního měsíce. Každý rok se tedy slaví v jiný den obvykle během února, např. v roce 2008 připadl tento den na 21. února. V jazyce páli je \"Makha\" nebo \"Mágha\" název třetího lunárního měsíce a \"Bucha\" nebo \"Púdžá\" znamená „uctívat“.\n\nThajští buddhisté se v tento den při rozbřesku shromažďují v místních klášterech, aby tu vykonali záslužné činy, poslechli se duchovní rozpravy a hlavně se účastnily průvodu se zapálenými svíčkami v thajštině nazývaném \"Wian Tian\". Oslavy vyjadřují vděčnost vůči mnišskému řádu a Třem klenotům, jimiž jsou Buddha, Dhamma a Sangha.\n\nTento svátek připomíná významnou událost, k níž došlo devátého měsíce po Buddhově probuzení. Tehdy se podle théravádové tradice mělo před Buddhou spontánně shromáždit 1250 mnichů pocházejících z různých částí indického subkontinentu. Proto je také tento svátek někdy nazýván jako Den Sanghy. Zvláštní na této události bylo to, že všichni přišli z vlastní iniciativy bez předchozí domluvy s Buddhou a mezi sebou navzájem, všichni byli plně probuzení - tedy arahaté a všechny do mnišského stavu osobně ordinoval samotný Buddha. Jestliže k těmto třem zvláštnostem připočteme fakt, že se vše odehrálo za úplňku, dostane čtyři výjimečné skutečnosti, z toho důvodu je toto shromáždění někdy nazýváno jako \"„čtyřnásobné“\".\n\nBuddha při této příležitosti přednesl přítomným arahatům proslov nazývaný \"Óváda-pátimokkha gáthá\". V němž zdůraznil základní principy buddhismu, jež jsou:\n\nTaké jim doporučil, aby byli dobrými učiteli laickým buddhistů na základě těchto pravidel:\n\nSvátek též připomíná druhou významnou událost, která se odehrála o 45 let později a to opět během úplňku třetího lunárního měsíce. Buddha tehdy předpověděl, že vzhledem k jeho zdravotnímu stavu za tři měsíce vstoupí do parinibbány. Při této příležitosti přednesl rozpravu o dhammě, v níž hovořil o odpovědnosti jedince.\n\n\n"}
{"id": "291158", "url": "https://cs.wikipedia.org/wiki?curid=291158", "title": "Cabo Girão", "text": "Cabo Girão\n\nCabo Girão je strmý mořský útes asi 9 km západně od centra Funchalu, hlavního města Madeiry. \n\nNejvyšší bod útesu je 580 m nad hladinou oceánu, což jej řadí na druhé místo v Evropě (za útesem Preikestolen v Norsku – 604 m). Na nejvyšším místě útesu je turistická vyhlídka, odkud je na východě vidět městečko Câmara de Lobos a za ním Funchal. Západním směrem je zatravněná plošina, odkud občas startují paraglaidisté. \n\nNa patě útesu jsou na mořském břehu políčka, malá vinice a restaurace. Přístup k políčkům byl do roku 2003 jen lodí. V srpnu toho roku byl postaven původně nákladní výtah téměř pod vrchol útesu do místa zvaného Rancho. Dolní stanice je u políček s názvem Fajãs do Cabo Girão. Dnes lanovka vozí i turisty, při jízdě je třeba překonat strach z výšek.V provozu jsou dvě kabiny po 6 místech,\n"}
{"id": "291162", "url": "https://cs.wikipedia.org/wiki?curid=291162", "title": "Katherine Heigl", "text": "Katherine Heigl\n\nKatherine Marie Heigl (* 24. listopadu 1978, Washington, USA) je americká herečka. Mezi její nejznámější role patří ztvárnění doktorky Izzie Stevensové v seriálu \"Chirurgové\" (\"Grey's Anatomy\") a hlavní role ve filmu \"Zbouchnutá\" (\"Knocked Up\").\n\nPředtím než se začala zajímat o herectví, se věnovala modelingu a svou kariéru zahájila jako dětská modelka v módní agentuře Wilhelmina Models. V herectví debutovala v roce 1992 ve filmu \"That Night\". Než získala svou velkou roli v seriálu Chirurgové, hrála například v televizním seriálu \"Roswell\" či filmech mezi něž patří třeba \"Můj táta hrdina\" (\"My Father the Hero\"). V průběhu let se stala sex symbolem a objevila se na titulních stranách prestižních časopisů, jako například \"Maxim\", \"Vanity Fair\" a \"Cosmopolitan\".\n\n23. prosince 2007 se provdala v Park City ve státě Utah za Joshe Kelleyho.\n\nNarodila se ve Washingtonu, D.C., jako dcera Nancy a Paula Heiglových (její matka je osobní manažerka a otec finanční manažer). Katherina má německé a irské předky a byla členkou Církve Ježíše Krista Svatých posledních dnů. Je nejmladší ze čtyř dětí (má sourozence Meg, Jasona a Holta). Předtím, než se její rodina přestěhovala do Connecticutu, žila ve Virginii a poté v Denveru. V Connecticutu žili ve městě New Canaan na starém statku ve viktoriánském stylu a Katherine zde prožila většinu svého dětství.\n\nV roce 1986 zemřel její bratr Jason poté, co utrpěl vážná zranění při dopravní nehodě, během které byl vymrštěn z korby pickupu, ve kterém se byl se spolužáky projet během polední pauzy ve škole. Po jeho smrti se rodina rozhodla darovat jeho orgány. Po jeho smrti rodiče konvertovali k Církvi Ježíše Krista Svatých posledních dnů (předtím byla její matka luteránka a otec katolík). Od té doby je silnou zastánkyní darování orgánů. Přestože již není praktikující Mormonka, některé aspekty víry stále vnímá jako pozitivní.\n\nHeigl začínala jako modelka, poprvé se objevila v katalozích pro Sears a Lord Taylor, za práci si vydělala 75 dolarů. Poprvé se na televizních obrazovkách objevila v reklamě na cerálie Cheerios. Filmový debut přišel s rokem 1992, kdy si zahrála ve filmu \"King of the Hill\". V roce 1994 přijala roli do filmu \"Můj táta hrdina\". O rok později si se Stevenem Seagalem zahrála v akčním thrilleru \".\" V roce 2016 si zahrála v Disney televizním filmu \"Wish Upon a Star\".\n\nV roce 1999 přijala roli Isabel Evans ve sci-fi dramatu \"Roswell\". Na konkurzech se snažila získat jednu ze tří rolí (další získali Shiri Appleby a Majandra Delfino). V roce 2001 pracovala na nezávislém filmu \"100 sladkých holek\". V roce 2003 se objevila ve třech televizních filmech: \"Slib věčné lásky\", \"Láska prichází zvolna\" a \"Nesmrtelné zlo\". V roce 2005 si zahrála v TV filmu \".\"\n\nV roce 2005 se připojila k obsazení seriálu stanice ABC \"Chirurgové\". Získala jednu z hlavních rolí, a to postavu doktorky Izobel \"Izzy\" Stevens. Ten samý rok se objevila v nezávislém filmu \"Side Effects\". V roce 2006 získala nominaci na Zlatý glóbus v kategorii Nejlepší herečka ve vedlejší roli - seriál, mini-seriál nebo TV film za práci na Chirurzích. Ve stejném roce si zahrála v komedii \"Zbouchnutá\", po boku Setha Rogena. 16. září 2007 získala Cenu Emmy v kategorii Nejlepší herečka ve vedlejší roli v dramatickém seriálu za roli Izzie Stevens. S Jamesem Marsdenem se objevila v úspěšné romantické komedii \"27 šatů\". 24. července 2009 měl premiéru film \"Chceš mě, chci tě\", ve kterém si zahrála s Gerardem Butlerem. V červnu 2010 se objevila s Ashtonem Kutcherem ve filmu \"Vrahouni.\"Úspěšná se také stala komedie \"Pod jednou střechou,\" kterou natočila také v roce 2010.\n\nV prosinci 2011 si zahrála ve hvězdně obsazeném filmu \"Šťastný Nový rok\", režírovaném Garry Marshallem. Za roli ve filmu \"Slečna nebezpečná\" získala nominaci na cenu Zlatá malina v kategorii Nejhorší herečka.\n\nV roce 2012 bylo oznámeno, že Heigl propůjčila svůj hlas do animovaného filmu \"Velká oříšková loupež\". Film měl premiéru 17. ledna 2014. Následující rok se objevila v romantické komedii \"Velká svatba\", po boku Roberta De Nira a Diane Keaton.\n\nV lednu 2014 se rozhodla znovu objevit na televizních obrazovkách a přijala roli CIA agentky v seriálu \"Ve službách CIA\". Seriál byl však po první sérii. zrušen. V roce 2018 byla obsazena do role Samanthy Wheeler, nové partnerky právnické firmy v seriálu \"Kravaťáci\".\n\nV minulosti měla vztah s Joey Lawrencem (1994) a kolegou ze seriálu \"Roswell\" Jasonem Behrem, se kterým chodila během natáčení seriálu. V červnu 2006 se zasnoubila se zpěvákem Joshem Kelleym, se kterým se seznámila během natáčení hudebního klipu písně „Only You“. Svatbu měli 23. prosince 2007 ve městě Park City ve státě Utah. Během natáčení Live with Regis and Kelly uvedla, že se s Kelleym rozhodli, že spolu do svatby nebudou žít společně; doslova řekla „Myslím, že jsem si chtěla něco nechat pro skutečné manželství… chtěla jsem, aby v našem manželství bylo něco, čím bude odlišné od chození nebo námluv.“ Líbánky strávili v letovisku Esperanza v Cabo San Lucas. V prosinci 2007 se společně přestěhovali do nového domu v Loz Feliz v Kalifornii.\n\nV září roku 2009 adoptovali desetiměsíční holčičku Nancy Leigh \"Naleigh\" Mi-Eun Kelley z Jižní Koreje. V dubnu 2012 adoptovali holčičku Adalaide Marie Hope Kelley ze Spojených států. V červnu 2016 dvojice potvrdila, že čekají první biologické dítě. Syn Joshua Bishop Kelley, Jr. se narodil dne 20. prosince 2016.\n\n"}
{"id": "291163", "url": "https://cs.wikipedia.org/wiki?curid=291163", "title": "Bo Rangers", "text": "Bo Rangers\n\nBo Rangers je fotbalový klub ve státě Sierra Leone a patří mezi tři nejlepší týmy. Rivalem klubu je tým Nepean Stars. Bo Rangers byl založen v roce 1966 ve městě Bo v Sierra Leone. Hraje na stadionu Bo Stadium s kapacitou 10 000 míst nejvyšší soutěž v zemi Sierra Leone League.\n\nDO\n\nO- Tshekane Kopano \"(Arsenal Maseru)\"\n\nZ- Edward Johannes \"(Kamboi Eagles)\"\n\nZ- Alluzo Kosseh \"(Kallon FC)\"\n\nÚ- Armand Hilários \"(ASCOM)\"\n\nVEN\n\nO- Shekku Abubakkar \"(Elman FC)\"\n\nZ- Idriss Oms \"(Bai Bureh Warriors FC)\"\n\nZ- Victor Jobe \"(Botswana Defence Force XI)\"\n"}
{"id": "291164", "url": "https://cs.wikipedia.org/wiki?curid=291164", "title": "Lapin Agile", "text": "Lapin Agile\n\nLapin Agile ([lapε̃ aʒil], fr. \"Čiperný králík\") je známý kabaret v Paříži na Montmartru v ulici \"Rue des Saules\" č. 22 severozápadně za bazilikou Sacré-Cœur, kde se kolem roku 1900 scházeli významní umělci a spisovatelé.\n\nNa místě dnešního kabaretu existoval výčep již v roce 1860 v době připojení Montmartru k Paříži. Ten několikrát změnil název. Nejprve se jmenoval \"Au rendez-vous des voleurs\" (\"U setkání zlodějů\"), pak se nazýval \"Cabaret des Assassins\" (\"Hospoda vrahů\") podle legendy, že zde skupina vrahů kdysi zabila majitelova syna a nebo podle nástěnných maleb a obrazů zobrazujících různé činy sériových vrahů. Později se nazýval \"Ma Campagne\" (\"Můj venkov\").\nV roce 1880 namaloval karikaturista André Gill kabaretu nový vývěsní štít, jehož kopie je na fasádě dodnes. Díky němu získal kabaret své současné jméno. Představuje králíka vyskakujícího z pánve a návštěvníci začali podniku říkat podle autora obrázku \"Le Lapin à Gill\" (\"Gillův králík\"). Časem z toho vznikla zkomolenina \"Lapin Agile\" (tj. \"Čiperný králík\").\n\nNa přelomu 19. a 20. století byl Lapin Agile oblíbeným místem malířů a spisovatelů jako např. Pablo Picasso, Amedeo Modigliani, Guillaume Apollinaire, Paul Verlaine, Max Jacob, Alphonse Allais, Auguste Renoir, Pierre-Ernest Prins nebo Maurice Utrillo.\n\nV roce 1904 Picasso portrétoval Margot, snachu tehdejšího majitele kabaretu (obraz \"Žena s vránou\"). Z roku 1905 pochází jeho olejomalba s názvem \"V Lapin Agile\". Kabaret malovali též Maurice Utrillo nebo Pierre-Ernest Prins.\n\nV roce 1993 napsal americký komik Steve Martin hru s názvem \"Picasso at the Lapin Agile\" (\"Picasso v Lapin Agile\"), která se úspěšně hrála v Chicagu, Los Angeles a dalších městech. Hra zachycuje fiktivní setkání Pabla Picassa s Albertem Einsteinem v Lapin Agile.\n\n"}
{"id": "291165", "url": "https://cs.wikipedia.org/wiki?curid=291165", "title": "Smola", "text": "Smola\n\nSmola může být: \n\n\n\n"}
{"id": "291166", "url": "https://cs.wikipedia.org/wiki?curid=291166", "title": "Adam Rodriguez", "text": "Adam Rodriguez\n\nAdam Michael Rodriguez (* 2. dubna 1975, Yonkers, New York, USA) je americký herec portorického a kubánského původu.\n\nVyrostl v New Yorku. Chtěl být profesionálním hráčem baseballu, ale na střední škole se zranil, a tak se rozhodl být hercem. Začínal v dětském divadle v New Yorku. Objevil se v seriálech \"Zákon a pořádek\", \"Roswell\" (Jesse Ramirez), nejznámější je ale díky roli Erica Delka v seriálu \"Kriminálka Miami\".\n\n"}
{"id": "291174", "url": "https://cs.wikipedia.org/wiki?curid=291174", "title": "Buffalo Springfield", "text": "Buffalo Springfield\n\nBuffalo Springfield byla vlivná folk rocková skupina ve které v 60. letech působili hudebníci Neil Young, Stephen Stills, Richie Furay a Jim Messina.\n\nSkupina Buffalo Springfield byla založena začátkem roku 1966, ale za její vznik je možné považovat okamžik, kdy se Neil Young a Stephen Stills poprvé potkali ve folkovém klubu v Thunder Bay, Ontario. Young tam byl s The Squires, skupinou kterou vedl od února 1963, Stephen Stills byl na turné s folk-rockovou skupinou The Company.\n\nZa nějaký čas, když se skupina The Company na konci turné rozpadla, Stills se přestěhoval na západní pobřeží Spojených států, kde pracoval jako studiový hudebník, mezi jinými pro The Monkees. Producent Barry Friedman mu řekl, že by pro něj měl práci, kdyby si založil vlastní skupinu. Stills pozval hráče z Au Go Go Singers, Richie Furaye a bývalého baskytaristu ze Squires Kena Kobluna, aby se k němu v Kalifornii přidali.\n\nZačátkem roku 1966 potkal Young v Torontu Bruce Palmera, který hrál na basovou kytaru ve skupině The Mynah Birds. Protože potřebovali kytaristu, Palmer navrhl Youngovi, aby se připojil a ten nabídku přijal. Mynah Birds měli nahrávat album preo Motown Records, ale jejich zpěvák Rick James byl uvězněn za nekrytou směnku a skupina se tak rozpadla. Young a Palmer se rozhodli přesunout do Los Angeles, kde doufali že se dají dohromady se Stillsem.\n\nZhruba po týdnu, kdy byli rozladěni neúspěšným hledáním Stillse a rozhodli se opustit San Francisco, stáli v dopravní zácpě na Sunset Boulevard v Los Angeles, když Stills a Furay poznali Youngova Pontiaca ročník 1953, který stál v opačném směru. Po chvilce pokřikování a mávání Furay přejel na zákazu otáčení do stejného směru a ti čtyři se konečně setkali. Ani ne za týden se k nim na základě doporučení manažera The Byrds, Jima Dicksona, přidal bubeník Dewey Martin, který hrál s takovými umělci country music, jako Patsy Cline a The Dillards.\n\nJméno skupiny převzali z nápisu na parním válci, který byl vyroben ve společnosti Buffalo-Springfield Roller Company a parkoval na ulici před Friedmanovým domem (kde Stills a Furay přebývali). Nová skupina debutovala 11. dubna 1966 v klubu The Troubadour v Hollywoodu. O pár dnů později začali turné po Kalifornii jako předkapela skupin The Dillards a Byrds.\n\n\n"}
{"id": "291177", "url": "https://cs.wikipedia.org/wiki?curid=291177", "title": "Epidauros", "text": "Epidauros\n\nEpidaurus (řecky Ἐπίδαυρος, Epídavros) bylo město ve starověkém Řecku. Ve své době bylo významným kulturním i náboženským centrem. Soustředil se zde kult boha Asklépia, kterému zde byl věnován chrám pojmenovaný po něm. Dodnes jsou zde pozůstatky tohoto chrámu a spolu s obrovským dobře zachovaným divadlem tvoří nejdůležitější památky celé oblasti. Díky své výjimečnosti byl Asklépiův chrám zapsán v roce 1988 na Seznam světového dědictví UNESCO.\n\nAsklépiova svatyně byla ve středověku největší léčitelské centrum. V areálu se nacházelo 160 ložnic a léčivé prameny. Podle legendy sem měli posílat nemocné lidi, kterým v noci měl Bůh prozradit metodu k léčení jejich nemoci.\n\nZachované divadlo se pyšní úžasnou akustikou, obsahuje 55 řad sedadel, kde se zároveň mohlo bavit až na 14 tisíc lidí, bylo objeveno v 19. století při odkrývacích pracích. Z jeho horních řad lze přehlédnout velkou část celého areálu až ke vstupnímu prostoru, u něhož končila 12 km dlouhá cesta poutníků od přístavu. V areálu se dále nachází moderní muzeum, kde najdeme mnoho o historii tohoto místa. Vlastní posvátný okrsek se rozkládá v háji nedaleko muzea. Byly zde nalezeny pozůstatky místa nejposvátnějšího dórského Asklépiova chrámu, postaveného kolem r. 375. Dále se zde mimo jiné nacházejí vykopávky katagógeia - velkého poutního domu a thólu - pozoruhodné kruhové mramorové stavby, kde byli chováni posvátní hadi, které měl Asklépios ve svém znaku.\n"}
{"id": "291181", "url": "https://cs.wikipedia.org/wiki?curid=291181", "title": "Botswana Defence Force XI", "text": "Botswana Defence Force XI\n\nBotswana Defence Force XI je fotbalový klub Botswany. Je mezi 3 nejlepšími kluby Botswany. Byl založen v roce 1978 v Gaborone. Hrají Mascom Premier League a dosud jsou 3.. Hrají na SSKB Stadium.\n\n1981, 1988, 1989, 1991, 1997, 2002, 2004\n\n1989, 1998, 2004\n\nDO\n\nZ- Victor Jobe \"(Bo Rangers)\"\n\nZ- Miguel Negao Oko \"(Atlético Luanda)\"\n\nÚ- Phillip Fru \"(Prisons XI)\"\n\nVEN\n\nO- Ibrahim Sergio \"(Espoir FC)\"\n\nÚ- Djibril Yacouba \"(Prisons XI)\"\n"}
{"id": "291192", "url": "https://cs.wikipedia.org/wiki?curid=291192", "title": "Meteora", "text": "Meteora\n\nMeteora jsou monastýry na vrcholcích slepencových skal v oblasti Thesálie v Řecku, poblíž města Kalambaka.\n\nMniši a poustevníci se tu začali usazovat již od 11. století, ale teprve o tři století později začaly vznikat první byzantské monastýry (správný český výraz pro klášter východní [tj. pravoslavné čili ortodoxní] a Řeckokatolické církve).\n\nNejdříve byl postaven monastýr \"Metamorfosis\", založený v roce 1356 mnichem Athanasiem z poloostrova Athos, na skále ve výšce 534 metry nad mořem. Monastýr byl nazván Megalon (Velký) Meteoro (vznášející se – podle dojmu, že se vznáší vysoko nad zemí). Podle něj pak se množné číslo „meteora“ začalo používat pro všechny zdejší monastýry, jichž mezi 15. a 16. stoletím vzniklo celkem 24. Výstavba klášterů byla velmi náročná. Stavební materiál a všechno potřebné zařízení mniši vynášeli na zádech pomocí košů, rumpálů; jediným strojem, který jim práci usnadňoval, byla kladka. Mnohem později, i v souvislosti s turistickým ruchem, byla vystavěna schodiště a kamenné žebříky. Monastýry byly vyzdobeny nádhernými ikonami, mimo jiné i od Theofana Krétského,a zařízeny drahocenným vyřezávaným nábytkem.\n\nÚpadek monastýrů začal od 18. století, mnozí církevní hodnostáři kláštery opustili a přesídlili do mnišské republiky Athos. Dnes je trvale obydleno řeholníky pouze pět monastýrů. Mniši mají kromě svých denních povinností na starosti i péči o vzácné historické památky, ikony a starobylý mobiliář. Další dva monastýry jsou určeny k modlitbám.\n\nDnes jsou Meteora oblíbeným cílem turistických výletů, součástí prohlídky s odborným výkladem jsou především mužský monastýr \"Varlaam\" a ženský \"Roussanu\".\n\nV roce 1988 byly monastýry Meteora zapsány na Seznam světového dědictví UNESCO.\n\n"}
{"id": "291194", "url": "https://cs.wikipedia.org/wiki?curid=291194", "title": "Mystras", "text": "Mystras\n\nMystras bylo byzantské město, jehož počátky sahají do 13. století. Dnes je město již zaniklé, avšak budovy jsou stále dobře zachované a tvoří významnou archeologickou oblast často vyhledávanou turisty. Od roku 1989 je celá archeologická lokalita Mystras zapsána na Seznamu světového dědictví UNESCO.\n"}
{"id": "291195", "url": "https://cs.wikipedia.org/wiki?curid=291195", "title": "Elman FC", "text": "Elman FC\n\nElman FC je somálský fotbalový klub založený v roce 1993 v Mogadišu, hlavním městě Somálska. Hrají na stadionu Mogadiscio Stadium s kapacitou 35 000 míst ligu Somalia League.\n\nElman je pravděpodobně největší tým v tomto městě, hraje v něm několik známých somálských fotbalistů. Nejznámější fotbalista z Elmanu je Ahmed Bile Ali Gacan Bir narozen 1991 v Xamar Jajabe v hlavním městě Somalska Mogadishu. Ahmed je útočník. Dále zde hraje brankář Abdi Shakuur Kaahe narozen 1989 v Qoryooley.\n\nDO\n\nO- Shekku Abubakkar \"(Bo Rangers)\"\n\nÚ- Hassan Bakari \"(Banaadir Telecom)\"\n\nÚ- Rabid Abidakam \"(Dakedaha)\"\n\nVEN\n\nB- Habar Barradako \"(Banaadir Telecom)\"\n\nZ- Rabat Kabaroubi \"(Elan Club)\"\n\nÚ- Eric Kokou \"(Abou Ossé FC)\"\n"}
{"id": "291200", "url": "https://cs.wikipedia.org/wiki?curid=291200", "title": "Klášter Hossios Loukas", "text": "Klášter Hossios Loukas\n\nHossios Loukas () je opevněný klášter, jedna z nejvýznamnějších památek byzantské architektury. Nachází se nedaleko města Distomo v regionální jednotce Bojótii v kraji Střední Řecko. Administrativně patří pod obec Distomo-Arachova-Antikyra, obecní jednotku Distomo a komunitu Steirion. Dle sčítání lidu z roku 2011 měl 3 stálé obyvatele. Klášter založil poustevník Lukáš (nezaměňovat s Lukášem apoštolem), jehož ostatky jsou v klášteře uloženy.\n\nKlášter je vyzdoben vojenskými motivy. Proroctví svatého Lukáše o dobytí Kréty připomíná obraz Ježíše na vnější stěně kostela. Ježíš je zobrazen jako bojovník víry, který pomáhá ve válkách proti Arabům. Katholikon obsahuje nejlépe zachovaný komplex mozaik z období makedonské renesance. Mezi horními okny jsou umístěny postavy archandělů. Soubor však není úplný, protože původní obraz Krista Pantokratora chybí.\n\nOd roku 1990 je klášter Hossios Loukas zapsán na Seznamu světového dědictví UNESCO. Tvoří jednu památku společně s kláštery Dafnion u Athén a Nea Moni na ostrově Chios, ze tří klášterů je největší.\n"}
{"id": "291202", "url": "https://cs.wikipedia.org/wiki?curid=291202", "title": "Frederik (dánský korunní princ)", "text": "Frederik (dánský korunní princ)\n\nKorunní princ Frederik Dánský, hrabě z Monpezatu ( , celým jménem Frederik André Henrik Christian; * 26. května 1968, Kodaň), je dánský korunní princ.\n\nNarodil se jako nejstarší syn dánské královny Markéty II. a jejího manžela prince Henrika (rodným jménem Henri de Laborde de Monpezat, francouzského diplomata). Má mladšího bratra, prince Joachima.\n\nBěhem olympijských her v Sydney se Frederik v nočním klubu seznámil s Australankou Mary Elizabeth Donaldson. Jak oba říkají, „začali spolu mluvit a již nepřestali“. Po Frederikově odjezdu z Austrálie si psali e-maily a probíhaly mezi nimi i pravidelné telefonické hovory, po nějaké době se však Mary Elizabeth rozhodla přestěhovat do Evropy, nejprve do Francie a poté do Dánska. V listopadu 2001 začala některá média poprvé psát o princově nové přítelkyni. Poté se postupně začala objevovat po Frederikově boku při různých akcích i v okruhu jeho nejbližších přátel. Královna Markéta II. ani princ Henrik tomuto vztahu nebyli příliš nakloněni, nakonec však ustoupili.\n\n24. září 2003 bylo oficiálně oznámeno, že Její Veličenstvo královna Markéta II. požádá parlament o souhlas se sňatkem svého syna korunního prince Frederika a Mary Elizabeth. Stalo se tak na zasedání parlamentu 8. října 2003 za přítomnosti mladého páru. Podle očekávání vyjádřil sněm se sňatkem souhlas a následnický pár dal své první oficiální interview a podle národní tradice přesně ve 12.00 pozdravil svůj lid z balkónu královského paláce Amalienborg.\n\nKrálovská svatba se konala 14. května 2004 v kodaňské katedrále. Mezi hosty nechyběla rodina, přátelé, královští a další významní hosté z celého světa. Frederikovi šel za svědka jeho bratr princ Joachim. Maryinými družičkami byly její dvě sestry Jane a Patricia a její nejlepší australská přítelkyně Amber Petty. Celou svatbu přenášela živě dánská televize a v ulicích se tísnily tisíce lidí s dánskými a australskými vlajkami. Po obřadu nový dánský korunní pár nasedl do kočáru a triumfálně projel ulicemi Kodaně až k paláci Amalienborg. U královského paláce již čekaly další tisíce lidí. Poté pár vystoupil na balkón a na jejich žádost se políbil.\n\n\nDne 18. srpna 2013 se zúčastnil slavného triatlonu Ironman, který se konal v kodaňských ulicích. Závod se skládal z klasických částí: plavání v délce 3,8 km, jízdy na kole v délce 180 km a běhu na 42,2 km. Korunní princ závod zdárně dokončil v celkovém čase 10.45:32 (plavání: 1.10:16, kolo: 5.25:19, běh: 3.58:47) na celkovém 706. místě. Korunní princ se stal vůbec historicky prvním členem královské rodiny na světě, který tento závod dokončil.\n\n"}
{"id": "291204", "url": "https://cs.wikipedia.org/wiki?curid=291204", "title": "Mary Elizabeth Donaldson", "text": "Mary Elizabeth Donaldson\n\nKorunní princezna Marie (Mary) Dánská, hraběnka z Monpezat (* 5. února 1972, Hobart, Tasmánie, Austrálie) se narodila jako Mary Elizabeth Donaldson a je manželkou následníka dánského trůnu korunního prince Frederika.\n\nNarodila se v Hobartu v Tasmánii. Její rodiče jsou univerzitní profesor matematiky John Donaldson, (* 1941) a jeho první žena Henrietta Clark Donaldson (* 1942), která předčasně zemřela na komplikace po operaci srdce v roce 1997. Mary je nejmladší ze čtyř dětí. Má dvě sestry – Jane Alison Stephens (* 1965), Patricii Anne Bailey (* 1968) a bratra – Johna Stuarta Donaldsona (* 1970).\nJejí otec, John Donaldson, se znovu oženil v roce 2001 s anglickou autorkou románů, Susan Elizabeth Horwood, píšící pod pseudonymem Susan Moody.\n\nMary Elizabeth studovala na universitě v Tasmánii v letech 1989–1994, kde získala svůj bakalářský titul v oboru práva a obchodu (Bachelor of Commerce and Law – BCom.LLB). Následně pracovala pro DDB Needham, Young & Rubicam, Microsoft Business Solutions.\nVšechny své výdělečné aktivity ukončila po svém zasnoubení s korunním princem Frederikem.\n\nMary a Frederik se seznámili 16. září 2000 na olympijských hrách v Sydney. Jejich první setkání se uskutečnilo v jednom baru, kam je přivedli jejich přátelé. Mary netušila s kým má tu čest, protože Frederik se jí představil jako „Fred“ z Dánska. Podle očitých svědků, se prostě dali do řeči a už nepřestali. Krásná Australanka mladému princi učarovala a zřejmě to bylo vzájemné. V následujících měsících spolu komunikovali především prostřednictvím telefonu a mailu. Jejich vztah Frederik upevňoval i tím, že podnikl několik soukromých cest do Austrálie. Situace však byla nadále neudržitelná. Mary proto učinila důležité rozhodnutí, a to přestěhovat se do Evropy. Nejdříve odjela do Francie, kde pracovala jako učitelka angličtiny a poté nenápadně do Dánska. V té době se o Mary v dánských médiích již vědělo, ale bylo těžké získat její fotografii natož nějaké vyjádření (poprvé byla v médiích označena za princovu přítelkyni 15. listopadu 2001). Mary se však poctivě držela stranou všech médií, což se ukázalo jako velice dobrý tah. V roce 2003 bylo jasné, že se nejedná jen tak o nějaký románek. Mary doprovázela Frederika na stále více soukromých akcích a bylo zřejmé, že to oba myslí vážně. Nic se však nemohlo stát bez souhlasu královny Margrethe II. Ta poněkud váhala, ona ani její manžel princ Henrik nebyli nakloněni sňatkům napříč společenskými vrstvami. I přes to si nakonec Mary získala její důvěru a dne 24. září 2003 královský dvůr vydal prohlášení, že královna požádá o souhlas parlamentu s tímto sňatkem na jeho zasedání 8. října 2003.\n\nKorunní princ Frederik a Mary Elizabeth Donaldson se oficiálně zasnoubili téhož dne, 8. října 2003.\n\nSvatba se uskutečnila 14. května 2004 v kostele Panny Marie v Kodani. Nevěsta měla šaty od dánského návrháře Uffe Franka, na kterých se sama výrazně podílela. K oltáři ji přivedl hrdý otec a za družičky jí šly její dvě sestry Jane a Patricie a nejlepší australská kamarádka Amber Petty. Frederikovým svědkem byl jeho bratr, Joachim. Dětmi, které nesly květiny, byly Maryiny neteře Erin, Kate a Madisson, Frederikův synovec princ Nikolai Dánský a syn jeho sestřenice Alexandry hrabě Richard von Pfeil und Klein-Ellguth.\nPo obřadu, který trval asi hodinu, pár nasedl do kočáru a vydal se na projížďku městem. Po celé cestě jim mávaly davy nadšených lidí. První manželský polibek si novomanželé dali při odchodu z kostela před rodinou a přáteli. Po svatebních oslavách vyrazili na svatební cestu, která se uskutečnila na královské jachtě Danneborg.\n\nDánský korunní pár má čtyři děti:\n\nV roce 2007 korunní princezna Mary založila vlastní charitativní organizaci, která nese její jméno. V současné době se zaměřuje na tři základní okruhy pomoci tj. osamělost, domácí násilí a šikana. Mary Fonden vytváří své vlastní projekty a zároveň podporuje další organizace, které mají stejné nebo podobné cíle. Jejím, zatím, největším úspěchem je anti-šikanový program, který je v současné době zaveden v mateřských a základních školách po celém Dánsku.\n\nV roce 2014 korunní princezna Mary dostala cenu Bambi, za svou charitativní činnost v oblasti boje proti domácímu násilí. The Bambi Awards je jedna z nejvýznamnějších německých cen. V minulosti ji převzala královna Silvia Švédská a jordánská královna Rania. Korunní princezna Mary si cenu, za doprovodu svého manžela, převzala osobně na slavnostním ceremoniálu, který se konal 13. listopadu v Berlíně.\n\nKorunní princezna Mary je ve světě velice uznávanou módní ikonou. Na oficiálních událostech střídá dánské a světové návrháře a vždy vypadá výborně. Několikrát se objevila na předních příčkách oficiálních žebříčků nejlépe oblékaných žen světa. Na návštěvě v USA Mary oslnila outfitem ve stylu Jacqueline Kennedyové a dobyla tím další módní ocenění. Poklonu jí složila i Oprah Whinfrey, americká moderátorka, která ji chtěla pozvat do svého pořadu. Tomu královský dvůr zabránil s tím, že by to nebylo vhodné.\nDalší významné ocenění získala na svatbě knížete Alberta v roce 2011, kde byla vyhlášena druhou nejlépe oblečenou ženou.\nKorunní princezna Mary se od své svatby objevila na titulních stranách časopisů po celém světě jako např. Vogue či Vanity Fair. V Dánsku a Austrálii se objevuje na titulní straně nějakého časopisu téměř denně.\nV roce 2008 získala první místo v dánské anketě \"Žena roku\".\n\n"}
{"id": "291206", "url": "https://cs.wikipedia.org/wiki?curid=291206", "title": "Klášter Dafnion", "text": "Klášter Dafnion\n\nDafnion () je klášter v Řecku nedaleko Athén. Jeho počátky sahají do středověku a dnes je klasickou ukázkou byzantské architektury. Mimo jiné je znám díky množství dobře zachovalých mozaik, které tvoří jeho vnitřní výzdobu. Od roku 1990 je součástí světového dědictví.\n\nKlášter z 11. století leží 11 km severozápadně od centra Ahtén na předměstí Chaidari, jižně od dálnice spojující Athény se Západním Řeckem (GR-8A). Nachází se v blízkosti stejnojmenného lesa, na posvátné cestě vedoucí do Eleusis.\n\nPo těžkém poškození zemětřesením v roce 1999 je kvůli probíhající rekonstrukci veřejnosti uzavřen.\n"}
{"id": "291211", "url": "https://cs.wikipedia.org/wiki?curid=291211", "title": "Ropovod Baku-Tbilisi-Ceyhan", "text": "Ropovod Baku-Tbilisi-Ceyhan\n\nRopovod Baku-Tbilisi-Ceyhan (užívá se též zkrácený název ropovod BTC) je ropovod, který vede 1,768 kilometrů z naftových polí \"\"Azeri-Širag-Gunešli\"\" v Kaspickém moři do Středozemního moře.\n\nSpojuje Baku - hlavní město Ázerbájdžánu, Tbilisi - hlavní město Gruzie a Ceyhan - přístav na severovýchodním břehu Středozemního moře v Turecku, odtud vznikl jeho název.\nJe druhým nejdelším ropovodem na světě po ropovodu Družba. Jeho trasa vede paralelně s Jihokavkazským plynovodem.\n\nPrvní nafta byla vyčerpána z Baku 10. května 2005 a do Ceyhanu dotekla 28. května 2006.\n\nRopovod byl součástí hlavní zápletky filmu Jeden svět nestačí ze série o fiktivním agentovi MI6 Jamesi Bondovi.\n\n\nRopovod vlastní společnost BTC Pipeline Company, jejíž podílníky jsou:\n\n\n\n"}
{"id": "291216", "url": "https://cs.wikipedia.org/wiki?curid=291216", "title": "Korfu (město)", "text": "Korfu (město)\n\nKorfu ( \"Κέρκυρα\", Kerkyra) je hlavní město řeckého kraje Jónské ostrovy. Nachází se na východním pobřeží stejnojmenného ostrova a v roce 2011 zde žilo přes 39 600 obyvatel. Staré město je od roku 2007 zapsáno ve světovém dědictví UNESCO.\n\nAsi 3 km od Korfu je letiště s nejkratší přistávací ranvejí v jižní Evropě. Ranvej má délku 2 375 metrů, z jedné strany je Jónské moře, z druhé zátoka Halikiopouklou). Nalétává se většinou přes nejvyšší horu ostrova Pantokrator (916 m n. m.).\n\n"}
{"id": "291218", "url": "https://cs.wikipedia.org/wiki?curid=291218", "title": "Tíryns", "text": "Tíryns\n\nTíryns (řecky Τίρυνς) je archeologická lokalita v Řecku nedaleko Mykén s pozůstatky mykénské kultury. Ve 2. tisíciletí př. n. l. zde bylo opevněné město, jehož rozkvět se datuje do doby kolem 13. století př. n. l. Od roku 1999 byl Tíryns spolu s Mykénami zařazen na Seznam světového dědictví UNESCO.\n\nPodle legendy byl prvním králem Tíryntu Proitos, který si pozval jednooké obry Kyklopy, aby mu postavili pevný a mohutný hrad.\nV letech 1876 a 1885 zde prováděl vykopávky německý podnikatel, obchodník a archeolog Heinrich Schliemann. Pozdější výzkumy pod vedením Wilhelma Dörpfelda, Kurt Müllera a Georga Karo, které byly provedeny v letech 1905 až 1929 daly další závěry o kdysi významném starověkém městě. Od roku 1976 byl Tíryns opět systematicky zkoumán německými archeology. Do roku 1986 pod vedením Klause Kiliana, později pod vedením jiných vědců z univerzity v Heidelbergu a Německého archeologického ústavu.\n\nTáhlý kopec lze rozdělit na tři části: horní město (akropole), střední město a dolní město. Skutečnost, že zde existovalo významné osídlení už v době bronzové prokazují pozůstatky impozantní kruhové budovy v oblasti akropole.\n\nV době cca 1600 až 1050 př. n. l. patřily Tíryns, Mykény, Argos, Théby, Pylos a Knóssos mezi nejvýznamnější centra mykénské kultury. O bývalé nádheře tohoto města svědčí velmi dobře zachovalé ruiny královského paláce, jehož stěny byly vyzdobeny freskami, a zbytky hradeb (Kyklopské zdivo). Jednotlivé kameny byly až tři metry dlouhé a metr široké. Jsou naskládány k sobě bez použití malty. Výška hradeb v některých místech dosahuje až 7 m. Původní výška je odhadována na 9 m až 10 m. Stěny jsou velmi silné, tloušťka obvykle dosahuje 6 m. V místech, kde jsou tunely, činí až 17 m. Nejstarší část hradeb byla postavena ve 14. století př. n. l. (akropole). Střední a dolní část pochází ze 13. století př. n. l..\n\nI přes zdánlivě nepřekonatelné opevnění byl Tíryns na počátku 12. století př. n. l. zničen. Příčinou mohlo být silné zemětřesení, které tuto oblast v uvedené době prokazatelně zasáhlo. Na troskách starého paláce byla postavena nová budova. Město se i po katastrofě systematicky dále rozvíjelo. Toto zjištění je v rozporu s částečným odlivem obyvatel z jiných mykénských center ve 12. století př. n. l.\n\nV období 1050 př. n. l. až 900 př. n. l. existovalo už jenom několik izolovaných osad v dolní části. Rozptýlené osídlení Tíryntu pokračovalo ještě dále v helénistické době a v době starověkého Říma až do byzantského období (10. století až 14. století).\n"}
{"id": "291220", "url": "https://cs.wikipedia.org/wiki?curid=291220", "title": "Vergina", "text": "Vergina\n\nVergina (, Verjina) je malé město na severu Řecka ve Střední Makedonii. Až do 5. století př. n. l. byla hlavním městem Makedonie, než ji nahradila Pella. Je známá především díky tomu, že se zde nachází významná archeologická lokalita s pozůstatky starověkého města Aigai, kde mimo jiné zemřel Filip II. Makedonský. Od roku 1996 byla Vergina zařazena na Seznam světového dědictví UNESCO a je také nazýváno Královské hrobky. Moderní město Vergina má asi 2000 obyvatel a stojí na úpatí hory Pieria. Je vzdáleno asi 13 km od okresního města Veroina a asi 80 km jihozápadně od Soluně.\n\nBěhem 8. a 7. století před naším letopočtem na území vládly ilyrské kmeny, které založily strategickou základnu na místě Aigai. Název Aigai  znamená \"město koz\", přesto se stalo hlavním městem králů Makedonských. Když se na počátku 7. století před naším letopočtem místní kmeny vzbouřily, vzniklo zde Makedonské království.\n\nModerní Vergina byla založena v roce 1922 v blízkosti dvou malých zemědělských vesnic Koutles (řecky: Κούτλες ) a Barbes (řecky: Mπάρμπες), Název nového města navrhl tehdejší metropolita z Verii, který ji pojmenoval podle legendární královny starověkého Beroji (moderní Veria).\n\nMěsto se mezinárodně proslavilo v roce 1977, kdy řecký archeolog Manolis Andronikos odkryl pohřebiště králů Makedonských.  Muzeum na místě archeologických vykopávek bylo slavnostně otevřeno v roce 1993. Uvnitř muzea jsou čtyři hrobky a jeden malý chrám. \n\n"}
{"id": "291227", "url": "https://cs.wikipedia.org/wiki?curid=291227", "title": "Patmos", "text": "Patmos\n\nPatmos (druhý pád \"Patmu\") ( ) je řecký ostrov v souostroví Dodekany, který leží na východě Egejského moře nedaleko pobřeží Malé Asie. Spolu s blízkými ostrovy Agreloussa, Arki, Marathos a dalšími osmnácti neobydlenými ostrůvky tvoří stejnojmennou obec. Ostrov Patmos má rozlohu 34,14 km² a obec 45,039 km². Nachází se mezi ostrovy Leros a Ikaria asi 70 km od Milétu. Obec je součástí regionální jednotky Kalymnos v kraji Jižní Egeis. Na ostrově se nacházejí významné starobylé památky, nádherná příroda a slunečné pláže. Ostrov je díky své historii nazýván Egejský Jeruzalém. Je také významným poutním místem a řecká ortodoxní církev jej prohlásila svatým. Od roku 1999 je zapsán na seznamu světového dědictví UNESCO.\n\nV roce 2011 žilo v obci 3047 obyvatel, z čehož připadalo 2998 na hlavní ostrov Patmos, 44 na Arki a 5 na Marathos. Hlavním městem ostrova je město Patmos, zatímco největším je přístavní město Skala. Celý ostrov tvoří jednu obec, která se nečlení na obecní jednotky a komunity a skládá se přímo z jednotlivých sídel, tj. měst a vesnic. V závorkách je uveden počet obyvatel jednotlivých sídel.\n\nVlastní ostrov je protáhlý ze severu na jih. Má velmi nepravidelné pobřeží s mnoha chráněnými zátokami. Ostrov je hornatý. Jeho nejvyšší bod má nadmořskou výšku 269 m.\n\nV roce 95 za vlády římského císaře Domitiana byl na ostrov vypovězen svatý Jan. Jan byl učedníkem Krista a autorem jednoho z evangelií. Právě na tomto ostrově měl mít vidění, které později zaznamenal v knize Zjevení Janovo v jeskyni Apokalypsy, která se dochovala v nezměněné podobě včetně výstupku, kde sv. Jan spával. U ní byl vybudován klášter Apokalypsy. Tvoří jej tři kaple, z nichž jedna byla vestavěna do jeskyně. V roce 1088 nechal byzantský císař Alexios I. Komnenos na Patmosu postavit k poctě sv. Jana mohutný klášter. Klášter se brzy po svém založení stal centrem řeckého učení. Svůj význam si klášter sv. Jana zachoval i za turecké nadvlády. V 15. století byl klášterní komplex opevněn vysokými hradbami a vstup zajišťovala opevněná vstupní brána. Za bránou se nachází arkádové nádvoří ze 17. století. Ve východní části stojí hlavní kostel postavený v roce 1820. Velmi zajímavé jsou dvě postranní kaple. V jedné kapli je sarkofág s ostatky zakladatele a v druhé, jež je zasvěcena panně Marii, byly pod freskami z 18. století objeveny unikátní fresky z 12. století. Dále za kostelem je úzký vnitřní dvůr a vstup do jídelny. Jídelnu zdobí také vzácné fresky. Zajímavá je i klášterní knihovna kde je 900 rukopisů a 13 000 vzácných listin. V sousedství kláštera se rozkládá hlavní městečko ostrova.\n\nDruhým významným klášterem na ostrově je Panagia Kumana, který připomíná zoologicko-botanickou zahradu. V zahradě jsou cizokrajní ptáci a exotické rostliny.\n\n"}
{"id": "291230", "url": "https://cs.wikipedia.org/wiki?curid=291230", "title": "Paul da Serra", "text": "Paul da Serra\n\nPaul da Serra (v portugalštině \"horská bažina\") je centrální náhorní plošina v západní polovině ostrova Madeira.\n\nPlošina má od západu k východu asi 17 km, od severu k jihu asi 6 km. V odpoledních hodinách zde obvykle padá hustá mlha, je zde vlhké horské klíma. Před příchodem lidí na ostrov byla celá náhorní plošina zalesněná, vyskytoval se zde hojně cedr. Po odlesnění zde rostou trávy, kapradiny (hasivka orličí) a hlodáš evropský [1], který byl na ostrov dovezen. Převažující nadmořská výška je od 1400 do 1500 m. Pod touto výškou na strmých svazích roste převážně vřesovec stromový [2] a vavřín (Laurisilva). Nejvyšším bodem plošiny je Pico Ruivo do Paul (1639 m). Dříve se uváděl kopec Bica da Cana (1620 m). Oba vrcholy se nalézají na východním okraji, kde plošina prudce padá do hlubokého údolí s průsmykem Encumeada.\n\nVodu z plošiny odvádějí potoky tekoucí na severozápad přes Rabaçal, z jižního okraje ji odvádí Levada do Paul. Na Rabaçalu začínají levády Risco a 25 fontes. Voda z levád na severním okraji je vedena na jižní stranu ostrova tunelem dlouhým 3 km.\n\nNa plošině se pasou krávy, ovce a kozy. Dobytek se pase volně. Je zde také asi 50 vrtulí větrných elektráren (v září 2009). V dobách před zřízením letiště na Madeiře se vedly úvahy o vhodnosti jeho umístění na Paul da Sera. Nakonec od toho bylo upuštěno pro nestálost zdejšího počasí, stále vanoucí silný vítr a nákladnost dopravy z Funchalu.\n\nPřes plošinu vede od západu (z Porto Moniz) na východ (k průsmyku Encumeada) dobrá silnice. Kolmo z ní vybíhají užší silnice – na sever do Ribeira da Janela a do São Vicente, na jih do Calhety, Arco da Calheta a Prazeres.\n\n"}
{"id": "291231", "url": "https://cs.wikipedia.org/wiki?curid=291231", "title": "Héraion na Samu", "text": "Héraion na Samu\n\nSamský Héraion byl antický chrám na jihu řeckého ostrova Samos. Svou rozlohou patřil mezi největší chrámy starověkého Řecka. V současné době z něj však zbyly jen trosky s patrným půdorysem a přibližně polovina jednoho ze sloupů. Pozůstatky jsou i tak cennou historickou i archeologickou lokalitou. Od roku 1992 je chrám navíc součástí světového dědictví.\n"}
{"id": "291236", "url": "https://cs.wikipedia.org/wiki?curid=291236", "title": "Espoir FC (Benin)", "text": "Espoir FC (Benin)\n\nEspoir FC je beninský fotbalový klub založený roku 1959 ve městě Savalou. Hrají na stadionu Municipal de Savalou s kapacitou 5 000 míst ligu Benin Premier League. Patří mezi 5 nejlepších v lize. Hlavním rivalem klubu je Soleil FC, i když je to pouze městské derby.\n"}
{"id": "291239", "url": "https://cs.wikipedia.org/wiki?curid=291239", "title": "Trnová (Tisová)", "text": "Trnová (Tisová)\n\nTrnová () je část obce Tisová v okrese Tachov. Leží ve výšce 492 m n. m. V roce 2011 zde trvale žilo 64 obyvatel.\n\nVes je položena blíže k Tachovu. Ke vsi se vztahuje jedna z nejstarších písemných zmínek této oblasti. Již r. 1177 je uvedena v listině, kterou kníže Soběslav II. obdaroval kladrubský klášter, zmíněno území rozkládající se od potoka Suchá k potoku „Ternaua“ a Misa, dnešní Mže. Pokud ves v této době ještě neexistovala, byla v krátké době založena klášterem a získala své jméno po potoce na němž byla vysazena. Potok Trnová, později Kötchenbach se dnes nazývá Sedlišťský.\n\nVes bývala samostatným šlechtickým sídlem s tvrzí a farním kostelem. Dějiny vsi jsou do značné míry shodné se sousední Tisovou s níž byla Trnová od roku 1233 v majetku kladrubského kláštera. O rok později byla majetková držba vsi zvané tehdy Pirna potvrzena klášteru papežem Řehořem. V roce 1352 je uváděn farní kostel spravovaný klášterem. Kostel patrně zanikl v době husitských válek – naposledy je zmiňován roku 1425. V roce 1374 se objevuje první světský majitel rozdělené vsi – vladyka Leo alias Lev z Trnové. Podací právo ke kostelu a několik poddaných si zde ještě dlouho udržel kladrubský klášter, který zde mohl mít i rezidenci, která pak přešla do světských rukou. Svědčí o tom zápis z roku 1437, kdy ve vsi zemřel probošt Řehoř. Kolem roku 1575 získal ves Jan Letold z Kečova a připojil ji k sousední Tisové s níž přešla roku 1823 k tachovskému panství. Po opuštění tvrzi před polovinou 17. století bylo sídlo využito jako základ pro vystavění rozměrného poplužního dvora, v jehož areálu se nacházelo mladší panské sídlo, připomínané v 18. a 19. století. V roce 1930 měla vesnice 199 obyvatel.\n\nV roce 1757 zde stála hospoda, mlýn a panský dvůr. V této době dochází k poslednímu výraznějšímu rozmachu podnikání vrchnosti na zdejším dvoře. Je uváděn také pivovar, vinopalna, cihelna a hájovna. Tvrz stávala nad čp. 21 a 22 na tzv. Kellerbergu, který je vlastně kruhovým tvrzištěm o průměru kolem 35 m. Dva zachované klenuté sklepy však pocházejí ze starého zámku, sídla pánů z Kečova, který byl zbořen před rokem 1788. Protože bylo sídlo včetně celého poplužního dvora po druhé světové válce beze zbytku a bez průzkumu odstraněno, zůstalo v oněch místech zachováno jen rozměrné tvrziště po výše zmíněné starší tvrzi.  \n\nPoválečná demolice staveb i výstavba nového mostu a silnice dokončená roku 1977 poněkud změnila vzhled vsi. V zahradě domu v horní části vsi se dochoval kamenný kříž z roku 1841 vyrobený v dílně kameníka G. Böhma. Dnes je to ryze obytná vesnice bez hospodářských provozů.\n\n"}
{"id": "291241", "url": "https://cs.wikipedia.org/wiki?curid=291241", "title": "Pythagoreion", "text": "Pythagoreion\n\nPythagoreion byla antická pevnost. Nacházela se na řeckém ostrově Samos. Do dnešní doby se z pevnosti zachovaly jen ruiny, avšak stále tvoří důležitou archeologickou lokalitu. Od roku 1992 byla pevnost společně s chrámem Héraion zapsána na Seznam světového dědictví UNESCO.\n"}
{"id": "291242", "url": "https://cs.wikipedia.org/wiki?curid=291242", "title": "Hearts of Iron II: Doomsday", "text": "Hearts of Iron II: Doomsday\n\nHearts of Iron II: Doomsday je stand-alone expansion pack pro globální válečnou strategickou hru z období druhé světové války \"Hearts of Iron II\". Byl vydán 4. dubna 2006. Obsahuje vše, co bylo v původní hře, přičemž výrazně rozšiřuje hratelnost v době po druhé světové válce. Hráč má možnost si vyzkoušet hypotetickou jadernou válku mezi Sovětským svazem a Spojenci.\n\nNový scénář Doomsday začíná měsíc po konci druhé světové války. 2. října 1945 sovětské armády útočí na spojenecká vojska v Západním Německu, Rakousku a Jižní Koreji. Jako odplatu, americký prezident Harry S. Truman nařizuje Letectvu Spojených států shodit atomové bomby na sovětské hlavní město Moskvu a na Kujbyšev. Tyto události odstartují třetí světovou válku. Scénář končí v roce 1953.\n\n\n\nVe hře je nová možnost řídit zpravodajské služby svého státu, které poskytují informace o jiných zemích a umožňují proti nim provádět operace jako například:\n\n\nDoomsday také obsahuje některé další změny a vylepšení jako například:\n\n\nV březnu 2007 Paradox vydal booster pack pro \"Hearts of Iron II: Doomsday\", nazvaný \"\". Hlavním vylepšením je nová kampaň založená na alternativních dějinách a poskytující vybalancované země pro multiplayer. Také obsahuje další vylepšení jako námořní radar a upravené vzdušné boje.\n\n\n"}
{"id": "291245", "url": "https://cs.wikipedia.org/wiki?curid=291245", "title": "Hoštice (Vodochody)", "text": "Hoštice (Vodochody)\n\nHoštice jsou vesnice ležící ve Středočeském kraji, v okrese Praha-východ a spadají pod obec Vodochody, se kterou na západě těsně sousedí.\n\nHoštice byly dříve samostatnou obcí, ale v roce 1960 byly spojeny s obcí Vodochody a od té doby jsou její místní částí.\n\n\n"}
{"id": "291249", "url": "https://cs.wikipedia.org/wiki?curid=291249", "title": "Šómjó", "text": "Šómjó\n\nŠómjó ( [Šómjódaki]) je nejvyšší nevysychající vodopád v Japonsku. Leží na území města Tatejama v okrese Nakaniikawa v prefektuře Tojama. Voda v něm postupně padá ve 4 stupních z celkové výšky 350 m. Jednotlivé stupně mají postupně 70, 58, 96 a 126 metrů. U paty vodopádu je 6 m hluboká vodní plocha o průměru 60 m. Voda protékající vodopádem dosahuje nejvyššího objemu na počátku léta, kdy taje sníh v pohoří Tatejama. Ještě vyšší je sousední vodopád Hannoki, jehož vody dopadají na stejné místo, ovšem voda skrz něj proudí pouze od dubna do července.\nVodopád je napájen vodami z ramsarských mokřadů na náhorní plošině Midagahara (弥陀ヶ原) (její nadmořská výška je 1600 m), která je u úpatí hory Tatejama (立山). Je součástí potoka Šómjógawa (称名川), který je dále levým přítokem řeky Džógandži-gawa (常願寺川), která se vlévá do Tojamského zálivu (富山湾).\n"}
{"id": "291251", "url": "https://cs.wikipedia.org/wiki?curid=291251", "title": "Fred Haise", "text": "Fred Haise\n\nFred Wallace Haise (* 14. listopadu 1933 Biloxi, Mississippi, USA) je bývalý americký vojenský pilot a astronaut z dramatického letu Apollo 13.\n\nV říjnu 1952 nastoupil jako námořní letecký kadet v Pensacole na Floridě. V roce 1959 získal diplom leteckého inženýra na University of Oklahoma. Pak nastoupil u NASA jako zkušební pilot jejich výzkumného leteckého střediska na Edwardsově letecké základně a v období 1959-1963 také v Clevelandu, stát Ohio. Během té doby publikoval řadu odborných prací. V americkém vojenském letectvu byl v letech 1961–1962 na základně Mansfield v Ohiu. Pak působil jako pilot 185. letecké eskadry oklahomské Národní gardy. Před letem do kosmu měl nalétáno 6700 hodin. Členem oddílu astronautů se stal 4. dubna 1966.\n\nMediálně z filmového zpracování známý nepovedený let kosmické lodi Apollo 13 odstartoval 11. dubna 1970 z mysu Canaveral. Na palubě letěla trojice James Lovell, Fred Haise a John Swigert. Cílem expedice bylo přistání na Měsíci. Kvůli explozi jedné z nádrží a následným poruchám se loď s astronauty vrátila po šesti dnech na Zemi, přistála na hladině Tichého oceánu.\n\n\nV roce 1970 mu michiganská univerzita udělila čestný doktorát. Po několika měsících byl jmenován velitelem záložní posádky lodě Apollo 16 a začal se zácvikem na programu letů raketoplánů.. Do žádné z posádek se však nedostal a v roce 1979 od NASA odešel. V roce 1993 byl zaměstnán u Grumman Corp., Technical Services Div., Titusville.\n\n\n"}
{"id": "291253", "url": "https://cs.wikipedia.org/wiki?curid=291253", "title": "GN", "text": "GN\n\nSpojení písmen G a N může mít různé významy:\n\n\n\n"}
{"id": "291254", "url": "https://cs.wikipedia.org/wiki?curid=291254", "title": "František Novák (letec)", "text": "František Novák (letec)\n\nFrantišek Novák, přezdívaný Král vzduchu (26. srpna 1902 Sokoleč u Poděbrad – 27. dubna 1940, Paříž), byl český letecký akrobat před druhou světovou válkou (\"První zlatá éra české akrobacie\") a vojenský pilot a instruktor.\n\nNejprve se učil zámečníkem, pracoval v ČKD. Po vyučení nastoupil v roce 1922 prezenční vojenskou službu u hraničářského pluku v Děčíně, v roce 1923 byl přijat k letectvu. Po absolvování pilotního výcviku u tehdejšího leteckého pluku byl zařazen k 2. rotě leteckého pluku 1 a v roce 1925 absolvoval výcvik ve stíhací pilotní škole v Chebu, kde od roku 1926 působil po dobu 8 roků jako instruktor akrobacie.\n\nNa veřejnosti na sebe poprvé výrazně upozornil v roce 1928, kdy na armádních závodech zvítězil v soutěži akrobacie na stroji Avia B-21. Další vítězství dosáhl na I. mezinárodním leteckém mítinku v Plzni, uspořádaném ve dnech 1. až 3. května 1931. V roce 1932 vyhrál v národní akrobatické soutěži a v červnu 1933 opět triumfoval v akrobatické soutěži na II. mezinárodním leteckém mítinku ve Varšavě se strojem Avia B-22. Na armádním leteckém dnu, který se konal 10. září 1933, obsadil František Novák v kategorii individuální akrobacie 6. místo.\n\nV roce 1934 se Novák zúčastnil s novým akrobatickým speciálem Avia B-122 (OK-AVE) neoficiálního mistrovství světa v letecké akrobacii, které se konalo ve francouzském Vincennes ve dnech 9. a 10 června. František Novák se v soutěži umístil na 4. místě. V září 1934 byl účastníkem leteckého dne v portugalském Lisabonu, kde předvedl své letecké umění, za které byl portugalskou vládou vyznamenán vysokým řádem. \n\nV únoru 1935 byl jmenován poručíkem letectva. V září 1935 získal František Novák 1. místo v I. národní soutěži v letecké akrobacii v kategorii vysoká akrobacie se strojem Avia Ba-122. \n\nNa XI. letních olympijských hrách konaných v roce 1936 v Berlíně startoval v přidružené letecké soutěži. Letoun Avia Ba-122 s imatrikulací OK-AWA byl osazen novým motorem Avia Rk-17 o výkonu 257/283 kW (350/385 k). Den před oficiálním zahájením her 29. července 1936 na letišti Rangsdorf u Berlína obsadil František Novák v letecké akrobacii 3. místo. Krajan Petr Široký byl druhý a Ján Ambruš skončil na 8. místě.\n\nNa mezinárodní letecké soutěži v Curychu, konané od 23. července do 1. srpna 1937, obsadil poručík František Novák se strojem Ba-122 1. místo v letecké akrobacii jednotlivců v kategorii letounů s motory od 10 do 20 litrů (kategorie B), 1. místo v kategorii nad 20 litrů (kategorie C) a 1. místo ve skupinové letecké akrobacii v sedmičlenné československé skupině. Po návratu z Curychu byl František Novák povýšen na nadporučíka. \n\nPoslední umístění v letecké akrobacii zaznamenal na leteckém dnu v St. Germain-en-Laye u Paříže 24. dubna 1938, kde obsadil druhé místo s akrobatickým speciálem Avia B-422 (OK-AVC).\n\n6. července 1939 opustil ilegálně protektorát Čechy a Morava. Přes Polsko se dostal do Francie, 1. srpna 1939 byl přijat do svazku Armée de l'Air v St. Cyru v hodnosti sous-lieutenant a titre etranger.\n\nNa podzim 1939 onemocněl zhoubnou žaludeční chorobou a prodělal operaci. Po nedokončené rekonvalescenci usedl příliš brzy do letounu a jeho oslabený organizmus nevydržel velkou zátěž. Snaha lékařů o odvrácení recidivy zůstala marná. Zemřel po těžké operaci v roce 1940 ve vojenské nemocnici v Paříži. Těsně před smrtí byl 15. dubna 1940 povýšen na kapitána, po smrti byl povyšován na štábního kapitána, majora a plukovníka.\n\nJeho ostatky byly v roce 2002 převezeny z Francie do rodné obce Sokoleč. Předání ostatků doprovázené slavnostním ceremoniálem proběhlo na čsl. vojenském hřbitově La Targette dne 7. srpna roku 2002. Rakev s pozůstatky Fr. Nováka na cestě do jeho rodné Sokolče doprovodili generálové František Padělek, František Fajtl a František Peřina. Ostatky byly dne 24. srpna 2002 uloženy se všemi vojenskými poctami za účasti českých i francouzských válečných veteránů do rodinné hrobky.\n\n\n\n"}
{"id": "291257", "url": "https://cs.wikipedia.org/wiki?curid=291257", "title": "Surovina", "text": "Surovina\n\nSurovina je pojem, jímž zpravidla označujeme surovou hmotu. Jedná se obvykle o dosud nijak nezpracovanou materii, která se nachází v původním přírodním stavu i tvaru a jež slouží coby hmotná látka přímo vstupující do nějakého výrobního technologického procesu. Ze suroviny se obvykle vyrábí polotovar a z polotovaru výrobek. Při některých výrobních postupech pak vznikají primární polotovary zároveň se sekundárním produktem, který bývá někdy označován jako druhotná surovina a lze ho využít pro další výrobu jiného produktu. Historickým příkladem takovéto výroby je například výroba koksu a svítiplynu z uhlí.\n\nZákladními surovinami (společně se sluneční zářením) jsou pro každý živý organismus pocházející z biosféry planety Země dvě hlavní přírodní entity, jež svým původem pocházející přímo z prostředí neživé přírody :\n\nZpravidla se jedná o různé typy nerostů, minerálů, hornin, které jsou člověkem přímo těženy, dolovány či jinak získávány z běžného prostředí neživé přírody - např.:\n\nJako suroviny ale mohou sloužit i různé produkty pocházející z prostředí živé přírody :\n\n"}
{"id": "291259", "url": "https://cs.wikipedia.org/wiki?curid=291259", "title": "Prasek", "text": "Prasek\n\nPrasek () je obec v Královéhradeckém kraji, asi 5 km východně od města Nový Bydžov v okrese Hradec Králové. Žije zde obyvatel; katastrální výměra činí 626 ha. PSČ je 504 01, pošta Nový Bydžov.\n\nPrvní zmínka o obci Prasek pochází již z roku 1312 a v následujících letech je její historie spojována většinou s Novým Bydžovem. V 18. století vzrostla obec rozvojem \"domkářské\" výstavby. Kolem roku 1850 byla v obci vystavěna škola, která byla v roce 2000 rekonstruována. Z roku 1900 pochází kaple v novogotickém slohu, z let šedesátých a sedmdesátých pak mateřská škola a prodejna potravin, sportovní kabiny a restaurace a v devadesátých letech minulého století došlo k přestavbě bývalé kampeličky na obecní byty.\n\n\n"}
{"id": "291261", "url": "https://cs.wikipedia.org/wiki?curid=291261", "title": "Milíčovský les a rybníky", "text": "Milíčovský les a rybníky\n\nMilíčovský les a rybníky je přírodní památka o rozloze 81,97 ha, která zahrnuje lesní komplex s přilehlými rybníky mezi pražským sídlištěm Jižní Město (u usedlosti Milíčov) a dálnicí D1 poblíž místní části Kateřinky městské části Praha-Újezd, v přírodním parku Botič–Milíčov. Spravuje ji odbor ochrany prostředí Magistrátu hl. m. Prahy. Je součástí evropsky významné lokality Natura 2000 – Milíčovský les. Přírodní památkou byla vyhlášena roce 1988 jako ochrana významných lesních a mokřadních společenstev rostlin a živočichů.\n\nPůdní pokryv je zde tvořen jílovitou kambizemí, pseudoglejí a glejí na podkladu břidlic svrchního protozoika.\n\nZ celkové rozlohy 81,97 ha tvoří 75,4 ha lesní porosty a 6,57 ha porosty nelesní. Vlastníkem lesa je Hlavní město Praha, správcem lesa je Odbor ochrany prostředí Magistrátu hl. m. Prahy a údržbu provádějí Lesy hl. m. Prahy. Ze stromových porostů jsou nejvíce zastoupeny dub zimní a habr obecný – jedná se tedy o les listnatý s menšími lokalitami smrku. V současné době probíhá v lese probírka těchto smrkových lokalit a jejich nahrazování původními listnatými dřevinami – dub, jedle, lípa, buk. Většinová část lesa je však velmi stará, drtivou většinu rozlohy lesa zaujímají stromy jejichž stáří se pohybuje mezi 100 a 120 lety. Tento jev je dán malou obnovou lesa v posledních zhruba 40 letech.\n\nLesní porosty jsou domovem mnoha druhů ptáků. V podrostu pak můžeme nalézt brouky jako je tesařík obrovský, díky němuž je území zařazeno mezi významné evropské lokality v rámci Natura 2000 či chráněného krajníka obecného. V nejvlhčích částech lesa se nachází bohaté bylinné patro. Důležitou součástí přírodní památky jsou také mokřadní porosty v litorálu rybníků s výskytem řady mokřadních druhů střevlíků, motýlů, vážek, motýlic a šídel a samotný systém pěti rybníků ležících na Milíčovském potoce. Ty byly vybudovány na bývalých mokřadech a prameništích. Nazývají se Milíčovský rybník, Kančík, Homolka, Vrah a Šátek. Poslední dva zmiňované již neleží na území přírodní památky. Tyto rybníky jsou útočištěm řady obojživelníků, ptáků a jsou lemovány rákosovými a ostřicovými porosty, které postupně přechází v olšiny. Z nelesní vegetace je dále významná především velká podmáčená ostřicová louka v severní části území.\n\nMilíčovský les byl založen v 18. století jako obora s bažantnicí. V 19. století byl známým loveckým revírem o jehož slávu se postaral Arnošt Emanuel Silva-Tarouca, mimo jiné zakladatel průhonického parku. Kromě nedalekého statku Milíčov zde existovala i hájovna Český Milíčov. Tehdy zde byly vysázeny stanovištně nevhodné dřeviny jako smrk ztepilý (\"Picea abies\"), douglaska tisolistá (\"Pseudotsuga menziesii var. Menziesii\"), dub červený (\"Quercus rubra\"), topol kanadský (\"Populus x canadensis\"), modřín opadavý (\"Larix decidua\"), trnovník akát (\"Robinia pseudoacacia\").\n\nPůvodní rybníky, které se nacházely severozápadně směrem od Milíčovského rybníka, byly v minulosti zazemněny a na jejich tehdejším místě se dnes nachází především vlhké louky, rákosiny ale také řada vrbin. Výstavba z 80. let 20. století vedla k významnému odvodnění. V dnešní zástavbě Nové Kateřinky se dříve nacházel potok po němž dnes zbyla v lese jen vlhká strouha. Les tehdy býval mnohem vlhčí než dnes. S tím souvisí zánik a ohrožení mnoha druhů převážně rostlin.\n\nPřed výstavbou Jižního města pokrývaly přírodní památku velké porosty se sasankou hajní (\"Anemone nemorosa\"), jaterníkem podléškou (\"Hepatica nobilis\"), ptačincem velkokvětým (\"Stellaria holostea\").Velké množství ohrožených druhů jako je vrba plazivá (\"Salix repens\"), hvozdík pyšný (\"Dianthus superbus\"), zvonek hadincový (\"Campanula cervicaria\"), česnek hranatý (\"Allium angulosum\"), hadilka obecná (\"Ophioglossum vulgatum\"), plamének přímý (\"Clematis recta\"), prstnatec májový (\"Dactylorhiza majalis\") nebo dřín jarní (\"Cornus mas\") již nebyla delší dobu nalezena. Tyto rostliny zde dnes již nenajdeme díky velkému sešlapu turisty a dále pak díky vysoušení v důsledku výstavby právě Jižního města.\n\nPředmětem ochrany přírodní památky Milíčovský les a rybníky jsou soubory přirozených doubrav, olšin, vlhkých luk a rybníků, dále pak společenstva rostlin a biotop chráněných živočichů. Jedná se o významné útočiště obojživelníků a hnízdiště ptactva. Předmětem ochrany navržené evropsky významné lokality Milíčovský les je tesařík obrovský (\"Cerambyx cerdo\"), který se v České republice vyskytuje velmi ojediněle. Jejich populace jsou velmi malé z důvodu velkého množství přirozených nepřátel. Tato lokalita tvoří část přírodní památky Milíčovský les a rybníky a nachází při jejím severovýchodním okraji.\n\nJedná se o mírně zvlněné území s nadmořskou výškou od 265 m n. m. do 295 m n. m. nacházející se v Pražské plošině a je na kontaktu s Průhonickou a Uhříněvskou plošinou. Podloží tvoří převážně břidlice svrchního proterozoika štěchovicko-zbraslavské skupiny, které jsou překryty jílovitou kambizemí, místy pseudogleji a gleji. Milíčovský les je tvořen zejména živnými stanovišti nižších poloh, které vyhovují především dubu, habru obecnému a lípě.\n\nUvedeny v pořadí po toku Milíčovského potoka:\nDalší dva rybníky soustavy již leží mimo vymezení přírodní památky, která končí na západním břehu rybníku Vrah.\n\nTrhutka plovoucí (\"Riccia fluitans\") - vzácně, rdest maličký (\"Potamogeton pusillus\"), rdest kadeřavý(\"P. crispus\"), rdest hřebenitý (\"P. pectinatus\"), rdest vláskovitý (\"P. trichoides\") - silně ohrožený, lakušník okrouhlý (\"Batrachium circinatum\"), růžkatec ponořený (\"Ceratophyllum demersum\"), rdest světlý (\"Potamogeton lucens\") - vzácně\n\nOrobinec úzkolistý (\"Typha angustifolia\"), rákos obecný (\"Phragmites australis\"), chrastice rákosovitá (\"Phalaris arundinacea\"), sítina rozkladitá (\"Juncus effusus\"), zblochan vodní (\"Glyceria maxima\"), skřípinec jezerní (\"Schoenoplectus lacustris\")\n\nHalucha vodní (\"Oenanthe aquatica\"), dvouzubec černoplodý (\"Bidens frondosa\") a azola zpeřená (\"Azolla filiculoides\"), ostřice nedošáchor (\"Carex pseudocyperus\")-ohrožená, tajnička rýžovitá (\"Leersia oryzoides\")\n\nOstřice štíhlá (\"Carex acuta\") - spíše mezernaté , ostřice ostrá (\"C. acutiformis\"), ostřice měchýřkatá (\"C. vesicaria\"), ostřice liščí (\"C. vulpina\"), ostřice pobřežní (\"C. riparia\"), ostřice dvouřadá (\"C. disticha\"), ostřice obecná (\"C. nigra\"), ostřice Otrubova (\"C. otrubae\"), ostřice trsnatá (\"Carex cespitosa\") - vzácná\n\nStarček vodní (\"Senecio aquaticus\")\n\nKozlík dvoudomý (\"Valeriana dioica\")- ohrožený,ostřice vyvýšená (\"Carex elata\") - ohrožená\n\nJilm drsný (\"Ulmus glabra\"), jilm vaz (\"U. laevis\"), třešeň obecná (\"Prunus avium\"), lípa srdčitá (\"Tilia cordata\"), křivatec luční (\"Gagea pratensis s.l.\"), orsej jarní (\"Ficaria verna\"), sasanka hajní (\"Anemone nemorosa\"), dub letní (\"Quercus robur\"), dub zimní(\"Q. petraea\"), bříza bělokorá (\"Betula pendula\"), netýkavka malokvětá(\"Impatiens parviflora\"), habr obecný (\"Carpinus betulus\"), psineček psí (\"Agrostis canina\")\n\nKostřava ovčí (\"Festuca ovina\"), černýš luční (\"Melampyrum pretense\"), metlička křivolaká (\"Avenella flexuosa\"), ostřice kulkonosná (\"Carex pilulifera\"), violka psí (\"Viola canina\")\n\nZ bezcévných rostlin se zde nachází například ohrožená měchýřočepka široústá (\"Physcomitrium eurystomum Sendtn.\"), pozornost vyžadující rokýtek nízký (\"Amblystegium humile\"), či relativně běžný dvouhrotec chlumní (\"Dicranum montanum\") a trhutka plovoucí (\"Riccia fluitans L.\"),\nZ hlediska cévnatých rostlin jsou důležité zejména vlhké louky, kde se nachází velké množství druhů. Jedná se zejména o ohrožený vstavač májový (\"Dactylorhiza majalis subsp. Majalis\"), který můžeme nalézt na SZ okraji rybníka Vrah, ohrožený kozlík dvoudomý (\"Valeriana dioica\"), dále pak zde můžeme nalézt nejrozšířenější u nás rostoucí druh orchideje bradáček vejčitý (\"Listera ovata\"), či bylinu z čeledi kosatcovitých kosatec žlutý (\"Iris pseudacorus L.,\" ), a dále pak pro podmáčené louky typický blatouch bahenní (\"Caltha palustris\"). Z trav se zde vyskytuje například bika bělavá (\"Luzula luzuloides\") a metlička křivolaká (\"Avenella flexuosa\"), lidově přezdívaná hříšná tráva. Z pryskyřníkovitých rostlin jsou zde zastoupeny pryskyřník plazivý (\"Ranunculus repens\"), pryskyřník prudký (\"Ranunculus acris\"), orsej jarní (\"Ficaria verna, syn. Ranunculus ficaria\"). Mimoto se zde nachází celá řada dalších pro louky běžných druhů rostlin jako je vrbina obecná (\"Lysimachia vulgaris\"), plicník lékařský (\"Pulmonaria officinalis\"), kruštík širolistý (\"Epipactis helleborine\"), kohoutek luční (\"Lychnis flos-cuculi\"), rod zvonek (\"Campanula\"),rod pcháč(\"Cirsium\"),rod ocún (\"Colchicum L.\") a svízel plazivý (\"Galium aparine\"). Děhel lesní (\"Angelica sylvestris\") může být pozorován jak na okrajích lesů , tak i na loukách. Na okrajích lesa či podél cest se pak můžeme často setkat s bezem černým (\"Sambucus nigra\") a brslenem evropským (\"Euonymus europaeus\")\n\nNejvíce zastoupenou dřevinou je dub zimní (\"Quercus petraea\") a dub letní (\"Quercus robur\"), jedná se přibližně o 66 %. Výrazně menší zastoupení má lípa srdčitá (\"Tilia cordata\") - 11 %, dále pak bříza bělokorá (\"Betula pendula\") - 9 %, smrk ztepilý (\"Picea abies\") - 6 %, olše lepkavá (\"Alnus glutinosa\") - 4 %, habr obecný (\"Carpinus betulus\") - 1 %.\nVelkou zajímavostí je ojedinělý výskyt třešně ptačí (\"Prunus avium\") V lese dále můžeme objevit malé porosty douglasky tisolisté Douglasky tisolisté (\"Pseudotsuga menziesii var. menziesii\"), dubu červeného (\"Quercus rubra\"), topolu kanadského (\"Populus x canadensis\"), modřínu opadavého (\"Larix decidua\") a trnovníku akátu (\"Robinia pseudoacacia\").\n\nHolubinka olšinná (\"Russula alnetorum, R. pumila\"), špička rohonohá (\"Marasmius ceratopus = cohaerens\"), zvonovka bledá (\"Nolanea nitens\"), pavučinec hezoučký (\"Cortinarius pulchellus\"), kržatka namasovělá (\"Flammulaster subincarnatus\"), helmovka obdivuhodná (\"Mycena mirata\"), helmovka Maireova (\"Hemimicena mairei\") a křehutka orobincová (\"Psathyrella typhae\")\n\nMotýli zde žijící jsou vázáni zejména na okolí rybníků a mokřady. Jedná se o ve vrbinách žijící píďaličku zejkovanou (\"Anticollix sparsata\"), pouzdrovníčka (\"Coleophora zelleriella\"), vrbkovníčka (\"Mompha lacteella\"), vrbkovníčka (\"Mompha propinquella \"), dále je to pak šedokřídlec vrbový (\"Pterapherapteryx sexalba\"), který je relativně hojný a je indikátorem 2. stupně a vztyčnořitka vrbová (\"Clostera anastomosis\"), která je rovněž indikátorem 2. stupně. Na rákosu můžeme nalézt například motýla s názvem plavokřídlec pobřežní (\"Leucania obsoleta\"), který se v Praze vyskytuje ojediněle. Na ostřicích se vyskytuje indikátor 2. stupně žlutavka bahenní (\"Macrochilo cribrumalis\"), na topolech pak například jarnice topolová (\"Orthosia pomleti\") . Vyskytuje se zde také na sítinách žijící klínovníček stínový (\"Glyphipterix thrasonella\"), dále pak v okolí mokřadů žijící lišejníkovec mokřadní (\"Thumatha senex\"), jež je indikátorem 2. stupně a v Praze žije pouze na dvou lokalitách či pouze na této lokalitě žijící osenice žlutohnědá (\"Diarsia florida\"), která je také indikátorem 2. stupně. Nachází se zde také odvodňováním ohrožená píďalka bahenní (\"Epirrhoe pupillata\"), opět indikátor 2.stupně. Mezi lesní druhy patří například skvrnuška lesní (\"Ethmia quadrillella\") - indikátor 2. stupně, obaleč (\"Epinotia bilunana\") vyhledávající světlé lesy, indikátor 2. stupně a naopak stinné lesy vyhledávající zejkovec šeříkový (\"Apeira syringaria\"), indikátor 2.stupně. Vysoko v korunách dubů můžeme nalézt stužkonosku úzkoprsou (\"Catocala\"). Dále zde můžeme pozorovat také zástupce čeledi krásenkovití (\"Oecophoridae\"), makadlovku (\"Monochroa lutulentella\") a vílenku okřehkovou (\"Cataclysta lemmata\").\n\nNejzajímavějším a nejvzácnějším zde žijícím broukem je tesařík obrovský (\"Cerambyx cerdo\"), který je předmětem ochrany navržené evropsky významné lokality Milíčovský les. Jeho výskyt je potvrzen pouze v jednom osluněném dubu na hrázi rybníka Homolka. Díky své poměrně velké velikosti je tesařík obrovský ohrožen ptactvem, larvy jsou napadány mravenci a parazity.Vzácný je také státem chráněný krajník hnědý (\"Calosoma inquisitor\") a ohrožený roháč obecný (\"Lucanus cervus\"). Dalšími zde nacházejícími brouky jsou například Drabčík (\"Atheta arctica\"), střevlík (\"Bembidion [Trepanes] gilvipes\"), střevlíček (\"Europhilus [Agonum piceum] piceus\"), střevlík (\"Stenolophus skrimshiranus\"), rákosníček (\"Donacia cinerea\"), Drabčík (\"Atheta arctica\"), řada zástupců nosatcovitých - (\"Melanapion minimum\", \"Dorytomus dejeani\", \"Barypeithes pellucidus\").\n\nPP Milíčovský les a rybníky je z hlediska diverzity obojživelníků nejbohatší oblastí z Prahy. Nachází se zde 14-15 druhů obojživelníků. Můžeme zde nalézt silně ohrožené druhy jako čolek obecný (\"Lissotriton vulgaris\"), čolek velký (\"Triturus cristatus\"), kuňka obecná ropucha zelená (\"Bufoviridis\"), dále pak ohrožené druhy ropucha obecná (\"Bufo bufo\") či skokan ostronosý (\"Rana arvalis\").Dále se zde nachází například skokan skřehotavý (\"Pelophylax ridibundus\"), skokan štíhlý (\"Rana dalmatina\"), skokan zelený (\"Pelophylax kl.esculentus\") a rosnička zelená (\"Hyla arborea\").\n\nV PP Milíčovský les a rybník se nachází poměrně malé množství plazů. Jedná se například o silně ohroženého slepýše křehkého (\"Anguis fragilit\") a silně ohroženou ještěrku obecnou (\"Lacerta agilis\"). Byla zde zaznamenána také ohrožená užovka obojková (\"Natrix natrix\").\n\nV PP Milíčovský les a rybníky se nachází velké množství ptactva. Z ptactva vázaného na rybniční biotopy je důležitá např. silně ohrožená Volavka bílá (\"Egretta alba\"), rákosník velký (\"Acrocephalus arundinaceus\"), který si staví hnízda v porostech s trvalou vodou, ledňáček říční ( \"Alcedo atthis\"), který hnízdí v norách ve stěnách kolem vodních ploch a chřástal vodní (\"Rallus aquaticus\") hnízdící v porostech ostřic. Dále se zde nachází druhy ohrožené jako potápka malá (\"Tachybaptus ruficollis\") a potápka roháč (\"Podiceps cristatus\"), které si staví hnízdo z vodních rostlin či kopřivka obecná (\"Anas stopera\"). Kromě těchto ohrožených a silně ohrožených druhů zde můžeme zpozorovat také méně vzácné druhy jako je polák velký (\"Aythya ferina\"), polák chocholačka (\"Aythya fuligula\"), labuť velká (\"Cygnus olor\"), slípka zelenonohá (\"Gallinula chloropus\"), která hnízdí v mokřadních porostech, kulík říční (\"Charadrius dubius\") hnízdící na dnech vypuštěných rybníků a lyska černá (\"Fulica atra\"), což je jeden z nejpočetnějších vodních ptáků u nás. Z lesního ptactva je třeba se zmínit o silně ohroženém krahujci obecném (\"Accipiter nisus\"), který hnízdí zejména na smrku, ale zvykne si hnízdit i na stromech listnatých. Další silně ohrožený druh je sýček obecný(\"Athene noctua\") hnízdící v dutinách stromů kolem vodních ploch, případně v instalovaných budkách a silně ohrožená je rovněž ,žluva hajní (\"Oriolus obolus\"). Mezi ohrožené druhy patří jestřáb lesní (\"Accipiter gentilis\") hnízdící především na vysokých jehličnanech, strakapoud velký (\"Dendrocopos major\") sídlící ve starých stromech, slavík obecný (\"Luscinia megarhynchos\") nalézající se především na okrajích lesa, lejsek šedý (\"Muscicapa striga\"), moudivláček lužní (\"Remiz pendulinus\") - hnízdící většinou na rozhraní louky a lesa na větvích bříz, topolů či vrb a hýl rudý (Pyrrhula Pyrrhus) vyhledávající smrkové porosty.\nMezi druhy relativně běžné patří dlask tlustozobý (\"Coccothraustes coccothraustes\") - PP patří k místům s jeho nejvyšší denzitou v Praze, lejsek černohlavý (\"Ficedula hypoleuca\") a lejsek bělokrký (\"Ficedula albicollis\") hnízdící v dutinách listnatých stromů, popřípadě i v instalovaných budkách, budníček menší (\"Phylloscopus collybita\"), budníček větší (\"Phylloscopus trochilus\"), dále pak pěnice pokřovní (\"Sylvia curruca\") vyskytující se zejména na okraji lesa, pěnice slavíková (\"Sylvia borin\") hnízdící v keřích ne výše jak 1 m, rehek zahradní (\"Phoenicurus phoenicurus\") hnízdící v dutinách starých stromů, popřípadě v instalovaných budkách, střízlík obecný (\"Troglodytes troglodytes\"), linduška lesní (\"Anthus trivialit\") vyhledávající okraje lesů, strakapoud velký (\"Dendrocopos major\"), datel černý (\"Dryocopus martius\") živící se hmyzem z pařezů a kmenů, žluna šedá (\"Picus canus\") a žluna zelená (\"Picus viridis\"), které hnízdí v dutinách stromů. Najdeme zde také puštíka obecného (\"Strix aluco\"), kukačku obecnou (\"Cuculus canorus\") a na vysokých stromech hnízdící hrdličku zahradní (\"Streptopelia decaocto\"), holuba hřivnáče (\"Columba palumbus\") a káně lesní (\"Buteo buteo\"). Neopomenutelná je poštolka obecná (\"Falco tinnunculus\"), která si nestaví hnízda sama, ale využívá hnízda jiných ptáků, popřípadě různé dutiny a výklenky. Z nelesního ptactva je nutno se zmínit o ohrožené koroptvi polní (\"Perdix perdix\") na jejíž populaci se negativně projevuje zejména intenzivní kosení luk a volné pobíhání psů. Můžeme zde potkat také ohroženého chocholouše obecného (\"Galerida cristata\") nacházejícího se v blízkosti písčitých cest, dále pak čejku chocholatou (\"Vanellus vanellus\") hnízdící na vlhkých loukách, hrdličku divokou (\"Streptopelia turtur\") sídlící v křovinách kolem rybníků, pěvušku modrou (\"Prunella modularit\"), cvrčilku zelenou (\"Locustella naevia\"), která se vyskytuje na vlhkých nekosených loukách a čejku chocholatou (\"Vanellus vanellus\"), která hnízdí rovněž na vlhkých loukách.\n\nKromě tradičně v lese žijících, poměrně hojně se vyskytujících živočichů jako Ježek západní (\"Erinaceus europaeus\"), norník rudý (\"Clethrionomys glareolus\"), myšice křovinná (\"Apodemus sylvaticus\"), veverka obecná (\"Sciurus vulgaris\"), kuna lesní (\"Martes martes\"), prase divoké (\"Sus scrofa\"), srnec obecný (\"Capreolus capreolus\"), bažant obecný (\"Phasianus colchicus\"), zajíc polní (\"Lepus europaeus\"), rejsek obecný (\"Sorex araneus\"). Byl zde byl zaznamenán také výskyt několika druhů netopýrů. Patří mezi ně například netopýr velký (\"Myotis mylis\"), netopýr vodní (\"Myotis daubentonii\"), netopýr stromový (\"Nyctalus leisleri\"), netopýr rezavý (\"Nyctalus notula\"), netopýr parkový (\"Pipistrellus nathusii\"). Netopýři žijí v dutinách starých, odumřelých stromů a dle Plánu péče o přírodní památku je proto vhodné tyto stromy nekácet. To je možné samozřejmě jen tehdy, neohrožují-li svým pádem život a zdraví návštěvníků Milíčovského lesa.\n\nPřírodní památka Milíčovský les a rybníky je významnou rekreační oblastí především pro obyvatele Jižního města. K jejich odpočinku zde slouží lavičky, dětská hřiště a altány. K vzdělávání pak slouží informační tabule, které jsou součástí naučné stezky. Ta byla dokončena 31. října 2011 a tvoří ji 4,8km okruh. Stezku realizovala společnost 01/14 ZO ČSOP „Natura, quo Vadis?“, základní organizace Českého svazu ochránců přírody. Na trase se nachází evět tematických panelů. Jedná se o: Pár slov o minulosti území, Lidská činnost a její působení na přírodní památku, Tůně, mokřiny a rákosiny, Pastva, Brouci ve stromech, Rybníky, Třešňovka, Rostliny v lesích a na loukách a panel Les.\n\nTato lokalita je hojně využívána na procházky se psy. Volně pobíhající a koupající se psi narušují a ničí snůšky obojživelníků, na jejich těle se také mohou šířit invazní druhy a jejich exkrementy jsou zdrojem zvýšené eutrofizace. Z důvodů těchto okolností by bylo vhodné podle plánu péče o přírodní památku Milíčovský les a rybníky toto volné pobíhání omezit. Dalším problémem jsou cyklisté využívající lesní stezky, na nichž se často vyskytují ohrožené druhy brouků jako například státem chráněný krajník hnědý. Neméně významným problémem je sešlap mnohých rostlin zapříčiněný velkou návštěvností této přírodní památky, zejména obyvateli Jižního města. V severovýchodní části přírodní památky se nachází cvičiště pro psy. Nadměrný štěkot ozývající se z tohoto cvičiště může být významným rušícím činitelem zejména pro vodní ptactvo.\n\nDokument, který hodnotí situaci a doporučuje jednotlivá opatření ohledně ochrany tohoto území se nazývá Plán péče o přírodní památku Milíčovský les a rybníky na období 2010 – 2019.\n\nDoporučuje, aby nedocházelo k vytváření žádných dalších rekreačních zastávek, jako jsou lavičky, altánky či dětská hřiště a tím se předcházelo dalšímu zvýšení návštěvníků v Milíčovském lese. Dále by bylo vhodné, dle tohoto dokumentu, vysázet v bezprostřední blízkosti rybníků křoviny. Ty se mohou rozrůstat a stávat se hnízdištěm ptactva, především však zamezí přístupu volně pobíhajících psů k rybníkům a jejich koupání v nich. Celkově by bylo vhodné omezit volné pobíhání psů, současné cedulky s tímto upozorněním jsou nedostatečně velké a nevýrazné. Co se týká hospodaření s rybníky, plán péče doporučuje omezit chov ryb. Současně je stav naddimenzovaný, zejména v Milíčovském rybníce, kde velké množství kaprů potravně konkuruje silně ohroženému čolku obecnému a požírá jeho larvy. Dále se pak díky této naddimenzovanosti nadále zvyšuje eutrofizace rybníka. Bylo by vhodné úplně upustit od jarního vypouštění rybníků. Díky dřívějším vypouštění rybníků po celé jaro docházelo k zdecimování celých populací obojživelníků, což naštěstí nemělo dlouhodobější efekt. Během období, pro něž je dokument koncipován by mělo dojít k šetrnému odbahnění Milíčovského rybníka a vybudování ptačího ostrůvku. Tyto práce je nutno provádět mimo reprodukční období, tedy mimo dobu od 1. března do 20. srpna a bahno nesmí být v žádném případě nahrnuto do oblasti litorálu, nýbrž odvezeno mimo oblast PP Milíčovský les a rybníky. Co se týká invazních druhů, je nutné věnovat pozornost nyní již dosti rozšířené netýkavce malokvěté (\"Impatiens parviflora\") a dále pak azole americké (\"Azolla filiculoides\"), která se hojně rozrostla v nedalekém Průhonickém parku. Dalším doporučením je pravidelné kosení luk, konkrétně dvakrát ročně a to tak, aby vždy část louky zůstala neposečena a mohla tak být útočištěm nejrůznějšího hmyzu. Domovem hmyzu, a to především brouků, se mohou stát také staré pařezy a proto se doporučuje je ponechávat v lese a to ve výšce alespoň 30 cm.\n\nVelkým problémem, který hodnotí i Plán péče, je výstavba obytného komplexu Milíčovský háj. Tento komplex leží v bezprostřední blízkosti přírodní památky a je postaven na bývalých zamokřených loukách, odkud byla voda odváděna do rybníků a mokřadů ležící v přírodní památce. Voda ze zástavby je však kontaminovaná a musí být odváděna do kanalizace. Z tohoto důvodu hrozí přírodní památce další vysoušení a v případě prudkých dešťů by se mohla kontaminovaná voda dostávat na území Milíčovského lesa a do rybníků. To by mohlo být příčinou zániku současných populací ohrožených obojživelníků a ptáků.\n\n"}
{"id": "291266", "url": "https://cs.wikipedia.org/wiki?curid=291266", "title": "Libuše Bělunková", "text": "Libuše Bělunková\n\nLibuše Bělunková (* 31. března 1973 v Novém Jičíně) je česká novinářka, literární kritička a rusistka; bývalá šéfredaktorka A2 kulturního týdeníku a zástupkyně šéfredaktorky internetového časopisu iLiteratura.cz. \n\nPochází ze zemědělské rodiny, studovala chemickou technologii na Střední průmyslové škole v Hranicích na Moravě a pracovala jako operátorka ve výpočetním středisku Okresního stavebního podniku Nový Jičín. \n\nPoté vystudovala Filozofickou fakultu Univerzity Palackého v Olomouci, obor Teorie a dějiny dramatických umění a literatury, specializace literární věda (titul Mgr. dosažen v roce 1996), a rusistiku na Filozofické fakultě Univerzity Karlovy v Praze (Mgr. v roce 2001). V roce 2000 absolvovala odbornou stáž na Ruské státní humanitní univerzitě v Moskvě.\n\nV letech 2001–2005 pracovala jako učitelka literatury a filmové historie na Osmiletém gymnáziu Buďánka v Praze, jako redaktorka ruské sekce časopisu iLiteratura.cz, redaktorka Českého rozhlasu 7 – Radia Praha – zahraniční vysílání v ruštině (2003) a redaktorka Filmových listů (2004). Publikovala knižní recenze a zprávy z ruského literárního dění v deníku Lidové noviny, recenze a překlady v literárním měsíčníku Host a v revui Souvislosti, spolupracovala s Českým rozhlasem 3 – Vltavou.\n\nJako redaktorka působila od roku 2001 v Literárních novinách, kde publikovala též pod pseudonymy \"Josef Obruč\", \"Karel Brávek\", \"Marián Kropucha\", \"Jaroslava Hulíková\" ad. a odkud v roce 2005 odešla společně s deseti dalšími redaktory a spolupracovníky. Téhož roku stála u zrodu A2 kulturního týdeníku, jehož byla šéfredaktorkou. Zasedá v porotě cen a soutěží Cena Jiřího Ortena, Magnesia Litera a Essay it!.\n\n"}
{"id": "291267", "url": "https://cs.wikipedia.org/wiki?curid=291267", "title": "Žák (rozcestník)", "text": "Žák (rozcestník)\n\nŽák (Žáková) může znamenat:\n\n\n\n\n"}
{"id": "291270", "url": "https://cs.wikipedia.org/wiki?curid=291270", "title": "Mariza", "text": "Mariza\n\nMariza, vlastním jménem Mariza Reis Nunes (* 16. prosince 1973, Mosambik) je portugalská zpěvačka stylu fado.\n\nMariza se narodila v Mosambiku otci Portugalci a matce mosambické národnosti. Vyrůstala v kolébce fada, v lisabonské čtvrti Mouraria, a tak slýchala tuto hudbu v různých lisabonských hospodách. V dospívání se ale o hudbu stylu fado příliš nezajímala; stejně jako většina mladých portugalců fado neměla ráda. Důvodem bylo to, že v Portugalsku vládnoucí Salazarova diktatura tento styl lidové hudby zneužívala pro svoji propagandu. Mariza žila několik let v Brazílii, zajímala se tehdy o brazilskou hudbu, gospel a hudbu stylu r&b. Nicméně už při svém brazilském pobytu si uvědomovala, že fado formovalo kulturu jejího národa; krajané ji často žádali, aby jim zpívala písně fado. Později se pak ve své vlasti zasloužila o „rehabilitaci“ tohoto žánru a jeho popularitu u mladé generace.\n\nMariza vešla do povědomí v roce 1999, v roce, ve kterém zemřela jedna z největších interpretek stylu fado v historii, Amália Rodrigues, jejíž umělecký odkaz se snažila následovat. Za své první hudební album \"Fado em mim\" vydané v roce 2001 obdržela v Portugalsku čtyři platinové desky. Následující album \"Fado curvo\" (2003) upevnilo její umělecké postavení a přineslo jí mezinárodní úspěch. V roce 2005 vydala své prozatím poslední album \"Transparente\". V roce 2006 byl vydán záznam jejího koncertu v Lisabonu na DVD pod názvem \"Concerto em Lisboa\".\n\nV roce 2007 se Mariza podílela na natáčení filmu \"Fados\" režiséra Carlose Saury. V hudebním doprovodu filmu interpretuje písně \"Meu fado meu\" (společně se zpěvákem flamenca Miguelem Povedou) a \"Ó gente da minha terra\". U příležitosti premiéry filmu uspořádala Mariza spolu s Carlosem do Carmo, Camané a Miguelem Povedou v listopadu 2007 tři koncerty – v Madridu, Valladolidu a v Santiagu de Compostela. V roce 2008 byl vydán komplet jejích prvních třech alb doplněný o záznam koncertu na DVD a dokumentární film o Marize a fadu jako bonus.\n\n\n\n"}
{"id": "291271", "url": "https://cs.wikipedia.org/wiki?curid=291271", "title": "Úpravna vod", "text": "Úpravna vod\n\nÚpravny vody slouží k výrobě pitné vody ze surové vody odebrané z vodního zdroje. Surová voda je nejčastěji povrchová voda nebo podzemní voda. Úprava vody je proces, při němž se mění fyzikální, chemické a mikrobiologické vlastnosti vody. Čím kvalitnější je voda surová, tím je jednodušší technologie úpravy. Úprava podzemní vody je zpravidla jednodušší než úprava povrchové vody. V úpravně vody je zpracována voda surová tak, aby produktem byla voda pitná, která splňuje všechny požadavky stanovené legislativou.V úpravně vody proto probíhají pravidelné laboratorní testy surové vody a upravené pitné vody. Úpravna vody bývá součástí vodárny. \n\nÚpravna vody je definována vyhláškou č. 428/2001 Sb., a to v § 1a písm. d: jako soubor objektů a zařízení s technologií pro úpravu vody.\n\nPitnou vodu a její kontrolu definuje vyhláška č. 252/2004 Sb., kterou se stanoví hygienické požadavky na pitnou a teplou vodu a četnost a rozsah kontroly pitné vody. \n\nÚprava vody sestává z několika následných odstraňovacích procesů organizovaných do stupňů:\n\nPrvní stupeň – koagulace rozpuštěných a suspendovaných látek a odstranění vloček a sraženiny\n\n\n\nDruhý stupeň – odstranění organických látek oxidací (způsobují pachy a zbarvení vody) a zachycení zbytků těchto látek na aktivním uhlí\n\nTřetí stupeň – odstranění železa a manganu vysrážením, odstranění agresivní kyseliny uhličité (pomocí vápna), snížení enormní tvrdosti vody (pomocí vápna nebo sody, či filtrací přes ionexy), odstranění radonu a radia 226, odstranění dusičnanů a amonných iontů\n\nČtvrtý stupeň – odstranění mikroorganismů a zabránění jejich růstu při dopravě vody vodovodem pomocí hygienického zabezpečení vody chlórem, ozónem nebo UV-zářením\n\nLátky se z vody odstraňují až na úroveń, kterou předepisuje vyhláška č. 252/2004 Sb. jako maximální. Pokud je obsah některé látky ve vodě menší než minimální úroveň stanovená vyhláškou č. 252/2004 Sb., musí se voda do této minimální úrovně látkou obohatit. \n\nDalší informace obsahuje heslo Vodárna. \n\nVyhláška č. 428/2001 Sb., kterou se provádí zákon č. 274/2001 Sb., o vodovodech a kanalizacích pro veřejnou potřebu a o změně některých zákonů (zákon o vodovodech a kanalizacích)\n\nVyhláška č. 252/2004 Sb., kterou se stanoví hygienické požadavky na pitnou a teplou vodu a četnost a rozsah kontroly pitné vody\n\nHromadné zásobování vodou https://www.wikiskripta.eu/w/Hromadn%C3%A9_z%C3%A1sobov%C3%A1n%C3%AD_vodou\n\n"}
{"id": "291272", "url": "https://cs.wikipedia.org/wiki?curid=291272", "title": "Billy Talent", "text": "Billy Talent\n\nBilly Talent je kanadská punkrocková skupina. Jejími členy jsou Benjamin Kowalewicz (zpěvák, frontman, textař), Ian D'Sa (kytarista, zpěvák), Jonathan Gallant (baskytarista, zpěvák) a Aaron Solowoniuk (bubeník).\n\nNa Billy Talent se přejmenovali až v roce 2001, do té doby vystupovali pod jménem Pezz. V České republice se proslavili především díky singlům \"Surrender\", \"Red Flag\" nebo \"Fallen Leaves\". Poprvé v Česku vystoupili 3. června 2007 v Praze jako předkapela skupiny My Chemical Romance.\n\nPrvopočátky Billy Talent sahají ještě do dob středoškolských studií jejích členů. Společně navštěvovali kanadskou střední školu \"Our Lady of Mount Carmel\", kde spolu Ben Kowalewicz s Jonathanem Gallantem založili kapelu \"To Each His Own\". Později k sobě přibrali ještě Aarona Solowoniuka a nakonec na středoškolské soutěži talentů potkali Iana D’Sa, který tam vystupoval s jinou skupinou. Ta však zanikla a tak se Ian přidal k „To Each His Own“.\n\nPostupem času si hudebníci vymysleli nový, jednoslovný název své skupiny – přejmenovali se na Pezz a hráli směsici grunge a hip hopu. V roce 1994 vyšlo první společné album skupiny Pezz, které se jmenovalo \"Demoluca\". Další následovalo v roce 1998 a jmenovalo se Watoosh! Tato deska byla vydána ve spolupráci se studiem Great Big Music.\n\nV roce 1999 vznikl spor o název s další kapelou stejného názvu z Memphisu. Předchůdci Billy Talent nakonec ustoupili a zvolili nový název. Inspirací jim bylo dílo Michaela Turnera \"Hard Core Logo\" (kniha, později zfilmována) a nový název byl vybrán podle jména hlavního hrdiny, který se jmenoval Billy Tallent.\n\nHudebníci s novým jménem změnili i styl své hudby. Začali hrát agresivnější, punk rockovou muziku a právě i díky této změně našli spoustu nových fanoušků. S rostoucím zájmem publika rostl i zájem nahrávacích studií. V roce 2001 podepsali Billy Talent novou smlouvu s Atlantic Records a Warner Music Canada.\n\nV roce 2003 vydávají první album nazvané stejně jako skupina - \"Billy Talent\". Za tuto desku získávají v Kanadě třikrát platinovou desku a několik dalších ocenění. V roce 2006 přicházejí na trh s novým albem nazvaným \"Billy Talent II\", které obsahuje známé hity jako například \"Surrender\", \"Fallen Leaves\",\"Red Flag\" nebo \"Devil in a Midnight Mass\". O album byl dokonce takový zájem, že se ho za první týden prodalo v Kanadě téměř padesát tisíc kusů.\n\nV Evropě mají Billy Talent nejvíce fanoušků v našem sousedním Německu, kam taky velmi rádi jezdí na koncerty. V roce 2007 vystupovali i v České republice, ale zatím jen jako předskokani skupiny My Chemical Romance a v roce 2008 měli dokonce svůj vlastní koncert v Malé sportovní hale v Praze a předkapelu jim dělali také punk rockový Anti-Flag. Nyní skupina vydala nové DVD s názvem \"666\", na kterém se nachází záznam několika živých vystoupení (např. z Brixton Academy v Londýně nebo německého Rock am Ring).\n\nV roce 2009 bylo vydáno v pořadí již čtvrté studiové album Billy Talent III. Na své promoční šňůře koncertů po Evropě Billy Talent zavítali 21. listopadu i do Prahy. Předkapelami byli Cancer Bats a Silverstein. V samý den měl bubeník kapely Aaron Solowoniuk narozeniny, a tak byl koncert v České republice výjimečný.\n\nV roce 2012 vydala skupina páté studiové album s názvem Dead Silence. Které obsahuje hity jako Surprise,Surprise Show me the way, Dead Silence nebo Hanging by a thread.\n\nBilly Talent vystoupili v České republice znovu a sice 29. června 2010 jako předskokani americké punkrockové skupiny Green Day na jejich Open Air koncertu na Výstavišti Incheba Expo Praha.\nVystoupili také v Hradci Králové na 16. ročníku festivalu Rock for People, kde znovu vystoupili na 19. ročníku 2013 jako jeden z hlavních headlinerů.\n\nV roce 2012 vystoupili v ČR během svého turné po střední a západní Evropě v pražské Lucerně, kde byl koncert beznadějně vyprodaný.\nPoté vydali své nové album Dead Silence.\n\nOpět do ČR zavítali 1. srpna 2017, kdy měli koncert v Korunní pevnůstce v Olomouci.\n\n\n\n\n\n\n\n"}
{"id": "291274", "url": "https://cs.wikipedia.org/wiki?curid=291274", "title": "Velká rudá skvrna", "text": "Velká rudá skvrna\n\nVelká rudá skvrna je atmosférický jev v horních částech Jupiterovy atmosféry. Na Jupiteru je pozorovaná již od počátků dalekohledů schopných ji rozpoznat, a je tedy stará přes 300 let. V podstatě se jedná o obrovský hurikán – anticyklónu původně přibližně dvakrát větší než planeta Země. Otáčí se v západním směru (tedy proti pohybu hodinových ručiček), kdežto zbytek planety rotuje ve východním směru. Její vznik, původ, fyzikální vysvětlení a chování nebylo do současnosti zcela jasně objasněno a pro vědeckou obec je stále velkou neznámou. Skvrna mění svoji velikost, tvar i barvu.\n\nNa konci 19. století byl její příčný rozměr odhadován na 41 tisíc kilometrů, v roce 1979 a 1980 zaznamenaly sondy Voyager velikost 23 tisíc kilometrů. V posledních letech se rapidně zmenšuje, např. v roce 2014 měla napříč méně než 16 500 km v průměru.\n\nVelká rudá skvrna byla podrobně zkoumána sondou Voyager 1 a 2, které kolem planety prolétaly, a později i Hubbleovým vesmírným dalekohledem, který ji snímal. Pozorováním bylo objeveno, že Velká rudá skvrna není jediným bouřkovým systémem v atmosféře planety, ale že se zde nachází současně i další rudá skvrna a mnoho menších bouřkových systémů. Nová rudá skvrna je někdy nazývána jako Rudá skvrna Junior.\n\nVelká rudá skvrna má nejčastěji ve viditelném spektru červenohnědou barvu, která se ale může měnit. Nikdo zatím nebyl schopen přesvědčivě vysvětlit barvu této skvrny. Obecně se ale vědci shodují, že uvnitř skvrny se rychle pohybují větry dosahující rychlosti až 640 km/h. Jedna teorie předpokládá, že tyto větry vynášejí do vyšších oblastí materiál z nižších vrstev atmosféry, který je pak v kontaktu s ultrafialovým světlem, čímž se aktivují chemické reakce a dojde k jeho zčervenání. V atmosféře Jupiteru byl již detekován plyn, který má laboratorně ověřené podobné vlastnosti v podobě fosfinu (PH). Chemickou reakcí se uvolňuje fosfor ve formě P, který má červenou barvu. Mimo této teorie existují i složitější teorie, které předpokládají komplikovanější reakce fosfinu s dalšími molekulami jako je metan, či čpavek. Jiné studie předpokládají sirnou alotropii.\n"}
{"id": "291287", "url": "https://cs.wikipedia.org/wiki?curid=291287", "title": "Georgios Maniakes", "text": "Georgios Maniakes\n\nGeorgios Maniakes († 1043 poblíž Soluně) byl byzantským generálem a vzdorocísařem v letech 1042 až 1043.\n\nManiakes byl stratégem thematu \"Teluch\", když v roce 1030 Roman III. utrpěl porážku v boji s Araby. Krátce poté se Arabové objevili před Teluchem a požadovali kapitulaci města. Maniakes si vyžádal jeden den na rozmyšlenou. Arabské vojáky nechal pohostit vínem a chlebem a když usnuli, byli byzantskými vojáky zmasakrováni, přičemž jim byly odříznuty uši a nosy, které pak byly poslány jako dar císaři. Maniakes byl na to jmenován \"katepanem\" a dále pokračoval ve vedení války s Araby. V roce 1032 dobyl Edessu, jedno z klíčových center východního křesťanství, což mu zajistilo nehynoucí slávu.\n\nNa počátku roku 1038 se stal velitelem výpravy na Sicílii, připravované z podnětu císaře Michaela IV. Tažení se zúčastnil také císařův švagr Stefanos. Byzantské vojsko vyslané na tuto výpravu se skládalo z vojáků varjažské gardy, která byla v této době vedena Haraldem Hardradou, pozdějším norským králem, a také z normanských žoldnéřů. V létě téhož roku vojsko dorazilo na ostrov. Tažení bylo zpočátku úspěšné: Po krátkém obléhání byly dobyty pevnosti Messina a Rometta a Byzantinci získali kontrolu nad klíčovou silnicí k Palermu. O dva roky později Maniakes dobyl také Syrakusy. Protože si ale tropil posměšky ze Stefana, obvinil jej Stefanos ze zrady proti císaři, takže Maniakes byl povolán do Konstantinopole, kde byl uvězněn. Tažení tak pro něj skončilo. Po jeho odchodu se situace rychle zhoršila a Byzantinci museli ostrov nakonec opustit. Přestože Sicílie byla znovu ovládnuta Araby, Maniakesovy vojenské úspěchy inspirovaly později Normany k vlastní invazi na ostrov.\n\nPo smrti Michaela IV. byl Maniakes propuštěn a v roce 1042 se v hodnosti katepana vrátil zpět do Itálie, kde měl bojovat proti Normanům a Langobardům. Dosáhl přitom nad nimi vítězství v bitvě u Monopole. V téže době byly ale jeho pozemky v Anatolii vydrancovány jeho osobním nepřítelem Romanem Sklerem, jenž byl bratrem milenky císaře Konstantina IX. Skleros kromě toho také znásilnil Maniakovu manželku. Současně Skleros intrikoval proti vojevůdci u císaře, který Maniaka nakonec povolal zpět do Konstantinopole. Rozkaz k návratu a zprávu o znásilnění své ženy obdržel Maniakes ve stejný moment. Rozzuřený generál se proto nechal svými vojáky provolat císařem a přesunul své vojsko na druhý břeh Jaderského moře. Při postupu na Soluň narazil na císařské vojsko u místa jménem Ostrovo. Přestože v bitvě samotné zvítězil, byl smrtelně zraněn a zanedlouho na to skonal.\n\n"}
{"id": "291289", "url": "https://cs.wikipedia.org/wiki?curid=291289", "title": "David Silverman", "text": "David Silverman\n\nDavid Silverman (* 15. března 1957, New York) je animátor, známý především díky své práci na četných epizodách amerického animovaného seriálu Simpsonovi a byl režisérem Simpsonových ve filmu. Také režíroval krátký film .\n\n"}
{"id": "291290", "url": "https://cs.wikipedia.org/wiki?curid=291290", "title": "Augustův oblouk", "text": "Augustův oblouk\n\nAugustův oblouk () byl jeden z triumfálních oblouků na římském Foru Romanu. Klenul se přes cestu mezi Caesarovým chrámem a chrámem Castora a Polluka. Byl vůbec první vítězný oblouk se třemi průchody v Římě. Díky své architektuře se stal předlohou pro oblouk Septimia Severa, podle něhož byl postaven Konstantinův oblouk u Kolosea.\n\nNa římském Foru se ve skutečnosti nacházely dva vítězné oblouky, které nesly Augustovo jméno. Nejspíše se ale jedná o jednu a tu samou stavbu, jež byla dvakrát zasvěcena. Poprvé se tak stalo roku 29 př. n. l. na počest Augustova vítězství v bitvě u Actia, kde porazil vojsko Marca Antonia a egyptské královny Kleopatry VII. Druhé zasvěcení císaři proběhlo v roce 19 př. n. l. To mělo symbolizovat navrácení římských standart, kterých se zmocnili Parthové po bitvě u Karrh v roce 53 př. n. l.\n\nAugustova stavba se také nachází na dobových antických mincích. Oblouk z roku 19 př. n. l. je znázorněn na mincích ražených v maloasijském Efesu. Je na nich vyobrazen jako trojitý oblouk s kvadrigou uprostřed a barbary po stranách. Průchody jsou na mincích stejně vysoké, avšak prostřední pilíře jsou o něco širší než dva okrajové. Pozdější mince opět znázorňují trojitý průchod s kvadrigou a sochami barbarů, ovšem prostřední průjezd je mnohem vyšší než ostatní.\n\nZ původního oblouku zbylo jen velmi málo fragmentů, které byly mnoho let pohřbeny u Caesarova chrámu a svatyně Kastora a Polluka. Archeologické nálezy ukázaly, že pilíře oblouku vyrobené z velkých bloků travertinu stály na betonových základech. Dva prostřední pilíře byly široké 2,95 metrů, zatímco postranní pilíře měřily do šířky jen 1,35 metrů, což dokazuje pravdivost starých mincí. Šíře prostředního klenutého průchodu byla 4,05 metrů a šíře postranních oblouků 2,55 metrů. Dlážděná cesta v centrální části se zčásti zachovala dodnes.\n\nMnoho let se předpokládalo, že stavba vznikla v roce 19. př. n. l., avšak roku 1546 se nalezl 2,67 metrů dlouhý kus mramoru, na němž byl vytesán nápis, který popisuje zasvěcení stavby Augustovi už v roce 29. př. n. l. Je zcela možné, že tento kus parského mramoru byl součástí oblouku, ale přesto existují dohady, zda byl nalezený fragment hlavní nápis či ne. Žádné jiné důkazy o možném druhém triumfálním oblouku císaře Augusta zatím nebyly nikdy nalezeny, a proto nikdy nebyly nalezeny ani jeho ruiny.\n\n"}
{"id": "291293", "url": "https://cs.wikipedia.org/wiki?curid=291293", "title": "Pramen (rozcestník)", "text": "Pramen (rozcestník)\n\nPramen může znamenat:\n\n\n\n\n\n\n"}
{"id": "291295", "url": "https://cs.wikipedia.org/wiki?curid=291295", "title": "Lodní prodejny na Brněnské přehradě", "text": "Lodní prodejny na Brněnské přehradě\n\nPlovoucí prodejny na lodích na Brněnské přehradě provozoval v 50. letech 20. století národní podnik Pramen. Provoz lodních prodejen na Brněnské přehradě skončil zřejmě začátkem 60. let 20. století.\n\nTyto lodě křižovaly v letní sezóně nádrž po pevném okruhu se stanovišti \"Osada\" – \"Sokolské koupaliště\" – \"Krnovec\" – \"Mečkov\". Po dobu stání na těchto stanovištích si rekreanti mohli koupit občerstvení. Za jeden den lodní prodejna absolvovala dva okruhy. Stanoviště pro doplňování zboží a pro přezimování se nacházelo na Rakovci u samoobsluhy Pramen.\n\nPramen měl v provozu tři bezejmenné lodě. \n\nPrvní z nich bylo bývalé \"Veveří\", které Dopravní podnik města Brna vyřadil z provozu v roce 1955. Nástavba plavidla byla zcela zrekonstruována v bystrcké loděnici, pohon již nebyl realizován elektromotorem, nýbrž spalovacím motorem, loď byla kompletně vybavena pro potřeby plovoucí prodejny (chladicí boxy, regály, pult). Na Brněnské přehradě sloužila tato loď Pramenu zřejmě do roku 1962.\n\nDruhou lodí byl původně parní inspekční člun Státního plavebního úřadu. Dva tyto čluny byly dodány do Prahy v roce 1905 švýcarskou firmou Escher Wyss & Co. z Curychu. Ve třicátých letech byl parní stroj vyměněn za spalovací motor. Přes Vranovskou přehradu se jeden z člunů nakonec dostal v padesátých letech až do Brna.\n\nTřetí loď byla zřejmě provozována restaurací, která se nacházela vedle samoobsluhy Pramen na Rakovci. Plavidlo bylo vyrobeno z pontonů, na nichž byla umístěna nástavba. Loď byla zřejmě vyrobena v bystrcké loděnici v první polovině 50. let.\n\n\n"}
{"id": "291297", "url": "https://cs.wikipedia.org/wiki?curid=291297", "title": "Jiří Fischer", "text": "Jiří Fischer\n\nJiří Fischer (* 31. července 1980, Hořovice) je bývalý český hokejový obránce a trenér. Momentálně pracuje jako manažer české hokejové reprezentace.\n\nVyrůstal v Berouně a s pomoci svého otce a berounského hokejového trenéra vyrostl v silného a motivovaného hráče. Draftován Americkou juniorskou ligou, začal svou pouť za svým snem stát se nejlepším obráncem na světě. Další zastávkou byl Detroit Red Wings, kde se s číslem 2 prosadil a vyhrál Stanley Cup.\n\nNyní pracuje pro mládež klubu Detroit Red Wings a za tuto práci byl také zapsán při vítězství Red Wings v playoff NHL 2007/2008 na Stanley Cup. Stal se tak první Čechem, který byl zapsán na tento pohár nejen jako hráč, ale i jako funkcionář.\n\nFischer byl ženatý, ovšem vztah se roku 2012 rozpadl. Zůstali z něj dva synové, Brayden a Lukáš. Oba dva se věnují lednímu hokeji.\n\nV roce 2005 nastal zlom. Náhle a bez varovaní zkolaboval během zápasu a jen rychlý zásah lékařů zabránil nejhoršímu. Takové štěstí však neměl o tři roky později jeho ruský protějšek Alexej Čerepanov který v té době hrál s Jaromírem Jágrem. Jiří Fischer ukončil svoji aktivní hokejovou kariéru, ale i nadále pracuje pro organizaci Detroit Red Wings, kde se stará o vývoj mladých hráčů.\n\n\n\n"}
