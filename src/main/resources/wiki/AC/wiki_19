{"id": "242344", "url": "https://cs.wikipedia.org/wiki?curid=242344", "title": "Tilopa", "text": "Tilopa\n\nTilopa (988-1069) byl jeden z nejznámějších indických mahásiddhů. Je považován za zakladatele školy Kagjüpa, jedné ze čtyř velkých škol tibetského buddhismu a je prvním z linie Karma Kagjü.\n\nPravděpodobně se narodil v Chativavu (dnešní Čattagrám na území Bangladéše) v bráhmanské kastě. Žil v klášteře do té doby, dokud mu Dákiní nesdělila, že by se měl věnovat asketickému životu. Tilopa obdržel nauky Vadžrajány od mnoha mistrů tohoto směru. Začal studovat nauku a brzy se mu podařilo sjednotit různé tantrické systémy. Výsledkem byla nauka, která dostala jméno podle jeho žáka Náropy, Náro-čodrug.\nUčitelé Tilopy\n\n\n"}
{"id": "242345", "url": "https://cs.wikipedia.org/wiki?curid=242345", "title": "Zařizovací předmět", "text": "Zařizovací předmět\n\nZařizovací předmět je účelné příslušenství obytných i provozních budov, které slouží k úkonům za použití vody. Především jsou zařizovací předměty používány při osobní hygieně a udržování čistoty v budově. Do zařizovacího předmětu přichází voda čistá ať už pitná či užitková a z něj odchází voda odpadní.\n\nNejtypičtějším zařizovacím předmětem v koupelně je umyvadlo a vana. Dalšími zařizovacími předměty které mohou být umístěny jsou záchod, bidet nebo výlevka.\n\nV kuchyni se používá jako zařizovací předmět dřez.\n"}
{"id": "242347", "url": "https://cs.wikipedia.org/wiki?curid=242347", "title": "Tervel", "text": "Tervel\n\nTervel byl bulharský chán, který vládl na počátku 8. století pravděpodobně v letech 695 až 715, ale některé kroniky uvádějí 701–718 nebo 700 až 721, mj. to byl nemanželský syn chána Asparucha.\n\nChronologie jeho vládnutí je nejasná, v byzantských zdrojích se poprvé zmiňuje v roce 704, kdy se na něj obrátil sesazený císař Justinián II. se žádostí o pomoc. V roce 705 Tervelova armáda o síle 15 000 jezdců pomohla Justiniánovi II. opětovně získat trůn, za což Tervel získal mnohé dary, včetně titulu \"kaisar\" (lat. \"caesar\"), z čehož vznikl pozdější titul car, a olověnou pečeť s nápisem \"Matko Boží, pomáhej césarovi Tervelovi\". Bulharsko také získalo územní ústupky v regionu Zagora v Thrákii, skrz kterou vedly důležité obchodní cesty. Tervel se měl také oženit s Justiniánovou dcerou Anastasií, ale není jisté, zda se tak stalo.\n\nO tři roky později Justinián II. uskutečnil vojenské tažení do zagorského regionu, aby si ho vybojoval zpět, ale v bitvě u Anchiale byl poražen.\n\nV roce 711 si Justinián opět vyžádal od Tervela vojenskou podporu proti povstalcům v Malé Asii, ale dostal jen malý kontingent 3 000 vojáků. Justiniána v boji proti Filippikovi zajali a popravili.\n\nPodle některých chronologií Tervel umřel v roce 715, podle byzantského kronikáře Teofana Zpovědníka se však zúčastnil restaurace sesazeného císaře Anastasia II., který nahradil Filippika v roce 718 nebo 719.\n\nJestliže Tervel žil tak dlouho, musel to být on, kdo v roce 716 uzavřel opětovnou dohodu s byzantským císařem Teodosiem III., která upevnila hranice mezi Bulharskem a Byzantskou říší, potvrdila příslušnost Zagory k Bulharsku stejně jako i každoroční platbu tributu Bulharům. Chán Tervel nazval toto spolužití Byzantské říše a Bulharska vzájemnou výhodnou spoluprací. Musel to být také on, kdo bránil Konstantinopol před nájezdy Arabů, kteří se ho v letech 717–718 podruhé pokoušeli dobýt.\n\nNutno však uvést i to, že Teofan na jiném místě uvádí jméno bulharského chána, který uzavřel smlouvu v roce 716 jako \"Kormesios\", což je Tervelův pozdější následník Kormesij.\n"}
{"id": "242350", "url": "https://cs.wikipedia.org/wiki?curid=242350", "title": "Baas", "text": "Baas\n\nStrana Baas, celým českým názvem Socialistická strana arabské obrody (arabsky: حزب البعث العربي الاشتراكي), byla založena v dubnu 1940 v Damašku jako arabské sekulární nacionalistické hnutí bojující proti koloniálním mocnostem. Stranu založil syrský křesťan Michel Aflak. Baas funguje jako panarabská strana v Sýrii, kde zastává nejsilnější pozici od roku 1963, a dále existuje v Iráku, kde byla po americké invazi zakázána, a v Súdánu, Libanonu, Jemenu, Bahrajnu a v Mauritánii.\n\nIdeologicky Baas kombinuje arabský socialismus, nacionalismus a panarabismus. V roce 1966 se strana z ideologických důvodů rozštěpila: zatímco syrská strana, tzv. \"regionalisté\" neboli \"Qotri\", měla blíže k Sovětskému svazu, irácká větev, tzv. \"nacionalisté\" či \"Qawmi\", udržovala nezávislé, tj. centristické postoje a v omezené míře spolupracovala se Spojenými státy. Obě strany si ponechaly původní název a udržovaly paralelní struktury v arabském světě.\n\nBaas používá motto „\"Jednota, svoboda, socialismus.“\", které je údajně inspirováno německým sociálně demokratickým sloganem. „Jednota“ symbolizuje sjednocení všech Arabů, „svoboda“ odkazuje na nezávislost a „socialismem“ je myšlena idea arabského socialismu, nikoliv však marxismu.\n\nStrana Baas, stejně jako arabské nacionalistické hnutí, byla velmi ovlivněna evropskými mysliteli devatenáctého století a jejich romantickým nacionalismem a dále též francouzským levicovým hnutím pozitivistů, jako byl například Auguste Comte. Zakladatelé strany se s touto ideologií setkali při svých studiích na Sorbonně. Klíčový vliv měl filosof Johann Gottlieb Fichte.\n\nBaas zorganizovala silně hierarchický systém stranických buněk z důvodu silných vládních represí. Existuje buňka, divize, regionální kongres, národní vedení atd. Tato organizace dopomohla vést straně silný odpor například po americké invazi v roce 2003.\n\nPo svržení vojenské diktatury a nastolení demokracie v roce 1954 se stala strana Baas populární masovou organizací se zastoupením v parlamentu. Oslovovala hlavně inteligenci, maloburžoazii a dělnickou třídu. Hlavním protivníkem se stala Syrská sociálně nacionální strana, jež chápe syrský nacionalismus jinak a odmítá panarabismus, a Syrská komunistická strana, která podporuje třídní boj a internacionalismus. Všechny tyto strany provozovaly kromě parlamentních soubojů i násilné akce v ulicích a snažily se o získání vlivu v armádě. Po dlouhém potýkání se s vnitrostranickými frakcemi nakonec Baas v roce 1958 podpořila Násirovu vizi Sjednocené arabské republiky. Následně strana řešila otázku, zda vstoupit do Násirovy Arabské socialistické unie, či ne. Úplně se znovu osamostatnila po vystoupení Sýrie ze sjednocené republiky. V roce 1963 provedla strana státní převrat a nastolila vládu Národní fronty a v témže roce se posunula ostře na levici politického spektra, což vedlo v roce 1966 k rozdělení syrské a irácké větve. Politický program syrské vlády se v následujících letech více vyvážil a byl obnoven velmi omezený politický pluralismus. V současné době je Baas vedoucí stranou Národní pokrokové fronty.\n\nV Iráku, kde začala působit až v roce 1954, se straně Baas zpočátku nedařilo nabýt významnějšího postavení, a její dopad tak byl velmi omezený. Posléze se jí nicméně podařilo vybudovat silnou stranickou organizaci, začala se profilovat silně antikomunisticky a požadovala připojení Iráku ke Sjednocené arabské republice. Poté, co byl v roce 1963 svržen plukovník Abd al-Karim Kásim a byl potlačen vliv komunistů, přišla strana Baas k moci, nicméně zanedlouho byla z vlády vytlačena. Po pěti letech v opozici se v roce 1968 pokusili nacionalisté o nový puč a s pomocí armády uspěli. V roce 1979 se stal prezidentem Saddám Husajn, který budoval silný kult osobnosti a proslavil se násilím páchaným na příslušnících kurdské menšiny a politické opozice. Oproti původně proklamovanému sekularismu přešli iráčtí baasisté k podpoře sunnitského islamismu. Na mezinárodní úrovni vyvolala Husajnova vláda několik konfliktů, například irácko-íránskou válku nebo válku v Zálivu. Americká invaze zapříčinila konec baasistického režimu i zákaz strany.\n\nV Libanonu strana kooperuje s prosyrskými stranami v rámci Aliance 8. března. V rámci Palestinské autonomie existují dvě strany: dříve proirácká Arabská osvobozenecká fronta a prosyrská Sa'ika. Pobočky Baas s různým ideologickým zabarvením existují ještě v dalších státech.\n\n"}
{"id": "242351", "url": "https://cs.wikipedia.org/wiki?curid=242351", "title": "Brontosauři", "text": "Brontosauři\n\nBrontosauři byla folková a trampská skupina, která byla založena v roce 1972 bratry Janem a Františkem Nedvědovými. Vznikla přejmenováním původní hudební skupiny Toronto na Sázavě v Lukách pod Medníkem. Díky velmi výrazným tvůrčím schopnostem obou bratrů Nedvědových skupina brzy začala sbírat úspěchy, zejména na festivalu Porta. Všichni členové kapely byli (po jednu dobu zároveň) i členy jiné větší hudební skupiny Spirituál kvintet. \nSkupina definitivně zanikla v roce 1994 rozchodem po natočení posledního alba \"Zahrádky\".\n\n\n\n\n\n\n\n\n"}
{"id": "242353", "url": "https://cs.wikipedia.org/wiki?curid=242353", "title": "Dějiny Sovětského svazu 1922–1940", "text": "Dějiny Sovětského svazu 1922–1940\n\nDějiny Sovětského svazu v letech 1922 až 1940 byly ve znamení stalinismu, ale také industrializace, postupné přípravy na zisk role supervelmoci i boj v druhé světové válce.\n\nPoté, co roku 1924 zemřel Vladimir Lenin, vlády se chopil Josif Stalin, který se stal tak jeho nástupcem. Ten vyhlásil realizaci mnohých velkolepých plánů. Ženy i muži byli (do jisté míry) zrovnoprávněni, zahájena byla kolektivizace a industrializace. K vzdělání, byť ovlivněnému socialistickou ideologií, získali přístup všichni. Rozšířila se i lékařská péče a likvidovány tak začaly být mnohé choroby, jako například cholera, malárie apod.\n\nSovětské hospodářství se mělo oprostit od kapitalistických principů a přejít k jiným, socialistickým. Prioritou přestal být zisk, ale stal se jí maximální možný růst, právě bez ohledu na vzniklé náklady. Kvalitativní nedostatky se do jisté míry tolerovaly ve prospěch růstu kvantitativního. Makroekonomické otázky se začaly řešit podle pětiletých plánů.\n\nJedním z nejznámějších plánů budování socialistického státu se stala násilná kolektivizace zemědělství, kdy zemi po následných chybách v celém zemědělském sektoru postihl hladomor. Kolektivizace byla ovšem jen jednou z příčin hladomoru, který byl v mnoha oblastech zcela úmyslně vyvolán a řízen vládou za účelem likvidace veškeré opozice na venkově. Agrární produkce se v důsledku kolektivizace a likvidace většiny dosavadních zemědělců propadla hluboko pod úroveň z doby carství a v některých oblastech se nevzpamatovala ani do rozpadu Sovětského svazu. Aby byla situace ve statistikách příznivější, docházelo často ke zkreslování. V gulazích na Sibiři zahynuly miliony odpůrců tehdejšího komunistického režimu, často prostých sedláků (tzv. kulaci). Počty obětí režimu z této doby jsou srovnatelné s oběťmi druhé světové války. Tyto akce do jisté míry zmírnily velký hospodářský růst země a zneschopnily například Rudou armádu, ale i další důležité složky státu. Do roku 1936 již bylo zkolektivizováno 90 % veškerých hospodářství.\n\n18. září 1934 vstoupil Sovětský svaz do Společnosti národů, mezinárodní organizace předcházející OSN. Shromáždění SN schválilo návrh rady aby se SSSR stal permanentním členem.\nV této době se rozpoutal tzv. Velký teror, který měl za následek smrt mnoha vládních představitelů i civilních obyvatel.\n\nPřestože kolektivizace způsobila velké problémy, spolu s budováním nových průmyslových závodů ve městech se vytvořilo velké množství pracovních míst a nezaměstnanost tak klesla fakticky na nulu. Tento fakt, který sovětská propaganda používala často jako velký úspěch socialismu, však nebyl srovnatelný s měřítky západních zemí, vzhledem k neexistenci trhu práce a tudíž i přirozené frikční nezaměstnanosti. Rozsáhlá a velkolepá industrializace především zaostalých oblastí měla zemi pomoci vymanit se mnohde ze středověkých podmínek. Zaváděla se elektřina, zvýšila se vzdělanost. Nové průmyslové závody schopné vyrábět vojenskou techniku byly odpovědí na vzrůstající nebezpečí ze strany Německa a Japonska. Právě tam, ale i do jiných zemí, byli posíláni mnozí odborníci, kteří se zde měli učit nové technologie a pomoci je zavádět doma.\n\nDo výstavby těchto provozů odcházelo však velké množství peněz a dalších investičních prostředků, což zemi do velké míry zatěžovalo. Lidé se stěhovali z venkova do měst, kde v průmyslu nacházeli pracovní příležitosti; v roce 1937 žilo již 30 milionů obyvatel země ve městech. V této době (třicátá léta) docházelo k přemisťování celých národů, hlavně do neosídlených oblastí (například na Dálný východ a Střední Asie).\n\nV oblasti správní v letech 1922 až 1940 vzrostl počet republik z původních čtyř na 16 – některé z nich byla Sovětským svazem dobytá nebo okupovaná území (východní Evropa, Kavkaz), některé vznikly rozdělením stávajících republik (hlavně RSFSR). Byly také již definitivně určeny hranice a pravomoci mnohých autonomních republik, okruhů a krajů. V roce 1924 byla vydána první ústava.\n\nSovětský svaz si však v meziválečném období získal mnoho sympatizantů z řad evropské levice, hlavně v časech světové hospodářské krize, která SSSR díky izolovanosti od okolního světa nepostihla.\n\nSovětský svaz válčil za druhé světové války s Finskem, a to hned dvakrát. Poprvé v letech 1939 a 1940 (zimní válka), později v letech 1941 až 1944 (pokračovací válka). Po ukončení bojů ztratili Finové příhraniční území (okolí dnešního Petrohradu a některá další místa), díky obratné zahraniční politice se jim však podařilo zůstat mimo zónu sovětského vlivu, na rozdíl od některých středoevropských zemí. Již první válka s Finskem vyvolala diplomatickou roztržku, následně byl SSSR vyloučen 14. prosince ze Společnosti národů.\n\n"}
{"id": "242355", "url": "https://cs.wikipedia.org/wiki?curid=242355", "title": "Sarbsko", "text": "Sarbsko\n\nSarbsko ( , kašubsky \"Jezoro Sôrbskò\") je pobřežní jezero v Pomořském vojvodství v Polsku. Nachází se na Słowińském pobřeží východně od Słowińského národního parku. Má rozlohu 6,517 km². Je 6,6 km dlouhé a 1,2 km široké. Dosahuje maximální hloubky 3,2 m\n\nNa východním konci do něj ústí řeka Chełst. Ta odtéká na západním konci. Je také spojené s jezerem Łebsko.\n\nNa břehu leží vesnice Nowęcin a Przybrzeże.\n"}
{"id": "242363", "url": "https://cs.wikipedia.org/wiki?curid=242363", "title": "Královská česká společnost nauk", "text": "Královská česká společnost nauk\n\nRoku 1769 vznikla v českých zemích Společnost učená, která byla základnou pro Královskou českou společnost nauk, jež vznikla roku 1784. Její zasedání se konala zprvu v sále knihovny v Klementinu na Starém Městě pražském, který (spolu s přilehlými místnostmi) pro ni dal císař Josef II. uvolnit 3. listopadu 1784. Sál navštívil a členy společnosti pozdravil u příležitosti své korunovace císař Leopold II.. Později se zasedání přestěhovala do Lazarské ulice a roku 1891 do nově otevřené budovy Národního muzea na Václavském náměstí.\n\nPráce členů učené společnosti byly pravidelně publikovány v týdeníku \"Gelehrte Nachrichten\" („Učené zvěsti“), který vycházel v letech 1771–72; autoři publikovali především německy.\n\nJedním ze zakládajících členů byl Ignác Antonín Born, ke kterému se později připojil mikulovský rodák Josef Sonnenfels, Gelasius Dobner, Karel Rafael Ungar, Mikuláš Voigt, Karel Jindřich Šteib, František Josef Kinský nebo Ignác Cornova. Prvním čestným prezidentem společnosti byl jmenován Karel Egon, kníže Fürstenberg, který společnosti věnoval svou přírodovědnou sbírku.\nKe společensky významným osobnostem patřili dále například Bohumír Dlabač, Ignác Born, Bernard Bolzano, Josef Dobrovský nebo František Palacký.\n\nSpolečnost pokračovala pod stejným názvem i po roce 1918 vzniku Československa. Stejně tak pracovala i za německé okupace, kdy částečně a samozřejmě ilegálně nahrazovala uzavřené vysoké školy. Byla nucena skončit až v roce 1952, kdy všechny podobné činnosti přebrala a utlumila tehdy vzniklá státní Československá akademie věd.\n\n\n\n\n"}
{"id": "242368", "url": "https://cs.wikipedia.org/wiki?curid=242368", "title": "Antonov An-140", "text": "Antonov An-140\n\nAntonov An-140 je dvoumotorový turbovrtulový letoun pro přepravu cestujících na kratších tratích. První prototyp stroje vzlétl 17. září 1997. Let prvního sériového stroje se uskutečnil 11. října 1999. Jedná se o kvalitní letoun, který se jeví jako konkurenceschopný na světových trzích. Kromě Ukrajiny ho vyrábí samarský závod Aviakor a ukrajinsko-íránské konsorcium HESA v Isfahánu pod označením IR.AN-140. \n\n\n\nÚdaje k roku 2009\n"}
{"id": "242382", "url": "https://cs.wikipedia.org/wiki?curid=242382", "title": "Bitva u Beneventa", "text": "Bitva u Beneventa\n\nBitva u Beneventa svedená v roce 275 př. n. l. byla poslední střetnutím mezi vojskem krále Pyrrha z Épeiru a Římany, jež vedl konzul Manius Curius Dentatus. Místo konání bitvy se nacházelo nedaleko dnešní obce Benevento v Kampánii. Tento boj se ukázal být rozhodujícím momentem pro završení římské expanze v jižní Itálii.\n\nPřesné údaje o počtu vojáků, kteří se měli zúčastnit tohoto zápasu, nejsou známy. Épeiroti byli zřejmě rozptýleni ještě před začátkem bitvy, když se Římanům podařilo vyděsit Pyrrhovi válečné slony (pravděpodobně s pomocí zápalných šípů), kteří se poté vrhli s ničivým následkem do épeirských řad.\n\nPyrrhovy vojenské zdroje se v důsledku předchozích bojů na Sicílii a dřívějších krvavých vítězstvích nad Římany („Pyrrhovo vítězství“) značně ztenčily. Třebaže takticky skončila bitva vlastně nerozhodně, Pyrrhos se nakonec rozhodl tažení na Apeninském poloostrově ukončit, načež se vrátil do Épeiru. V důsledku toho mnozí současní historikové dospívají k mylnému závěru, že Pyrrhos byl u Beneventa Římany přemožen. Během následujících tří let se Římanům vzdaly rovněž řecké obce Velkého Řecka (\"Magna Graecia\"). Pyrrhův odchod z Itálie znamenal definitivní porážku a kapitulaci i pro Samnity. Římská dominance na Apeninském poloostrově tak byla nyní úplná.\n\nAčkoliv tedy Pyrrhos zůstal v poli neporažen, Římané byli schopní zvítězit v této vyčerpávající válce proti nejlepšímu soudobému vojevůdci, který je po právu řazen mezi největší vojevůdce starověku. Bitvy mezi Římany a Pyrrhem rovněž předznamenaly budoucí převahu římské legie nad makedonskou falangou, což bylo způsobeno vyšší mobilností a pružností legie (ovšem mnozí vojenští historikové poukazují na slabost tehdejšího římského jezdectva).\n\nMísto bitvy se původně nazývalo \"Maleventum\" (obvykle užívaný překlad zní „místo špatných větrů“), avšak bezprostředně po bitvě je Římané přejmenovali na \"Beneventum\" („místo dobrých větrů“).\n"}
{"id": "242383", "url": "https://cs.wikipedia.org/wiki?curid=242383", "title": "Bitva u Kúrúpedia", "text": "Bitva u Kúrúpedia\n\nBitva u Kúrúpedia (řecky \"Κούρου πεδίον\" „Kýrovo pole“) byla posledním vojenským střetnutím během válek diadochů, nástupců Alexandra Velikého. \"Kúrúpedion\" byl ve starověku název roviny nacházející se v Lýdii severně od města Magnésia nad Sipylem v dnešním západním Turecku. V roce 281 př. n. l. se zde konala bitva mezi vojsky králů Lýsimacha a Seleuka I. Lýsimachos vládl po celá desetiletí Thrákii a od bitvy u Ipsu rovněž západní části Malé Asie. Poměrně krátce před bitvou získal kontrolu nad Makedonií. Seleukova říše se rozprostírala na území Malé Asie, Sýrie, Palestiny, Mezopotámie, Persie a střední Asie. O průběhu bitvy samotné toho není příliš známo kromě skutečnosti, že se spolu oba králové utkali ve vzájemném souboji, v němž Lýsimachos Seleukovi podlehl a nedlouho nato zemřel.\n\nTřebaže toto vítězství zajistilo Seleukovi nominální vládu nad takřka celým teritoriem kdysi podrobeným Alexandrem (s výjimkou Egypta), Seleukos se ze svého triumfu dlouho neradoval, neboť již krátce po bitvě byl úkladně zavražděn svým hostem. Bylo příznačné pro tuto neklidnou dobu, že dva někdejší druzi a spojenci se jako staří muži srazili v boji na život a na smrt. Všichni Alexandrovi druzi (\"hetairoi\") žili životy plné násilí a násilná byla nakonec i jejich smrt. Jediný Ptolemaios zemřel v míru v Alexandrii.\n"}
{"id": "242385", "url": "https://cs.wikipedia.org/wiki?curid=242385", "title": "Olivia Ruiz", "text": "Olivia Ruiz\n\nOlivia Ruiz, rodným jménem Olivia Blanc (* 1. ledna 1980), je francouzská populární zpěvačka. Byla objevena francouzskou televizní show Star Academy.\n\n\n"}
{"id": "242388", "url": "https://cs.wikipedia.org/wiki?curid=242388", "title": "Antonov An-70", "text": "Antonov An-70\n\nAntonov An-70 je ukrajinský čtyřmotorový transportní letoun pro vojenské i civilní účely. Jde o první letoun ve vzduchu poháněný pouze propfany. Vyvinut byl na konci osmdesátých let v konstrukční kanceláři Antonov jako náhrada za zastarávající Antonov An-12. První let prvního prototypu proběhl v prosinci 1994 v Kyjevě. Prototyp utrpěl během několika měsíců ve vzduchu kolizi. Druhý letoun byl vyroben, aby mohly pokračovat testy.\n\nPočátky vývoje letounu spadají do poloviny sedmdesátých let 20. století, kdy v tehdejším Sovětském svazu byly dány specifikace na středně velký dopravní letoun. Roku 1984 byly tyto požadavky změněny, letoun měl mít kratší délku vzletu a přistání a větší přepravní prostor.\nPo rozpadu SSSR vypadala situace tak, že se hovořilo o ukončení projektu, ovšem později se nástupnické státy Rusko, Ukrajina a Uzbekistán domluvily, a tak 16. prosince 1994 mohl vzlétnout první prototyp. Při čtvrtém zkušebním letu 10. února 1995 došlo ke srážce s An-72 a prototyp byl kompletně zničen.\n\nDruhý, mírně upravený prototyp vzlétl 24. dubna 1997.\nNa projektu již se účastnily pouze Rusko a Ukrajina, později z tohoto projektu Rusko odstoupilo a začalo používat k přepravě nákladů letoun Il-76MF. O letoun An-70 projevilo zájem již několik zemí, ovšem z obchodů zatím sešlo. Antonov se také zapojil do soutěže na jednotný transportní letoun západní Evropy, ovšem v této oblasti hrají svoji úlohu i politické zájmy. Německo, které zvažovalo nákup 75 Antonovů An-70, se nakonec rozhodlo pro dražší Airbus A400M. O An-70 měla zájem i Armáda České republiky, která měla převzít tři kusy tohoto letounu, jenž je schopen pojmout např. dvě Tatry 815VVN s pohonem 6×6, deset Land Roverů nebo 2 vrtulníky Mi-17. Tato koupě, která měla být provedena v rámci deblokace ruského zahraničního dluhu, se však neuskutečnila.\n\n\n\n"}
{"id": "242389", "url": "https://cs.wikipedia.org/wiki?curid=242389", "title": "Marie Kristina Habsbursko-Lotrinská", "text": "Marie Kristina Habsbursko-Lotrinská\n\nMarie Kristina, které se říkalo Mimi, (13. května 1742, Vídeň – 24. červen 1798, Vídeň), dcera královny Marie Terezie a císaře Františka I. Štěpána, byla rakouskou arcivévodkyní a provdanou sasko-těšínskou vévodkyní.\n\nMarie Kristina se narodila 13. května 1742, v den pětadvacátých narozenin své matky, což je považováno za jeden z hlavních důvodů, proč jí Marie Terezie dávala přednost před svými ostatními dětmi. Byla již pátým dítětem (čtvrtou dcerou) královského páru. V té době měla však pouze dva sourozence, sestru Marii Annu a bratra Josefa, protože dvě ze starších sester zemřely před jejím narozením.\n\nŽivot této arcivévodkyně jakoby od samého počátku stál pod šťastnou hvězdou. Matka ji rozmazlovala a také císařský otec věnoval velkou pozornost dítěti, které vyrůstalo v půvabnou dívku.\n\nV rodině jí říkali Mimi nebo jednoduše Marie. Většina sourozenců na ni velice žárlila, neboť byla velmi talentovaná a půvabná. Nesnášeli ji však spíše proto, že se chovala k ostatním svrchu a povýšeně.\n\nJejí matka jí splnila každé přání. S tím souvisí i výběr její \"áji\" (vychovatelky). Její první vychovatelkou byla hraběnka Trautsonová, ta si ji ale rozhodně nezískala a Mimi žádala usilovně císařovnu, aby jí byla přidělena nová, z jejího pohledu lepší vychovatelka. To jí po delším váhání bylo splněno a novou vychovatelkou Marie Kristiny se stala vdova hraběnka Maria Anna Vasquezová. S tou si arcivévodkyně dobře rozuměla a později, když jí byl přidělen vlastní dvůr, povýšila Mimi paní Velasquezovou na vrchní hofmistryni.\n\nPrvní láskou Mimi se stal moudrý a laskavý princ Ludvík Evžen Württemberský, ten se však jejím manželem stát nemohl, jelikož Marie Terezie se domnívala, že třetí syn Württemberského vévody nebyl Marii Kristině společensky roven. Mimi tedy ztratila naději, která záhy vzplanula znovu, když přijeli na císařský dvůr ve Vídni synové polského krále a saského kurfiřta Augusta III, princové Albert Kazimír a jeho bratr Klement. Marie Kristina se zamilovala do prvního z nich a císařovna po nějaké době na jejich sňatek kývla. Její počáteční zdrženlivost měla jediný důvod - císař František I. Štěpán chtěl svou čtvrtou dceru provdat za jejího bratrance Benedikta von Chablais. Arcivévodkyně se provdala za milovaného Alberta až po císařově smrti, ještě v době držení státního smutku.\n\n8. dubna 1766 se na zámku Hof provdala za Alberta Sasko-Těšínského (1738-1822), kterého si mohla jako jediná dcera Marie Terezie vzít z lásky. Brzo po svatbě porodila jediné dítě, dcerku, která však krátce po narození zemřela. Albert byl velmi umělecky založen a společně se svou chotí shromáždil několik sbírek obrazů (snad nejznámější je galerii umění, nazvaná později podle svého zakladatele Albertinou, kterou manželský pár založil v roce 1768 ve Vídni). Nějaký čas žili v Prešpurku a později v Bruselu. 24. června 1798 Marie Kristina ve věku padesáti šesti let zemřela na onemocnění žaludku. Její manžel, který ji přežil skoro o 25 let, jí nechal postavit nádherný náhrobek. Práci zadal italskému sochaři Antoniu Canovovi, který vytvořil hladkou monumentální pyramidu s medailonem Marie Kristiny a postavami z carrarského mramoru. Hrobka nesoucí nápis UXOR OPTIMAE ALBERTUS (\"Nejlepší manželce Albert\") se nachází v pravé postranní lodi Augustiánského kostela.\n\nDo historie monarchie se zapsala erotickým vztahem se svojí švagrovou Isabellou Parmskou.\n\n\n\n"}
{"id": "242390", "url": "https://cs.wikipedia.org/wiki?curid=242390", "title": "Ostřice křivoklasá", "text": "Ostřice křivoklasá\n\nOstřice křivoklasá (\"Carex curvata\") neboli tuřice křivoklasá je druh jednoděložné rostliny z čeledi šáchorovité (\"Cyperaceae\").\n\n\nJedná se o rostlinu dosahující výšky asi 20–60 cm. Je vytrvalá, netrsnatá, vytváří dlouhé plazivé oddenky, ze kterých vyrůstají jednotlivé lodyhy. Listy jsou střídavé, přisedlé, s listovými pochvami. Lodyha je tupě trojhranná, v době květu vzpřímená, ale později je ohnutá, na rozdíl od ostřice časné většinou kratší než listy. Čepele listu jsou jen 2–3 mm široké, víceméně ploché. Ostřice křivoklasá patří mezi stejnoklasé ostřice, všechny klásky vypadají víceméně stejně a obsahují samčí i samičí květy. V dolní části klásku jsou samčí květy, v horní samičí. Celý lichoklas (klas klásků) je asi 1,5–2,5 cm dlouhý a obsahuje cca 3–9 klásků, které jsou za plodu trochu zakřivené. Osinkatá rozšířená pleva u dolního klásku je přítomna (na rozdíl od ostřice třeslicovité). Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je zhruba stejně dlouhá jak pleva, je křídlatá v horních 2 třetinách, ale na rozdíl od ostřice časné nikoliv na zobánku, mošnička je asi 3,5–3,8 mm dlouhá, na vrcholu plynule zúžená v asi 1 mm dlouhý dvouzubý zobánek. Každá mošnička je podepřená plevou, která je světle hnědá, tmavší než u ostřice třeslicovité, ale světlejší než u ostřice časné. Kvete nejčastěji v květnu. Počet chromozómů: 2n=58.\n\nOstřice křivoklasá roste hlavně ve střední Evropě, kvůli taxonomickým problémům není rozšíření dobře známo.\nV ČR roste vzácně až roztroušeně v nížinách a pahorkatinách. Rozšíření není dobře známo kvůli taxonomických obtížím, často nebyla odlišována od ostřice třeslicovité.\n\nV ČR rostou ještě 2 příbuzné druhy. Je to ostřice třeslicovitá (\"Carex brizoides\") a ostřice časná (\"Carex praecox\"). Ostřice křivoklasá stojí mnoha znaky mezi oběma zmíněnými druhy a některými autory byla považována za poddruh \"Carex brizoides\" nebo \"Carex praecox\".\n\n\n"}
{"id": "242400", "url": "https://cs.wikipedia.org/wiki?curid=242400", "title": "Hrubá Borša", "text": "Hrubá Borša\n\nHrubá Borša ( \"Nagyborsa\") je obec ležící v Bratislavském kraji, okres Senec na Slovensku. Žije zde  obyvatel. V obci je římskokatolická kaplička sv. Rozálie z roku 1930.\n\nPrvní písemná zmínka o obci pochází z roku 1244.\n"}
{"id": "242413", "url": "https://cs.wikipedia.org/wiki?curid=242413", "title": "Rubisco", "text": "Rubisco\n\nRubisco (RuBisCO) neboli ribulosa-1,5-bisfosfát-karboxylasa/oxygenasa je enzym, který katalyzuje následující typy reakcí:\n\nEnzym RuBisCO se skládá ze šestnácti podjednotek: z 8 velkých (55 000 Da) a z 8 malých (13 000 Da). Celková hmotnost tohoto komplexu je okolo 540 000 Da.\n"}
{"id": "242415", "url": "https://cs.wikipedia.org/wiki?curid=242415", "title": "Třebešice (zámek, okres Benešov)", "text": "Třebešice (zámek, okres Benešov)\n\nZámek Třebešice je pozdně barokní zámecká dvoukřídlová jednopatrová budova s vížkou nad valbovou střechou ve stejnojmenné obci v okrese Benešov. K zámku patří barokní špýchar s volutovým štítem, stáje s klenbami a bývalý lihovar. Zámek i špýchar jsou částečně podsklepené. V současnosti prochází zámek postupnou rekonstrukcí, veřejnosti je prozatím nepřístupný.\n\nPodle farní kroniky stávala ve 13. století v místech, kde se dnes říká \"V ohradách\", tvrz Třebešice, na vršku proti ní další tvrz Debrník a nedaleko dnešní kostel Všech svatých, jehož kruhová románská apsida potvrzuje značnou starobylost. Zakladatelé byly Valkoun, Jan a Jaroslav, vladykové usedlí na Třebešicích. V době husitské se osadníci přidrželi kalicha. V polovině 15. století zdejší rytíř Valkoun z Třebešic se svými zbrojnoši pomáhal Jiřímu z Poděbrad dobývat Prahu. Brzy nato však zdejší rod vymírá, takže roku 1544 dal do obnovených Zemských desk vložit své dědictví rytíř Václav Záhora ze Záhoří. V Třebešicích to byla tvrz, poplužní dvůr a ves. V Debrníku pak dva kmetcí dvory a kostelní podací právo. Asi v této době opustili Záhorové starou tvrz v Debrníku a vystavěli si nové sídlo blíže kostelu. Tento kostel i zámek nazvali Třebešice a jméno Debrník upadlo v zapomenutí. Z roku 1599 je záznam o koupi panství rytířem Václavem Věžníkem z Věžníka. Roku 1651 prodávají Věžníkové Třebešice rytíři Tomáši Sohierovi z Windmühle. V roce 1704 získala zámek Judita Alžběta hraběnka z Götzu, manželka Jana Maxmiliána hraběte z Götzu. V roce 1752 prodala Marie Barbora z Roggendorfu, rozená z Götzu, zámek Emauzskému klášteru v Praze. Klášter byl vlastníkem zámku až do roku 1924, kdy jej koupil pan František Šesták. Po násilném vystěhování rodiny Šestákovy v 50. letech užívalo zámek místní JZD.\n\n\n"}
{"id": "242420", "url": "https://cs.wikipedia.org/wiki?curid=242420", "title": "Černá skříňka (kybernetika)", "text": "Černá skříňka (kybernetika)\n\nČerná skříňka (kalk z anglického \"black box\") je v kybernetice označení zařízení, nebo obecně jakéhokoliv jevu, u kterého je zřejmé, jak se chová či projevuje navenek, ale nevíme nebo nás nezajímá, co všechno musí probíhat uvnitř tohoto zařízení, resp. obecně mimo náš obzor, aby k takovým zevním projevům docházelo.\n\nČerná skříňka má tedy nějaký vstup a výstup, jejichž vzájemný vztah určuje, jak se černá skříňka může zapojit do širšího systému, a ze kterého případně můžeme též odvozovat vnitřní fungování černé skříňky, pokud na ni už nechceme nahlížet jako na černou skříňku — pak analýzou tohoto vztahu dospíváme k hypotéze o vnitřním uspořádání černé skříňky, které můžeme případně konstrukčně ověřit.\n\nTento přístup je základem vědeckého modelování a funkcionální identifikace systémů, která nalézá své uplatnění jak v technických, tak i v přírodovědných, biologických, medicínských a jiných oborech (diagnostika).\n\n"}
{"id": "242425", "url": "https://cs.wikipedia.org/wiki?curid=242425", "title": "Vysokorychlostní vlak", "text": "Vysokorychlostní vlak\n\nVysokorychlostní vlak je vlak, jehož konstrukce mu umožňuje dosahovat rychlostí nejméně 250 km/h, je prioritně určen pro provoz na vysokorychlostní trati. Zpravidla se může pohybovat po konvenčních tratích (tedy tam, kde poloměr směrového oblouku je nejméně 150 m). Výjimku tvoří nekonvenční systémy (Maglev, opuštěný Aérotrain), nebo rozdílný rozchod (Japonsko, částečně Španělsko).\n\nSměrnice evropského parlamentu a rady 2008/57/ES o interoperabilitě železničního systému ve Společenství pracuje s definicí:\nTransevropský vysokorychlostní železniční systém zahrnuje vozidla určená pro provoz:\n\nFrancie – V sedmdesátých letech byl testován prototyp TGV 001, poháněný plynovou turbínou. Na něj přímo navázaly elektrické soupravy TGV (Train a Grande Vitesse). Ty jsou dnes stěžejní částí vozového parku SNCF a držitelem světového rychlostního rekordu kolejového adhezního vozidla (574,8 km/h). Některé řady jsou vyráběny speciálně pro nadnárodní společnosti (Eurostar, Thalys). Na TGV navázaly vlaky AGV, TGV Duplex a Euroduplex. Jezdí sem už i vlaky ICE z Německa, v nejbližších letech také ETR 500 z Itálie a AVE ze Španělska. V letech 1981-2003 přepravily vlaky TGV miliardu cestujících.\n\nNěmecko – Vysokorychlostní dopravu zajišťují jednotky ICE (Intercity-Express), od roku 2000 ve verzi ICE 3 firmy Siemens. Experimentovalo se s naklápěcími a dieselovými jednotkami. Ty se však neosvědčily. Ze sousedních zemí mohou do Německa jezdit rovněž vlaky Cisalpino a Thalys. Jezdí sem už i vlaky TGV z Francie. V Emslandu je vyvíjen nekonvenční Transrapid na magnetické bázi, v Německu však ekonomicky neuspěl.\n\nItálie – Italská společnost Trenitalia provozuje převážně naklápěcí soupravy s označením Eurostar Italia (na hlavních tratích ETR 500). Rovněž jsou odsud vypravovány vlaky Cisalpino. Do Milána jezdí TGV z Francie. Společnost Nuovo Transporto Viaggatori začala v dubnu 2012 s provozem 25 jednotek AGV pod názvem Italo.\n\nŠpanělsko – Viz AVE, Euromed, Alaris, Talgo. Nově však Španělé nakoupili jednotky ICE 3, označován jako Velaro E. Překážku pro jízdu většiny vysokorychlostních vlaků na běžných tratích představuje široký rozchod (1 668 mm) těchto tratí. Měnitelný rozchod mají jenom (téměř všechny) soupravy Talgo.\n\nSpojené království – Vedle vlaků Eurostar, které svou jízdu z Francie a Belgie končí v Londýně, je možné vidět naklápěcí soupravy společnosti Virgin Trains Class 390 nebo InterCity 225 provozované společností GNER.\nRusko – Na trati Moskva – Petrohrad jezdí vlaky Sapsan (Siemens) rychlostí až 250 km/h. Na trati Moskva - Nižnij Novgorod jezdí rychlovlaky Talgo 250 - Striž.\n\nJaponsko – Šinkansen začal v šedesátých letech psát historii vysokorychlostní dopravy. Dodnes je japonský železniční systém velmi vysoce ceněn. Vlaky mají standardní rozchod (na rozdíl od konvenčních tratí, které mají rozchod 1 067 mm), proto se mohou pohybovat pouze po vysokorychlostních tratích.\n\nČína – Zde se vysokorychlostní vlaky dlouho nevyráběly, přesto Čína patří mezi průkopníky. V roce 2002 byla v Šanghaji poprvé zahájena doprava Maglevu, viz Maglev v Šanghaji. Dále byla 26. prosince 2009 v Číně otevřena 968 km dlouhá vysokorychlostní trať Wu-chan – Kanton s maximální rychlostí 350 km/h. Jedná se tak o nejrychlejší železniční spojení v komerčním provozu na světě, neboť cestovní rychlost vlaku je 313 km/h (nejbližším konkurentem je Francie s nejvyšší cestovní rychlostí 272 km/h v úseku Lorraine – Champagne). Jezdí zde jednotky CRH3 (odvozené od Siemens Velaro) a CHR2 (odvozené od Kawasaki Šinkansen série E2-1000). Čína má také nejrozsáhlejší vysokorychlostní síť na světě, která rychle roste a podobně roste počet a parametry jednotek jednotlivých řad CRH (1, 2, 3, 5, 6, 380). Řady 380 mají homologaci na 380 km/h. Jedna z nich je držitelem světového rekordu neupravených jednotek (viz níže).\n\nJižní Korea – Pro vysokorychlostní tratě na Korejském poloostrově vyrábí francouzský Alstom (výrobce TGV) jednotky KTX, jež vynikají svou délkou a dosahují cestovních rychlostí okolo 300 km/h.\n\nUzbekistán – První částečně vysokorychlostní trať ve střední Asii spojuje uzbecká města Taškent a Samarkand.\n\nUSA – Především plány. V současné době dosáhne Acela Express jedoucí po trati Severovýchodního koridoru (z Bostonu přes New York, Philadelphii a Baltimore do Washingtonu D. C.) na dvou krátkých úsecích 240 km/h, průměrná rychlost je však pouze 109 km/h.\n\nKanada – Pouze plány. Výrobcem bude pravděpodobně Bombardier.\n\nV tomto přehledu jsou uváděny i vlaky s magnetickým pohonem, nejsou zde ale jiná kolejnicová nebo magnetická zařízení (katapulty).\n\n\ndále:\n\n"}
{"id": "242428", "url": "https://cs.wikipedia.org/wiki?curid=242428", "title": "Ostřice šáchorovitá", "text": "Ostřice šáchorovitá\n\nOstřice šáchorovitá (\"Carex bohemica\", syn.: \"Carex cyperoides\", \"Vignea bohemica\"), je druh jednoděložné rostliny z čeledi šáchorovité (\"Cyperaceae\"). Někdy je udávána pod jmény ostřice česká nebo tuřice česká.\n\nJedná se o rostlinu dosahující výšky nejčastěji 10-30 cm, vzácněji v intervalu 5-60 cm. Někdy je vytrvalá, ale často bývá jednoletá, což je v rodě ostřice výjimka, je slabě trsnatá. Listy jsou střídavé, přisedlé, s listovými pochvami. Lodyha je tupě trojhranná, delší než listy. Čepele listu jsou asi 1,5-3,5 mm široké, ploché. Ostřice šáchorovitá patří mezi stejnoklasé ostřice, všechny klásky vypadají víceméně stejně a obsahují samčí i samičí květy. V dolní části klásku jsou samčí květy, v horní samičí. Klásky jsou drobné a početné a jsou hustě shloučeny do kulovité hlávky. Díky tomuto znaku se velmi liší od ostatních ostřic rostoucích v ČR. Na bázi „hlávky“ jsou 3 (někdy až 5) dlouhé listeny, nejdelší z nich je cca 3-15 cm dlouhý. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je v obrysu čárkovité kopinatá, bledě zelená až nažloutlá, na okraji s drsným lemem, mošnička je asi 7-10 mm dlouhá, ale většinu z této délky zabírá nápadně dlouhý 2-klaný zobánek. Každá mošnička je podepřená plevou, která je za osinatá, na okraji bělavě blanitá. Kvete nejčastěji v červnu až v září. Počet chromozómů: 2n=80.\n\nOstřice šáchorovitá roste na vhodných místech ve větší části Evropy a v Asii.\n\nV ČR roste roztroušeně v oblastech s rybníky, hlavně v nížinách a pahorkatinách, v Čechách je hojnější než na Moravě. Je to druh typický pro obnažená dna. Jelikož pro vývoj tohoto druhu nemusí být příznivý každý rok (ne vždy se rybník vypouští nebo tůň ne vždy vysychá), může se v příznivých letech objevit najednou v obrovském množství a dalších několik nepříznivých let se třeba neobjeví na lokalitě vůbec nebo skoro vůbec.\n\n\n\n \n"}
{"id": "242437", "url": "https://cs.wikipedia.org/wiki?curid=242437", "title": "McLaren MP4-22", "text": "McLaren MP4-22\n\nMcLaren MP4-22 je vůz Formule 1 stáje Vodafone McLaren Mercedes, který se účastnil mistrovství světa v roce 2007.\n\n\nVývoj vozu MP4-22 byl zahájen dřív než model MP4-21, monopost z roku 2006, začal kroužit na závodní dráze. První výkresy důležitých aerodynamických prvků, převodovky vznikaly již v prosinci roku 2005. Projekt byl připraven pro simulaci v CFD v březnu 2006 a téměř do konce května se pracovalo v aerodynamickém tunelu.\n\nKonečným produktem byl vůz sestavený z více jak 11 000 jednotlivých dílů, které prošli každá jednotlivě zvláštní studií tak aby se maximalizoval její účinek, bez toho aby se ztrácela efektivita. Tak jako každý monopost formule 1, tak i MP4-22 doznal během sezóny několika změn. Jednou z nejvýraznějších změn, která výrazně promluvila do vývoje vozu byl nucený přechod na pneumatiky Bridgestone. Nové pneumatiky s odlišnou strukturou a konstrukcí podstatně ovlivnily vývoj nové aerodynamiky vozu. Tým technického oddělení musel zcela přepracovat přední část vozu.\n\nMonopost byl oceněn cenou pro nejlepší auto roku magazínem autosport.\n\ntučně vyznačené závody znamenají zisk pole position, závody vyznačené kurzívou označují zajetí nejrychlejšího kola v závodě\nMcLaren vyloučen z pohárů konstruktérů po kauze špionáže u Ferrari.\n"}
{"id": "242438", "url": "https://cs.wikipedia.org/wiki?curid=242438", "title": "Chalce Montes", "text": "Chalce Montes\n\nChalce Montes je pohoří na povrchu Marsu nacházející se na jižní polokouli v 800 kilometrů velké impaktní oblasti Argyre Planitia. Pohoří se táhne do délky 95 km. Rozkládá se na území, které je vymezeno hodnotami 54,4 až 53,3 S × 37,9° až 36,5° W.\n\nPojmenována byla v roce 1991.\n\n\n"}
{"id": "242448", "url": "https://cs.wikipedia.org/wiki?curid=242448", "title": "Kremenec", "text": "Kremenec\n\nKremenec nebo Kremjanec ( nebo \"Kremjanec\"; ) je historické město na západní Ukrajině. Nachází se na jihu historického regionu Volyň v dnešní Ternopilské oblasti, přibližně 80 km od Ternopilu. Prochází tudy silnice Rivne – Dubno – Kremenec – Ternopil. Město je sídlem Kremeneckého rajónu. V roce 2013 zde žilo 21 729 obyvatel.\n\nNarodil se zde polský romantický spisovatel Juliusz Słowacki a ukrajinský spisovatel Jurij Pokalčuk.\n"}
{"id": "242450", "url": "https://cs.wikipedia.org/wiki?curid=242450", "title": "Kremenec (Bukovské vrchy)", "text": "Kremenec (Bukovské vrchy)\n\nKremenec (za první republiky česky \"Kremenaroš\", polsky \"Krzemieniec\" anebo \"Kremenaros\"; ukrajinsky Кременець / Kremenec; slovensky Kremenec; maďarsky \"Kremenáros\") je hora v Karpatech (1221 m n. m.). Jde o nejvyšší horu slovenské části Bukovských vrchů. Vrchol hory leží na polsko-ukrajinské státní hranici, za první republiky ležel na hranici československo-polské.\n\nNedaleko vrcholu hory, ve výšce 1208 m n. m., se nachází slovensko-polsko-ukrajinské trojmezí, kde se nachází i nejvýchodnější bod Slovenska. Ze Slovenska a Polska vede na trojmezí značená stezka (červená ze Slovenska a modrá z Polska).\n\nSlovenská část trojmezí leží v národní přírodní rezervaci Stužica, která je zapsána na seznamu světového dědictví UNESCO.\n"}
{"id": "242454", "url": "https://cs.wikipedia.org/wiki?curid=242454", "title": "Právní skutečnost", "text": "Právní skutečnost\n\nPrávní skutečnost je okolnost, se kterou právní norma spojuje vznik, změnu nebo zánik právního vztahu, tj. subjektivních práv a povinností. Lze ji obecně definovat jako skutečnost, která např. na základě zákona způsobí právní následky. Pojem má původ v právu soukromém, zejména v právu občanském, je však pojmem obecným.\n\nDělí se na dvě velké skupiny, na právní skutečnosti závislé na lidské vůli a na právní skutečnosti na lidské vůli nezávislé. Ty, které jsou na vůli závislé, pak nejčastěji spočívají v právně relevantním jednání fyzických osob nebo právnických osob, ať již v souladu s objektivním právem (právní jednání) nebo s ním v rozporu (protiprávní jednání). U protiprávních jednání jde o delikty, ať už komisivní (aktivní konání), nebo omisivní (nekonání, opomenutí).\n\nPovahu právních skutečností mají i některé objektivně, tj. mimovolně nastalé okolnosti, pokud s nimi právní normy spojují právní následky spočívající ve vzniku, změně nebo zániku práv a povinností. Jsou-li právem předvídány, nazývají se právní události (např. narození nebo smrt), nejsou-li, nazývají se protiprávní stavy (např. živelní pohroma).\n\n\n\n"}
{"id": "242456", "url": "https://cs.wikipedia.org/wiki?curid=242456", "title": "Elektronická kniha", "text": "Elektronická kniha\n\nElektronická kniha (e-book, digitální kniha) je digitální ekvivalent tištěné knihy, existující ve formě počítačového souboru. Pro pohodlné čtení elektronických knih existuje specializovaný přístroj, čtečka elektronických knih; lze ale využít i další zařízení, např. mobilní telefon, palmtop, tablet či notebook. Pro uložení dat elektronických knih se využívají různé souborové formáty, a to jak obecné (např. PDF, EPUB, PDB, MOBI, HTML, prostý text, aj.), tak i specializované, určené právě pro čtečky elektronických knih.\n\nMyšlenka elektronických knih se objevila v roce 1971, kdy Michael S. Hart založil Projekt Gutenberg.\n\nNejprve se elektronické knihy zaměřovaly pouze na obory související s počítači, například různé příručky pro hardware. S rozvojem internetu bylo čím dál snadnější elektronické knihy přenášet, už k tomu nepotřebovaly hmotné nosiče. Trh se tříštil nejednotností formátu a menším trhem čtenářů elektronických knih. Převahu získávala firma Adobe s formátem PDF. Nejdříve se knihy v elektronickém formátu šířily hlavně nelegálně, poté se k tomuto proudu přidaly firmy, které ovšem nabízely převážně volná díla či knihy, jejichž autorům vypršela autorská práva. Poté se přidali autoři, jejichž knihy nakladatelé odmítli vydat, a tak poskytli svá díla on-line.\n\nV roce 1998 začaly americké knihovny nabízet e-knihy zdarma jako doplňkovou službu na svých webových stránkách, ovšem nešly stáhnout. Mezi převládající žánry opět patřily odborné, technické a vědecké publikace. Zároveň se v tomto roce poprvé objevily čtečky elektronických knih Rocket ebook, SoftBook a Cybook. V roce 2000 dal americký spisovatel Stephen King k dispozici on-line svou knihu \"Riding the Bullet\", ovšem číst ji šlo pouze na počítači. Od roku 2003 nabízejí k volnému stáhnutí populární beletrii jako tzv. e-půjčování knih. Podle průzkumu z roku 2010 nabízí 66 % amerických knihoven e-půjčování, proto je rok 2010 považován za bod zlomu při šíření elektronických knih.\n\nV červenci 2010 oznámil internetový obchod Amazon.com, že během 2. čtvrtletí roku 2010 prodal poprvé více elektronických knih oproti klasickým (včetně vázaných), poměr byl 140 ku 100.\n\nV roce 1998 se objevily první čtečky elektronických knih Rocket ebook, SoftBook a Cybook.\nV roce 2004 Sony přišla s modelem Librié EBR-1000EP, což byla první čtečka využívající elektronický papír.\nRoku 2006 Sony představila první z řady Sony Readerů.\nV roce 2007 začala firma Amazon.com prodávat první verzi čtečky Kindle a téhož roku se čtečka Cybook oficiálně začala jako první prodávat v Evropě.\nV roce 2009 byly nejpoužívanějšími čtečkami Amazon Kindle a čtečky značky Sony Reader, od března 2010 se k nim zařadila i čtečka knihkupectví Barnes & Noble, Nook.\n\nNásledující výhody platí, je-li k dispozici digitální text (ne tedy např. pro PDF vzniklé skenováním, které neprošlo procesem OCR):\n\n\nExistuje několik způsobů, jak elektronické knihy vznikají.\n\n\n"}
{"id": "242457", "url": "https://cs.wikipedia.org/wiki?curid=242457", "title": "Unie českých pěveckých sborů", "text": "Unie českých pěveckých sborů\n\nUnie českých pěveckých sborů je zastřešující organizace pro sborový zpěv v České republice založená roku 1969. Sdružuje pěvecké sbory po celém území republiky a zastupuje české sborové hnutí. Zaměřuje se zejména na podporu estetické výchovy a sborového zpěvu dětí a mládeže. Pořádá a spolupořádá sborové festivaly, soutěže a koncerty. Uděluje národní a regionální sbormistrovská a sborová ocenění (mj. Cenu Bedřicha Smetany, Cenu Františka Lýska, Cenu Ferdinanda Vacha). Poskytuje informační servis, který zahrnuje specializovaný časopis \"CANTUS\", informační portál České-sbory.cz, roční kalendář sborových aktivit \"Sborový život\" a vlastní notový archiv.\n\n"}
{"id": "242458", "url": "https://cs.wikipedia.org/wiki?curid=242458", "title": "Severoamerická měnová unie", "text": "Severoamerická měnová unie\n\nSeveroamerická unie nebo Severoamerická měnová unie (, NAU někde též , UNA) je uvažovaná ekonomická a měnová unie zahrnující Kanadu, Spojené státy americké a Mexiko. Návrh předpokládá, že tyto tři země by se vzdaly svých současných měn (jimiž jsou kanadský dolar, americký dolar a mexické peso) a přijaly by novou měnu, která by mohla nést název amero.\n\nTato myšlenka je analogická Evropské unii (respektive Evropské měnové unii) a její měně euru.\n\nExistuje konspirační teorie, vlivná zejména mezi americkými konzervativci, která tvrdí, že vlády zmíněných tří zemí přechod na tuto měnu tajně připravují.\n\nTato měna by zaujala formu nové měny, podobně jako euro. Amero by nahradilo měny všech tří zmíněných zemí.\n\nC. D. Howe Institute, jeden z kanadských ekonomických a společenských think tanků, vznik sdílené měny mezi Kanadou a Spojenými státy hájí. Fraserův institut, jiný konzervativní think tank, taktéž argumentoval pro vznik amera; Herbert G. Grubel, čestný člen Fraserova institutu, přišel s knihou nazvanou \"The Case for the Amero\" již v září 1999. Naopak, národní skupiny na středu nebo levé straně politického spektra, jako Kanadská rada, silně odporují jakémukoli posunu směrem k sjednocení měny s námitkou, že by to znamenalo poškození kanadské ekonomiky i kanadské suverenity.\n\nJeden z argumentů je ten, že by se ve fiskálních transakcích ušetřily 3 miliardy amerických dolarů. Titíž autoři také poznamenali, že hrubý domácí produkt Kanady by se za dvacet let zvýšil o 33 %, kdyby Kanada amero přijala.\n\nMyšlenka společné měny zaznamenala více podpory v Québecu než ve zbytku Kanady; tam by ji přijala více než polovina obyvatelstva.\n\nJeden z argumentů pro Spojené státy vyvinout tlak na přijetí společné měny je skutečnost, že by Kanadu a potenciálně i Mexiko učinil podstatně monetárně závislejšími na Spojených státech, které by z této závislosti mohly těžit k dosažení některých politických a ekonomických cílů.\n\nZa druhé, s premisou současného rozmachu eura v celosvětovém obchodu, by politika dolarizace, kterou by přijala Kanada nebo Mexiko, nebo i změna k navrhovanému ameru mohla pomoci prosazení celosvětové dominance dolaru resp. amera. Nicméně je nepravděpodobné, že by spojení pouze dvou nebo tří zemí stačilo k odvrácení aspirace eura na potenciální novou dominantní měnu.\n\nO možnosti monetární fúze bylo též diskutováno v Mexiku a to jako o přirozeném kroku, který je vhodné udělat po vstoupení do NAFTA.\n\nExistuje mnoho úrovní měnové spolupráce, které se v Severní a Jižní Americe objevily. Mnoho států – jako Argentina, Brazílie a Kanada – měly svého času svou měnu upoutanou k americkému dolaru. V mnoha státech Střední Ameriky a Karibiku je americký dolar de facto druhou měnou (např. Barbados a Východokaribská měnová unie).\n\nJak v Panamě (od své nezávislosti v roce 1903), tak v Ekvádoru (od roku 2000) a Salvadoru (od roku 2001) slouží americký dolar jako legální měna a oficiálně na Kubě, kde kubánské konvertibilní peso má pevný směnný kurz k dolaru \"1 CUC = 1 USD\". Někteří odborníci proto namítají, že měnové sjednocení je všechno, jen ne nevyhnutelné, ať už je chtěné či nikoli.\n\nV srpnu 2007 začaly obíhat zvěsti o tom, že státní pokladna USA (\"US Treasury\") začala razit mince. 31. srpna 2007 začal Hal Turner, vlastník jednoho internetového rádia a zastánce různých konspiračních teorií, tvrdit, že obdržel amero přímo od jednatele státní pokladny. Nicméně tyto mince nebo medailonky byly vyráběny denverskou společností Designs Computed. Jejich návrhář, Daniel Carr, též zhotovil čtvrťáky států New York a Rhode Island, které přešly do oběhu v roce 2001. Carr označil tyto mince za prototypy.\n\n\n"}
{"id": "242465", "url": "https://cs.wikipedia.org/wiki?curid=242465", "title": "Severní Saskatchewan", "text": "Severní Saskatchewan\n\nSeverní Saskatchewan ( ) je řeka v západní Kanadě (Saskatchewan, Alberta). Celková délka řeky činí 1287 km a velikost jejího povodí se odhaduje na 122 800 km².\n\nPramení v Kanadských Skalistých horách jako odtok z ledovce Saskatchewan Glacier, jež je součástí Columbia Icefield, rozsáhlého ledovcového pole na rozhraní provincií Britská Kolumbie a Alberta. Po opuštění národního parku Banff vtéká do jezera Abraham (jezero), jež je dnes součástí přehradní nádrže Boghorn, protéká městy Rocky Mountain House, Edmonton a dále prériemi Alberty a Saskatchewanu. Přibližně 200 km na severovýchod od Saskatoonu se slévá s řekou Jižní Saskatchewan. Spojený proud obou řek pak pokračuje jako Saskatchewan River do Manitoby, kde končí ve Winnipežském jezeru.\n"}
{"id": "242470", "url": "https://cs.wikipedia.org/wiki?curid=242470", "title": "Franco Alfano", "text": "Franco Alfano\n\nFranco Alfano (8. března 1875, Posillipo – 27. října 1954 Sanremo) byl italský hudební skladatel, klavírista a pedagog.\n\nAlfano se narodil v obci Posillipo u Neapole. Na klavír se učil u Alessandra Longa soukromě. Harmonii u Camilla de Nardis (1857–1951) a skladbu u Paola Serraa pak na konzervatoři \"San Pietro a Majella\" v Neapoli. Po absolvování konzervatoře pokračoval ve studiu kompozice ještě u Hanse Sitta a Salomona Jadassohna v Lipsku. Během studia se setkal s Edvardem Griegem a pod jeho vlivem zkomponoval řadu klavírní a orchestrálních skladeb.\n\nV roce 1918 byl jmenován ředitelem konzervatoře v Bologni. V letech 1923–1947 byl ředitelem konzervatoře v Turíně a konečně v letech 1947–1950 řídil Rossiniho konzervatoř v Pesaru (\"Conservatorio Statale di Musica \"Gioachino Rossini\"\"). Zemřel 27. října 1954 v San Remu.\n\nJeho první opera \"Miranda\", ke které si sám napsal libreto podle románu Antonia Fogazzara, vznikla roku 1896, ale nebyla nikdy publikovaná. Další opera \"La Fonte Di Enschir\" (libreto Luigi Illica) byla sice nakladatelem Ricordim odmítnuta, ale se slušným úspěchem byla uvedena 8. listopadu 1898 ve Vratislavi pod názvem \"Die Quelle von Enschir\".\n\nPrvní ze tří jeho nejdůležitějších oper byla v roce 1904 opera \"Risurrezione (Vzkříšení)\". Libreto podle románu Lva Nikolajeviče Tolstého napsali Cesare Hanau a Camillo Antona Traversi. Premiéra se konala v \"Teatro Vittorio Emanuele\" v Turíně, 30. listopadu 1904. Na nahrávce italského rozhlasu z roku 1971 zpívá hlavní roli Magda Olivero.\n\nDalší operou byl Cyrano z Bergeracu podle stejnojmenné hry Edmonda Rostanda. Skladatel operu komponoval na francouzské libreto, které napsal Henri Cain. Nicméně italská verze měla premiéru v Římě v lednu 1936, francouzské uvedení v Paříži bylo o čtyři měsíce později. V poslední době byla tato opera znovu uvedena na světových scénách, mimo jiné i v Metropolitní opeře v New Yorku, kde hlavní roli zpíval Plácido Domingo.\n\nV roce 1921 uvedl na scénu operu \"La Leggenda di Sakùntala\" podle divadelní hry staroindického básníka Kálidása \"Abhidžňánašákuntala\" (\"Poznávací znamení Šakuntalino\"). Mělo se za to, že notový materiál byl zničen při bombardování během 2. světové války, tak skladatel vytvořil novou verzi pod prostým názvem \"Sakùntala\", která měla premiéru 9. ledna 1952 v \"Teatro dell'Opera\" v Římě. V roce 2005 však byla partitura původní verze opery nalezena v archivu nakladatelství Ricordi, takže jsou dnes k dispozici obě znění.\n\nPo úspěchu opery doporučil dirigent Arturo Toscanini Alfanimu, aby se pokusil dokončit poslední operu Giacoma Pucciniho, Turandot. Podle dochovaných náčtrků dokončil Alfano poslední dvě scény. V roce 2001 se opera dočkala nového zakončení od skladatele Luciana Beria, který měl k dispozici další objevené notové materiály. V poslední době (2008) se objevilo další dokončení opery z pera čínského skladatele Hao Weiya. Nicméně se opera často uvádí pouze ve znění, které zkomponoval Puccini.\n\n\n\n\n\n\n\n\n"}
{"id": "242471", "url": "https://cs.wikipedia.org/wiki?curid=242471", "title": "Dehtové písky Orinoco", "text": "Dehtové písky Orinoco\n\nBřidličné písky Orinoco (též Ropné písky Orinoco, , ) jsou ložiska nekonvenční ropy ve formě ropné břidlice v oblasti řeky Orinoko ve státě Venezuela, která pramení na venezuelsko-brazilské hranici a ústí do Atlantského oceánu v zálivu Paria. Ložiska se nacházejí zhruba v polovině vzdálenosti mezi městy El Tigre na severozápadě a Ciudad Bolívar na jihovýchodě. Orinocké břidlicové písky se považují za jedno ze dvou největších ložisek nekonvenční ropy (druhé, Athabaské břidličné písky, se nacházejí v Kanadě).\n\nJejich kapacita ve formě nekonvenční ropy se podle organizace OOIP odhaduje na 1,7-1,8×10 barelů. Toto množství odpovídá asi 2/3 světových ropných rezerv ve formě ropných břidlic.\n\nPodle expertů je dobývání ropy z Orinockých břidličných písků ekonomicky schůdnější, a to za cenu přibližně 16 amerických dolarů za barel vytěžené ropy, tedy s relativně dobrým ERoEI.\n"}
{"id": "242476", "url": "https://cs.wikipedia.org/wiki?curid=242476", "title": "Charles Baudin", "text": "Charles Baudin\n\nCharles Baudin (21. července 1792, Sedan, Francie – 7. června 1854, Ischia, Itálie) byl francouzský admirál.\n\nJiž jako šestnáctiletý ztratil Baudin v boji s Angličany roku 1808 v Indickém oceánu pravou paži. Roku 1812 jako námořní poručík a velitel brigy Renard dostal v Janově rozkaz doprovodit 14 lodí naložených municí do Toulonu. Pronásledován anglickými řadovými loďmi zachránil svou eskadru přistáním v Saint Tropez, za což byl povýšen na kapitána. Mezi jinými zásluhami byl to on, kdo navrhl Napoleonovi, po jeho porážce u Waterloo, že jej proveze anglickou blokádou, což Napoleon po krátkém váhání odmítl. Během restaurace byl postaven mimo službu a přešel roku 1816 k obchodnímu loďstvu. Okamžitě po Červencové revoluci ve vrátil k válečnému loďstvu a roku 1837 se stal kontradmirálem. Stal se velitelem loďstva intervenčních sil francouzských v Mexiku. Při tamních bojích 27. listopadu 1838 zahájil palbu na pevnost San Juan d’ Ulloa u města Veracruz a pevnost se po jednom dni odporu vzdala.\n\nV lednu 1839 byl Baudin jmenován viceadmirálem a v následujícím roce byl pověřen vojenskou a diplomatickou misí do Buenos Aires a stal se velitelem francouzské jihoamerické flotily. Roku 1841 se stal Baudin ministrem námořnictva, ale funkci brzy složil a působil jako námořní prefekt v Toulonu. Po Únorové revoluci roku 1848 byl jmenován vrchním velitelem francouzského středomořského loďstva. V této funkci se podílel na bojích proti Neapoli a na Sicílii vystoupil proti násilí generála Carla Filangeriho. Roku 1849 se s rodinou usadil na Ischii, kde zemřel. Krátce před smrtí byl povýšen na admirála.\n"}
{"id": "242477", "url": "https://cs.wikipedia.org/wiki?curid=242477", "title": "Trespasser", "text": "Trespasser\n\nTrespasser (orig. \"Jurassic park: Trespasser\") je počítačová hra na motivy filmu \"\", která byla vydána v roce 1998. Jde o revoluční herní design, který v roce vydání působil nadčasovým dojmem, a to především díky propracovanému fyzikálnímu modelu objektů a celkové atmosféře hry. Hra má velmi dobrou hudbu i hlasový doprovod, velkého úspěchu u herní komunity však nedosáhla. Přesto má dnes spoustu fanoušků a početnou herní komunitu po celém světě.\n\nDěj hry je zasazen do roku 1998, rok po událostech známých z filmu Ztracený svět: Jurský park. Hráč se ocitá v roli Anne, mladé ženy, která se při zřícení turistického letadla ocitne sama na pobřeží jednoho z ostrovů společnosti \"InGen\" (Isla Sorna). Na tomto tzv. „Site B“ dosud volně žijí nebezpeční dinosauři, kteří byli společností naklonováni pro park na ostrově Isla Nublar. Ostrov však byl po krachu společnosti narychlo opuštěn a bývalou aktivitu dokládají jen ruiny budov a vraky automobilů zarostlých tropickou vegetací. Na mnoha místech dosvědčují nedávnou tragédii také lidské kostry a poházené zbraně.\n\nOstrovu tedy vládnou pouze desítky různě velkých a nebezpečných dinosaurů. Jedinou obranou Anne, která musí projít celým ostrovem až k záchraně na vrcholku nejvyšší hory ostrova, \"Mt. Watson\", jsou střelné zbraně. Ty nachází různě po území celého ostrova a s postupem času je jich čím dál tím méně, takže hra je i obtížnější. Anne postupně prochází celým ostrovem, „městečkem“, přístavem, laboratořemi i divokou volnou krajinou plnou dávných mayských památek. Musí se při tom vypořádat s různě inteligentními a nebezpečnými dinosaury. Při tom ji celou dobu doprovází hlas vzpomínek zakladatele Jurského parku, Johna Hammonda (namluvil ho herec Richard Attenborough, který skutečně hrál tuto postavu ve filmu). Hráč se tak zároveň dozvídá mnoho informací z historie klonování dinosaurů a založení parku. Hlas Anne propůjčila hollywoodská herečka britského původu Minnie Driver.\n\nPůvodně byla hra koncipována jako „survival horror“, po překročení rozpočtu však zůstala nedokončena a byla předělána na akční logickou first-person střílečku. Byla však rozhodně jednou z vůbec prvních her, zobrazujících realisticky venkovní prostředí se spoustou stromů, hýbatelných objektů a dojmem skutečné procházky po nebezpečném ostrově. Nevýhodou je občas trochu složitá manipulace s objekty a místy i kolidující grafika (dva podobné objekty se do sebe zapojí a nejdou oddělit). Celkově je grafika i umělá inteligence dinosaurů na svou dobu velmi dobrá. Zranění dravci například od hráče utíkají a útočí znovu z výhodnější pozice. Občas dokonce útočí velociraptoři ve smečce, což je pro hráče velmi nebezpečné. I býložraví dinosauři jsou mnohdy nevyzpytatelní, pokud si chrání své teritorium.\n\nPřes spíše negativní hodnocení recenzentů a nízkou prodejnost hry po jejím vydání 28. října 1998 (především kvůli na svou dobu značným hardwarovým nárokům) patří \"Trespasser\" k nejlepším hrám svého druhu vůbec a dodnes má širokou herní a fanouškovskou základnu. Mnoho zanícených fanoušků již vypustilo do oběhu patche a nově designované levely. Uvažovalo se také o možném pokračování této hry, více informací však zatím není k dispozici.\n\nNa konci roku 2009 se objevila 96. beta verze hry (z celkového počtu 117 verzí), která původně byla určena pro herní recenzenty. Obsahuje mimo jiné i legendární level \"Pine Valley\".\n\nV létě 2010 se dostaly na povrch spekulace o možném získání jedněch z nejstarších verzí hry. Pravděpodobně se jedná o verze určené pro výstavu E3. Bližší informace zatím nejsou známy.\n\nOd prosince 2012 je na webu \"Trescom.org\" dostupný původní scénář hlasových komentářů pro Johna Hammonda, z něhož četl sám Richard Attenborough, který excentrického milionáře ztvárnil v prvních dvou filmových adaptacích Jurského parku. Scénář obsahuje okolo 80 neznámých komentářů objasňujících mnohé záhady a nejasnosti spjaté s příběhem hry.\n\nCelkem se ve hře objeví 7 rodů dinosaurů, z toho tři dravci - nejpočetnější \"Velociraptor\" se třemi typy a jednou obří alfa-samicí, \"Tyrannosaurus\" - taktéž tři typy (zřejmě obě pohlaví + alfa-\"Tyrannosaurus\"); a menší příbuzný tyranosaura - \"Albertosaurus\". Z býložravců jsou to rohatý dinosaurus \"Triceratops\", \"obrněný\" \"Stegosaurus\", obří sauropod \"Brachiosaurus\" a kachnozobý dinosaurus \"Parasaurolophus\".\n\n"}
{"id": "242482", "url": "https://cs.wikipedia.org/wiki?curid=242482", "title": "Ygyatta", "text": "Ygyatta\n\nYgyatta ( , ) je řeka v Jakutské republice v Rusku. Je to levý přítok řeky Viljuje. Je 601 km dlouhá. Povodí má rozlohu 11 200 km².\n\nPramení na Viljujské planině. Protíná trappy a vytváří zde peřeje. Na dolním toku protéká Středojakutskou rovinou.\n\nZdroj vody je sněhový a dešťový. Průměrný roční průtok vody činí 30 m³/s. Zamrzá v říjnu a rozmrzá v květnu.\n"}
{"id": "242483", "url": "https://cs.wikipedia.org/wiki?curid=242483", "title": "Alan Grant", "text": "Alan Grant\n\nAlan Grant je fiktivní postava románu a série filmů \"Jurský park\". Jde o paleontologa z Montany (USA), specializovaného na teropodní dinosaury. Grant v době děje filmu má asi 40 let a je pověstný svou mrzutostí a špatným vztahem k dětem jakéhokoliv věku. Vydá se spolu s kolegyní (a zároveň přítelkyní), paleobotaničkou Ellie Sattlerovou na pozvání milionáře Johna Hammonda prozkoumat a odborně posoudit novou úžasnou atrakci - \"Jurský park\", plný genetickým inženýrstvím naklonovaných dinosaurů. Hammond potřebuje dobrozdání experta na dinosaury a tak je přizván i Grant, kterému předtím milionář dlouhodobě sponzoroval vykopávky. Výprava se tedy vydá na kostarický ostrov \"Isla Nublar\", kde je park umístěn. Dinosauři se však dostanou mimo kontrolu a mnoho lidí zemře. Grant tento nebezpečný „výlet“ přežije a je mu dopřáno stát se hlavní postavou i ve třetím díle série (ve filmu Jurský park 3). Granta v obou případech ztvárnil novozélandský herec Sam Neill.\n\nKnižní předloha paleontologa se od filmové podoby lišila jen v několika drobnostech. Grant je v knize popisován s plnovousem, oproti hladce oholenému Samu Neillovi, a jeho vztah k dětem je oproti filmovému postoji opačný. V druhé knize je pouze zmiňován a z pera Michaela Crichtona žádná další knižní pokračování nejsou, třetí film již nevychází z knižní předlohy.\n\n"}
{"id": "242484", "url": "https://cs.wikipedia.org/wiki?curid=242484", "title": "Cyrano z Bergeracu (Alfano)", "text": "Cyrano z Bergeracu (Alfano)\n\nCyrano de Bergerac je opera o čtyřech dějstvích italského skladatele Franca Alfana z roku 1936 podle stejnojmenného dramatu Edmonda Rostanda. Autorem libreta je francouzský dramatik Henri Cain. Poprvé byla uvedena 22. ledna 1936 v Teatro Reale dell´ Opera v Římě. V témže roce se konala také její francouzská premiéra v Théâtre de l'Opéra-Comique, v důsledku začátku druhé světové války ale dále uváděna nebyla. Po jejím skončení, kdy došlo ke změně hudebního vkusu, byla pro svou postromantickou kompozici pokládána za nemoderní. Nová nastudování se objevují až od roku 2003, kdy byla zařazena do repertoáru Opéra national de Montpellier.\n"}
{"id": "242489", "url": "https://cs.wikipedia.org/wiki?curid=242489", "title": "Guillaume Philibert Duhesme", "text": "Guillaume Philibert Duhesme\n\nGuillaume Philibert hrabě Duhesme (7. července 1766 v Bourgeuf, Burgundsko — 18. června 1815 u Waterloo) byl francouzský generál.\n\nStudoval práva. V roce 1792 byl generálem Dumouriezem jmenován plukovníkem dobrovolnické jednotky, kterou generál vybudoval na své náklady. Jako velitel Roermondu v roce 1793 uhájil strategicky důležitý bod Herstal a po porážce u Neerwinden (18. března 1793) zničil most přes Loo, přešel Šeldu a přiměl bojem u Villeneuve (6. července 1793) kolony pěchoty utíkající před Rakušany k obratu, za což byl povýšen na brigádního generála. Také k vítězství u Fleurus (26. července 1794) značně přispěl a obsadil pod velením Klébera Maastricht. Poté byl povýšen na brigádního generála. V roce 1795 bojoval ve Vendee a poté na Rýnu, kde 20. dubna 1797 přešel u Diersheimu řeku a obsadil Kehl. Roku 1798 pod Championnetem v Itálii přispěl k obsazení Neapole a pacifikoval Kalabrii a Apulii. Poté převelen na velitelský post do Alp a na jaře 1800 poté pod velením Augereaua působil ve francouzsko-batavské armádě. V roce 1805 velel 4. pěší divizi italské armády a podílel se na opětném obsazení Neapole. Povýšen do hraběcího stavu a stal se rytířem Čestné legie. V únoru 1808 divizním velitelem ve Španělsku a vyznamenal se při obraně Barcelony.\n\nPo Augereauově žalobě, že trpí ve svých jednotkách sexuální orgie byl v letech 1810 až 1814 postaven mimo službu. Poté obdržel velení divize pod maršálem Victorem a bojoval u La Rothiere (1. února 1814), Montereau (18. února 1814) a Arcis-sur-Aube (20. a 21. března 1814). Po Napoleonově abdikaci sloužil v královské armádě a stal se generálním inspektorem pěchoty. Po návratu Napoleona z Elby přešel do jeho služeb a bojoval u Ligny (16. června 1815) a l8. června 1815 padl v bitvě u Waterloo. Známý je jeho spis „Essai historique de infanterie legere„ (Historické pojednání o lehké pěchotě, Lyon, 1806, 3. vyd. 1864.)\n"}
{"id": "242494", "url": "https://cs.wikipedia.org/wiki?curid=242494", "title": "Regen", "text": "Regen\n\nNázev Regen může označovat:\n\n\n"}
{"id": "242496", "url": "https://cs.wikipedia.org/wiki?curid=242496", "title": "Mindanao", "text": "Mindanao\n\nMindanao je druhý největší ostrov Filipín po ostrově Luzon. Nachází se v jižní části souostroví. Má velmi členité pobřeží s množstvím poloostrovů a zálivů. Na západě jeho břehy omývá Suluské moře a na východě Filipínské moře. Má rozlohu 94 631 km² a žije na něm 16 825 000 obyvatel (2000).\n\nV centrální části leží pohoří s nejvyšší horou Filipín sopkou Apo (2965 m n. m.). Největší řekou je Pulangi.\n\nNa ostrově Mindanao jsou filipínské regiony Caraga, Davao, Muslimské Mindanao, Severní Mindanao, SOCCSKSARGEN, Poloostrov Zamboanga.\n\nV roce 1945 zde v rámci Pacifického bojiště proběhla během druhé světové války Bitva o Mindanao mezi Spojenými státy a Japonským císařstvím.\n"}
{"id": "242499", "url": "https://cs.wikipedia.org/wiki?curid=242499", "title": "Viljuj", "text": "Viljuj\n\nViljuj (, ) je řeka v Krasnojarském kraji a v Jakutské republice v Rusku a zároveň největší levostranný přítok sibiřského veletoku, řeky Leny. Řeka je 2 650 km dlouhá a její povodí má rozlohu 454 000 km².\n\nPramení na Středosibiřské plošině v Krasnojarském kraji. Teče přes ni nejprve jihovýchodním, později východním a nakonec severovýchodním směrem. Přitom nejprve protíná bažinato-jezernatou rovinu, níže pak přes oblast vyvřelých čedičů jež má horský charakter. Vyskytují se zde kaňony široké do 160 m a říční údolí je značně členité. Svahy jsou prudké a porostlé lesem. V korytě se vyskytují četné peřeje. Od vesnice Černyševskij až k ústí řeky Čirkuo se podél toku táhne vzdutí Viljujské přehradní nádrže jež vznikla za hrází Viljujské vodní elektrárny, jež byla dokončena v roce 1967. Na dolním toku řeka protéká Středojakutskou rovinou v Jakutské republice. Pod vesnicí Suntar se dolina rozšiřuje. Od města Viljujsk k ústí protéká širokou dolinou, jež má po stranách zaplavované říční terasy. V korytě se vyskytují ostrovy, z nichž Chočentach je dlouhý 15 km.\n\n\nZdroj vody je smíšený, přičemž převládají sněhové srážky. Průměrný dlouhodobý roční průtok vody u vesnice Černyševskij (Viljujská vodní elektrárna) činí přibližně 600 m³/s, u Suntaru 800 m³/s a poblíž ústí 1 700 m³/s. Maximální jarní průtoky dosahují v průměru 10 000 až 15 000 m³/s a minimální zimní 2 až 5 m³/s. Hladina se na jaře zvyšuje o 10 až 15 m. Zamrzá v polovině října a rozmrzá v polovině květnu. Na jaře se tvoří ledové zátarasy.\n\nVodní doprava je možná od ústí v délce 1370 km a při vypouštění vody z přehradní nádrže až k vesnici Černyševskij. Hlavní přístavy jsou Viljujsk, Ňurba a Černyševskij. Řeka je bohatá na ryby (jeseter, hlavatka sibiřská, lenok sibiřský, nelma obecná). V povodí řeky jsou naleziště diamantů (Mirnyj, Ajchal, aj.), uhlí, zemního plynu a soli.\n"}
{"id": "242505", "url": "https://cs.wikipedia.org/wiki?curid=242505", "title": "Slovenská železničná dopravná spoločnosť", "text": "Slovenská železničná dopravná spoločnosť\n\nSlovenská železničná dopravná spoločnosť a.s. (VKM: SŽDS) je slovenský soukromý železniční dopravce, který se zabývá nákladní dopravou. Společnost sídlí v Bratislavě a je dceřinou společností spediční firmy Investex Group.\n\nFirma vznikla 30. dubna 2003 (den zápisu do obchodního rejstříku). Svůj první vlak firma odvezla 1. srpna 2004 v trase Čadca - Kozárovce. Na počátku se firma zabývala především přepravami štěrku. Později firma začala provozovat i mezinárodní vlaky ve spolupráci se zahraničními dopravci, např. přepravu anilinu mezi závody firmy BorsodChem v Česku a Maďarsku. V letech 2007 a 2008 se společnost podílela v úseku Horní Lideč - Čop na dopravě ucelených vlaků s autodíly ze společnosti Škoda Auto Mladá Boleslav na Ukrajinu.\n\nZpočátku firma používala lokomotivy řady 742 pronajaté od podniku Technická ochrana a obnova železníc. Později se začal park vozidel této firmy rozšiřovat také o starší elektrické lokomotivy, např. 121.004 v roce 2006 nebo 140.076 v roce 2007.\n\nTyto stroje jsou od roku 2008 doplněny elektrickými lokomotivami 140.042 a 140.062 pronajatými od českého dopravce ODOS.\n\n"}
{"id": "242508", "url": "https://cs.wikipedia.org/wiki?curid=242508", "title": "Zuzana Lapčíková", "text": "Zuzana Lapčíková\n\nZuzana Lapčíková (* 16. března 1968 Zlín) je folklórní a folková zpěvačka, cimbalistka, fokloristka, scenáristka, skladatelka a hudební aranžérka.\n\nPo absolutoriu gymnázia v Uherském Hradišti studovala hru na cimbál u Milady Vlasákové na brněnské konzervatoři. Díky svému sympatickému projevu i zjevu, kultivovanému vystupování, velmi znělému a čistému hlasu i nepřeslechnutelné přirozené muzikalitě se velmi záhy stala podle některých nejžádanější a nejpopulárnější českou folklórní cimbalistkou i zpěvačkou. Svůj zájem o folklór projevila dalším studiem etnologie a hudební vědy na Masarykově univerzitě v Brně. Od roku 1980 působí ve folklórním souboru \"Včelaran\" v němž působí nejen jakožto zpěvačka a muzikantka, ale též jako tanečnice a autorka. Dále občas vystupuje a nahrává s dalšími cimbálovými muzikami, z nichž nejvýznamnější je Brněnský soubor lidových nástrojů (BROLN). Věnuje se také sběratelské činnosti moravských lidových písní. Nahrává i se soubory z oblasti vážné hudby, jako je např. Státní filharmonie Brno, Pražská komorní filharmonie nebo soubor Virtuosi di Praga. Spolupracuje také s hudebním skladatelem a pedagogen Milošem Štědroněm a zpěvačkou Idou Kelarovou.\n\nHrává také komorní koncerty, kdy ji na kontrabas doprovází buď Josef Fečo nebo její syn Josef.\n\nVýznamná je její činnost na poli experimentálního folku, kdy se pokouší o různé fúze moravského folklóru s jinými směry či žánry populární hudby. V roce 1993 založila s jazzovým klavíristou a skladatelem Emilem Viklickým a primášem folklórního souboru Hradišťan Jiřím Pavlicou volné muzikantské seskupeni \"Ad lib Moravia\". S Emilem Viklickým a jeho jazzovým triem pak vystupuje pravidelně doma i v zahraničí. Dále s ním také natočila několik CD. Jedná se o velmi zajímavý hudební experiment, který slučuje zvuk klasického jazzového tria s folklórním zvukem cimbálu, jejich kultivovaný projev spočívá zejména ve velmi zajímavých hudebních harmoniích a nezvyklých hudebních plochách.\n\n\n\nZuzana Lapčíková se také politicky angažuje. Třikrát neúspěšně kandidovala do Zastupitelstva Zlínského kraje. Nejdříve v krajských volbách v roce 2004 jako nestraník za Stranu zelených , podruhé v krajských volbách v roce 2008 jako nestraník za Zlínské hnutí nezávislých na kandidátce subjektu Starostové a nezávislý pro Zlínský kraj a potřetí v krajských volbách v roce 2012 jako nestraník za Zlínské hnutí nezávislých na kandidátce subjektu \"Lékaři a odborníci za ozdravení kraje\".\n\nDvakrát rovněž kandidovala ve Zlínském kraji do Poslanecké sněmovny PČR, ale opět neúspěšně. Poprvé ve volbách do Poslanecké sněmovny PČR v roce 2006 jako nestraník za SNK-ED a podruhé v roce 2010 jako nestraník za TOP 09.\n\nV doplňovacích volbách do Senátu PČR v roce 2014 v obvodu č. 80 - Zlín kandidovala jako nestraník za STAN a Zlínské hnutí nezávislých. Podporu jí vyjádřila i TOP 09. Skončila na sedmém místě se ziskem 7,02 % hlasů a do druhého kola tak nepostoupila.\n\n\n"}
{"id": "242513", "url": "https://cs.wikipedia.org/wiki?curid=242513", "title": "Prehistorik 2", "text": "Prehistorik 2\n\nPrehistorik 2 je počítačová hra, kterou vyvinuli vývojáři z Titus Interactive v roce 1993 pro platformy DOS a Amstrad CPC a je pokračováním prvního dílu Prehistorik z roku 1991. Jedná se o plošinovku s 2D grafikou, ovládanou šipkami a mezerníkem.\n\nStejně jako v prvním dílu i tady je hráčovým úkolem hrát za neandrtálce, který se vydává na výpravy za potravou, bojuje s divokou zvěří a poráží úhlavní nepřátele. Pro postup do nové úrovně je nutné nalézt zapalovač.\n\nHra byla v roce 1996 přeportována se slabší a černobílou grafikou pro Game Boy pod názvem „Prehistorik Man“. Jiná verze, také pod jménem „Prehistorik Man“, vyšla v roce 1995 pro SNES, ta byla poté přeportována pro Game Boy Advance, DSi, Android a iOS, jedná se o pokračování Prehistorika 2 s podobnou grafikou, ale bohatším příběhem.\n\nHra má celkem 16 úrovní (12 hlavních, 3 bonusové a 1 speciální).\n\n\n\n\nVe hře se nachází velké množství nepřátel. Jsou jimi například medvědi grizzly, želvy, včely, vosy, pavouci, ptáci, neandrtálci, červi, tygři, netopýři, dinosauři, sovy, tučňáci, pterodaktylové a tři malé jednohubky (žáby, kaštany a sponky). Tyto nepřátelé se vyskytují na mnoha místech a lze je zabít jednou ranou. Dále můžeme narazit na 4 úhlavní nepřátele (tzv. bossy) , kteří se ve hře vyskytují pouze jednou, avšak boj s nimi bývá náročný (nestačí jedna rána). To jsou dvě opice, zlý pařez a kamenná freska.\n\nVe hře se nachází také spousta předmětů. Patří mezi ně různé bodované předměty (například jídlo), zbraně (kyj, palice, sekera a sekerooštěp), dále pak ukazatel (v případě smrti se pokračuje ve hře od něj), semafor (cíl úrovně, avšak předtím je nutné sebrat zapalovač) a další.\n"}
{"id": "242514", "url": "https://cs.wikipedia.org/wiki?curid=242514", "title": "Gregorian", "text": "Gregorian\n\nGregorian je uskupení německých vokálních zpěváků, kteří převádějí rockové a popové skladby do gregoriánského stylu.\n\nHamburský hudební producent Frank Peterson přišel na začátku devadesátých let s nápadem propojit gregoriánský chorál s moderní hudbou a založil s Michaelem Cretuem projekt Enigma. Pod označením \"gregorianský\" začali produkovat po prvotním úspěchu Enigmy s albem \"Sadness.\"\n\nNa konci devadesátých let myšlenku Gregorianu oživil a pověřil svůj tým (Michael Soltau, Jan-Eric Kohrs a Carsten Heusmann) přepracováním aktuálních hitů popmusic do stylu, který se blíží zpěvu středověkých mnichů. Tento styl je znám pod názvem Gregoriánský chorál, z něhož je název skupiny odvozen. Dvanáctičlenná skupina zpěváků se tak věnuje stylu, který na pokraji hudby klasické a popu, případně je jejich tvorba označována jako Chill-Out.\n\nPrvní album \"Gregorian Masters of Chant\", vydané v roce 1999, znamenalo mezinárodní úspěch. Fanoušci se dalších alb dočkali v ročních odstupech. Až do čtvrtého dílu \"Masters of Chant IV\" zůstal zvuk skupiny stejný, teprve s albem \"The Dark Side\", které bylo vydáno v listopadu 2004, přišel do skupiny zvuk rockovější.\n\nRoční přestávka v roce 2005, kdy bylo vydáno jen \"best of\" album, přichází v roce 2006 na svět alba hned dvě. Vedle tradiční páté kapitoly (\"Masters of Chant Chapter V\") spatřilo světlo světa i album Vánočních koled a dalších vánočně laděných hitů od předních zpěváků, pochopitelně ve stylu gregoriánské.\n\nV roce 2007 (30. března) jsme se dočkali ještě DVD \"Live in Castle Kreuzenstein\", o něco později i šesté kapitoly, čili \"Masters of Chant Chapter VI\".\n\nČeští fanoušci se dočkali na našem území zatím čtyř koncertů, 2. března 2005 v Kongresovém centru, 19. prosince 2008 v O areně, 23. února 2011 v Kongresovém centru a 24. března 2013 v Kongresovém centru.\n\nV roce 2016 byly v Česku plánovány 2 koncerty turné The Final Chapter Tour ve dnech 11. května (Praha) a 12. května (Brno) \n\nStyl gregoriánského chorálu omezuje výběr písní vhodných k interpretaci. Od druhého alba si proto skupina některé skladby píše sama.\n\n\n\n\n\n\n\n\n\n\n\n\n\n\n"}
{"id": "242518", "url": "https://cs.wikipedia.org/wiki?curid=242518", "title": "Winnipegosis", "text": "Winnipegosis\n\nWinnipegosis ( z indiánského jazyka Krí, ve kterém to znamená \"zahrazená voda\") je jezero v provincii Manitoba na jihu Kanady západně od Winnipežského jezera. Je pozůstatkem obrovského ledovcového jezera Agassiz. Má rozlohu 5400 km². Je 195 km dlouhé. Dosahuje maximální hloubky 12 m.\n\nNejvětšími přítoky jsou řeky Red Deer, Woody, Swan. Z jezera odtéká řeka Waterhen, která ústí do jezera Manitoba.\n\nNa jezeře je rozvinutý rybolov (síh, štiky).\n"}
{"id": "242521", "url": "https://cs.wikipedia.org/wiki?curid=242521", "title": "Mistrovství světa v ragby", "text": "Mistrovství světa v ragby\n\nMistrovství světa v ragby (oficiálně Rugby World Cup) je mezinárodní soutěž v rugby union, která se koná se od roku 1987 každé čtyři roky formou jednoho turnaje. Automatické právo startu má pořadatel a také všechny země, které na předchozím mistrovství skončily do 12. místa, zbylých 7–8 účastníků vzejde z regionálních kvalifikací.\n\nTři tituly mistrů světa získal Nový Zéland a Jižní Afrika. Z pětice nejsilnějších týmů schází mistrovský titul pouze Francii.\n\nNejvíce medailí z mistrovství světa má Nový Zéland (sedm), týmy Austrálie a Jižní Afriky získaly po pěti cenných kovech, týmy Francie a Anglie získaly po čtyřech medailích. Po jednom cenném kovu mají reprezentace Walesu a Argentiny.\n\nNa mistrovství světa 2015 v Anglii navštívilo 48 zápasů celkově rekordní počet 2 477 805 diváků, průměrně tedy 51 621 na zápas.\n\nHistoricky nejvyšší návštěva na zápase MS se uskutečnila nejprve 20. září 2015 na londýnském stadionu Wembley, kdy utkání základní skupiny Nový Zéland – Argentina sledovalo 89 019 diváků, a pak o týden později na tomtéž místě – sedm dní starý rekord byl překonán při utkání Irska s Rumunskem. Tento zápas sledovalo přesně 89 267 diváků. Dosavadní rekord 82 957 fanoušků stanovilo finále MS 2003 v Sydney mezi Austrálií a Anglií.\n\nOd roku 2003 je vždy dvacet kvalifikovaných týmů rozděleno do čtyř skupin po pěti týmech. Z každé skupiny postupují do vyřazovací části první dva. Od roku 2007 mají účast v následujícím mistrovství světa zajištěny kromě týmů v playoff i týmy skončivší třetí ve skupině.\n\nBodování ve skupinové části:\n\nK těmto základním bodům se mohou připočíst bonusové body:\n\nVítěz zápasu tedy může za jeden zápas získat 4 nebo 5 bodů, poražený tým 0, 1 nebo 2 body a za remízu získá tým 2 nebo 3 body.\n\n"}
{"id": "242529", "url": "https://cs.wikipedia.org/wiki?curid=242529", "title": "Červený vrch (České středohoří)", "text": "Červený vrch (České středohoří)\n\nČervený vrch, zvaný též Stříbrník, je kopec v západní části Českého středohoří, tři kilometry severně od Loun. Patří mezi významné body Ranského středohoří. Jedná se o velice zajímavou geologickou a paleontologickou lokalitu, neboť zdejší červený geologický podklad je složen z barevných porcelanitů, jež vznikly vypálením jílů uhelných slojí. V červené hornině zde byly nalezeny otisky různých pradávných třetihorních organismů. V roce 1911 byla na vrcholu postavena dřevěná Ejemova chata s Frotzelovou rozhlednou.\n\nNa vrchol vede okružní červeně značená místní turistická trasa.\n\n"}
{"id": "242530", "url": "https://cs.wikipedia.org/wiki?curid=242530", "title": "Ovčín (České středohoří)", "text": "Ovčín (České středohoří)\n\nOvčín () je čedičový vrch v Českém středohoří, který se nachází asi tři kilometry jihozápadně od Lovosic. Kopec spolu s Borečským vrchem (vrch Boreč) a Sutomským vrchem uzavírá Borečskou kotlinu v centrální části Českého středohoří. Pod vrchem při jeho východním úpatí na pláni mezi obcí Vchynice a Lovosicemi byla 1. října 1756 svedena bitva mezi rakouským a pruským vojskem, což byl první válečný střet sedmileté války. Z úpatního lomu pochází nález měděných hřiven z doby únětické kultury.\n\nVrch má tvar kuželu tvořeného olivinickým bazaltem, který prorazil subvulkanickou brekcii. Vrcholový hřbítek je protažený ve směru východ–západ. Úpatí pokrývají nezalesněné balvanové haldy a proudy.\n\nPodél východního úbočí vede zeleně značená turistická trasa z Radostic na Košťál se zříceninou Košťálova.\n\n"}
{"id": "242531", "url": "https://cs.wikipedia.org/wiki?curid=242531", "title": "Slovjansk", "text": "Slovjansk\n\nSlovjansk ( ) či Slavjansk ( ) je město na Ukrajině. Leží v Donbasu na východě země, spadá pod Doněckou oblast. Od oblastního centra Doněcku leží 110 km severně. Protéká jím řeka Kazennyj Torec, přítok Severního Donce. Pod správu slovjanské městské rady spadají také blízká městečka Mykolajivka a Svjatohirsk.\n\nMěsto je jedno z nejstarších v oblasti, neboť vzniklo ještě před počátkem těžby uhlí, která v 19. století probudila region k rychlému růstu. Roku 1645 zde Ruský car Alexej Michajlovič zřídil pevnost \"Tor\", která měla bránit nájezdům Krymských Tatarů do ruského carství. Roku 1784 bylo město přejmenováno na \"Slavjansk a město se stalo součástí Charkovské guberine Ruského impéria.\"V minulosti se zde těžila sůl.\n\nDne 12. dubna 2014 za proruských protestů na Ukrajině obsadili ozbrojení proruští demonstranti, hlásící se k lidové milici, místní radnici, policejní stanici a pobočku tajné služby SBU. Na radnici byla vztyčena ruská vlajka a na stanici měli ozbrojenci ukořistit přibližně 400 pistolí Makarov a 20 útočných pušek Kalašnikov. Město bylo osvobozeno ukrajinskou armádou 5. července 2014. Většina proruských vzbouřenců uprchla do Ruska nebo do města Doněck.\n\nDnes má město 121 000 obyvatel, univerzitu, několik škol a větších průmyslových závodů; kromě toho je dopravním uzlem (zejména železničním) a střediskem lázeňství. V provozu je trolejbusová doprava (od r. 1977; 4 linky).\n\n"}
{"id": "242535", "url": "https://cs.wikipedia.org/wiki?curid=242535", "title": "Alexovice", "text": "Alexovice\n\nAlexovice jsou vesnice, část města Ivančice v okrese Brno-venkov v Jihomoravském kraji. Nacházejí se v Boskovické brázdě. Žije zde obyvatel.\n\nO vzniku Alexovic neexistují žádné písemné zprávy, vesnice je však určitě mladší než sousední Němčice, z jejichž katastru byly vyčleněny. Zakladatelem Alexovic byl nejspíše zeman Alexa, ale ani o jeho původu nejsou v historických pramenech zprávy. První písemná zmínka o Alexovicích pochází z roku 1533, kdy Jan z Lipé Alexovice prodal, po čtyřiceti letech je však opět získal zpět. \n\nV roce 1526 se na Moravu přistěhovala sekta novokřtěnců (jinak toufarů nebo habánů), která byla v německých zemích pronásledována. Část se jich usadila i v Alexovicích. Tam měli v užívání hospodářská stavení bývalé tvrze a rozvinuli v nich významnou řemeslnou výrobu. Vyznali se i v lékařství a jejich služeb využíval také Karel starší ze Žerotína. Habánská komunita byla bohatou obcí, z níž měla užitek také vrchnost. Ke konci své existence čítala komunita okolo 400 dospělých osob. Patrně měli i svou vlastní školu. Po bitvě na Bílé hoře skončila náboženská tolerance a nová vrchnost – Lichtenštejnové – začali prosazovat katolictví. Na podzim roku 1622 museli habáni odevzdat majetek a do čtyř týdnů se vystěhovat. Někteří habáni se pokusili přizpůsobit se novým poměrům, ale v roce 1628 vyšlo nařízení, které habány vypudilo z Alexovic úplně. Po jejich odchodu nastal velký úpadek obce, proto tu Lichtenštejnové zřídili papírnu, která fungovala až do roku 1839, kdy ji téměř zničily povodně. \n\nDále je historie Alexovic spojena s textilní výrobou, která tu začala už na počátku čtyřicátých let 19. století. S touto tradicí v Alexovicích začal syn brněnského továrníka Filipa Wiliama Skena Alfred (starosta Brna v letech 1864–1866). Kromě rozvoje textilního průmyslu se zasloužil i o zvelebení obce a jejího okolí – dal například vybudovat novou, novogotickou kapli. Avšak období, kdy on a později i jeho syn Louis Skene v Alexovicích působil, se vyznačovalo násilnou germanizací – v roce 1900, kdy měly Alexovice 227 obyvatel, se k německé národnosti hlásila více než polovina z nich. Ale poté, co přenechal Louis Skene továrnu svému společníkovi Alfredu Placzkovi (1913) bylo ze 365 obyvatel obce 326 Čechů, 38 Němců a jeden Polák (podle sčítání lidu z roku 1921). Alexovice zřejmě nikdy neměly vlastní školu.\n\nOd roku 1949 jsou Alexovice součástí Ivančic.\n\n"}
{"id": "242536", "url": "https://cs.wikipedia.org/wiki?curid=242536", "title": "Sobat", "text": "Sobat\n\nSobat ( ) je řeka ve Východní Africe v Jižním Súdánu. Je 730 km dlouhá od pramene zdrojnice Baro. Povodí má rozlohu 350 000 km².\n\nVzniká soutokem řek Baro a Pibor nedaleko hranic Jižního Súdánu s Etiopií. Protéká hornatou a kopcovitou krajinou převážně přes savany. Je pravým přítokem Bílého Nilu.\n\nV létě v období dešťů od června do prosince má vyšší průtok s maximem v listopadu. Do Bílého Nilu přináší při velké vodě mnoho pevných částic, jež dávají vodě bílou barvu a řece jméno. Průměrný roční průtok v ústí činí 412 m³/s. V zimě a na jaře mnohé přítoky vysychají.\n\nVodní doprava je možná v období dešťů do města Nasir ve vzdálenosti 300 km od ústí.\n"}
{"id": "242537", "url": "https://cs.wikipedia.org/wiki?curid=242537", "title": "Chelsea (jméno)", "text": "Chelsea (jméno)\n\nChelsea je anglické ženské jméno. Jeho variantami jsou např. Chelsey, Chelsie, a Chelsi. Jméno je odvozeno od staroanglického výrazu pro přístav.\n\n"}
{"id": "242539", "url": "https://cs.wikipedia.org/wiki?curid=242539", "title": "Bahr el-Ghazal (řeka)", "text": "Bahr el-Ghazal (řeka)\n\nBahr el-Ghazal ( , ) je řeka na západě Jižního Súdánu. Je levým přítokem Bílého Nilu. Je 240 km dlouhá od soutoku zdrojnic. Jméno řeky znamená \"Gazelí řeka\".\n\nVzniká soutokem řek Bahr el-Arab a Jur u města Wang Kai. Protéká rozsáhlými bažinami.\n\nVodní doprava je možná v období dešťů do města Bau na zdrojnici Jur a po opadnutí vody k soutoku zdrojnic.\n"}
{"id": "242542", "url": "https://cs.wikipedia.org/wiki?curid=242542", "title": "Milá (České středohoří)", "text": "Milá (České středohoří)\n\nMilá je skalnatý čedičový vrch v západní části v CHKO České středohoří v Chožovském středohoří (Ranské středohoří). Nachází se na katastru osady Milá asi 500 metrů severovýchodně od ní a asi devět kilometrů severně od Loun, 12 kilometrů jižně od města Bílina a asi 3 km severně od Rané. Vrch je z části pokryt lesem, krom něj se zde také nachází maloplošné stejnojmenné chráněné území, přírodní rezervace Milá, s výskytem teplomilné skalní a stepní flóry. Hojně se zde vyskytuje hlaváček jarní. Na vrcholu je od dubna 2014 umístěno vrcholové razítko se symbolem elektrárny Počerady, na níž je z vrcholu dobrý výhled.\n\n\n"}
{"id": "242543", "url": "https://cs.wikipedia.org/wiki?curid=242543", "title": "Jeroným Tejc", "text": "Jeroným Tejc\n\nJeroným Tejc (* 23. srpna 1977 Brno) je český právník a politik, v letech 2006 až 2017 poslanec Poslanecké sněmovny PČR za ČSSD a v letech 2011 až 2013 předseda poslaneckého klubu strany. Od ledna 2018 je náměstkem ministra spravedlnosti ČR Roberta Pelikána.\n\nV letech 1984–1992 navštěvoval v Brně ZŠ nám. Míru, poté v letech 1992–1996 studoval na Gymnáziu Matyáše Lercha. Právnickou fakultu Masarykovy univerzity v Brně ukončil v roce 2001. Později na téže fakultě v roce 2004 získal titul JUDr.\n\nV letech 2001–2004 byl advokátním koncipientem. Po složení advokátní zkoušky v roce 2004 je od roku 2005 až do současnosti advokátem. V rámci své praxe se soustřeďuje zejména na právní služby v oblasti obchodního, občanského a trestního práva.\n\nMimo jiné v roce 2006 úspěšně hájil ČSSD proti zneplatnění voleb do městského zastupitelstva Krajským soudem v Brně u Ústavního soudu ČR.\n\nJe ženatý, s manželkou Pavlínou má dceru jménem Mia (2003).\n\nV roce 1997 vstoupil do České strany sociálně demokratické. Byl členem místní organizace Brno-střed, které v letech 1999–2004 a 2007–2008 také předsedal. V letech 2001–2002 byl místopředsedou jihomoravské krajské ČSSD za předsednictví Bohuslava Sobotky.\n\nV letech 2000–2001 působil jako asistent poslance JUDr. Zdeňka Koudelky.\n\nV komunálních volbách roku 2002 byl za ČSSD zvolen do zastupitelstva města Brno. Profesně se uvádí jako právník. Členem Zastupitelstva města Brna byl do roku 2006 a v rámci výkonu zastupitelského mandátu působil mj. jako člen organizační a školské komise, místopředseda bezpečnostní komise Rady města Brna, člen představenstva SAKO Brno a.s.; člen dozorčích rad společností Dopravní podnik města Brna a.s., Teplárny Brno a.s. a místopředseda dozorčí rady společnosti Brněnské vodárny a kanalizace a.s.\n\nV letech 2004–2011 byl předsedou brněnské organizace ČSSD. V této době se ČSSD v Brně podařilo v zastupitelstvu odejít po 15 letech z opozice a získat v roce 2006 mj. post primátora (Roman Onderka), posílit výrazně své zastoupení v jednotlivých městských částech a v roce 2008 získat i poprvé křeslo senátora (prof. MUDr. Miloš Janeček). Na podzim roku 2010 brněnská ČSSD zvítězila v komunálních volbách 2010 a Roman Onderka obhájil post primátora města Brna.\n\nVe volbách 2006 se stal za Českou stranu sociálně demokratickou členem dolní komory českého parlamentu (volební obvod Jihomoravský kraj). Zasedal ve sněmovním Ústavněprávním výboru a Výboru pro bezpečnost. Předsedal Stálé komisi pro kontrolu Bezpečnostní informační služby. Poslanecký mandát obhájil ve volbách v roce 2010. Stal se předsedou Mandátového a imunitního výboru a členem Organizačního výboru, Výboru pro bezpečnost a Ústavněprávního výboru. V prosinci 2011 na post předsedy Mandátového a imunitního výboru rezignoval a zůstal jen jeho řadovým členem. Působil jako místopředseda poslaneckého klubu strany a 6. prosince 2011 se stal předsedou klubu.\n\nV rámci ČSSD se věnuje především oblasti spravedlnosti a bezpečnosti. V letech 2007–2010 byl předsedou její Bezpečnostní komise a také místopředsedou Ústřední kontrolní komise ČSSD. Po nástupu Bohuslava Sobotky do čela ČSSD se stal stínovým ministrem vnitra.\n\nVe volbách do Poslanecké sněmovny PČR v roce 2013 byl opět zvolen poslancem. V den vyhlášení výsledku voleb (tj. 26. října 2013) se společně s Michalem Haškem, Zdeňkem Škromachem, Jiřím Zimolou a Milanem Chovancem sešel s prezidentem Milošem Zemanem na tzv. lánské schůzce, jejíž existenci její aktéři nejdříve popírali. Dne 8. listopadu 2013 oznámil po negativní reakci členské základny ČSSD úmysl rezignovat na post předsedy poslaneckého klubu, aby podle svých slov zabránil rozštěpení poslaneckého klubu. Formálně rezignoval o necelé dva týdny později. Od 5. prosince pak působí jako předseda sněmovního ústavně-právního výboru.\n\nNa 38. sjezdu ČSSD v březnu 2015 kandidoval na post statutárního místopředsedy strany. V prvním kole volby získal 236 hlasů, jeho soupeři Milan Chovanec a Jiří Dienstbier pak 359 hlasů, resp. 75 hlasů. Postoupil tak sice s Chovancem do druhého kola, v něm ale prohrál poměrem hlasů 253 : 433. Následně neuspěl ani při volbě řadového místopředsedy ČSSD, získal 335 hlasů. Také na 39. sjezdu ČSSD v Brně se v březnu 2017 pokusil získat funkci statutárního místopředsedy strany. Opět však neuspěl. Hlas mu dalo 280 delegátů, zatímco jeho protikandidátovi Milanu Chovancovi pak 379 delegátů. Nestal se ani řadovým místopředsedou strany.\n\nNa konci března 2017 oznámil, že nebude kandidovat ve volbách do Poslanecké sněmovny PČR v říjnu 2017. Po volbách odešel z politiky, vadilo mu tehdejší vedení ČSSD. Koncem listopadu 2017 ukončil i členství v ČSSD. Dne 5. ledna 2018 jej však jmenoval ministr spravedlnosti ČR Robert Pelikán svým náměstkem. Jeho hlavním úkolem je komunikace se členy obou komor Parlamentu i dalšími subjekty zúčastněnými na legislativním procesu.\n\n"}
{"id": "242548", "url": "https://cs.wikipedia.org/wiki?curid=242548", "title": "Isla Sorna", "text": "Isla Sorna\n\nIsla Sorna (česky „Ostrov sarkasmu“) je fiktivním románovým ostrovem, na kterém se odehrává děj knihy a filmu Jurský park 3 a . Jde o malý sopečný ostrov ležící 207 mil (asi 330 km) západně od pobřeží Kostariky (jedná se o informaci z filmu, v knize vzdálenost ostrova od Kostariky není zmíněna), na kterém společnost InGen (\"International Genetic Technologies\") Johna Hammonda klonovala dinosaury pro Jurský park na Isla Nublaru. Proto byl také nazýván „Site B“ (česky „Sektor B“). Pouhý rok po událostech v Jurském parku ale hurikán \"Clarissa\" zničil většinu technického vybavení na ostrově a proto musel být spěšně evakuován. Dinosauři mezitím dospěli a založili na ostrově novou populaci, čímž ho zcela osídlili a vytvořili zde unikátní ekosystém. Ostrov měří jen několik desítek kilometrů po obvodu a jeho rozloha je pouze něco přes 50 kilometrů čtverečních. Patří k pěti fiktivním sopečným ostrůvkům „\"Las Cincos Muertes\"“ (česky „Pět smrtí“). Sesterský ostrov InGenu \"Isla Nublar\", kde měl původně park stát, ležel 87 mil (asi 140 km) od pobřeží \"Isla Sorna\" a měl zamaskovat existenci „výrobního závodu“ na Sorně. Ostrov je také místem, kde se odehrává děj počítačové hry \"Trespasser\".\n\n"}
{"id": "242549", "url": "https://cs.wikipedia.org/wiki?curid=242549", "title": "Drávatamási", "text": "Drávatamási\n\nDrávatamási je obec v Maďarsku. Leží v župě Somogy v okrese Barcs u národního parku Duna Dráva.\n\nPři sčítání lidu v roce 2011 zde žilo 398 obyvatel. Podle tohoto sčítání z nich bylo 70,33 % maďarské, 19,05 % chorvatské a 8,42 % romské národnosti. Z náboženského pohledu bylo 33,7 % obyvatel vyznání římskokatolického, 4,52 % vyznávala protestantismus a 1,26 % bylo bez vyznání.\n"}
{"id": "242552", "url": "https://cs.wikipedia.org/wiki?curid=242552", "title": "Szilvásszentmárton", "text": "Szilvásszentmárton\n\nSzilvásszentmárton je obec v Maďarsku v župě Somogy.\n\n"}
{"id": "242554", "url": "https://cs.wikipedia.org/wiki?curid=242554", "title": "Balatonberény", "text": "Balatonberény\n\nBalatonberény je obec v Maďarsku v župě Somogy. Obec se nachází na pobřeží Balatonu.\n\nJejí rozloha činí 26,09 km² a v roce 2009 zde žilo 1 155 obyvatel.\n"}
{"id": "242555", "url": "https://cs.wikipedia.org/wiki?curid=242555", "title": "Vrabinec", "text": "Vrabinec\n\nVrabinec je přírodní rezervace ev. č. 1642 asi 1,5 km severovýchodně od obce Těchlovice v okrese Děčín. Území o rozloze 8,77 ha spravuje Správa Chráněné krajinné oblasti České středohoří.\n\nVrch s nadmořskou výškou 395 m n. m. je významnou krajinnou dominantou c této části Ústeckého kraje. Svahy Vrabince mají sklon až 40°. Na vrcholové části lze pozorovat různé tvary zvětrávání sloupovitě odlučné horniny (jehly, sloupy, mrazové sruby a srázy, mrazové trhliny a balvanové haldy). V geomorfologickém členění patří do Krušnohorské subprovincie, konkrétně do Podkrušnohorské oblasti, celek České středohoří, podcelek Verneřické středohoří a okrsek Benešovské středohoří.\n\nDůvodem vyhlášení přírodní rezervace je ochrana vypreparovaného čedičového (nefelinický tefrit) sopouchu a jeho okolí s výskytem teplomilných rostlinných a živočišných společenstev, sutí a suťových lesů. Výskyt uvedených společenstev patří k nejsevernějším lokalitám jejich výskytu v údolí Labe.\n\nRezervace je z větší části porostlá listnatým lesem (lípa, habr, dub, buk, borovice, bříza). Z chráněných rostlin se vyskytuje tařice skalní, medovník tenkokvětý, bělozářka liliovitá, modřenec tenkokvětý nebo lilie zlatohlávek.\n\nMezi ohrožené druhy živočichů, žijící v této lokalitě, patří například zmije obecná (Vipera berus), ještěrka zelená (Lacerta viridis) nebo slepýš křehký (Anguis fragilis). Na místních skalách již několik let hnízdí krkavec velký (Corvus corax). Celkově vzato je PR Vrabinec zoologicky méně prozkoumanou lokalitou. V minulosti se zde uskutečnil pouze průzkum měkkýšů a suchozemských stejnonožců. Je zmiňován výskyt drabčíkovitého brouka Staphylinus latebricola, jehož přítomnost svědčí o zachovalosti přírodního prostředí.\n\nNa skalnatém vrcholu se dochovaly zříceniny hradu Vrabinec ze 14. století. Vrabinec je dostupný po červeně značené turistické cestě, od nádraží \"Těchlovice\" na železniční trati 073 Ústí nad Labem - Střekov - Děčín východ je vzdálen asi 1,5 km. Další variantou je přístup z obce Lesná (Děčín) taktéž po červené turistické cestě, která je však méně náročnou. Dostupná je od autobusové zastávky Lesná (Děčín) směrem k místnímu hřbitovu. Délka trasy činí asi 2 km. Podél cesty lze spatřit bývalou obec Ptačí (\"Ptačí zpěv\", německy \"Vogelgesang\").\n\nDo vrcholových skalních partií Vrabince je v příslušném ročním období omezen přístup kvůli hnízdění některých druhů ptáků, zejména dravců (krkavec velký) a sov.\n\n\n"}
{"id": "242558", "url": "https://cs.wikipedia.org/wiki?curid=242558", "title": "Balatonendréd", "text": "Balatonendréd\n\nBalatonendréd je obec v Maďarsku v župě Somogy. Obec se nachází nedaleko Balatonu.\n\n Mapa obce\n"}
{"id": "242563", "url": "https://cs.wikipedia.org/wiki?curid=242563", "title": "Balatonfenyves", "text": "Balatonfenyves\n\nBalatonfenyves je obec v Maďarsku v župě Somogy. Obec se nachází na pobřeží Balatonu. V roce 2015 zde žilo 1833 obyvatel.\n\n"}
{"id": "242564", "url": "https://cs.wikipedia.org/wiki?curid=242564", "title": "Lawn Tennis Club", "text": "Lawn Tennis Club\n\nLawn Tennis Club zkratka LTC (přibližně \"tenisový klub na trávě\").\n\nV Čechách LTC často stály při zrodu hokejových klubů. Na zimu se kurty polévaly vodou a místo tenisu se hrál nejprve bandy hokej, později pak lední hokej. Nejznámějším z nich byl klub LTC Praha, který vyhrál českou nejvyšší soutěž celkem jedenáctkrát.\n"}
{"id": "242566", "url": "https://cs.wikipedia.org/wiki?curid=242566", "title": "Balatonkeresztúr", "text": "Balatonkeresztúr\n\nBalatonkeresztúr je obec v Maďarsku v župě Somogy. Obec se nachází na pobřeží Balatonu.\n\nJejí rozloha činí 21,06 km² a v roce 2015 zde žilo 1 504 obyvatel.\n\n"}
{"id": "242568", "url": "https://cs.wikipedia.org/wiki?curid=242568", "title": "Balatonmáriafürdő", "text": "Balatonmáriafürdő\n\nBalatonmáriafürdő je obec v Maďarsku v župě Somogy. Obec se nachází na pobřeží Balatonu.\n\nJejí rozloha činí 26,77 km² a v roce 2009 zde žilo 646 obyvatel.\n\n"}
{"id": "242569", "url": "https://cs.wikipedia.org/wiki?curid=242569", "title": "Léon Brillouin", "text": "Léon Brillouin\n\nLéon Brillouin (7. srpna 1889 Sèvres - 4. října 1969 New York) byl francouzský fyzik, jenž se zabýval především kvantovou mechanikou a fyzikou pevných látek. Jeho další práce se zabývaly šířením radiových vln v atmosféře a teorií informace.\n\nV letech 1908 až 1912 studoval v Paříži na École normale supérieure. V roce 1912 odjel na studijní pobyt do Mnichova kde mu přednášel profesor Arnold Sommerfeld, pracoval zde také Max von Laue. Během první světové války sloužil v armádě. Po skončení války obdržel v roce 1920 doktorský titul. V disertační práci se zabýval kmity atomů v krystalech a jejich šířením a dále interakcemi monochromatického světla s akustickými vlnami, čímž dochází ke změně jeho frekvence; tento jev byl později označen jako Brillouinův rozptyl.\n\nPo přepadení Francie nacistickým Německem roku 1940 odešel nejdříve do Vichy a koncem roku emigroval do USA, kde žil až do konce svého života v roce 1969.\n\n"}
{"id": "242570", "url": "https://cs.wikipedia.org/wiki?curid=242570", "title": "Brník (České středohoří)", "text": "Brník (České středohoří)\n\nBrník (místně zvaný také \"Bába\") je výrazný nefelinitový vrch v Českém středohoří, který se nachází v katastrálním území Charvatce u Loun asi osm kilometrů severovýchodně od Loun, v Chožovském středohoří (Ranské středohoří). Společně s Srdovem a Oblíkem tvoří trojici výrazných solitérních vrchů, jež stojí seřazeny v řadě vedle sebe v severovýchodně–jihozápadním směru. Se Srdovem tvoří dvojvrší místně zvané \"Dědek a Bába\".\n\nZ geomorfologického hlediska je vrch tvořený žilou olivinického nefelinitu s prvky mrazového zvětrávání (mrazové sruby a stěny), na který lze pozorovat sloupcovou odlučnost horniny. Vrch leží v Evropsky významné lokalitě Oblík – Srdov – Brník v Chráněné krajinné oblasti České středohoří o celkové rozloze 335 hektarů. Předmětem ochrany jsou zde významné lokality se xerotermními společenstvy vzácných teplomilných rostlin a živočichů.\n\nZ vrcholu je za dobré viditelnosti, tak jako je tomu u mnoha jiných vrchů v Českém středohoří, výborný kruhový rozhled. Trojice vrchů je v rovinatém terénu dolního Poohří viditelná z velké dálky.\n\n\n"}
{"id": "242571", "url": "https://cs.wikipedia.org/wiki?curid=242571", "title": "Srdov (České středohoří)", "text": "Srdov (České středohoří)\n\nSrdov (místně zvaný také \"Dědek\") je výrazný nefelinitový vrch v Českém středohoří, který se nachází v katastrálním území Charvatce u Loun asi sedm kilometrů severovýchodně od Loun, v Chožovském středohoří (Ranské středohoří). Společně s Brníkem a Oblíkem tvoří trojici výrazných solitérních vrchů, jež stojí seřazeny v řadě vedle sebe v severovýchodním–jihozápadním směru. S Brníkem tvoří dvojvrší místně zvané \"Dědek a Bába.\"\n\nNeovulkanický suk z olivinického nefelinitu vznikl vypreparováním žíly z okolních křídových slínovců, které jako zvětraliny tvoří soliflukční plášť na úpatí. Na příkrých svazích se vyskytují drobné skalky, balvanové proudy a hranáčové osypy.\n\nVrch Srdov leží v Evropsky významné lokalitě Oblík – Srdov – Brník v Chráněné krajinné oblasti České středohoří o celkové rozloze 335 hektarů. Předmětem ochrany jsou zde významné lokality s xerotermními společenstvy vzácných teplomilných rostlin a živočichů.\n\nZ vrcholu je za dobré viditelnosti, tak jako je tomu u mnoha jiných vrchů v Českém středohoří, kruhový rozhled. Nevede na něj žádná turisticky značená trasa. Trojice vrchů je v rovinatém terénu dolního Poohří viditelná z velké dálky.\n\n\n"}
{"id": "242572", "url": "https://cs.wikipedia.org/wiki?curid=242572", "title": "Dagen H", "text": "Dagen H\n\nDagen H znamená ve švédštině \"den vpravo\", přičemž se zkratka H vztahuje na švédské slovo \"höger\" – vpravo, pravý, a označuje den, kdy Švédsko přešlo z levostranné k pravostranné dopravě. Tato změna nastala v neděli 3. září 1967 v 5 hodin ráno.\n\nVlevo se ve Švédsku jezdilo oficiálně od roku 1734. Ve 20. století však narostla automobilová doprava a obyvatelé také stále více cestovali do sousedních zemí; v sousedních zemích Švédska, Norsku, Dánsku a Finsku, se již mnohem dříve jezdilo vpravo. Protože po pravé straně se jezdilo i ve většině evropských zemí, začalo se také ve Švédsku přemýšlet o zavedení pravostranné dopravy.\n\nToto téma přišlo na přetřes vícekrát. V roce 1955 došlo k referendu, při němž však většina národa, konkrétně 82,9 %, hlasovala proti zavedení pravostranné dopravy. Již roku 1954 bylo ovšem rozhodnuto, že se má pravostranná doprava definitivně zavést. V roce 1961 byly vypočítány náklady na tuto změnu. Gösta Hall je vyčíslil na 2,7 milionů švédských korun. O tři roky později, 10. května 1963, bylo stanoveno datum přeložení dopravy na 3. září 1967.\n\n\nJiž záhy byl rozdán objemný informační materiál, jenž měl připravit obyvatelstvo na nadcházející změnu. \n\nV noci z 2. na 3. září 1967 byla veškerá soukromá doprava zakázána. Jednotlivá města si sama stanovila konkrétní časy. Stockholm zakázal soukromé cesty autem mezi 10 h druhého září do 15 h třetího září. V Göteborgu začal zákaz soukromých jízd platit v sobotu v 15 h do neděle 15 h. Pro Borås platil zákaz jízdy od 16 do 12 h a Karlstad si ho ustanovil od 16 do 6 h.\n\nV 4 hodiny 45 minut se veškerá doprava musela zastavit, v 5 hodin přejela vozidla na druhou stranu a v 5 hodin 15 minut mohla pokračovat v cestě – už po pravé straně silnice. V hodině přechodu se po ulicích nacházelo mnoho lidí, kteří chtěli být svědky této historické události. Média to označovala jako lidovou slavnost a přirovnávala ke karnevalu. Přítomno bylo i mnoho zahraničních korespondentů, aby ve své vlasti podali o přeložce zprávu. Uskutečnil se i přenos přes satelit do Ameriky. \n\nU silnic byly vztyčeny šestihranné dopravní značky s písmenem H, aby řidiči pamatovali, že se nyní mají držet na pravé straně.\n\nPřechod proběhl celkem hladce a z pozdějších průzkumů vyplynulo, že počet dopravních nehod od zavedení pravostranné dopravy značně klesl.\n\nJak vyplývá z archivu švédské televize, uvažovalo se podle britských reportérů i ve Velké Británii o zavedení pravostranné dopravy, až se Británie stane členem společného trhu – pokud změna ve Švédsku proběhne bez potíží. Potíže ve Švédsku sice nenastaly, ale jak je dobře známo, Velká Británie se drží levostranné dopravy dodnes, což lze vysvětlit větší hustotou osídlení Británie, a tudíž mnohem hustší dopravou. Navíc mají britská auta volant na pravé straně.\n\nPřeložení dopravy z levé na pravou stranu znamenalo v mnoha švédských městech konec tramvajové dopravy. Dnes provozují tramvaje již jen tři města, a to Göteborg, Norrköping a nyní i Stockholm, kde se v roce 1991 znovu zprovoznila linka 7 (Djurgårdslinjen).\n\nMetro a (uzkorozchodný městský vlak) jezdí vlevo dodnes.\n\n\n"}
{"id": "242574", "url": "https://cs.wikipedia.org/wiki?curid=242574", "title": "Ólafsvík", "text": "Ólafsvík\n\nÓlafsvík je rybářská vesnice na západě Islandu, ležící na poloostrově Snæfellsnes. Ve městě žije 988 obyvatel. Zeměpisné souřadnice jsou 64°53' severní šířky a 23°43' západní délky. Ólafsvík náleží k administrativnímu regionu Vesturland.\n\nRoku 1687 získal zdejší přístav jako první místo na Islandu od dánského krále obchodní licenci. Nachází se zde kostel z roku 1967 a vlastivědné muzeum v historické budově Gamla Pakkhúsið. Základem lokální ekonomiky jsou rybolov, obchod a služby. Největší turistickou atrakcí v blízkosti je sopka Snæfellsjökull a okolní národní park.\n\nRodákem z Ólafsvíku je malíř Erró (* 1932). Sídli zde fotbalový klub UMF Víkingur.\n"}
{"id": "242575", "url": "https://cs.wikipedia.org/wiki?curid=242575", "title": "Ladislav Beneš (teolog)", "text": "Ladislav Beneš (teolog)\n\nLadislav Beneš (* 19. června 1962 Pardubice) je český evangelický teolog, duchovní Českobratrské církve evangelické a vysokoškolský pedagog.\n\nStudoval evangelickou teologii v Praze a Halle (Saale), byl duchovním Českobratrské církve evangelické v Zádveřicích a Pečkách, obhájil disertační práci \"Kázání na Starý zákon ve 20. století\" (1995) a v současnosti přednáší katechetiku a pastýřskou péči jako odborný asistent na katedře praktické teologie Evangelické teologické fakulty Univerzity Karlovy v Praze.\n\nMj. je také editorem sborníku \"Duchovní péče ve zdravotnických zařízeních. Teologické texty, zkušenosti, čísla\" (SR ČCE a ETF UK 2000).\n\n\n"}
{"id": "242576", "url": "https://cs.wikipedia.org/wiki?curid=242576", "title": "Proletariát", "text": "Proletariát\n\nProletariát je ve společenské teorii Karla Marxe a v revolučním marxismu třída, jejíž příslušníci (proletáři, dělníci a zaměstnanci) nevlastní výrobní prostředky a jsou tedy svou obživou závislí na jejich vlastnících (kapitalistech, buržoazii). Ti toho využívají, nutí proletáře pracovat za nevýhodných podmínek a vzniklou nadhodnotu si přivlastňují. Cílem komunistů je pomocí proletářské revoluce výrobní prostředky vyvlastnit, učinit je majetkem celé společnosti, a tím vykořisťování a vůbec i dělení společnosti na třídy definitivně zrušit.\n\nOd dělníků, proletariátu schopného organizované akce, odlišoval Marx \"lumpenproletariát\" (z něm. \"Lumpen\", hadry), politicky zcela neschopný.\n\nSlovo proletariát pochází z latinského \"proles\", potomstvo, a v antickém Římě označovalo nejnižší společenskou vrstvu lidí bez majetku a bez práv, která obci přispívala jen tím, že měla děti. Od 4. století, když Římská říše trpěla úbytkem obyvatelstva, dostávali rodiče alespoň tří dětí automaticky občanská práva.\n\nV polovině 19. století se slovo opět objevilo, nejprve ve francouzštině, pro popis společenského postavení zejména továrních dělníků. Vznik moderního proletariátu úzce souvisí s modernizací, zejména se vznikem průmyslu, který nabízel obživu i těm, kdo neměli vlastní půdu a v tradiční zemědělské společnosti by tak záviseli na příbuzných. Statisíce mladých lidí odcházely do měst, kde žili sice velmi chudě, ale samostatně a mohli dokonce zakládat vlastní rodiny. Podobný proces „proletarizace“ zemědělců, jaký v Evropě probíhal od konce 18. století, probíhá v současnosti například v Číně. \n\nBídné podmínky přistěhovalých dělníků zejména v anglických městech popsal například Charles Dickens. Zlepšení jejich osudu se věnovali tzv. utopičtí socialisté (Charles Fourier, Henri de Saint-Simon, Robert Owen). Protože tehdy zcela chybělo jakékoli sociální zákonodárství a pojištění, nebyla omezena délka pracovní doby ani práce dětí a protože dělníci neměli právo volit, organizovat se a stávkovat, přičemž byli nuceni přijímat práci za jakoukoli mzdu a za jakýchkoli podmínek, zavedl pro ně Saint-Simon označení „proletariát“. Sociální postavení dělníků v raném kapitalismu studoval také Karel Marx a později v knize „Kapitál“ vytvořil a zdůvodnil teorii vykořisťování a proletářské revoluce.\n\nZejména kvalifikovaní a vzdělaní dělníci se organizovali už v 18. století, nejčastější v podpůrných spolcích, aby se vyhnuli pronásledování. Širší organizace dělnického hnutí souvisela s revolucemi roku 1848, kdy Marx také vydal Komunistický manifest s heslem Proletáři všech zemí, spojte se! Nicméně myšlenka mezinárodní proletářské organizace se uskutečnila až roku 1864 jako První internacionála. Brzy nato začaly vznikat v různých zemích i první dělnické strany (v Německu 1864, v Čechách 1878, ve Francii 1879, ve Velké Británii 1899), které bojovaly především za volební právo.\n\nZejména v Německu si vláda uvědomila význam dělnického hnutí a kancléř Bismarck, aby vzal dělnickému hnutí vítr z plachet, prosadil od roku 1883 důležité sociální zákony. Práva dělníků podpořila také katolická církev (encyklika \"Rerum novarum\" 1891), regulace pracovní doby, práce dětí a žen nebo práce v noci se prosadila i v dalších zemích a kolem roku 1900 se začalo prosazovat všeobecné volební právo. Tím se postavení dělníků a zaměstnanců změnilo, takže i dělnické hnutí se začalo dělit na „reformní“ proud sociální demokracie (Druhá internacionála, 1889) a „revoluční“ proud komunismu, který i nadále užíval název „proletariát“. \n\nS dalším zlepšováním právního i sociálního postavení dělníků ve vyspělých zemích světa, se špatnými zkušenostmi se sovětským komunismem a zejména s nástupem postindustriální společnosti po druhé světové válce se o proletariátu přestalo mluvit a slovo dnes patří jen do ideologie revoluční levice.\n\n\n"}
{"id": "242583", "url": "https://cs.wikipedia.org/wiki?curid=242583", "title": "Sčítání lidu", "text": "Sčítání lidu\n\nSčítání lidu (také populační census nebo soupis obyvatelstva) je proces získávání údajů o jednotlivých příslušnících obyvatelstva. Součástí sčítání bývá zjišťování dalších údajů, týkajících se sociálních a kulturních znaků (např. užívaného jazyka, praktikovaného náboženství, atd.). Termín se používá především ve spojení se státním sčítání obyvatelstva a domácností, které má být dle doporučení Spojených národů prováděno každých 10 let. Existuje také zemědělské sčítání a podnikatelské sčítání.\n\nSčítání se liší od běžného sociologického výzkumu tím, že nečerpá informace pouze ze vzorku populace, nýbrž od celého národa. Představuje způsob shromažďování statistických dat a plní důležitou roli při uplatňování demokracie (volby). Údaje ze sčítání jsou také běžně používány pro vědecké účely, obchod (marketing), plánování a v neposlední řadě při realizaci vzorkového výzkumu.\n\nNejstarší známé sčítání bylo uskutečněno Babyloňany v roce 3800 př. n. l. , tedy skoro před 6000 lety. Záznamy naznačují, že se sčítání opakovalo každých šest nebo sedm let a zahrnovalo nejen informace o počtu lidí a dobytka, ale i o množství másla, medu, mléka, vlny a zeleniny.\n\nJedno z nejstarších doložených sčítání proběhlo v letech 500–499 př. n. l. v armádě Perské říše za účelem přidělení pozemků a placení daní.\n\nSčítání probíhala i v Maurijské říši v dnešní Indii, což dokládá maurijský ministr Čanaka v díle Artašástra (cca 350–283 př. n. l.), které předepisuje sběr statistických údajů o obyvatelstvu, sloužící jako podklad pro státní daňovou politiku. Artašástra obsahuje podrobný popis provádění populačního, hospodářského i zemědělského sčítání.\n\nBible zmiňuje hned několik sčítání. Kniha Numeri popisuje Bohem přikázané sčítání, které proběhlo v době, když Mojžíš vyváděl Izraelity z Egypta. Později nařídil sčítání lidu král David, což však vyvolalo Boží trest, jelikož bylo sčítání motivováno vojensky nebo ukazovalo nedostatek víry v Boha. V Evangeliu podle Lukáše je dáván římský soupis lidu do souvislosti s cestou Josefa a Marie z města Nazareta do Betléma, kde se narodil Ježíš.\n\nVe starověkém Římě prováděli sčítání lidu kvůli stanovení daní (viz úřad římského cenzora). Termín \"populační census\" (jak se sčítání také říká) pochází právě ze starého Říma, z latinského výrazu \"censere\" neboli \"odhadovat\".\n\nNejstarší dodnes dochovaný soupis obyvatelstva pochází z Číny z doby Dynastie Chan. Byl pořízen na podzim roku 2 n. l. a podle odborníků je poměrně přesný. V Číně dynastie Chan v té době žilo 59,6 milionů lidí. Další dochovaný soupis pochází rovněž z dynastie Chan, z roku 140, kdy už bylo zapsáno pouze 48 milionů lidí. Tento pozoruhodný demografický úbytek je přisuzován hromadnému stěhování do oblasti dnešní jižní Číny.\n\nZe středověku známe sčítání zaznamenané v knize Domesday Book, které nařídil Vilém I. Dobyvatel v roce 1086, aby mohl správně zdaňovat nedávno získanou půdu. V roce 1183 bylo provedeno sčítání v křižáckém státě Jeruzalémské království, jehož smyslem bylo přesvědčit se o počtu mužů a množství peněz použitelných proti invazi sultána Saladina.\n\nVelmi zajímavou formu sčítání užívali od 15. století po dobytí území Španěly staří Inkové v andské oblasti. Inkové neměli žádný psaný jazyk, ale údaje získané při sčítání, stejně jako jiná číselná i nečíselná data, zaznamenávali pomocí uzlíků na pestrobarevných šňůrkách kipu, vyrobených z bavlny či srsti lamy nebo alpaky.\n\nPrvní soupis veškerého obyvatelstva s doprovodnými údaji (věk, pohlaví, rodinný stav, zaměstnání) proběhl v letech 1665-6 v Nové Francii (dnešní kanadské provincii Québec). První celonárodní sčítání proběhlo v roce 1703 na Islandu, následovalo Švédsko 1749, Dánsko 1769, Polsko 1789, USA 1790, Anglie, Wales a Francie roku 1801. Některé státy již dnes sčítání neprovádí a údaje získávají z registrů (obyvatelstva, matrik, katastru nemovitostí, plátců daní, ekonomických subjektů, nezaměstnaných, plátců sociálního pojištění či důchodců), například severské státy, Nizozemsko, Rakousko či Slovinsko. Kombinovaný postup využije v roce 2011, kdy proběhne sčítání v 73 státech světa, poprvé Německo.\n\nNa území Čech a Moravy jsou známy berní rejstříky a seznamy poddaných ze 14. až 17. století, určité znaky úředního sčítání obyvatelstva mělo však až tzv. \"solní sčítání\" z roku 1702. Pravidelná sčítání lidu byla stanovena reskriptem, který 13. října 1753 vydala Marie Terezie, na jehož základě byla první konskripce (soupis) provedena v roce 1754 (první svého druhu v Evropě). V roce 1770 vydala patent nařizující provádění soupisu lidu, tažného dobytka a domů v českých, dolnorakouských a vnitřních rakouských dědičných zemích.\n\nJako přechod mezi výše uvedenými soupisy obyvatel a moderním sčítáním lidu bývá označováno sčítání lidu z roku 1857. Dalším důležitým mezníkem byl rok 1869, kdy v Rakousko-Uhersku došlo jednak k prvnímu modernímu sčítání lidu, definujícímu podrobně znaky zjišťované u obyvatelstva (státní příslušnost, rodinný stav, náboženské vyznání), a jednak bylo stanoveno, že se sčítání bude od té doby opakovat pravidelně každých 10 let. Od tohoto roku jsou také data ze sčítání veřejně publikována. Další sčítání byla provedena v letech 1880 (zjišťována i gramotnost a řeč), 1890, 1900 a 1910.\n\nV samostatném Československu proběhla sčítání v letech 1921, 1930 (poprvé zjišťována fertilita žen a minulé bydliště sčítaných), 1950, 1961 (dle trvalého pobytu), 1970, 1980 a 1991.\n\nV roce 1939 proběhlo sčítání v Sudetech obsazených Německou říší.\n\nV České republice se po osamostatnění konalo první \"Sčítání lidu, domů a bytů\" k 1. březnu 2001. Od roku 2001 jsou do sčítání zahrnuti i cizinci s dlouhodobým pobytem. Až do roku 2001 byli sčítací komisaři najímáni přímo statistickým úřadem a rekrutovali se převážně ze zaměstnanců obecních úřadů.\n\nSčítání v roce 2011 se konalo k rozhodnému okamžiku půlnoci z pátku 25. na sobotu 26. března 2011. Sčítání nařídil Parlament České republiky zákonem č. 296/2009 Sb., o sčítání lidu, domů a bytů v roce 2011 podle návrhu české vlády a na základě nařízení Evropského parlamentu a Rady (ES) č. 763/2008.\nV minulosti s mnohem omezenější výpočetní technikou, byly předběžné výsledky v podrobném územním členění v rozsahu přibližně čtyřiceti nejdůležitějších údajů zpracovány zhruba do 6 týdnů, nepříliš odlišné definitivní výsledky byly zpracovány do 18 měsíců.\n\nVšechny údaje zjištěné při sčítání podléhají v České republice ochraně podle zákona č. 296/2009 Sb., o sčítání lidu, domů a bytů, zákona č. 101/2000 Sb., o ochraně osobních údajů a zákona č. 89/1995 Sb., o státní statistické službě. Údaje mohou být využity výhradně ke statistickým účelům. Všechny osoby, které se podílejí na sběru a zpracování údajů, jsou vázány mlčenlivostí o všech skutečnostech, o nichž se v souvislosti se sčítáním dozvěděly. Povinnost mlčenlivosti trvá i po skončení sčítání a je časově neomezená. Výstupem ze šetření údajně jsou zcela anonymizovaná data, ze kterých nelze získat individuální informace o konkrétních domácnostech ani osobách, což ovšem někteří oponenti zpochybnili. Originální formuláře, stejně jako neanonymizovaná data na technických nosičích, mají být zničena.\n\nSčítání se koná téměř ve všech zemích světa s výjimkou těch, jež jsou aktuálně postiženy válečnými konflikty apod. V neevropských státech většinou proběhlo již v roce 2010 (např. v USA). Obdobným způsobem jako u nás (klasické sčítání s částečným využitím registrů) proběhlo sčítání ve většině zemí EU. Jen v několika zemích, kde existují potřebné celostátní registry (Švédsko, Nizozemí, Finsko atd.), bude klasické sčítání nahrazeno využitím informací právě z těchto registrů. Ovšem i výše uvedené země mají problém s tím, že legislativa EU požaduje údaje, které u nich v registrech nejsou (např. některé údaje o domech, bytech a domácnostech).\n\n\n"}
{"id": "242588", "url": "https://cs.wikipedia.org/wiki?curid=242588", "title": "Tartarus Montes", "text": "Tartarus Montes\n\nTartarus Montes je pohoří na povrchu Marsu, které se nachází na severní polokouli východním směrem od sopky Elysium Mons oddělující Elysium Planitia na jihu od severovýchodní planiny Arcadia Planitia. Pohoří se táhne přes 1 070 km.\n\nPojmenováno bylo v roce 1985 dle řecké mytologie, kde Tartaros znamenalo nejníže položené místo Hádovo říši.\n\n\n"}
{"id": "242591", "url": "https://cs.wikipedia.org/wiki?curid=242591", "title": "Marie Rottrová", "text": "Marie Rottrová\n\nMarie Rottrová (* 13. listopadu 1941 Ostrava-Hrušov), také přezdívaná „Lady soul“, je česká zpěvačka, pianistka, hudební skladatelka, textařka a moderátorka.\n\nPochází z hudebnické rodiny, otec byl varhaník, matka zpěvačka. Od mládí se učila hrát na klavír. Po maturitě na bohumínském gymnáziu (stejně jako později její synové) pracovala jako úřednice. V roce 1960 se (ještě jako úřednice ostravské pobočky Československé státní spořitelny) zúčastnila ostravské hudební soutěže, která hledala mladé talenty a kterou doprovázel orchestr Gustava Broma. Na podkladě této soutěže dostala pozvánku do Československé televize, kde vystoupila poprvé s písničkou Jana Hammera a Jaromíra Hořce \"Rozmarné stvoření\".\n\nPo celou dobu odolávala nabídkám na přesídlení do Prahy a až do roku 1985 zůstávala věrná rodné Ostravě. Zde vystupovala s instrumentální skupinou Františka Trnky, dále též s místními skupinami \"Oktet\", \"Samuel\" a \"Majestic\". První gramofonové desky se dočkala až v roce 1968. Začala zpívat se skupinou Flamingo (později byla přejmenována na skupinu Plameňáci). Stálou členkou této bigbeatové kapely se stala v roce 1969. Zde zpívala se zpěvákem Petrem Němcem zejména soulový repertoár. V pěvecké trojici Marie Rottrová-Petr Němec-Hana Zagorová na sebe upozornila také na 2. čs. beatovém festivalu roku 1968 v pražské Lucerně. První dlouhohrající deska se skupinou \"Flamingo\" byla vydána v roce 1970, zpívala na ní se zpěvákem Petrem Němcem. Byla vydána i exportní verze tohoto prvního alba pod názvem \"This Is Our Soul\". O tom, že se jednalo o úspěšný profesní start, svědčí i to, že začala aktivně spolupracovat prakticky se všemi velkými tanečními orchestry té doby. Navíc se objevilo i několik vynikajících textařů, kteří pro ni dokázali napsat kvalitní písňové texty. Především se jednalo o Jiřinu Fikejzovou, později též o Jaroslava Wykrenta a Jaromíra Nohavicu. Dobře otextované písničky a pečlivost při veřejných vystoupeních způsobily, že si Marie Rottrová vytvořila image velice milé, příjemné a neustále optimisticky naladěné ženy.\n\nV soulovém období jí byla vzorem například Aretha Franklin, podle níž jí byl dán přídomek „česká Lady soul“.\n\nSpolu s koncertními šňůrami se dostavilo i časté vystupování v Československé televizi, kde měla (zejména v ostravském televizním studiu) dost příležitostí k vystoupení. Kromě slovenského muzikálového filmu \"Neberte nám princeznú\" se stal úspěšným a populárním především televizní pořad \"Divadélko pod věží\", který měl 22 dílů a kam si Marie Rottrová zvala zajímavé hosty z oblasti kultury, ale i mimo ni. Vystupovali zde, mimo jiné, třeba Karel Gott, Pavel Bobek či Jiří Bartoška. S některými z nich natočila i písňové duety.\n\nKoncem 80. let se dostavily i první osobní a zdravotní problémy a umělecká kariéra zpěvačky byla definitivně narušena i společenskými událostmi z listopadu 1989. Od roku 1985 žije v Praze, po druhém sňatku střídavě v Praze a v Německu. Z prvního manželství má dva dospělé syny Vítka a Martina, oba jsou úspěšnými hudebními skladateli.\n\nPřestože Marie Rottrová původně odmítla natočit vánoční desku z důvodu, že trh je tímto sortimentem přesycen, nakonec ale zpěvačka na desce začala pracovat a album \"Vánoční čas\" vyšlo v roce 1997; získalo díky posluchačskému úspěchu zlatou desku. \n\nV roce 2001 vydala album \"Podívej\" v produkci Zdeňka Vřešťála a Víta Sázavského z Neřež, za které získala platinovou desku.\n\nMarie Rottrová i přes vysoký počet alb neměla do roku 2003 prezentativní výběr svých největších hitů. V minulosti se sice na trhu objevilo několik výběrů jejích písní, ale šlo pouze o žánrově zaměřená alba. Až v roce 2003 vyšel exkluzivní výběr \"Všechno nejlepší\", za který dostala Marie Rottrová 2x platinovou desku za více než 40 000 prodaných kusů.\n\nRoku 2004 vyšlo album plné duetů s názvem \"Ty a já\". Obsahuje duety s Karlem Gottem, Petrem Němcem, Karlem Černochem nebo s Pavlem Bobkem.\n\nV roce 2005 vyšlo pokračování úspěšného výběru \"Všechno nejlepší\" s názvem \"Všechno nejlepší 2\", které bylo oceněno zlatou deskou.\n\nPo roce 2005 se vrátila ke spolupráci s Vítem Sázavským a Zdeňkem Vřeštálem a opět také se skupinou Flamingo se zpěvákem Petrem Němcem a hostujícím Jaroslavem Wykrentem. Úspěšné jsou i její vánoční koncerty se Septetem plus a dětským pěveckým sborem Coro Piccolo.\n\nV roce 2008 vyšlo premiérové DVD Marie Rottrové s názvem \"Tisíc tváří lásky\", za které již na jeho křtu získala platinovou desku.\n\nV listopadu 2009 vyšlo po 8 letech album \"Stopy\" s autorskými písničkami Zuzany Navarové, Zdeňka Vřešťála, Jaromíra Nohavici, Filipa Benešovského atd.\n\nNa 17. listopadu 2009 připravila speciální exkluzivní dvojkoncert za doprovodu skupiny Neřež (původní členové starého Nerezu a zpěvačka Klára Vytisková) s názvem „Všechno nejlepší“ (největší hity) a „Pocta Zuzaně Navarové“. \n\nV roce 2010 vyšel výběr hitů, které ji napsala Jiřina Fikejzová, s názvem \"Osud mi Tě přál\", a při křtu CD získala zlatou desku za loňské album \"Stopy\", kterého se prodalo více než 8 000 kusů. \n\nV dubnu 2011 vyšlo na 3 CD dosud největší výběr hitů za celou kariéru Marie Rottrové. Komplet nese název \"Zlatá kolekce 1968-2010\". V témže roce vychází tzv. komplet \"Co mám, to dám\", který obsahuje většinu LP, a později CD Marie Rottrové plus DVD \"Tisíc tváří lásky\".\n\nNa webových stránkách hnutí ANO 2011 je uvedena jako jeho podporovatelka v sekci \"\"Podporují nás\"\". Když se jí na to v červnu 2019 ptali novináři, odpověděla: \"„Já na to nebudu reagovat, promiňte, je to moje věc“\".\n\n\n\n\n\n\n"}
{"id": "242604", "url": "https://cs.wikipedia.org/wiki?curid=242604", "title": "The Animals", "text": "The Animals\n\nThe Animals byla britská, původně R&B kapela ze 60. let. Byla součástí tzv. britské invaze. Jejich agresivní bluesový zvuk a hluboký hlas Erica Burdona (frontmana skupiny) je nejvíc podepsaný v písních \"We Gotta Get Out Of This Place\", \"The House of the Rising Sun\" a \"Don't Let Me Be Misunderstood\". I The Animals podstoupily více personálních změn. Triumfálně se ale \"vynořili\" v psychedelické éře druhé poloviny 60. let.\n\nZřejmě nejstylovější britská R & B skupina 60. let; vznikla jako Alan Price Combo v Newcastelu, kde o sobotách hrála v nabitém Downbeat Clubu. Po získání zpěváka E. Burdona přesídlila do honosnějšího klubu A-Go-Go a začátkem roku 1964 změnila jméno na Animals. Pak vystupovala v klubech v Londýně a okolí. Burdonův „černý” hlas a zemitá varhanní hra (Price) dodávaly jejich produkci syrovou naléhavost a emotivní působivost. Gramofonové společnosti (po úspěchu Rolling Stones) hledaly R&B skupiny a Animals získali smlouvu Columbia (producent Mickie Most). Most vybral na 1. singl neznámé blues, které se objevilo na 1. albu Boba Dylana - \"Baby Let Me Take You Home\". Deska vyšla v březnu 1964, do Top 20 se dostala o šest týdnů později. Následoval singl \"House Of The Rising Sun\" (ze stejného zdroje), Price skladbu hutně aranžoval - č.1 v britské i americké hitparádě. Následovala skladba I'm Crying. V roce 1965 se soubor vrátil k americkým materiálům. Např. \"Don't Let Me Be Misunderstood\" (N. Simoneová), \"Bring It On Home To Me\" (S.Cooke), \"We've Gotta Out Of This Place\". Po dvou albech - \"The Animals\" (1964) a \"Animals Track\" (1965) - Price soubor v květnu 1965 opustil. Nahradil ho \"Dave Rowberry - nar. 4.6.1940, ze souboru Mike Cotton Sound, který beze zbytku převzal Priceův styl hry na varhany, v únoru 1966 Berry Jenkins od Nashville Teens nahradil Steela. Animals přešli k firmě Dec, kde vydali singly \"Inside Looking Out\", \"Don't Bring Me Down\" a \"album Animalism\".\n\nV září 1966 Burdon neočekávaně skupinu rozpustil, koncem téhož roku však zformoval tzv. New Animals (resp. soubor nazývaný též Eric Burdon and the New Animals). Soubor se začal přiklánět k R&R a folk rocku, slavil úspěchy hlavně v USA, kam přesídlil. Hity: \"San Francisco Night\", \"Monterey\" (1967), \"Sky Pilot\" (1968). Animals se zúčastnili také několika mamutích hudebních festivalů. V roce 1969 Burdon kapelu rozpustil, aby se mohl věnoval sólové dráze. Přesídlil do Kalifornie, kde chvíli vystupoval samostatně, posléze se spojil s černou skupinou War.\n\n\n"}
{"id": "242608", "url": "https://cs.wikipedia.org/wiki?curid=242608", "title": "Gaspard Monge", "text": "Gaspard Monge\n\nGaspard Monge [vysl. \"gaspár monž\"], vévoda z Péluse (10. května 1746, Beaune – 28. července 1818, Paříž) byl francouzský přírodovědec, matematik a revoluční politik. Je považován za otce deskriptivní geometrie a je po něm pojmenováno Mongeovo promítání. Je také jedním ze 72 významných mužů, jejichž jméno je zapsáno na Eiffelově věži v Paříži.\n\nByl synem podomního obchodníka. Od roku 1765 byl profesorem matematiky a později i fyziky na dělostřeleckém učilišti v Lyonu. Za Francouzské revoluce se podílel na zavedení metrické soustavy a od roku 1792 byl ministrem námořnictva. V této funkci byl pověřen vykonáním rozsudku nad králem Ludvíkem XVI. Brzy však pro neshody mezi stranami odstoupil a stal se ředitelem francouzských zbrojovek. Napoleon ho pověřil organizací vědecké části v rámci Commission des sciences et des arts během válečné výpravy do Egypta. Monge se stal prvním předsedou Egyptského institutu. Po návratu do Francie ho Napoleon Bonaparte povýšil do šlechtického stavu. Monge se podílel na založení École normale supérieure a stal se jejím prvním ředitelem. Po restauraci roku 1815 byl všech funkcí zbaven a dožil v soukromí.\n\n\n\njeho jméno nese:\n\n"}
{"id": "242612", "url": "https://cs.wikipedia.org/wiki?curid=242612", "title": "Mount", "text": "Mount\n\ncodice_1 je v informatice název unixového příkazu používaného k připojení souborového systému, který je umístěn na zadaném zařízení (tj. připojení například DVD, USB flash disk atd.) do požadované větve adresářového stromu.\n\nPříkaz codice_1 dává operačnímu systému pokyn, že má připojit souborový systém do daného adresáře (adresářové cesty). Po připojení mohou uživatelé přistupovat k souborovým systémům, složkám, souborům, zařízením a speciálním souborům uloženým na připojeném souborovém systému. Odpojení souborového systému je prováděno pomocí příkazu codice_3, který způsobí odpojení souborového systému od jeho přípojného bodu (výše zmíněného adresáře). Nosič souborového systému pak může být z počítače odstraněn (např. USB flash disk). Příkaz codice_3 je důležité před odstraněním souborového systému z počítače vždy použít, protože změny provedené v souborovém systému (souborech, adresářích) mohou být zatím uloženy jen v cache a teprve příkaz codice_3 způsobí skutečné zapsání těchto informací do odpojovaného souborového systému.\n\nBěžní uživatelé mohou připojovat jen zařízení uložená v souboru codice_6, u nichž je volbou codice_7 definováno, že mohou být připojena i běžným uživatelem, přičemž syntaxe je codice_8, kde codice_9 je adresář definovaný jako přípojné místo v souboru codice_6 (například je definováno, že uživatelé mohou připojovat CD-ROM mechaniky, diskety, flash paměti apod.).\n\nUživatel root může připojit jakékoli zařízení, syntaxe je codice_11.\n\nNásledující příkaz připojí jednotku CD-ROM (připojenou na primárním IDE kanálu jako Slave) do adresáře codice_15. Výběr typu souborového systému je ponechán na jádře (typ codice_14 znamená, že se jádro pokusí zjistit, jaký je na zařízení použit systém souborů – parametr automatické detekce je obvykle možné vynechat):\n"}
{"id": "242618", "url": "https://cs.wikipedia.org/wiki?curid=242618", "title": "Sisyphi Montes", "text": "Sisyphi Montes\n\nSisyphi Montes je pohoří na povrchu Marsu nacházející se na jižní polokouli planety , které se nachází jižně mezi impaktními krátery Hellas Planitia (na východě) a Argyre Planitia (na západě). Pohoří se táhne v jihoseverním směru okolo 200 km. Předpokládá se, že vznik pohoří je spojen se vznikem oblasti Hellas a že patří do skupiny pohoří, které vznikly jako reakce na dopad tělesa v Hellas Planitia ve vzdálenosti 3800 a 4900 km. Pohoří vystupuje 300 až 2 000 metrů nad okolní planinu se sklonem některých vrcholků okolo 15 °.\n\nPojmenováno bylo roku 1985 po řecké mytologické postavě Sisyfosovi, která musela do konce věčnosti tlačit kámen do kopce.\n\nSisyphi Montes obsahuje řadu různě erodovaných kráterů, což vypovídá o různém stáří jednotlivých částí.\n\n\n"}
{"id": "242619", "url": "https://cs.wikipedia.org/wiki?curid=242619", "title": "Seznam vítězů mužské dvouhry na US Open", "text": "Seznam vítězů mužské dvouhry na US Open\n"}
{"id": "242624", "url": "https://cs.wikipedia.org/wiki?curid=242624", "title": "Logical Link Control", "text": "Logical Link Control\n\nŘízení logického spoje ( ) je horní podvrstva linkové vrstvy v OSI modelu. LLC poskytuje mechanismy multiplexování, které umožňují, aby se v jedné síti mohlo používat několik síťových protokolů (IP, IPv6, IPX, DECnet, AppleTalk, X.25, CONS) současně. LLC může také zajišťovat řízení toku dat a mechanismus automatického opakování přenosu (ARQ) pro opravu chyb.\n\nPodvrstva LLC funguje jako rozhraní mezi síťovou vrstvou a podvrstvou Media Access Control (MAC).\n\nPodvrstva LLC má obecně dva hlavní úkoly:\n\n\nV dnešních sítích se však o řízení toku dat a korekci chyb obvykle starají protokoly, které zabezpečují end-to-end přenos, tj. přenos od odesilatele až do místa určení. Může to být buď protokol transportní vrstvy (např. TCP) nebo protokol aplikační vrstvy. Díky tomu potřeba řízení toku dat a oprav chyb na podvrstvě LLC klesá. LLC proto v dnešních protokolech linkové vrstvy plní často jen funkci multiplexování. LLC hlavička říká linkové vrstvě, co má provést s paketem, když je přijat datový rámec. Stanice přijme rámec, prohlédne LLC hlavičku, aby zjistila, kterému protokolovému zásobníku je paket určen – může to být například protokolu síťové vrstvy IP na IPX. V současnosti ale převažuje používání protokolu IP.\n\nV raných sítích s přepojováním paketů, jako jsou sítě X.25 s protokolem LAPB na linkové vrstvě, byla LLC podvrstva klíčovým prvkem. V těchto sítích se řízení toku dat a detekce a korekce chyb provádí pro každý dílčí přenos mezi uzly (node-to-node). Pokud je rámec přijat chybně, bude vyžádán jeho opakovaný přenos mezi uzly. Tento rozsáhlý handshake mezi uzly však výrazně zpomaluje komunikaci.\n\nStandardy IEEE 802.2 specifikují podvrstvu LLC pro všechny IEEE 802 standardy lokálních počítačových sítí, jako je například IEEE 802.3/Ethernet (pokud se nepoužívají rámce Ethernet II), IEEE 802.5 a IEEE 802.11. IEEE 802.2 je použito i u některých sítí, které nejsou standardizovány v IEEE 802, například u FDDI.\n\nProtože u kabelových sítí jsou bitové chyby velmi vzácné, tradiční DIX-Ethernet (Ethernet II) vůbec neposkytuje řízení toku dat nebo automatické opakování žádost (ARQ), což znamená, že o opakovaný přenos nesprávných paketů se starají protokoly vyšších vrstev, neboli že chybné rámce jsou pouze detekovány a smazány (výjimkou jsou kolize zjištěné algoritmem CSMA/CD MAC vrstvy).\n\nIEEE sice doplnilo do IEEE 802.3 standardní prostředky pro řízení toku dat a kontrolu chyb na linkové vrstvě, ty však v drtivé většině sítí stejně nejsou používány. IEEE 802.3x zahrnul do standardu i rámce Ethernet II, které redukují LLC pouze na funkci multiplexování a demultiplexování. K tomuto účelu se používá pole Typ v rámcích Ethernet II. Při použití rámců IEEE 802.3 se pro multiplexování používají hlavičky 802.2 LLC nebo 802.2 SNAP.\n\nU bezdrátových komunikací jsou bitové chyby velmi časté, proto u bezdrátových sítí jako je IEEE 802.11 je řízení toku dat a chyb je součástí CSMA/CA MAC protokolu, a není součástí vrstvy LLC. LLC podvrstva je podle standardu IEEE 802.2.\n\nNa některé ne-IEEE 802 protokoly můžeme pohlížet, jako že jsou rozdělené na podvrstvu MAC a LLC. Například HDLC definuje jak funkci MAC (vkládání paketů do rámců), tak funkci LLC (multiplexování protokolů, řízení toku dat, detekce a oprava chyb pomocí opakování chybně přenesených paketů, když není uvedeno jinak). Některé protokoly jako je Cisco HDLC používají rámce podobné HDLC a vlastní protokol LLC.\n\nPři datových přenosech přes telefonní sítě pomocí modemů lze PPP protokol linkové vrstvy považovat za LLC protokol, který poskytuje multiplexování, ale ne řízení toku dat a kontrolu chyb. V telefonních sítích mohou být bitové chyby časté, což znamená, že řízení chyb je důležité, ale v současnosti je zabezpečováno moderními protokoly. Dnešní modemové protokoly přebírají LLC funkce ze staršího linkového protokolu LAPM, navrženého pro komunikaci s modemem ve starých X.25 sítích.\n\nGPRS LLC vrstva zabezpečuje také šifrování a dešifrování SN-PDU (SNDCP) paketů.\n\nDalším příkladem linkové vrstvy, která je rozdělena mezi LLC (pro řízení toku dat a kontrolu chyb) a MAC (pro vícenásobný přístup), je standard ITU-T G.hn poskytující vysokorychlostní lokální komunikaci přes stávající domovní kabelové rozvody (elektrické rozvody, telefonní linky a koaxiální kabely).\n\n"}
{"id": "242636", "url": "https://cs.wikipedia.org/wiki?curid=242636", "title": "Seznam vítězek ženské dvouhry na US Open", "text": "Seznam vítězek ženské dvouhry na US Open\n"}
{"id": "242650", "url": "https://cs.wikipedia.org/wiki?curid=242650", "title": "Nefotorealistické zobrazování", "text": "Nefotorealistické zobrazování\n\nNefotorealistické zobrazování je oblast počítačové grafiky, kde není snahou dosáhnout maximální podobnosti obrazu s reálným světem jako u fotorealistického zobrazování.\n\nU nefotorealistického zobrazování je žádoucí dosáhnout buď uměleckého dojmu, například pomocí efektů simulace olejomalby nebo vykreslování v komiksovém stylu (čehož se využívá především v některých filmech a hrách), nebo větší přehlednosti za pomocí různých zvýraznění barev, křivek, obrysů či pomocí detekce hran (což má využití například v technických diagramech).\n"}
{"id": "242655", "url": "https://cs.wikipedia.org/wiki?curid=242655", "title": "Malinovo", "text": "Malinovo\n\nMalinovo ( \"Éberhárd\", \"Eberhard\") je obec ležící v Bratislavském kraji, okres Senec na Slovensku. Žije zde  obyvatel.\n\nPrvní písemná zmínka o obci pochází z roku 1209.\n\n"}
{"id": "242657", "url": "https://cs.wikipedia.org/wiki?curid=242657", "title": "Most pri Bratislave", "text": "Most pri Bratislave\n\nMost pri Bratislave ( \"Dunahidas\") je obec ležící v Bratislavském kraji, okres Senec na Slovensku. Žije zde  obyvatel.\n\nV obci se nachází římskokatolický kostel Božského srdce Ježíšova.\n\nPrvní písemná zmínka o obci pochází z roku 1283, kdy je obec nazývaná Pruck.\n\nV obci působí fotbalový klub FK Slovan Most pri Bratislave, který hraje 3. ligu.\n\n"}
{"id": "242660", "url": "https://cs.wikipedia.org/wiki?curid=242660", "title": "Algavské Alpy", "text": "Algavské Alpy\n\nAlgavské Alpy jsou vápencové pohoří ležící na území Německa (Bavorsko a Bádensko-Württembersko) a Rakouska (Vorarlbersko a Tyrolsko). Tvoří na vápencové hory poněkud nezvykle souvislý hřeben, z něhož vystupují jednotlivé štíty. Mnohé z nich jsou přístupné po zajištěných cestách. Nejvyšším vrcholem je Großer Krottenkopf (2657 m) ležící na rakouské straně.\n\nAlgavské Alpy jsou budovány z usazených hornin. Africká kontinentální deska byla tlakem nasunuta na eurasijskou desku což způsobilo vodorovné vrásnění. Tím se stalo to, že zde leží starší horniny na mladších vrstvách. Hlavním stavebním prvkem je tvrdý dolomit a vápenec.\n\nJen na východě, jihovýchodě a jihu je vymezení pohoří jednoznačné. Řeka Lech zde tvoří hranice takřka již od jejího pramene. Na jihozápadě tvoří potok Krumbach hranici pohoří až k silničnímu sedlu Hochtannbergpass (1675 m). Hranice probíhá dále říčky Bregenzer Ache do obce Rehmen. Hranice Algavských Alp s masivem Bregenského lesa na západě není orograficky vůbec jasná. V roce 1984 publikoval horský spolek Alpenverein publikaci „Východní - Alpy“, kde byla hranice popsaná takto: od obce Rehmen podél potoka Rehmerbach a vzhůru až do sedla Stogger Sattel. Potom klesá dolů podél potoků Ostergundenbach, Schönenbach a Subersach a ústí do říčky Bregenzer Ache která teče až do Bodamského jezera. Na severu je ohraničení Algavských Alp dost členité. Jedna část hranice vede podél potoka Weissach vlévajícího se do Bregenzer Ache u obce Müselbach. Dále na sever hranici tvoří jezero Alpsee u města Immenstadt, dále prochází skrz obce Rettenberg, Wertach, Nesselwang a končí v Pfronten -Ried. Dalším městem již na severovýchodní hranici Algavských Alp je město Vils (Rakousko) a nejvýchodněji leží trojmezní město Reutte, které spojuje Algavské Alpy s Ammergauskými a Lechtalskými Alpami.\n\nHlavní hřeben Algavských Alp Hornbachkette, se nenalézá v zeměpisném středu masivu jak je obvyklé, ale u jižního a jihovýchodního kraje. Z toho vyplývá, že na sever a severozápad jsou rozsochy a doliny delší než je tomu na jihu. To má konkrétní dopady na horskou turistiku, kdy jsou nástupy z jihu mnohem kratší a hory jsou odsud dostupnější a vrcholy zvládnutelné během kratší doby. Několik dolin je zpřístupněných po mýtných silnicích. Například pod vrchol Hochvogel, ležící v centrálním hřebeni, vede silnice od jihu 3 km daleko a ze severu je až 11 km dlouhá. Západní částí masivu Algavských Alp hlavní hřeben neprochází. Z Fellhornu (2038 m) po vrchol Widderstein se jedná jen o jakýsi nesouvislý horský pás. Zcela na západě se také nalézá místní zvláštnost, kterou je vysoko vyzdvižené vápencové plató Ifen (2232 m) složené z křídových hornin. Dále na severu na něj navazuje skupina Nagelfluhkette. Zde se již výška hor podstatně snižuje a ztrácí svůj velehorský ráz. Zcela na severovýchodě pohoří je ještě malá skupina Tannheimer Berge poblíž města Reutte.\n\nAlgavské Alpy odvodňuje soustava tří řek. V centrální části se o to stará řeka Iller, která se vlévá do Dunaje. V jižní a východní části odvádí vodu z pohoří Lech rovněž vlévající se do Dunaje. Západ odvodňuje potok Bregenzer Ache směřující do Bodamského jezera a dále do Rýna. Přes Algavské Alpy se táhne hlavní evropské rozvodí Severního moře a Černého moře. Algavské Alpy nejsou příliš bohatá na jezera jako mnohá jiná alpská pohoří (Nízké Taury). Těmi největšími jsou: Alpsee, Vilsalpsee, Haldensee, Seealpsee a Freibergsee a Geissalpsee. V pohoří nalezneme ještě několik desítek menších ples. Srovnání ale snesou třeba s Pyrenejemi či kalifornskou Sierrou Nevadou.\nPřestože je průměrná výška v Alpách, po kterou klesá spodní hrana ledovce kolem 2800 - 3000 m, je výška, zachovaly si dodnes Algavské Alpy jeden opravdový ledovec. Jedná se o \"Schwarzmilzferner\". Nalézá v hlavním hřebeni na jižní straně vrcholu Madelegabel a jihovýchodním svahu Hochfrottspitze. Jsou dva jasné důvody pro existenci tohoto ledovce až do dneška. V místě kde ledovec leží je mírný sklon svahu o poměrně velké ploše. Tato plocha je zastíněná jihovýchodní skalní stěnou Hochfrottspitze a tudíž po celý den bez slunečních paprsků. Dalším důležitým faktorem je většinou obrovská sněhová pokrývka, zahalující každoročně Algavské Alpy. Cesta Heilbronner Weg vede přímo po ledovci \"Schwarzmilzferner\". Pro nepřítomnost trhlin však není nebezpečná a její překonání nevyžaduje ledovcovou výzbroj. Vlivem současného trendu oteplování klimatu se i \"Schwarzmilzferner\" zmenšuje a předpověď je, že do 25 let zmizí nadobro.\n\nAlgavské Alpy jsou spojeny či odděleny od sousedních pohoří silnicemi. Mezi průsmykem Riedbergpass a údolím Tannheimer Tal se táhne silnice v délce 65 km podél celého hlavního hřebene. Riedbergpass (1406 m) spojuje údolí Illertal s Bregenzským lesem. Nejdůležitější spojnicí vedoucí přes masiv je silnice č. 308 vedoucí z Reutte do německého Sonthofenu, jenž překonává ve výšce 1180 m a stoupáním 7% silniční sedlo Oberjoch. Nejvyšším průsmykem pohoří je Hochtannbergpass (1676 m). Ten od sebe odděluje údolí Lechtal a Bregenzer Tal a je zároveň rozvodím Rýna a Dunaje.\nZajímavá je dolina Tannheimer Tal dosažitelná pouze přes průsmyky (Oberjoch, Gaichtpass). Z vesnice Bizau vede do nitra západního masivu pohoří mýtná silnice až ke stavením Schönenbach. Turisticky nejnavštěvovanější je dolina Kleinwalsertal a známé zimní středisko Oberstdorf.\n\nV Algavských Alpách je turistům k dispozici celkem 24 horských chat. Většina z nich se nalézá ve velehorách a je dostupná jen několikahodinovými pěšími túrami. Některé chaty jsou situovány v údolí. Nejvýše leží Herman-von-Barth-Hütte (2131 m). Největší kapacitu má obrovská chata Rappenseehütte s více jak 350 lůžky.\n\n\n"}
{"id": "242661", "url": "https://cs.wikipedia.org/wiki?curid=242661", "title": "Jericho Beach", "text": "Jericho Beach\n\nJericho Beach je populární pláž v kanadském Vancouveru, ležící na západ od čtvrti Kitsilano. Obklopuje ji park Jericho Beach Park, velká travnatá plocha s jezerem, která je ideální na piknik. Indiáni z kmene Squamish nazývali tuto oblast \"iy'a'k'mexw\", což znamená „dobrá zem“.\n"}
{"id": "242662", "url": "https://cs.wikipedia.org/wiki?curid=242662", "title": "Antonov An-72", "text": "Antonov An-72\n\nAntonov An-72 (v kódo NATO \"Coaler\") je sovětský, resp. ukrajinský víceúčelový transportní letoun krátkého vzletu a přistání určený pro civilní i vojenské účely, který vznikl na podkladě letounu Antonov An-26. \n\nPrvní prototyp stroje vzlétl 31. srpna 1977. Stroje z úvodní série byly do služby zařazeny v roce 1979. Letoun se vyráběl v několika verzích, celkem bylo vyprodukováno kolem 200 kusů.\nVerze \"An-74\" vznikla jako verze vojenského transportního letounu An-72 určená pro provoz v oblasti Arktidy a Antarktidy a pro komerční přepravu nákladu na středně dlouhých tratích za všech klimatických podmínek s teplotami sahajícími od -60 °C až po +45 °C. Vzhledem k tomu si konstrukce letounu vyžádala určité změny. První prototyp \"An-74\" vzlétl 29. září 1983. Na linkách v SSSR začaly sériové stroje létat od roku 1985. Celkem bylo vyrobeno kolem 80 kusů.\n\nZákladní výzbroj průzkumné verze letounu \"An-72P\" tvoří 23mm kanon GŠ-23L. Na dvě podkřídlová závěsná místa lze podvěsit raketové bloky UB-32 s 32 neřízenými raketami S-5 ráže 57 mm. V nákladovém prostoru je místo pro 100kilogramové letecké pumy, které se shazují po otevření zadních vrat nákladového prostoru.\n\nPro účely pobřežního hlídkování má letoun \"An-72P\" zabudován průzkumný radiolokátor EL/M-2022A, umožňující vypátrat a sledovat až 100 námořních cílů do vzdálenosti 130 km a E/O průzkumný systém s TV a FLIR kamerou pro vedení denního a nočního průzkumu do vzdálenosti 20 nebo 15 km. Letoun je dále vybaven dopplerovským navigačně meteorologickým radiolokátorem s dosahem 550 km, který spolu s pilotně navigačním kompletem na bázi standardního číslicového navigačního vybavení umožňuje bezpečné automatické, povelové a ruční řízení letu po stanovené trase. Komplet ve spolupráci s elektronickým vybavením letounu zabezpečuje automatický start a přistání s využitím pozemních radiomajáků. Nákladový prostor \"An-72P\" o celkovém objemu 33,11 m3, s délkou 7m, šířkou 2,15m a výškou 2,20m umožňuje přepravovat až 5000 kg nákladu, 22 výsadkářů s výstrojí a výzbrojí nebo 16 raněných na nosítkách.\n\n\n\n\n"}
{"id": "242665", "url": "https://cs.wikipedia.org/wiki?curid=242665", "title": "Grand Theft Auto: Vice City Stories", "text": "Grand Theft Auto: Vice City Stories\n\nGrand Theft Auto: Vice City Stories zkráceně GTA:VCS je video hra ze série GTA vydaná roku 2006. Nejdříve byla vydaná na PSP a poté na PS2 (2007). Ve Vice City Stories je stejná možnost multiplayeru jako v , tedy možnost výběru druhu multiplayeru a skinů, od bezdomovce po Martineze.\n\nGTA: Vice City Stories se odehrává v roce 1984 ve Vice City, které se objevilo již ve hře .\nVe VCS se hráč vžívá do role Victora Vance, bratra Lance Vance známého z GTA: Vice City.\nZe začátku pracuje pro seržanta Martineze, který je profesionální voják a bokem má rozjeté další nelegální kšefty.\n\nDalším cílem hry je sestřelit 99 balónků, provést 30 výtržností a skočit 30 unikátních skoků.\n\nVždy, když hráč sestřelí nějaký určitý počet balónků, objeví se mu před domem:\n\n10 – 9mm\n\n20 – Škorpion\n\n30 – Stubby\n\n40 – Molotovy\n\n50 – AK-47\n\n60 – Neprůstřelná vesta\n\n70 – Plamenomet\n\n80 – Revolver\n\n90 – Sniper Rifle\n\n99 – M-60\n\nOdměny za výtržnosti se mírně liší od odměn za sestřelené balónky.\n\nOdměny se počítají tak, že když hráč spáchá první výtržnost, dostane 50$, při každé další výtržnosti se odměna zvyšuje o 50$.\n\nGangy ve VCS jsou \"drsné\" a \"tvrdé\"\n\nGang Cholos pochází z Mexika a Latinské Ameriky. Jejich území se nachází v Little Haiti a kus v Little Havaně.\n\nJejich vozidlo je Cholo Sabre\nJejich úhlavní nepřátelé jsou Los Cabrones.\n\nGang Los Cabrones pochází z Kuby a nachází se v Little Havaně.\nPro tento Gang budete dělat několik misí.\n\nJejich vozidlo je Cuban Hermes.\nJejich hlavní nepřátelé jsou Cholo.\n\nMotorkáři věčně bojují o území s Gangem Sharks. Nacházejí se v Downtownu.\n\nJejich vozidlo je Biker Angel\n\nGang Sharks se vyskytuje ve Vice Pointu, Washington Beach a Ocean Beach a je nejbohatším gangem ve VCS.\nPodle toho taky vypadají jejich zbraně, mají MP5 a Pistole. Později zaberou i Prawn Island.\n\nJezdí v Rancheru.\nVěčně bojují o území s Motorkáři.\n\nVedlejší mise jsou doručování vozidel buď do civilního přístavu, nebo garáže.\nZde je jejich seznam:\n\nStreefighter (300$),\nSanchez (200$),\nOceanic (500$),\nCuban Hermes (400$),\nPolaris V8 (700$),\nStallion (600$),\nPonny (400$),\nBoxville (500$).\n\nWintergreen (300$),\nFreeway (400$),\nBanshee (600$),\nCheetah (700$),\nComet (500$),\nSentinel XS (500$),\nMule (600$),\nPhoenix (600$).\n\nPCJ-600 (500$),\nDeluxo (700$),\nInfernus (900$),\nSabre (600$),\nStretch (700$),\nStinger (600$),\nMaverick (900$),\nSparrow (800$).\n\nDinghy (300$),\nJetski (500$),\nMarquis (900$),\nRio (700$),\nReefer (600$),\nViolator (700$),\nSquallo (800$),\nTropic (700$).\n\nJako v Empire Building hráč musí zničit budovu nepřátel a oni musí chránit svou budovu.\n\nJako V.I.P. osoba musí hráč získat 5 kufříků, se kterými musí utéct někam do bezpečí.\n\nZávodění ve vybraném autě, vítězí ten, kdo dojede první.\n\nHráčův úkol je ukrást určená vozidla a dovézt je v co nejlepším stavu na určené místo.\n\nHráčův úkol je ukrást auto nepřátelskému týmu a dovézt ho do území svého týmu.\n\nJeden hráč je označen a musí přežít co nejdelší dobu. Vyhrává ten, kdo zůstane nejdéle naživu.\n\nHraje se buď na týmy nebo všichni proti všem. Cílem je zabít co nejvíc hráčů a sám přežít.\n\nJeden tým jede v limuzíně, druhý tým musí limuzínu zničit.\n\nHráč dostane Huntera, musí co nejdéle viset ve vzduchu a nesmí se nechat sestřelit hráči ze země.\n\nHráč dostane Rhino, musí co nejdéle jet v nehořícím tanku, nesmíte se nechat zabít nepřítelem.\n\nPřezdívku v multiplayeru si hráč vybere tak, že v systému PSP najede na Settings potom na System Settings a na nick.\n\n25%: ↑,↑,↑,∉,∉,∆\n\n50%: ↑,↑,↑,o,o,x\n\n75%: ↑,↑,↑,x,x,∪\n\n100%: ↑,↑,↑,∆,∆,o\n\n"}
{"id": "242667", "url": "https://cs.wikipedia.org/wiki?curid=242667", "title": "Nekrofilie", "text": "Nekrofilie\n\nNekrofilie (též nekromanie) je parafilie (tj. sexuální úchylka) projevující se erotickou náklonností k mrtvolám. Slovo vzniklo složením starořeckého \"νεκρός\" (\"nekrós\", „mrtvý, zemřelý“) a \"φιλία\" (\"filia\", „obliba, láska k něčemu“). Termín samotný byl zřejmě poprvé použit v roce 1886 v práci \"Psychopathia Sexualis\" německého sexuologa Richarda von Krafft-Ebing. Nekrofilní chování je popsáno u zvířat. Nekrofilní chování se mezi lidmi vyskytuje především mezi zaměstnanci pohřebního ústavu, jde o velmi zřídka popisovaný zločin.\n\nVariantou nekrofilie je autonekrofilie (člověk je vzrušený představou, že je mrtvý, případně mrtvolu předstírá) a pseudonekrofílie, u které existuje několik možných výkladů. [5] Může se jednat o erotické představy o sexu a masturbaci s mrtvolou (tedy bez jakéhokoliv kontaktu s mrtvým tělem), případně o sexuální úchylku, kdy jedinec takto orientovaný vyžaduje po svém partnerovi, aby předstíral, že je mrtvý, tedy aby nehybně ležel nebo byl oblečený/nalíčený jako mrtvé tělo. Pseudonekrofil pak osouloží jeho tělo. Pro umocnění představy se některé osoby, které mají předstírat mrtvolu, ponoří do vany se studenou vodou.\n\nSlovo pseudonekrofílie vzniklo jako složenina tří starořeckých slov (pseudo - napodobený, nepravý; nekrós - mrtvý; filie - láska k něčemu). \n\nNekrofilie má mnoho variant a zahrnuje celou škálu chování, proto je potřeba ji logicky rozřadit a klasifikovat, aby mohla být lépe pochopena a dále studována. Jedná se o klasifikaci podle závažnosti.\n\n\nSexuologové u nekrofilie pochybují o její existenci, jako formě parafilie. Uznávají spíše termín nekrofilní chování, tedy pohlavní styk s mrtvolami. Nekrofilní chování bývá náhražkovým chováním u těch osob, byť jinak zaměřených, které nemají možnost uspokojit svoji sexuální potřebu s živými osobami.\n\nU nekrofilního chování je předmětem trestu hanobení lidských ostatků (§ 202a) Kdo …s lidskými ostatky nakládá v rozporu se zákonem, bude potrestán odnětím svobody až na dvě léta nebo peněžitým trestem. Zločinec není výrazně společensky nebezpečný, pokud není nekrofilní chování spojeno s vraždou.\n\nNekrofilní chování je poměrně běžné u sadistů, kteří nad mrtvými prožívají dokonalý pocit své moci (a bezmoci oběti).\n"}
{"id": "242668", "url": "https://cs.wikipedia.org/wiki?curid=242668", "title": "Antonov An-38", "text": "Antonov An-38\n\nAntonov An-38 je sovětský, resp. ukrajinský dvoumotorový víceúčelový dopravní letoun pro 26 až 27 cestujících, řešený jako hornoplošník s pevným příďovým podvozkem a dvojitou SOP.\n\nKonstrukce An-38 přímo navazuje na letoun Antonov An-28. Za základ prototypu posloužil zdokonalený drak An-28 z licenční výroby polského podniku PZL Mielec. Trup byl prodloužen o 2,57 m vložením sekcí s konstantním průřezem před a za křídlo. První prototyp stroje vzlétl 23. června 1994, poháněný dvojicí amerických turbopropů Garett TPE331-14GR-801E s pětilistými vrtulemi. Stroj je vyráběn a nabízen v několika variantách na přání zákazníka.\n\n\n\n"}
{"id": "242671", "url": "https://cs.wikipedia.org/wiki?curid=242671", "title": "Dekarboxylace", "text": "Dekarboxylace\n\nDekarboxylace je chemická reakce, při níž dochází k odštěpení karboxylové skupiny v podobě oxidu uhličitého (CO). Karboxylové skupiny jsou součástí karboxylových kyselin. Karboxylová skupina se skládá z uhlíkového atomu vázaného dvojnou vazbou ke kyslíkovému atomu a jednoduchou vazbou k hydroxylové skupině -OH.\n"}
{"id": "242672", "url": "https://cs.wikipedia.org/wiki?curid=242672", "title": "Motorový vůz M 131.1", "text": "Motorový vůz M 131.1\n\nMotorové vozy řady M 131.1 (od 1. ledna 1988 administrativně označené řadou 801), přezdívané Hurvínek, jsou dvounápravové železniční osobní motorové vozy, které byly vyráběny v letech 1948 až 1956 v závodech Tatra Kopřivnice a Vagónka Studénka. Celkově bylo vyrobeno 549 těchto vozů, které byly určeny pro zabezpečení osobní železniční dopravy na tratích ČSD v tehdejším Československu. V provozu je v 70. a 80. letech 20. století nahradily motorové vozy řady M 152.0, do jejich dodávek byla řada M 131.1 nejrozšířenější řadou motorových vozů ČSD. V současnosti již nejsou v pravidelném provozu, některé z vozů řady M 131.1 jsou zachovány jako historická provozní vozidla.\n\nNa rám vozu, jenž je vyroben ze svařených ocelových nosníků, je přinýtována osmiboká vozová skříň se zužujícími se představky, jež je usazena na pojezdu se dvěma dvojkolími, z nichž jedno je hnací. Řada M 131.1 je charakteristická právě svými vínově červenými skříněmi a stříbrně šedými střechami. Stanoviště strojvedoucího a vlakvedoucího se nachází v nástupních prostorech, jež jsou umístěny v čelech vozu (obě čela jsou rovněž průchodná). Mezi nástupními prostory (v jednom z nich se také nachází WC) je umístěn jeden velkoprostorový oddíl pro cestující.\n\nPři zadávaní objednávky na výrobu vozů řady M 131.1 požadovalo tehdejší ministerstvo železnic jejich osazení vzduchem chlazenými vznětovými motory Tatra. Šlo o první případ využití tohoto typu motorů v železničních motorových vozech v Československu. Závody Tatra v té době disponovaly výkonnými dvanáctiválcovými motory typu T 111, určenými v první řadě pro těžké nákladní automobily Tatra 111. Pro náročný železniční provoz byl motor upraven snížením výkonu na 155–160 koní při otáčkách omezených na 1 600 ot/min. Zároveň byl doplněn přídavným chladičem oleje a takto upravený byl označen jako Tatra T 301. Motor je zabudován pod podlahou vozu. Přenos momentu je zabezpečen suchou třílamelovou spojkou s pneumatickým ovládáním a plně synchronizovanou čtyřstupňovou převodovkou Mylius, která je kardanovou hřídelí spojena s nápravovou převodovkou umožňující i změnu směru jízdy.\n\nBrzdová soustava je tlakovzdušného systému Knorr. Vozy byly provozně spolehlivé a díky vzduchem chlazenému motoru i nenáročné, což bylo výhodou hlavně v zimě, kdy bylo možno vozy odstavovat i ve stanicích bez výtopen; nehrozily poruchy následkem zamrznutí vody v motoru.\n\nMotorové vozy řady M 131.1 se měly společně s vozy řady M 262.0 stát základem poválečné obnovy vozového parku ČSD. Zatímco „velká“ řada M 262.0 s elektrickým přenosem výkonu byla určena pro dopravu na hlavních tratích, malé a lehké motoráky řady M 131.1 s mechanickým přenosem výkonu měly zajišťovat dopravu na regionálních drahách. Vývoj řady M 131.1 byl kopřivnické vagónce zadán v roce 1946, prototyp s označením M 131.101 byl vyroben v roce 1948. Sériová výroba byla zahájena ještě tentýž rok a trvala do roku 1951. Z Kopřivnice pochází prvních 40 vozů, dalších 100 kusů bylo zkompletováno ve Studénce (z Kopřivnice byly dodány vozové skříně, elektroinstalace a hnací agregáty), zbylé dvě stovky vozů řady M 131.1 již vyrobila kompletně Vagónka Studénka. Z let 1948 až 1951 pochází 340 vozů. Výroba dalších sérií proběhla v letech 1954 až 1956 již pouze ve Studénce, v tomto období opustilo brány místní továrny dalších 209 vozidel řady M 131.1.\n\nK řadě M 131.1 byly do soupravy vyráběny i přípojné vozy podobného vzhledu řad Clm a CDlm (po zrušení 3. třídy označené jako Blm a BDlm) rovněž z Vagónky Studénka. V reálném provozu však byli „hurvínci“ spřahováni se všemi možnými a dostupnými řadami přípojných vozů.\n\nVozy řady M 131.1 byly provozovány po celém Československu na místních a lokálních drahách, výjimečně se vyskytly i na rychlících, např. v 60. letech jako náhrada za nepojízdné vozy řady M 262.0. Jezdily i na ozubnicové trati Tisovec – Pohronská Polhora a jiných sklonově náročných úsecích. V rámci smíšených vlaků se objevily i v nákladní dopravě.\n\nOd roku 1976 začaly být nahrazovány nově dodávanými vozy řady M 152.0 (nyní řada 810) a postupně byly vyřazovány. Pravidelný provoz řady M 131.1 skončil v roce 1984. Část vozů byla zachována pro muzejní a historické účely, již od 80. let se objevovaly na nostalgických jízdách. Od 1. ledna 1988 byla řada M 131.1 administrativně přeznačena na řadu 801, fyzicky se to však vozů nedotklo. Začátkem 90. let se některé zachované vozy pro nostalgické jízdy výjimečně objevily i na pravidelných spojích jako náhrada za neschopné vozy řady 810.\n\nV letech 1967 až 1980 bylo 85 vozů přestavěno na řadu M 131.2. Jedná se o montážní vozy trolejového vedení, těmito rekonstrukcemi byl dočasně vyřešen nedostatek vozidel tohoto druhu.\n\nDva vozy řady M 131.3 vznikly remotorizací vozů řady M 131.1 v roce 1971. Přestavba se uskutečnila v ŽOS Šumperk, do vozů byly nainstalovány nové motory LIAZ ML 635 a hydrodynamické převodovky Praga 2 M 70. Důvodem byla snaha vyzkoušet tyto agregáty v železničním provozu, neboť jimi byly o několik let později vybaveny nové motorové vozy řady M 152.0. Dva vozy byly přeznačeny na M 131.3001 a 3002, v provozu byly do roku 1977, poté byly zrušeny.\n\nŘadu M 131.5 tvořily rovněž dva vozy. Jedinou změnou oproti původní řadě M 131.1 bylo dosazení podvozků pro rozchod kolejí 1 524 mm. První vůz (nově M 131.5001) byl rekonstruován v ŽOS Šumperk v roce 1971, druhý (M 131.5002) o osm let později. Vozy jezdily na širokorozchodné trati Haniska – Maťovce do roku 1983 a přepravovaly zaměstnance ČSD a pracovníky celní správy. Poté byly nahrazeny vozy řady M 152.5 (širokorozchodná varianta vozů M 152.0)\n\nMotorové vozy řady M 131.52 byly širokorozchodnou verzí montážních vozů řady M 131.2. Přestavba pěti vozů, nově označených M 131.5201 – 5205, byla uskutečněna v letech 1976 až 1979.\n\nJediný vůz M 131.6001 vznikl přestavbou montážního vozu M 131.2042 (a ten zase přestavbou vozu M 131.1331). Při úpravě mu byla v roce 1987 odstraněna střešní nástavba a do středu bočnic nainstalovány plechové posunovací dveře. Od 1. ledna 1988 byl označen jako 802.001, k fyzickému přeznačení došlo až začátkem 90. let 20. století. Vůz sloužil jako doprovodný vůz nehodového vlaku z Brna-dolního nádraží do roku 1998, kdy byl odstaven a o tři roky později sešrotován.\n\n\n"}
{"id": "242678", "url": "https://cs.wikipedia.org/wiki?curid=242678", "title": "Antonov An-28", "text": "Antonov An-28\n\nAntonov An-28 (v kódu NATO \"Cash\") je sovětský, resp. ukrajinský dopravní letoun. Vznikl na základě předchozího typu Antonov An-14. První prototyp stroje vzlétl již roku 1969, ovšem výroba ověřovací série v roce 1973 byla neúspěšná, protože letouny neměly kvalitní motor. Ten byl k dispozici až roku 1975. O rok později začala letoun licenčně vyrábět polská firma PZL Mielec, motory licenčně vyráběla firma \"PZL Rzeszow\". První polský stroj označený jako \"PZL An-28\" byl zalétán až v roce 1984, kdy se v Československu vyráběl konkurenční letoun Let L-410. Výroba polských Antonovů se rozjela až roku 1986, kdy tyto letouny začal nakupovat sovětský Aeroflot. Po rozpadu SSSR odbyt na tento letoun téměř ustal, PZL letoun modernizoval, když představil westernizovanou verzi PZL M28 Skytruck s motory Pratt & Whitney PT-6A-65B a s americkou avionikou, ovšem bez valného úspěchu. Většina strojů vyrobených od počátku 90. let slouží v polském letectvu.\n"}
{"id": "242681", "url": "https://cs.wikipedia.org/wiki?curid=242681", "title": "Universal Media Disc", "text": "Universal Media Disc\n\nUniversal Media Disk (zkráceně UMD) je optický disk vyvinutý firmou Sony pro kapesní konzoli třetí generace PlayStation Portable. Na toto médium se zapisují videohry, videa a hudba, někdy také firmware. Dosud neexistuje zapisovací mechanika pro UMD. Ochrana disku byla prolomena (díky Custom Firmware je možné připojit mechaniku konzole pomocí USB kabelu k počítači a bitovou kopii disku zkopírovat ve formátu ISO) a je tak možné hru zkopírovat na kartu v PSP jako ISO, díky Custom Firmware je pak možné hry spouštět z karty jako na UMD.\n\nECMA-365: Data Interchange on 60 mm Read-Only ODC – Capacity: 1.8 GB (UMD™)[1]\n"}
{"id": "242683", "url": "https://cs.wikipedia.org/wiki?curid=242683", "title": "Javorník (Rudník)", "text": "Javorník (Rudník)\n\nJavorník (německy \"Mohren\") je místní část obce Rudník. Nachází se v katastrálním území Javorník v Krkonoších o výměře 9,79 km². v okrese Trutnov, v Královéhradeckém kraji. Je zde evidováno 129 adres. V roce 1939 zde žilo 497 obyvatel.\n\nHorská obec v údolí Javornického potoka, vzniklá ve středověku, první připomínka z r. 1354, kdy zde byl filiální kostel, přičleněný k faře v Heřmanových Sejfech (Rudníku), v r. 1359 již samostatná fara. V dolní části obce tvrziště, ve střední části barokní kostel sv. Martina, vystavěný na místě staršího.\n\nNemovité kulturní památky: kostel sv. Martina s ohrazením a schodištěm, kaple se sochou Piety a tvrziště.\n\nV obci dále u kostela krucifix z r. 1773, u silnice pod kostelem socha sv. Jana Nepomuckého a u hlavní silnice pískovcový krucifix.\n"}
{"id": "242687", "url": "https://cs.wikipedia.org/wiki?curid=242687", "title": "Naďa Urbánková", "text": "Naďa Urbánková\n\nNaďa Urbánková, rodným jménem Naděžda Balabánová (* 30. června 1939 Nová Paka), je česká zpěvačka, herečka a moderátorka. Její dcera Jana Fabiánová je zpěvačka .\n\nV roce 1957 absolvovala střední zdravotní školu v Trutnově jako diplomovaná sestra. V roce 1959 debutovala jako herečka v Pardubickém divadle. Působila v pražské Laterně magice. V roce 1964 ji režisér Ján Roháč angažoval do filmu \"Kdyby tisíc klarinetů\" a do pražského divadla Semafor. Zde vystupovala, mimo jiné, také s Pavlem Bobkem, Jitkou Molavcovou, Miluší Voborníkovou, Jiřím Grossmannem a Zuzanou Burianovou. Za bicí soupravou v doprovodné hudební skupině tehdy sedával bubeník František Ringo Čech. Nejznámějším hitem té doby se stala píseň \"Drahý můj\" v duetu s Jiřím Grossmanem, dále pak Grossmanova nostalgicky poetická píseň \"Závidím\". V roce 1969 započala její „hvězdná“ spolupráce s Jiřím Brabcem a jeho skupinou Country Beat. Právě počátkem 70. let se v roce 1972 vyhoupla na první místo ve čtenářské anketě Zlatý slavík, kde setrvala plných pět let. S Country Beatem absolvovala několik důležitých zájezdů do zahraničí, mimo jiné též do amerického města Nashville v Tennessee, bezesporu nejvýznamnějšího centra country music v USA. V dalších letech pak spolupracovala s orchestrem Václava Hybše, působila v pražském Hudebním divadle v Karlíně. Odtud se pak nakrátko vrátila zpět k Jiřímu Brabcovi. V roce 1990 se provdala do Švýcarska a odmlčela se na čas úplně. Po velkých problémech v osobním životě, krachu v podnikání a nezdarech v politice se po létech vrátila zpět ke zpěvu a veřejnému vystupování, nyní spolupracuje se skupinou Bokomara. Od roku 2007 moderuje pořad Písničky pro Vysočinu na Českém rozhlase Region. Žije v Želivě.\n\n\n\n\n\n\n"}
{"id": "242691", "url": "https://cs.wikipedia.org/wiki?curid=242691", "title": "Depozitární režim", "text": "Depozitární režim\n\nDepozitární režim je v archivnictví a muzejnictví udržování takových klimatických poměrů, které umožňují přežití sbírkových předmětů s minimálními zásahy člověka. V prostorách s depozitárním režimem jsou udržovány optimální hodnoty relativní vlhkosti, světla, prašnosti a teploty na takové úrovni, aby docházelo k minimální degradaci předmětu.\n\n\n"}
{"id": "242698", "url": "https://cs.wikipedia.org/wiki?curid=242698", "title": "Feudalismus", "text": "Feudalismus\n\nFeudalismus neboli feudální zřízení je systém lenních vztahů charakteristický pro evropský, zejména vrcholný středověk. V širším smyslu se tak označuje celá tehdejší společnost nebo období.\n\nV marxistické ideologii je tak nazýváno uspořádání společnosti a celá lidská epocha od zániku otrokářského starověku do převládnutí kapitalismu; charakteristická je půda vlastněná feudály a obdělávaná osobně závislými a ekonomicky vykořisťovanými poddanými (nevolníky). \n\nNázev je odvozen z latinského slova \"feudum\", česky léno.\n\nFeudální vztah se vytváří na různých úrovních mezi svobodnými lidmi, vazalem na jedné straně a lenním pánem na druhé. Vazal se zavazuje k věrnosti, poslušnosti a službě (zejména vojenské) vůči pánovi, ten mu za to zaručuje ochranu a materiální zajištění prostřednictvím léna. Léno bývá nejčastěji půda, která živí své držitele, ale je obhospodářována venkovany.\n\nTo také odpovídá tehdejší představě o rozdělení společnosti na pracující, bojující a modlící se, čili zemědělské obyvatelstvo, profesionální válečníky a příslušníky církve.\n\nSystém lenních vztahů sahal hierarchicky od prostého rytíře až po vrchního lenního pána, panovníka monarchie - například krále. I ten se však mohl za určitých okolností dostat do lenní závislosti, jak o tom svědčí formálně vazalské postavení anglického krále vůči králi francouzskému, svému lennímu pánovi ve vztahu k rozsáhlému plantagenetovskému panství na území francouzského království. V následné stoleté válce mezi oběma králi se rytířský způsob boje ukázal jako již neefektivní, zejména ve velkých porážkách francouzského rytířstva anglickými lukostřelci. Konec rytířského období, stejně jako uzavření a rozdělení privilegované vrstvy na nižší a vyšší šlechtu nebo vzestup významu měst, signalizoval konec feudalismu a postupný přechod ke stavovské společnosti.\n\nFeudalismus v marxistické literatuře nemá plnou souvislost s \"feudem\" (lénem), které bylo vztahem mezi šlechtou. Je tak nazýváno uspořádání společnosti a období, kdy byla společnost rozdělena na vrchnost a poddané, do značné míry souběžné se středověkem - zhruba od konce antiky do 16. až 19. století. S tím je nutno počítat u naší literatury z let 1948 až 1989, kdy toto marxistické pojetí bylo povinné, a někdy také, ze setrvačnosti, i u té pozdější.\n\nV 17. století, kdy už lenní vztahy nefungovaly, ale vlastnictví půdy mělo ve feudalismu svůj původ, se u anglických právníků objevuje termín \"feudální zřízení\". Díky tomu se tak začala označovat soustava pozemkového vlastnictví a později s ním spojená vrchnostenská práva těžce doléhající na venkovské obyvatelstvo, ve Francii zrušená za revoluce v roce 1789. Tím výraz \"feudální zřízení\" získal politický význam a v tomto smyslu jej přijal i Karel Marx. Později v devatenáctém století, v souvislosti s rozvojem vědeckého studia středověku, slovo \"feudální\" získalo zpět svůj logický a odůvodněný význam. Marxisté zůstali věrni dobovému významu podle svého učitele.\n\nV marxistickém pojetí historie stupeň společenského vývoje (tzv. společensko-ekonomická formace) předcházející kapitalismus, v němž vládnoucí třída (feudálové) vlastní základní výrobní prostředek – půdu. V neúplném vlastnictví - resp. trvalém područí - feudálů se nachází i zemědělské obyvatelstvo - nevolníci, kteří feudálovi odevzdávají část své produkce, případně vlastními nástroji obdělává půdu feudálem nepropůjčenou (robota).\n\nZatímco ve starověku převládala ekonomika založená na otrokářství, feudalismus znamená pokrok ve vývoji výrobních vztahů, protože feudální půda je rozdělena mezi samostatněji hospodařící drobné rolníky. Feudalismu kolísal v jednotlivých zemích od rolnického trvalého vlastnictví půdy a relativní osobní svobodě obyvatelstva (poddanství) k úplné závislosti a podřízenosti blízké otroctví (nevolnictví) a naopak, vývoj nebyl jednoznačný (např. druhé nevolnictví v novověku).\n\nOsobní svoboda je podmínkou rozvoje flexibilní námezdní práce, která umožňuje pokrok k vyšší formě společensko-ekonomické formace, kapitalismu. A naopak, vývoj kapitalismu podporuje osvobozování nevolníků resp. poddaných.\n\n"}
{"id": "242700", "url": "https://cs.wikipedia.org/wiki?curid=242700", "title": "Toyen (hudební skupina)", "text": "Toyen (hudební skupina)\n\nToyen se dali dohromady v únoru roku 1989. Bubeník Jiří Šimeček a baskytarista Petr Václavek, kteří byli oba ex-členy pražské novovlnné kapely Letadlo (později změnila název na Jižní Pól), nejprve založili s Petrem Hrubešem (zpěv, kytara) skupinu Eden, ve které se ovšem hudebně necítili spokojeni. Sháněli vhodné spoluhráče, připojili se k nim Petr Chromovský (zpěv), Ivo Heger (kytara, rovněž bývalý člen Letadla), Jiří Křivka (kytara) a David Ondříček (klávesy). Skupina se pojmenovala Toyen (dle pseudonymu surrealistické malířky Marie Čermínové).\n\nO skupinu začal být poměrně rychle zájem v tehdejších médiích a u klubových posluchačů. Toyen změnili složení na klasickou „čtyřku“, sestava se ustálila: Chromovský, Heger, Václavek, Šimeček. Nový hudební klub Rock Café na Národní třídě se stal „domácí“ základnou skupiny a nastartoval její kariéru díky koncertu v roce 1990, který viděl budoucí promotér a sponzor skupiny, Scott Murphy, novinář a pracovník marketingu TV ABC z New Yorku.\n\nSkupina měla v té době již první hit „Po stopách zmizelých železnic“ a připravovala se první cesta do USA, která vyvrcholila v New Yorku koncertem v legendárním klubu CBGB. Toyen upoutali pozornost při prvním vystoupení na Broadwayi, které připravila TV ABC, jako party, v klubu Shooting Gallery. Toyen se dařilo, po vydání alba \"Last Free Swans!\" byli na hudebním festivalu v rakouském Bregenzu objeveni moderátorem Paulem Kingem a štábem MTV 120 minutes. Ten zařadil klip „Last Free Swans!“ do svého pořadu a začal se zajímat o hudební dění v Praze. V létě 1992 byl bubeník Jiří Šimeček pozván do New Yorku na New Music Seminar, kde připravoval kontakty a nový výjezd Toyen do Spojených států, který se uskutečnil v létě 1993. Toho se účastnil i autor klipu „Last free swans!“ David Ondříček, který o skupině natáčel filmový dokument. Ještě v roce 1992 odjela skupina do Velké Británie, kde se účastnila Open Air festivalu v Cardiffu.\n\nNové CD, tentokrát v češtině, \"Malíř smutnej\" bylo realizováno v roce 1993 již bez kytaristy Ivo Hegera (ten se věnoval svému projektu The Way). Do kapely se vrátil Jiří Křivka. Tato výměna se ukázala pro skupinu jako nešťastná, ačkoli Toyen byli na pomyslném vrcholu, odjeli znovu do USA, měli i nominace na cenu CZ Gramy (nyní Anděl). Skupina ve staronové sestavě ale nereagovala na nové trendy, především klubové taneční hudby. Paradoxně, ale právě Jiří Křivka vytvořil na tehdejší dobu dva velmi zdařilé taneční mixy „Železnice- N.Y.C.Summer mix“ a „Bestie-Groovie mix“. Toyen si zahráli jako předkapela Depeche Mode na Devotion Tour 1993. Kapele byli sice stále nakloněni posluchači i kritika, přesto zůstávala především klubovou kapelou.\n\nPo určité odmlce vydala skupina zatím poslední CD, s novým kytaristou Petrem Váňou. CD obsahuje rovněž profil a historii skupiny. Symbolicky byl produkčním této desky Ivo Heger, který si na ní i zahrál. \n\nV průběhu roku 2009 se kapela, v původním složení Chromovský, Heger, Václavek, Šimeček, dala spontánně dohromady, začala zkoušet a připravovat nový materiál „Po stopách zmizelých železnic“ po 20 letech.\n\n\n"}
{"id": "242702", "url": "https://cs.wikipedia.org/wiki?curid=242702", "title": "Nindžucu", "text": "Nindžucu\n\nNinjutsu (: 忍術), doslova přeloženo „umění nindžů“ také se dá přeložit jako „vytrvalé umění - nin jutsu“ (též „umění skrývat se“), byl ve feudálním Japonsku termín pro soubor schopností, které ovládala skupina lidí známých jako nindžové – jedinci speciálně vycvičení pro rychlé zneškodnění protivníka i holýma rukama (džú-džucu), špionáž, atentáty, sabotáže (typicky žhářství) a partyzánský boj (přepady ze zálohy).\n\nNindžucu začalo jako soubor schopností nutných k přežití, který vytvořila skupina lidí žijících v japonské provincii Iga. Tito lidé byli soběstační a měli silný kladný vztah k přírodě.\n\nTyto techniky byly využívány k lovu a boji a vyvinuly se až na strategický základ bojových umění nindžucu. Nindžovské klany toto umění používaly k zajištění svého přežití v období politických nepokojů. Nindžucu také zahrnovalo umění převleků, úniku, maskování, lukostřelby, medicíny, výbušnin a jedů.\n\nUživatelé nebo spíše mistři tohoto umění pracovali jako nájemní vrazi a byli spojováni s aktivitami, které byly vždy považovány za nečisté a zločinecké, a v případě dopadení jim hrozila krutá smrt. I přesto, že nindžucu bylo možná ovlivněno čínským souborem principů od Sun-c’, je nindžucu považováno za původní japonské umění.\n\nVýznamnou součástí ninjutsu je kromě fyzického přípravy (bu-džucu) i tzv. duchovní příprava, a to zejména skrze meditace. Zprofanované již jsou meditační pozice rukou, které mají připomínat jednotlivé síly, které je potřeba si uvědomovat, zopakovat si je, připravit se na ně, využít je jako inspirace pro předpokládané situace, ba dokonce je lze vnímat i jako duchy, ke kterým se lze modlit:\n\nDo duševní přípravy spadá i smíření se se situací, její přijetí, že když si možné i špatné důsledky bojovník uvědomí předem, je na ně pak připraven a během boje pak nejen nejsou překvapením, při kterém by zdržovalo vymýšlení správné reakce, nýbrž i smířením se s možností neúspěchu, ohrožení bojovníka ba i jeho smrti. Díky duševní této přípravě (a vypořádání si osobních vztahů) pak bojovník dosahuje až nadlidských schopností, zejména rychlých reakcí. Tato příprava je součástí mnohem obecnějšího japonského chápání role bojovníka (a vůbec přístupu k životu), cesty bojovníka (bu-dó), jež vychází z japonského zen-budhismu.\n\nO ninžích se mluví i pohrdavě, jako o fanaticích schopných všeho, jako o sektě Amidovců (Amida Buddha). Zmiňuje je tak např. James Clavell ve své knize Šógun, kde zajatý ninja raději spáchá sebevraždu, než aby cokoli vyzradil, ba vůbec vyslovil jediné slovo: Udusil se prý vlastní krví, když si rozkousal jazyk.\n\nPodle Budžikanu bylo 18 schopností nindži poprvé sepsáno ve svitcích \"Togakure Rjú\" a dle Budžinkanu se tyto svitky staly směrnicí pro všechny školy nindžucu, které poskytovaly kompletní výcvik. Podle Budžinkanu však se schopnosti nindžů často studovaly zároveň s 18 samurajskými schopnostmi. I přes to, že některé schopnosti jsou shodné pro obě umění, byly používány k jiným účelům.\n\n18 schopností nindžů:\n\nBudžinkan Dódžó, kterému předsedá Masaaki Hacumi, je jednou ze 3 organizací, jež vyučují nindžucu. Přesto Hacumi prohlásil, že umění nindžucu upravil tak, aby lépe vyhovovalo modernímu světu. Jeho dódžó sestává z devíti oddělených škol tradičních japonských bojových umění, z nichž pouze 3 učí skutečná nindžucká umění.\n\nJsou ještě 2 další známé organizace, které vyučují nindžucu. Jsou to Genbukan, vedený Šótó Tanemurou, jenž opustil Budžinkan v roce 1984, a Džinenkan, vedený Fumio Manakou, jenž opustil Budžinkan v roce 1996. Oba dosáhli tzv. Menkjo Kaidenu, tj. certifikátu potvrzujícího znalost všeho, co jejich škola vyučuje, a tudíž mohou sami učit.\n\nDále existuje škola nindžucu Banke Shinobinoden, jejímž vůdcem je sōke Jinichi Kawakami. Ten o sobě tvrdí, že je posledním sōkem a jediným dědicem autentického ninjutsu z provincie Iga.\n\nNindžovské umění špionáže se dnes již nevyučuje, protože je v dnešní době nepoužitelné a také proto, že láká jedince s nereálnými představami.\n\n"}
{"id": "242703", "url": "https://cs.wikipedia.org/wiki?curid=242703", "title": "Petr Kostka", "text": "Petr Kostka\n\nPetr Kostka (* 11. června 1938 Říčany) je český herec, jenž pochází ze starého divadelního rodu, jehož kořeny sahají až do první poloviny 19. století. Jeho manželkou je herečka Carmen Mayerová, se kterou má dceru Terezu Kostkovou, divadelní herečku a televizní moderátorku.\n\nMá kořeny ve starobylém divadelnickém rodu, je synem herce Jiřího Kostky a herečky Františky Skálové–Wintrové. I když strávil dětství v herecké rodině, původně jej zajímaly spíše exaktní vědy. Po maturitě na Vyšší hospodářské škole v Plzni v roce 1957 však přece jen šel studovat herectví na DAMU (1957–1960), studium však nedokončil.\n\nV roce 1960 získal angažmá v Městských divadlech pražských (1960–1974) . Zde ztvárnil řadu postav temperamentních mladíků v současném i klasickém repertoáru (\"Řek Zorba\", \"Rozhodně správná koupel\"). V roce 1974 přešel do Národního divadla (1974–1994). Zde hrál už kromě lyrických postav i komické a charakterní role (\"Soud lásky\", \"Naši furianti\", \"Hamlet\", \"Vévodkyně valdštejnských vojsk\").\n\nOd roku 1994 je členem souboru Divadla na Vinohradech. Hraje ale také u různých agentur se zájezdovými představeními po celé republice.\nMezi jeho významné role v Divadle na Vinohradech patří například:\n\nZnámé jsou i jeho komediální postavy, například:\n\nNa filmovém plátně, v televizi a v rozhlase se objevuje již přes padesát let. Pro film byl objeven koncem 50. let, kdy ještě studoval na DAMU, režisérem Jiřím Krejčíkem, který mu svěřil role do filmů \"Probuzení\" a \"Vyšší princip\". Filmografie Petra Kostky čítala v 60. letech několik titulů ročně. Lze připomenout např. \"Paletu lásky\" (postava Josefa Mánesa), \"Zítra vstanu a opařím se čajem\", a jiné. Souběžně začal pracovat pro televizi a také dabing. Daboval například ve filmu \"Fanfán Tulipán\" či \"Ďáblova krása\" (Gérard Philipe), rovněž nadaboval postavu Hercula Poirota (David Suchet).\nJiž od konce šedesátých let hrál také v televizních seriálech, např. \"Inženýrská odysea\", \"Sanitka\", \"Synové a dcery Jakuba skláře\". Též se objevil v seriálu \"Pojišťovna štěstí\" (2004) a v seriálu TV Prima \"Cesty domů\", kde hraje státního zástupce Josefa Hlaváčka.\n\nPetr Kostka je po svém dávném předkovi, herci Hynku Muškovi, vzdáleným příbuzným příslušníků hereckého rodu Hrušínských.\n\nZa práci v televizi obdržel medaili Zlatý krokodýl, za mluvené slovo medaili J. K. Tyla, v roce 1989 byl oceněn titulem zasloužilý umělec. V roce 2003 pak získal Cenu Thálie za roli Hermana ve hře \"Smíšené (po)city\" a v roce 2004 za celoživotní mistrovství v dabingu Cenu Františka Filipovského. V roce 2014 obdržel ocenění Senior Prix od Nadace Život umělce. Dne 24. března 2018 obdržel Cenu Thálie 2017 za celoživotní činoherní mistrovství.\n\n\n\n\n\n"}
{"id": "242704", "url": "https://cs.wikipedia.org/wiki?curid=242704", "title": "Jedenáctiúhelník", "text": "Jedenáctiúhelník\n\nJedenáctiúhelník je rovinný geometrický útvar, mnohoúhelník s jedenácti vrcholy a jedenácti stranami.\n\nSoučet velikostí vnitřních úhlů konvexního jedenáctiúhelníku je přesně 1620° (9π).\n\nPravidelný jedenáctiúhelník lze složit z jedenácti shodných rovnoramenných trojúhelníků, jejichž úhly při základně mají velikost formula_1 a při vrcholu formula_2.\n\nPro pravidelný jedenáctiúhelník platí vzorce:\n\n\nPravidelný jedenáctiúhelník není možné sestrojit pouze za pomocí pravítka a kružítka. Ale dá se tímto způsobem sestrojit přibližný jedenáctiúhelník. Chyba je ovšem zanedbatelná, řádově desetina procenta. Rozhodně je menší, než nepřesnost praktické konstrukce.\nPrůměr AX rozdělte na tolik částí kolik vrcholů má mnohoúhelník mít. Protnutím polokružnice o poloměru AX se středem v bodech A a X vzniknou body Y a Z. Spojnice těchto bodů a každého druhého dílčího bodu protnou opsanou kružnici, čímž vzniknou vrcholy požadovaného pravidelného mnohoúhelníku.\n\n\"obrázek vytvořen programem GeoGebra\"\n\n\n"}
{"id": "242706", "url": "https://cs.wikipedia.org/wiki?curid=242706", "title": "Last Free Swans!", "text": "Last Free Swans!\n\nLast Free Swans! je debutové album pražské skupiny Toyen z roku 1992.\n\n"}
{"id": "242708", "url": "https://cs.wikipedia.org/wiki?curid=242708", "title": "Dvanáctiúhelník", "text": "Dvanáctiúhelník\n\nDvanáctiúhelník je rovinný geometrický útvar, mnohoúhelník s dvanácti vrcholy a dvanácti stranami.\n\nSoučet velikostí vnitřních úhlů konvexního dvanáctiúhelníku je přesně 1800° (10π).\n\nPravidelný dvanáctiúhelník lze složit z dvanácti shodných rovnoramenných trojúhelníků, jejichž úhly při základně mají velikost formula_1 a při vrcholu formula_2.\n\nPro pravidelný dvanáctiúhelník platí vzorce:\n\n\nKonstrukce pravidelného dvanáctiúhelníku pomocí kružítka a pravítka v 23 krocích:\n\nJiná konstrukce: Narýsujeme kružnici a sestrojíme jí vepsaný pravidelný šestiúhelník.(Strana pravidelného šestiúhelníku se rovná poloměru kružnice opsané.)Pravidelnému šestiúhelníku uděláme osy stran a tyto body spolu s vrcholy pravidelného šestiúhelníku tvoří pravidelný dvanáctiúhelník.\n\n\n"}
{"id": "242709", "url": "https://cs.wikipedia.org/wiki?curid=242709", "title": "Termit (chemie)", "text": "Termit (chemie)\n\nTermit (thermit, thermite) je pyrotechnická směs, hořící vysokou teplotou. Označení termit se používá především pro směs práškového hliníku (pyrohliníku) a oxidu železitého, ale i pro jiné pyrotechnické směsi, s práškovým kovem a oxidem jiného kovu. Reakce hoření termitu je typická tím, že vzniká vysoká teplota 2000 až 3000 °C (je silně exotermická), hoření probíhá beze vzniku výrazného množství plynných zplodin (téměř bezplamenné hoření) a struska je v tekutém stavu. Termit hoří i bez přístupu vzdušného kyslíku a dokonce i pod vodou.\n\nHoření termitu se zakládá na aluminotermické reakci (redox systém), kde redukční činidlo je práškový hliník a oxidační činidlo oxid kovu.\n\nTermit byl objeven v roce 1893. Nejčastější složení termitu je: 25 % pyrohliníku a 75 % oxidů železa (okují). Pyrohliník je prášková forma hliníku, u které se vyžaduje především malý obsah nečistot a vhodný tvar zrn. Okuje jsou směsí oxidů železa, které vznikají například při jeho zpracování na válcovacích stolicích a kutí. Termit s takovýmto složením má nevýhodu ve velmi vysoké zápalné teplotě: 800 až 1300 °C, takže vyžaduje účinný prostředek pro zapálení.\n\nV průmyslu se termity používají na přípravu některých těžko tavitelných kovů, například manganu nebo chromu podle rovnic\n\nV minulosti (a i dnes) se práškový termit používá na sváření kolejnic. Práškový termit se nasype do speciální nádoby a zapálí, po vyhoření termitu se roztavené železo rozpustí do formy, ve které byly napřed umístěny konce kolejnic a tam vytvoří mezi nimi kvalitní svár.\nDalší použití termitu jsou tzv. termitové dmuchavky – obvykle uzavřené nádoby s lisovaným termitem s nízkou emisí plynů a počinovou složí s elektrickým palníkem ve spodní, otevřené, části. Po zapálení odtékající tavenina prohřívá a propaluje materiál, na kterém je nádoba postavena. Jiným použitím jsou tzv. žárové zápalky – obvykle hliníkové trubičky plněné termitem a počinovou složí + hlavičkou po frikci nebo elektrickým palníkem.\n\nVolně smíchaný termit z oxidu železitého a hliníku 75/25 má hustotu 0,7 g/cm a obsah energie 2 800 J/cm. Toto je poměrně málo a takto připravený termit je často neschopen tavit ocelové nádoby ve kterých je demonstrativně umístěn, popř. předměty jako jsou ocelové sloupy. Běžným lisování lze termit stlačit na hustoty 2 – 3 g/cm a silné lisy jej stlačí i na hustoty přes 4 g/cm (termit s malým přebytkem hustějšího oxidu železitého lze stlačit až na 4,9 g/cm). Takto připravený termit má energetickou hustotu 16 kJ/cm a vlivem absence množství vzduchových bublinek hoří pomalu (řádově 1 cm/s) a navíc příliš neprská roztavené železo mimo cíl (u termitu s nízkou hustotou je železo rozprašováno i rozepnutým vzduchem uvnitř termitu, což je umocňováno i rychlostí reakce která neumožňuje více kultivovaný únik bublinek vzduchu a železných par). Lisovaný termit je tak dramaticky účinnější při tavení předmětů než laicky nasypaný termit nízké hustoty.\n\nMaximální hustota termitu z oxidu železitého s nulovou kyslíkovou bilancí je 4,175 g/cm3, adiabatická teplota (tj. bez ztrát tepla do okolí) hoření se započítáním změny fází je 3135 K (2826°C) – tato horní hranice je určena teplotou vypařování vzniklého železa, které tak odebírá energii hořící směsi bez změny teploty (analogicky – voda v hrnci limituje teplotu na 100°C i při maximální snaze hořáku). Na kilogram adiabaticky hořícího termitu vznikne 78,4 g železné páry (tj. asi 200 l na kg směsi, není pravda že by termit hořel bez vlastní produkce plynů – neadiabatický průběh reálné reakce malých množství ale objem těchto par silně snižuje). Vyprodukovaná energie je 3 956 J/g a energetická hustota je 16 516 J/cm\n\nMalé a rapidně hořící termitové řezačky jsou používány pro rapidní překonání ocelových sloupků a mříží tam, kde by relativní pomalost a vysoká hmotnost zařízení na bázi stlačených plynů (autogen apod.) či pil/hydraulických nůžek nebyla vhodná (operace pod vodou, rapidní vnik do objektů při zásahu ozbrojených složek)..\n\nTermit se používá ve vojenství jako zápalná látka – náplň zápalných malorážových pum, zápalně-průbojných střel a zápalných granátů. Náplně municí obsahují zpravidla směs 50-80 % termitu a pomocných látek, které zlepšují vlastnosti při výrobě i při použití.\nPříklad termitu pro letecké bomby: 24 % pyrohliníku, 50 % oxidů železa (okují) a 26 % dusičnanu barnatého. Přísada dusičnanu snižuje zápalnou teplotu termitu na 500-700 °C, plyny vznikající při hoření zvyšují zápalné schopnosti termitu a baryum zvyšuje tekutost strusky. Část hliníku může být též nahrazena hořčíkem a ferosiliciem. Z kovových příměsí mohou termity obsahovat např. vápník, z jiných např. inertní lehká tavidla, která na povrchu vytvářejí kompaktní strusku a zabraňují úniku tepla do okolí a tak zvyšují teplotu v podkladové reakční zóně.\nPro dokonalejší využití pumy se jako obalový materiál obvykle využívají slitiny hořčíku a hliníku (elektrony).\n\nSměsi podobné termitům se ve vojenské pyrotechnice používají též jako osvětlovací a signální světlice, a v civilní a zábavné pyrotechnice například při ohňostrojích.\n\nTermit (nebo Thermate – viz dále) může být použit žháři pro úmyslné způsobení požáru. Po zlikvidování požáru patří mezi standardní postupy zjistit jeho možná ohniska a hledat stopy po těchto dvou chemických látkách.\n\nThermate je komerční verze termitu, která obsahuje přídavek síry, která způsobuje ještě rapidnější a agresívnější hoření a snižuje teplotu nutnou pro zahájení reakce.\n\nČeský název jsou termáty a jde o pyrotechnické slože s velkým obsahem kovu (hliník, hořčík, ferosilicium). Snáze se zapalují a používají se jako počinové směsi pro zažehnutí termitů a jiných složí (např. TPH). Typické je použití také v pyrotechnických zápalkách. Jako nejběžnější oxidační činidlo snižující teplotu zapálení kovových směsí je používán dusičnan barnatý.\n\nMalý přídavek síry v průmyslových termitech slouží především ke snížení jiskřivosti směsi během hoření, které způsobuje redukované železo a odvádí se tak zbytečně teplo z taveniny. Nesmí ji být moc, jinak by zase došlo ke zbytečné emisi plynů a stejnému efektu.\n\nJako nanotermit se nazývá termit (nebo thermate), jehož složky jsou smíchány a promíseny mnohem dokonaleji než u běžného termitu, do jemného prášku. To umožňuje jeho větší efektivitu při použití, rychlejší a intenzivnější reakci a větší účinnost při hoření. Reakce s ním coby reaktantem může uvolnit více energie než dynamit. Jeho příprava je náročná vzhledem k pokročilým technologickým postupům; nejkvalitnější nanotermit pochází jen z několika málo civilních a vojenských laboratoří.\n\nJak termit tak thermate hoří silně oranžovým plamenem, bohatým na jiskry z agresivní exotermické oxidace. Ta se během několika sekund ustálí na teplotě přes 2000 °C; uvolněná energie z hoření dokáže např. tavit ocel či jiné kovy s vysokým bodem tání.\nTermit a termáty hoří bílým oslnivým plamenem, často jiskřivým z hořícího znovuzapáleného železa z redukce. Pokud hoří oranžově nebo žlutě, obsahuje soli sodíku, např. ve formě oxidačního činidla nebo tavidla.\n\nU ocele mohou být její drobné úlomky roztavené hořením odhozeny (řádově decimetry) od místa reakce, při čemž vytvoří drobné kuličky, veliké řádově od několika nanometrů až jednoho milimetru v průměru (kulový tvar je dán snahou roztavené oceli zaujmout co nejmenší povrch k danému objemu vlivem povrchového napětí – po odvržení z centra žáru se „kapka“ oceli ochladí a v této podobě již zůstane).\n"}
{"id": "242712", "url": "https://cs.wikipedia.org/wiki?curid=242712", "title": "Otomar Kvěch", "text": "Otomar Kvěch\n\nOtomar Kvěch (25. května 1950 Praha – 16. března 2018 tamtéž) byl český hudební skladatel a pedagog.\n\nKvěch se od pěti let učil hře na klavír a hudební teorii a od roku 1959 navštěvoval státní hudební školu. Od roku 1963 tři roky studoval u Jana Zdenka Bartoše a v téže době také vznikly první skladby (mj. smyčcový kvartet a symfonie). Od roku 1965 studoval na Pražské konzervatoři hru na varhany u Josefa Kubáně, skladbu u Miroslava Raichla, Františka Kovaříčka a J. Z. Bartoše a kontrapunkt a harmonii u Zdenka Hůly.\n\nOd roku 1969 studoval kompozici na pražské HAMU u Jiřího Pauera (1 semestr ve třídě Emila Hlobila). Roku 1973 úspěšně ukončil svá studia se Symfonií pro varhany. V téže době již pracoval jako korepetitor v pražském Národním divadle a jako skladatel byl v těsném kontaktu se skladateli jako Vladimír Tichý, Miroslav Kubička, Dorothea Flaischmanová, Pavel Jeřábek, Štěpán Rak, Juraj Filas, či Jiří Gemrot. Je vnímán jako myšlenkový protipól vůči moderním skladatelským tendencím, obzvláště pak tzv. Musica nova.\n\nV roce 1976 se Otomar Kvěch stal hudebním redaktorem v Československém rozhlase. Jeho skladby byly uváděny na \"Týdnu nové tvorby\", na \"Mladém podiu\" v Karlových Varech a na Pražském jaru, a také v tištěné podobě a na zvukových nosičích. V roce 1980 se stal tajemníkem Českého svazu hudebních skladatelů.\n\nV 90. letech znovu nastoupil v Československém (poté Českém rozhlase) na stanici Vltava jako hudební redaktor a dramaturg. Mimo to začal vyučovat na Pražské konzervatoři hudební teorii a skladbu. Působil také jako vedoucí Skladatelského oddělení na Státní konzervatoři v Praze a vyučoval Analýzu skladeb na Hudební fakultě AMU, kde byl od června 2014 docentem.\n\nOtomar Kvěch zemřel v Praze 16. března 2018.\n\n\n\n"}
{"id": "242713", "url": "https://cs.wikipedia.org/wiki?curid=242713", "title": "Třída Tegetthoff", "text": "Třída Tegetthoff\n\nTřída Tegetthoff (též populárně známá jako třída Viribus Unitis) byla lodní třída dreadnoughtů rakousko-uherského námořnictva z období první světové války. Lodě této třídy byly velkým kvalitativním skokem oproti předchozích predreadnoughtům třídy Radetzky a také jediné dreadnoughty, kterými rakousko-uherské námořnictvo disponovalo.\n\nPostavení těchto lodí dala impuls Itálie, která jako tradiční rival rakouského mocnářství (ač už spojenec Trojspolku), započala se stavbou moderních dreadnoughtů \"Dante Alighieri\" a třídy \"Conte di Cavour\" (nesoucích třídělové věže). Odpověď na sebe nenechala dlouho čekat. Bez schválení parlamentu rozhodl viceadmirál von Montecuccoli o stavbě nových moderních válečných dreadnoughtů. Jako první ze čtyřky byl dokončen SMS Tegetthoff, který společně s SMS Viribus Unitis a SMS Prinz Eugen, postavila loděnice Tecnico Triestino v Terstu. SMS Szent István musel být z politických důvodů objednán v Uhersku a stavba se protáhla na tři roky, zatímco \"Viribus Unitis\" a zbývající lodě byly dokončeny za 26 měsíců. Na rozdíl od kvalitních a spolehlivých prvních tří plavidel byl \"Szen István\" postaven ve velice špatné kvalitě, měl nekvalitní pancéřování, trpěl řadou nedodělků a v době svého potopení dokonce ještě neměl ukončeny všechny zkoušky.\n\nLodě této třídy vycházely z předchůdce dreadnoughtu třídy Radetzky. Jednalo se o elegantní plavidla, která měla sevřené nástavby, vysoké boky, komíny blízko sebe a čtyři symetricky umístěné dělové věže. Páteří jejich výzbroje bylo dvanáct děl ráže 305 mm umístěných ve čtyřech dělových věžích ve střední čáře (děla všech ráží vyrobila firma Škoda Plzeň). Byla to první loď s tímto uspořádáním. Rakušané své lodě dokázali dokončit dříve než Italové. \n\nKanón ráže 305mm těchto lodí měl délku hlavně 45 ráží, úsťovou rychlost 800 m/s, hmotnost střely 450 kg, dostřel 20 km a kadenci 2 výstřely za minutu. Vnější věže byly 8 metrů nad čarou ponoru a vnitřní dokonce 12 metrů, což negativně ovlivnilo stabilitu lodí a vynutilo si vyztužení některých přepážek.\n\nSekundární výzbroj tvořilo 12 kanónů ráže 150 mm, umístěných v bočních kasematách. Ty měly úsťovou rychlost 880 m/s, hmotnost střely 30,5 kg a dostřel 15 km. Palebné sektory hlavních děl i děl střední ráže třídy Tegetthoff byly velmi široké, avšak při střelbě lodě měly problémy se stabilitou. \n\nProti útokům torpédovek se lodě mohly bránit také 18 kanóny ráže 66 mm s kadencí 20 výstřelů za minutu a hmotností střely 4,5 kg (za války bylo šest z nich sejmuto a nahrazeno čtyřmi protiletadlovými kanóny). Loď také měla čtyři pevné torpédomety ráže 533 mm, umístěné pod čarou ponoru.\n\nPancéřování prvních tří lodí dodaly Vítkovické železárny. Základem pancéřování byl boční pancéřový pás o výšce 4,5–4,8 m a síle 150–280 mm, který kryl téměř celou délku lodi. Kasematy chránil pancíř 180 mm silný. Čelo dělových věží mělo sílu 280 mm, stejně jako u velitelského můstku. Dvojice pancéřových palub měla sílu až 48 mm. Po celé délce trupu byla protitorpédová obšívka.\n\nNa jaře roku 1914, těsně před vypuknutím první světové války, podnikly \"Tegetthoff\" a \"Viribus Unitis\" plavbu východním Středomořím, přičemž kotvily i na Maltě.\n\nKdyž byl po sarajevském atentátu zavražděn František Ferdinand d'Este a jeho choť Žofie, převezla jachta \"Dalmat\" jejich ostatky z Metkovice do Neretvy, odkud je do Terstu přepravil \"Viribus Unitis\".\n\nKdyž vypukla první světová válka, rakousko-uherské námořnictvo se opíralo právě o tyto lodě a spoléhalo na Itálii, že vkročí do války po jejich boku. Jaderské moře není nijak rozlehlé a kdyby váhající Itálie vstoupila do války na straně Trojdohody, rakousko-uherské námořnictvo by bylo osamoceno proti francouzskému, italskému a britskému námořnictvu. To se nakonec stalo a jelikož rakousko-uherské těžké jednotky nemohly tuto přesilu porazit v klasické bitvě, zůstaly většinu války na kotvách.\n\nZa války v Jaderském moři spíše převzaly iniciativu křižníky, torpédoborce a ponorky, které často podnikaly výpady do Jaderského moře. Bitevní lodě jako jádro loďstva zůstávaly v přístavech jako záloha a pevná síla, která byla schopna ohrozit a potopit nepřátelské bitevní lodě při větším výpadu. Vázaly také v oblasti značné síly protivníka (italské, francouzské loďstvo a část britského). Jen občas byla použita jejich těžká děla, většinou na ostřelování pozemních cílů, jako byly například dopravní uzly, přístavy a ostrovy. Tyto akce ale většinou podnikaly křižníky a torpédoborce. \n\n\"Tegetthoff\", \"Viribus Unitis\" a \"Prinz Eugen\" se zúčastnily rakousko-uherského výpadu proti východnímu pobřeží Itálie, ke kterému došlo 24. 5. 1915, hned druhý den po italském vstupu do války. Všechny tři lodě ostřelovaly a vážně poškodily přístav Ancona. Koncem války měly všechny čtyři dreadnoughty krýt výpad proti blokádě otrantské úžiny, při přesunu jednoho ze svazů však italské torpédové čluny potopily \"Szent István\" a akce byla na poslední chvíli odvolána. Snadné potopení lodi bylo z velké části způsobeno nekvalitní stavbou v uherských loděnicích, které na taková plavidla postrádaly zkušenosti i kapacity.\n\nZa války byl potopen jen \"Szent István\" (10. června 1918, 30 mil jižně od Puly dvěma italskými torpédovými čluny MAS 15 a MAS 21). \"Viribus Unitis\" byl potopen 1. listopadu 1918 v Pule žabími muži italského námořnictva, kteří do přístavu vnikli s řiditelným torpédem \"Mignatta\" a na bok lodi umístili minu. \"Prinz Eugen\" byl předán Francii a v 22. června 1922 potopen jako cvičný terč. \"Tegetthoff\" byl předán Itálii jako válečná kořist a vyřazen ze služby v létech 1924–1925.\n\n"}
{"id": "242715", "url": "https://cs.wikipedia.org/wiki?curid=242715", "title": "Rupert Murdoch", "text": "Rupert Murdoch\n\nKeith Rupert Murdoch (* 11. března 1931, Melbourne, Austrálie) je americký mediální magnát a miliardář, který se stal jednou z hlavních postav globální komunikační revoluce na konci 20. století. Je považován za jednoho z nejvlivnějších lidí na světě.\n\nSvé vzdělání získal v anglickém Oxfordu. V roce 1954 zdědil první novinové vydavatelství. V roce 1956 koupil svůj první časopis s názvem Sunday Times, které vycházely v australském Perthu. Tím začal jeho dlouhodobý podnikatelský záměr stát se mediálním magnátem. V roce 1958 koupil první televizní stanici, o další dva roky později mezi jeho akvizice přibylo první hudební vydavatelství. V roce 1981 pak do jeho aktiv přibylo tiskové vydavatelství a v roce 1983 jeho první kabelová televizní stanice.\n\nOd 80. let začal více investovat také do televizního zpravodajství a satelitního vysílání. V současné době soupeří s televizní divizí Disney-ABC Television mediálního konglomerátu The Walt Disney Company na asijských trzích. Od roku 1985 je vlastníkem velké televizní společnosti Fox Broadcasting Company, která od roku 1996 provozuje zpravodajský kanál Fox News a pokrývá kolem 97 % území USA.\n\nOd roku 1972 začal přispívat na politické kampaně kandidujícím politikům a jeho příspěvky v průběhu času postupně rostly. Je velkým příznivcem amerických republikánů (speciálně její konzervativní frakce), a obdivovatelem politického působení bývalých prezidentů USA Ronalda Reagana i George Herberta a George Walkera Bushových. Naopak nepřízeň chová k rodině Kennedyů a politikům Demokratické strany obecně. V současnosti se sbližuje s prezidentem USA Donaldem Trumpem (úřadujícím od 20. ledna 2017), se kterým hovoří telefonicky až třikrát týdně.\n\nRupert Murdoch vlastní společnosti News Corporation a 20th Century Fox, které ovládají:\n\nJeho aktiva tvoří největší mediální síť (vlastněnou jedním člověkem) na světě.\n\n\n\nPodle týdeníku \"The Economist\" dosáhla jeho korporace v letech 1987–1998 zisk ve výši 2,3 mld dolarů, ale nezaplatila z něj daň z příjmu.\n\nKdyž Murdochův časopis \"News of the World\" v roce 2008 zveřejnil skandální zprávy o Maxovi Mosleym, prezidentovi Formule 1, zažaloval Mosley tento časopis kvůli tajným odposlechům a nahrávkám a útoky na jeho soukromí. Mosley uspěl, neboť soud konstatoval, že reportéři časopisu překročili hranici etiky a dobrých mravů. Případ se rozrostl do úrovně, kdy tehdejší britský ministr David Cameron požádal o oficiální vyšetřování. Nadto vyšly najevo další nehezké praktiky Murdochových médií – mimo jiné: odposlouchávání celebrit včetně členů královské rodiny, také telefonů obětí vražd a terorismu nebo podplácení policistů za tipy pro reportáže o takových událostech.\n\nV roce 1999 si vzal za ženu Číňanku Wendi Deng (čínsky: 鄧文迪), kterou potkal údajně v roce 1997 na firemním večírku. Vychovali spolu dvě dcery. Jeho o 36 let mladší manželka mu pomáhala proniknout na mediální trh v Číně. Po 14 letech manželství se Rupert Murdoch rozhodl pro rozvod.. V lednu 2016 ve věku 84 let oznámil své zasnoubení s Jerry Hallovou, exmanželkou Micka Jaggera.\n\n\n\n\n"}
{"id": "242716", "url": "https://cs.wikipedia.org/wiki?curid=242716", "title": "Smutek", "text": "Smutek\n\nSmutek je jedna z emocí, stav nálady, který je opakem radosti. Smutek je reakcí na událost, která se nás nepříznivě dotýká, jako je např. ztráta blízkých osob či cenné věci, zhasnutí naděje, křivda, nevděk apod. Smutek z trvalé ztráty něčeho velmi významnéno (např. úmrtí blízké osoby) je vystupňován v žal, též hoře, tedy smutek akcentovaný zoufalstvím nad nenávratnem nejvyšší hodnoty. Nevypořádá-li se člověk s žalem, může se propadat depresi. Přechod mezi žalem (přirozeným smutkem) a depresí („chorobným“ smutkem) je plynulý.\n\nZármutek, stejně jako ostatní emoce, částečně potlačuje některé životní potřeby – při silném smutku klesá chuť k jídlu, dostavuje se nespavost. Jedním z projevů intenzivního smutku je ronění slz, tedy pláč.\n\nBiologická funkce smutku není prozatím uspokojivě vysvětlena, předpokládá se, že smutek je jednak formou sociální signalizace („volání o pomoc“) a jednak přípravou na reorganizaci činnosti.\n\n\"Zármutek\" je Novým zákonem používán k popisu emoce, která je člověku nepříjemná. Možno také říci, že pro Nový Zákon je zármutek opakem radosti. Bůh považuje zármutek za něco, co člověku není příjemné. V určitých situacích člověka od zármutku ochraňuje. Na jiném místě Nový Zákon používá slovo zármutek také v souvislosti s nepříjemnou emocí. Nicméně člověk před ním chráněn není. Zármutek je označen za nevyhnutelný projev lásky (slovo použito především v překladu Bible kralické (smutné)). Dokonce je uvedeno, že děti, které neprocházejí zármutkem kázně, nejsou děti vlastní, tedy milované, ale děti cizí. Nezbytným závěrem z této úvahy, je, že zármutek má svou prospěšnost, dokonce prospěšnost nenahraditelnou.\n\n\nZajímavé je také podívat se nad čím se rmoutí novozákonní postavy:\n\n\n\n"}
{"id": "242717", "url": "https://cs.wikipedia.org/wiki?curid=242717", "title": "Špagety", "text": "Špagety\n\nŠpagety ( , výslovnost [spaˈɡetti]) jsou italské těstoviny tenkého a podlouhlého tvaru, typicky zhruba 2 mm tlusté a 30 cm dlouhé v syrovém stavu. Špagety jsou základní potravinou v Itálii, odkud pochází. Název \"spaghetti\" je množným číslem italského slova \"spaghetto\", které je zdrobnělinou slova \"spago\" znamenajícího „tenký provázek“. \n\nŠpagety se prodávají v baleních o váze přibližně 500 g. Připravují se vařením v osolené vodě, doba varu se pohybuje od 5 až 10 minut v závislosti na druhu.\n\nŠpagety je možno vytvořit i doma a to smícháním jednoho žloutku s cca 90 g hrubé mouky a špetkou soli, vyválet na sílu 1–2 mm a nechat uschnout, poté nakrájet nožem nebo strojkem. Stejným způsobem je možné udělat i lasagne.\n\nZnámé \"boloňské špagety\" v Bologni a v Itálii neexistují a boloňská omáčka se tam tradičně používá pouze k přípravě lasagní. K přípravě špaget tuto omáčku využila až komerční světová kuchyně, která ji převzala. Originální italské špagety se jí na způsob \"alla carbonara\" (s vajíčky a slaninou) nebo s rajčatovou omáčkou, nebo \"aglio, olio e peperoncino\" (s česnekem, olivovým olejem a pálivou paprikou).\n\nV 50. letech 20. století byly špagety ve Velké Británii poměrně málo známé a mnoho Britů nevědělo, že jsou vyráběny z pšeničné mouky a vody. Televizní stanice BBC v pořadu \"Panorama\" jako aprílový žert v roce 1957 uvedla tříminutovou reportáž o stromu – „špagetovníku“, na němž špagety rostou a z nějž se díky mírné zimě toho roku ve velkém ve Švýcarsku sklízí.\nTelevize CNN tento hoax považuje za „největší hoax, který kdy seriózní zpravodajská stanice uvedla“.\n\n\n"}
{"id": "242718", "url": "https://cs.wikipedia.org/wiki?curid=242718", "title": "Makaróny", "text": "Makaróny\n\nMakaróny (Maccheroni) jsou těstoviny podlouhlého tvaru. Hlavní rozdíl mezi makaróny a špagetami je, že makaróny jsou duté a obvykle i kratší. Pojmenování makaróny vychází z italského \"maccheroni\" (množné číslo od \"maccherone\", s významem drcený, zmáčknutý). V USA se pod označením \"makaróny\" (\"macaroni\") rozumí krátké duté a zahnuté těstoviny (obdoba českých kolínek).\n\nPřipravují se vařením v osolené vodě, doba vaření je obvykle 5 až 10 minut, v závislosti na druhu. V Itálii se při obědě či večeři obvykle servírují se sýrovou, masitou či česnekovou omáčkou jako první chod („primo piato“), tedy místo polévky. \n\nVe francouzštině označuje zastaralé přezíravé pojmenování macaronis Italy (zejména italské imigranty).\n\n"}
{"id": "242720", "url": "https://cs.wikipedia.org/wiki?curid=242720", "title": "Reykjahlíð", "text": "Reykjahlíð\n\nReykjahlíð je vesnice na severovýchodě Islandu. Leží u jezera Mývatn. Žije zde 192 obyvatel. Zeměpisné souřadnice jsou 65°39' severní šířky a 16°55' západní délky. Vesnicí prochází hlavní okružní islandská silnice. Východně od vesnice se nachází sopka Námafjall.\n\nVesnice byla zničena 27. srpna 1729 lávovými proudy po výbuchu Krafly, dřevěný kostel však přežil. Vesnice byla obnovena, kostel pak byl na stejném místě znovu vystavěn v letech 1876 a 1962.\n"}
{"id": "242721", "url": "https://cs.wikipedia.org/wiki?curid=242721", "title": "Annapolis", "text": "Annapolis\n\nAnnapolis je hlavní město státu Maryland ve Spojených státech amerických a sídlo okresu Anne Arundel County, ležící na břehu zátoky Chesapeake 50 km východně od Washingtonu. Rozkládá se na celkové ploše 19,7 km² a má 36 217 obyvatel (k r. 2004). Nachází se zde Námořní akademie Spojených států amerických a v roce 2007 se zde konala Mírová konference Annapolis.\n\nOd listopadu 1783 do srpna 1784 ve zdejším Maryland State House zasedal Kongres Konfederace, takže Annapolis bylo de facto hlavním městem USA.\n\nMá přezdívku „plachtařská“ nebo „rejdařská metropole“.\n\nPodle sčítání lidu z roku 2010 zde žilo 38 394 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 16,8% populace.\n\n\n\n\n"}
{"id": "242725", "url": "https://cs.wikipedia.org/wiki?curid=242725", "title": "Regionální distrikty v Britské Kolumbii", "text": "Regionální distrikty v Britské Kolumbii\n\nKanadská provincie Britská Kolumbie je rozdělená do 27 regionálních distriktů (okresů) a jednoho regionu – (Stikine). Podobně jako okresy – „counties“ některých států v USA, regionální distrikty slouží jako samosprávní celky v oblastech, které nejsou začleněné do samosprávných územních celků. Ve většině oblastí a městech zajišťují regionální okresy služby, mezi něž patří: územní plánování, bytová inspekce, ochrana před požáry, zpracování odpadu a správa záchranářských a pohotovostních složek.\n\n"}
{"id": "242728", "url": "https://cs.wikipedia.org/wiki?curid=242728", "title": "Otec všech bomb", "text": "Otec všech bomb\n\nOtec všech bomb (rusky: Отец всех бомб, anglicky: Father of All Bombs) je název ruské termobarické pumy, která je podle dostupných zdrojů čtyřikrát účinnější než podobná americká zbraň GBU-43 MOAB. Zároveň se jedná o dosud nejsilnější nejaderný výbušný systém na Zemi.\n\nZbraň byla úspěšně otestována 11. září 2007, poté co byla vypuštěna z bombardéru Tupolev Tu-160 a po pádu s využitím padákového systému explodovala několik metrů nad povrchem země.\n\nSíla výbuchu odpovídala ekvivalentu 44 tun TNT při použití 7,8 tuny nové vysoce explozivní výbušniny a s použitím nanotechnologií. Toto je však experty zpochybňováno. Reálná účinnost bude o něco nižší. Ekvivalent 44 tun TNT vypadá jako přímý přepočet spalného tepla obsahu bomby a toto nelze brát jako věrohodný údaj. TNT ekvivalence se zvláště u objemově detonujících zbraní musí vztahovat k přímo měřené vzdálenosti od centra výbuchu. FOAB má také velmi nízkou brizanci v místě detonace (několik metrů od bomby), takže srovnání s MOAB je lehce nepřiměřené. Dosud největší americká puma GBU-43 MOAB má sílu odpovídající 11 t TNT při použití 8 t klasických lehce aluminizovaný výbušnin (Tritonal nebo H-6). Okruh účinnosti ruského zbraňového systému je údajně 300 m což je asi dvakrát více než v případě pumy MOAB, ale srovnatelný např. s BLU-82 („Sekačka sedmikrásek“). Toto je opět sporné, obvykle udávané údaje (u všech tří zbraní) jsou nadhodnocené a obecně je nutno je dělit 2.\n\n\n"}
{"id": "242733", "url": "https://cs.wikipedia.org/wiki?curid=242733", "title": "Šacká jezera", "text": "Šacká jezera\n\nŠacká jezera ( ) je skupina asi 30 jezer v Polesí na severozápadní Ukrajině. Nacházejí se v Ljubomlském rajóně Volyňské oblasti nedaleko sídla městského typu Šack, poblíž hranic s Polskem a Běloruskem.\n\nKe skupině patří jezera Sviťaz (27,5 km²), Pulemecké jezero (16,3 km²), Luki (6,8 km²), Ljucimir (4,3 km²), Ostrovjanské jezero (2,5 km²), Pisočné jezero (1,86 km²), Krimne (1,44 km²) a mnoho menších.\n\nJezera se nacházejí na rozvodí Pripjati a Západního Bugu uprostřed rozsáhlých lesů.\n\nV okolí bylo vybudováno mnoho sanatorií a rekreačních objektů. V roce 1983 se jezera stala součástí Šackého národního přírodního parku o rozloze 325 km².\n\n"}
{"id": "242734", "url": "https://cs.wikipedia.org/wiki?curid=242734", "title": "Státní zastupitelství (časopis)", "text": "Státní zastupitelství (časopis)\n\nStátní zastupitelství je odborný právnický měsíčník věnovaný převážně otázkám trestního práva a státního zastupitelství. Vychází od roku 2003, kdy byl jeho vznik iniciován skupinou státních zástupců Nejvyššího státního zastupitelství v čele s tehdejším náměstkem nejvyšší státní zástupkyně Jaroslavem Fenykem. Časopis původně vydávalo nakladatelství ORAC s.r.o., od srpna 2004 nakladatelství LexisNexis CZ s.r.o. a od roku 2009 jej vydává Novatrix s.r.o. Vydávání časopisu řídí jeho redakční rada. Od ročníku 2009 je časopis zařazen na seznam recenzovaných neimpaktovaných periodik Rady vlády pro vědu, výzkum a inovace. Má .\n\n\n"}
{"id": "242736", "url": "https://cs.wikipedia.org/wiki?curid=242736", "title": "Jitro", "text": "Jitro\n\nJitro (německy Joch) je stará plošná míra představující plochu, kterou oráč s koněm zorá za jitro čili jeden den od jitra (rána) do poledne, případně až do soumraku (večera). Obdobné jednotky byly používány v mnoha zemích. V Čechách byla tato jednotka často zaměňována s jednotkou hon (kolik se uběhne do umdlení) nebo korec.\n\nNázev je kalkem z německého \"Morgen\". \n\nV okolních zemích se používalo buď \"morgen\" nebo slovo se stejným základem (např. v polštině \"morga\" nebo \"morg\", někdy i \"jutrzyna\", v ukrajinštině \"морґ\" – \"morg\").\n\nVelikost v různých evropských zemích záležela na kvalitě půdy, nástrojů a zápřahu a pohybovala se v rozmezí 0,33–1,07 hektaru. V českých zemích asi 0,6 ha (0,5755 ha).\n\n\n\n"}
{"id": "242739", "url": "https://cs.wikipedia.org/wiki?curid=242739", "title": "Pteranodon", "text": "Pteranodon\n\nPteranodon (\"bezzubé křídlo\") patří k nejznámějším ptakoještěrům (pterosaurům). Žil v několika druzích koncem období křídy (asi před 86 až 84 miliony let) na území dnešních USA (Kansas, Wyoming, Alabama, Nebraska a Jižní Dakota). Byl objeven a popsán v roce 1876 americkým paleontologem O. C. Marshem.\n\nS rozpětím křídel kolem 6 až 7 metrů se tento druh řadí mezi největší známé ptakoještěry. Jen kratší spodní čelist měří například 1,25 m. Na rozdíl od starších druhů pterosaurů byl \"Pteranodon\" již zcela bezzubý (čemuž odpovídá také jeho název). Na hlavě měl výrazný dlouhý výrůstek, který byl výrazně větší u samců a mohl sloužit ke kormidlování za letu nebo udržování stabilní polohy ve vzduchu.\n\nPteranodoni zřejmě lovili ryby přímo u hladiny moří nedaleko pobřeží. Fosilie ukázaly, že pteranodoni žili v blízkosti velkého vnitrozemského moře a občas se stávali kořistí mořských živočichů (například žraloků rodu \"Squalicorax\" a \"Cretoxyrhina\").\n\nPatří k velmi populárním pravěkým živočichům a sehrál důležitou roli například ve filmech \"Jurský park 3\", , a také v televizních programech BBC \"Pronásledován dinosaury\" (\"Chased by Dinosaurs\") a \"Mořské příšery\" (\"Sea Monsters\").\n\n\n"}
{"id": "242749", "url": "https://cs.wikipedia.org/wiki?curid=242749", "title": "Chalkogeny", "text": "Chalkogeny\n\nChalkogeny jsou členy 16. skupiny periodické tabulky. Název pochází ze spojení řeckých slov \"chalkos\" (ruda) a \"gennaó\" (tvořit), jsou to tedy rudotvorné prvky. \n\nMezi chalkogeny patří:\nStejně jako první prvek 16. skupiny, kyslík, chalkogeny mají elektronovou konfiguraci valenční sféry \"ns\"\"np\". Na rozdíl od kyslíku, který má stejnou konfiguraci, jejich valenční sféru tvoří také orbitaly\"n\"d. Přestože tyto orbitaly nejsou v základním stavu obsazeny elektrony, mohou se účastnit tvoření vazeb. Díky tomu jsou podstatně rozšířeny vazebné možnosti chalkogenů (na rozdíl od již zmíněného kyslíku).\n\nMenší hodnoty elektronegativity u atomů síry, selenu a telluru oproti kyslíku se projevují menším sklonem chalkogenů k tvorbě iontových vazeb. Chalkogeny tvoří dvouprvkové sloučeniny s elektropozitivnějšími prvky. Soli chalkogenovodíků se mohou nazývat chalkogenidy. U některých chalkogenidů kovů se do jisté míry uplatňuje kovová vazba, přičemž kvůli jejich vlastnostem získává chalkogenid kovu vlastnost polovodiče. Název této skupiny znamená \"rudotvorné\", čímž je vystiženo, že tyto prvky se vyskytují hlavně v rudách.\n\nZ hlediska elektronové konfigurace se také nazývají p prvky, protože mají čtyři valenční elektrony v orbitalech p. Z hlediska vlastností je významný rozdíl mezi prvním prvkem – kyslíkem – a ostatními následujícími prvky, které jsou si v určitých charakteristikách podobné.\n\nStejně jako u těžkých halogenů existují i u chalkogenů dva způsoby vazby jejich atomů v chemických sloučeninách:\nAtomy prvků, které jsou elektropozitivnější při vzniku vazeb s chalkogeny, přenášejí\nsdílené elektronové páry do prostoru atomů chalkogenů, atomy chalkogenů pak s těmito prvky buď vytvářejí iontovou vazbu, nebo se poutají kovalentně. Pokud se poutají kovalentně, elektronová hustota se znatelně posune k atomu chalkogenu. V obou případech mají chalkogeny oxidační číslo -II.\n\nAtomy elektronegativnějších prvků vytvářejí s chalkogeny kovalentní vazby, v nichž jsou společné elektrony odtaženy z prostoru atomu chalkogenu. Díky tomu má chalkogen za těchto podmínek kladné oxidační číslo.\n\n"}
{"id": "242751", "url": "https://cs.wikipedia.org/wiki?curid=242751", "title": "Abd-ru-shin", "text": "Abd-ru-shin\n\nOskar Ernst Bernhardt, píšící pod pseudonymem Abd-ru-shin (18. dubna 1875 Bischofswerda, Německo – 6. prosince 1941 Kipsdorf, Německo), byl německý spisovatel, omylem uváděný jako zakladatel Hnutí grálu.\n\nOskar Ernst Bernhardt se narodil v hornolužickém městečku Bischofswerda v Sasku nedaleko českých hranic. Pocházel z dobře situované rodiny majitele koželužství a hostince. Rodiče mu určili dráhu obchodníka. Po absolvování obchodní školy se stal nejdříve samostatným podnikatelem a později podílníkem ve firmě zaměřené na export a import. To mu umožnilo v letech 1900 až 1914 cestovat téměř po celém světě. V roce 1897 se oženil s Marthou Oeser, s kterou měl dvě děti, Herberta a Edith. Po delším pobytu v USA (1911-12) kvůli studiím odcestoval do Velké Británie. Tam ho však zastihlo vypuknutí první světové války. Jako německého občana ho v roku 1915 internovali do internačního tábora na ostrově Man. Tam setrval až do roku 1919. V první světové válce mezitím padl jeho devatenáctiletý syn.\n\nCestování se mu stalo podnětem k započetí spisovatelské činnosti. Své dojmy z cest zpracoval v románech, cestopisech a divadelních hrách.\n\nOdpovědi na podstatné otázky života začal sepisovat v roce 1923 v podobě přednášek. Uveřejňoval je pod jménem Abd-ru-shin. Tyto přednášky se staly základem jeho hlavního díla \"Ve Světle Pravdy - Poselství Grálu\" (první verze vyšla v roce 1926).\nV září 1924 se po rozvodu se svou první ženou Martou, oženil s vdovou Marií Freyer, která do manželství přivedla tři děti, Irmgard (Irmingard), Alexandra a Elisabeth. V roce 1928 koupil bývalý myslivecký dům v tyrolském Vomperbergu nedaleko Innsbrucku.\n\nČasem se do blízkosti Abd-ru-shinova nového sídla přestěhovali jeho nejbližší spolupracovníci, čímž postupně začala vznikat osada Grálu. Tato se měla stát ukázkou myšlenky, že mezi lidmi různých stupňů vzdělanosti, různých náboženství a národností může vzniknout radostné působení v plné harmonii, jestliže je spojuje stejný duchovní cíl. Tento společný cíl podle něj přináší jím napsané Poselství Grálu.\n\nV den anšlusu Rakouska 12. března 1938 byl Abd-ru-shin zatčen a umístěn ve vazbě v Innsbrucku, odkud byl propuštěn v září téhož roku. Vyšetřován ve vazbě byl už v roce 1936, kvůli údajnému devizovému přečinu. Po 4 měsících vazby byl propuštěn, když se prokázala jeho nevina. Několikrát byl obviněn z manipulace s lidmi za účelem získání jejich majetku a bylo na něj podáno několik obvinění od zástupců místní katolické církve. Všechna tato obvinění byla nakonec u soudu vyvrácena. Tehdy se též ukázalo, že byl vězněn i v letech 1901 a 1902. Osada Grálu byla zabavena, jeho majetek vyvlastněn a nacisté zakázali rozšiřování Abd-ru-shinova učení. Po těžkém věznění byl se svou rodinou z Rakouska vyhoštěn a byl mu přikázán nucený pobyt v Německu / německá strana Krušných hor v Saském lázeňském městečku Kipsdorf (místní část města Altenberg)/ pod stálým policejním dohledem. Měl zakázáno veřejně šířit své učení a ani jeho stoupenci ho nesměli navštěvovat. Na následky tělesného a duševního strádání, způsobeném nepřátelstvím lidí a pronásledováním nacisty, zemřel v Kipsdorfu 6. prosince 1941. Pohřben byl 11. prosince v Bischofswerdě. V roce 1949 bylo tělo převezeno do Vomperbergu, kde je pohřben v hrobce ve tvaru malé pyramidy.\n\n\n\n"}
{"id": "242755", "url": "https://cs.wikipedia.org/wiki?curid=242755", "title": "Kosmické centrum Tanegašima", "text": "Kosmické centrum Tanegašima\n\nKosmické centrum Tanegašima (: Tanegashima Space Center - TNSC; : 種子島宇宙センター, \"Tanegašima učú sentá\") je japonský kosmodrom organizace Japan Aerospace Exploration Agency (JAXA). \n\nRozprostírá se na jihovýchodním pobřeží japonského ostrova Tanegašima na souřadnici 30°24' s.š. a 130°58' v.d. Byl vybudován v letech 1966 - 1968 jako základna pro vypouštění japonských sondážních, výzkumných a nosných raket N-I, N-II, H-I, H-II s družicemi a sondami. \nPrvní, původní japonský kosmodrom Kagošima učú sentá umožňoval starty jen menších raket, a proto japonský Úřad pro kosmický výzkum NASDA rozhodl vybudovat kosmodrom nový jižně od ostrova Kjúšú. Hornatý ostrov Tanegašima je dlouhý asi 60 km, široký max. 15 km.\n\nDo provozu byl uveden 17. září 1968 startem sondážní rakety SB-IIA8.\n\nKosmodrom o rozloze 9,7 km² zahrnuje tři startovní komplexy: \"Takesaki Range\" pro malé sondážní rakety, \"Osaki Range\" pro nosné rakety řady J-I a H-IIA a \"Yoshinobu\" se dvěma rampami pro nosné rakety řady H. Střelecký sektor míří východním až jihovýchodním směrem nad Tichý oceán.\nV prostorách kosmodromu jsou umístěné pozorovací a komunikační stanice Matsuda, radarové stanice Nogi Radar Station, Uchugaoka Radar Station a optické pozorovací zařízení. V areálu kosmodromu jsou kromě dalších objektů také testovací stanoviště pro zkoušky motorů všech typů, zejména typů LE-7A používaných pro nosné rakety H-IIA.\n\nKomplexu je předpovídána velká budoucnost neboť v Japonsku je vesmírnému výzkumu věnováno stále více financí. Celý komplex je přístupný široké veřejnosti s výjimkou dnů, kdy jsou prováděny zkoušky motorů. V areálu je k možné navštívit \"Space Exhibition Hall\", kde je umístěná rozsáhlá expozice věnovaná kosmickému výzkumu.\n\nAdresa: Mazu, Kukinaga, Minamitane-machi, Kumage-gun, Kagoshima 891-3793\n\n"}
{"id": "242759", "url": "https://cs.wikipedia.org/wiki?curid=242759", "title": "The Feeble Files", "text": "The Feeble Files\n\nThe Feeble Files je počítačová hra, žánrově point-and-click adventura od společnosti Adventure Soft.\nHra byla vydána v roce 1997 pro PC, později vyšly verse pro Mac a Amigu; Ve Spojených státech hra vyšla až v roce 2002.\n\nVe hře je přítomný britský humor, podobný jako ve hrách \"Simon The Sorcerer\" (1&2), které byly vydány rovněž společností Adventure Soft.\n\nHra je podporována ScummVM od jeho novější verse (0.9.1.), před hraním, však hráč musí zkonvertovat složitějším postupem několik video souborů obsažených ve hře do jiného formátu (*.smk na *.dxa), pomocí aplikace Rad Tools, více se dočte v readme v adresáři ScummVM/README.txt a ScummVM/Tools/README.txt (ScummVM i tools se dají stáhnout z oficiální stránky programu 1).\n"}
{"id": "242763", "url": "https://cs.wikipedia.org/wiki?curid=242763", "title": "Velké Roháčské pleso", "text": "Velké Roháčské pleso\n\nVelké Roháčské pleso nebo Dolní Roháčské pleso ( nebo ) je horské ledovcové jezero na Slovensku. Patří do skupiny Roháčských ples, která se nacházejí v Roháčské dolině v Západních Tatrách. Je největší a nejníže položené z celé skupiny. Má rozlohu 2,2250 ha. Je 198 m dlouhé a 140 m široké. Dosahuje maximální hloubky 7,7 m a objemu 77 063 m³. Leží v nadmořské výšce 1562,2 m.\n\nPřitéká do něj Roháčský potok z Druhého Roháčského plesa a odtéká do Smutné doliny. Krátce po odtoku do něj zprava ústí krátký potok z malého nepojmenovaného jezírka, které leží jihovýchodně jen několik metrů od \"Velkého Roháčského plesa\". Rozměry jezera v průběhu času zachycuje tabulka:\nSeverní břeh je porostlý kosodřevinou, a na jižní straně je povrch kamenitý.\n\nPo severním břehu vede naučná stezka, která je přístupná pěšky v období od 16. června do 31. října.\n\n\n\n"}
{"id": "242772", "url": "https://cs.wikipedia.org/wiki?curid=242772", "title": "Hradišťany (České středohoří)", "text": "Hradišťany (České středohoří)\n\nHradišťany () je nefelinitový a trachytový vrch. Jedná se o druhý nejvyšší vrchol Českého středohoří. Nalézá se asi sedm kilometrů jihozápadně od Milešovky v CHKO České středohoří zhruba pět kilometrů severozápadně od obce Třebívlice, odkud sem také vede červená turistická značka. Většina kopce včetně vrcholové části spadá do katastrálního území Mukov obce Hrobčice v okrese Teplice.\n\nNa travnaté náhorní plošině jsou jasně zřetelné stopy po pravěkém hradišti oválného či kruhového tvaru, které bylo obklopeno dvojitým valem z čedičových kamenů. Val je místy vysoký až dva metry. Jedná se o hradiště z doby knovízké kultury (pozdní doba bronzová až doba železná, 8. až 6. století př. n. l.). Jde o významnou archeologickou lokalitu.\n\nVrch je tvořen hrásťově vyzdviženým tělesem na nefelinitovém příkrovu, ze kterého vybíhá směrem k severozápadu trachytový hřbet. Plochý, mírně ukloněný vrchol lemují strmé svahy s mrazovými sruby, osypy a balvanovými proudy. Svahy jsou porostlé smíšenými lesy se smrky, buky a javory.\n\nNa ploché vrcholové části se nachází přírodní rezervace Hradišťanská louka vyhlášené k ochraně rostlinných společenstev podhorské louky, ve kterém je možné nalézt řadu vzácných druhů rostlin jako je upolín nejvyšší, hadí mord nízký, mochna bílá, kostřava ametystová, lilie zlatohlavá, plicník úzkolistý, hrachor různolistý a další. Vstavačovité rostliny (orchideje), které byly vůdčím motivem pro někdejší vyhlášení přírodní rezervace, se již po mnoho let nevyskytují. Vymizely především vinou nevhodného hospodaření na lokalitě.\n\n"}
{"id": "242773", "url": "https://cs.wikipedia.org/wiki?curid=242773", "title": "Brigáda", "text": "Brigáda\n\nBrigáda je slovo s řadou významů:\n\n"}
{"id": "242781", "url": "https://cs.wikipedia.org/wiki?curid=242781", "title": "Cenová elasticita poptávky", "text": "Cenová elasticita poptávky\n\nCenová elasticita poptávky je ekonomický pojem a vyjadřuje citlivost poptávaného množství určitého statku na jeho cenu. Jinými slovy vyjadřuje vztah mezi procentní změnou poptávaného množství statku a procentní změnou ceny poptávaného statku a vyjadřuje se jako poměr procentní změny množství poptávaného statku k procentní změně ceny.\n\nformula_1\n\nKoeficient cenové elasticity poptávky (E) udává, o kolik procent se zvýší resp. sníží poptávané množství, když se cena sníží či zvýší o jedno procento. Pokud bychom chtěli být zcela přesní, koeficient elasticity je záporné číslo (změna množství a změna ceny má opačné znaménko). V praxi se pracuje s koeficientem v absolutní hodnotě.\n\nformula_2\n\nKde\n\nPodle velikosti koeficientu cenové elasticity poptávky rozlišujeme elastickou a neelastickou poptávku, případně jednotkově elastickou.\n\nProtože poptávané množství se pohybuje opačně než cena, je cenová elasticita poptávky vždy záporná. Výjimkou je pouze Giffenův paradox.\n\n\nKřížová elasticita poptávky vyjadřuje změnu poptávky zboží A při změně ceny zboží B.\n\n\n"}
{"id": "242789", "url": "https://cs.wikipedia.org/wiki?curid=242789", "title": "Ostrý (Kralovická pahorkatina)", "text": "Ostrý (Kralovická pahorkatina)\n\nOstrý je zalesněný vrch nacházející se v západní části CHKO Křivoklátsko v povodí říčky Javornice asi 3 kilometry západně od městyse Slabce. Většina hory včetně vrcholu leží v okrese Rakovník, jihozápadní svah až do nadmořské výšky 430 metrů se nachází okrese Plzeň-sever. Jedná se o horu pokrytou převážně listnatým lesem. Ze skalních výchozů na vrcholku hory je pěkný výhled do malebného údolí říčky Javornice. Naproti přes údolí Javornice lze také velmi dobře spatřit blízký vrch Hradiště u Slatiny zvaný též Deliba.\n"}
{"id": "242791", "url": "https://cs.wikipedia.org/wiki?curid=242791", "title": "Izomerie koordinačních sloučenin", "text": "Izomerie koordinačních sloučenin\n\nIzomer je sloučenina téhož chemického složení (má stejný vzorec), ale rozdílné chemické struktury (má různou stereochemii). Právě izomerie koordinačních sloučenin sehrála v jejich historii důležitou úlohu při objasňování jejich stereochemie. Přehled základních druhů izomerií je popsán níže.\n\nKonformační izomerie neboli polytopická izomerie přichází v úvahu pro každé koordinační číslo vyšší než 3 a jakoukoliv jemu odpovídající geometrii. Izomery se navzájem liší pouze svou stereochemií. Např. existuje [NiBr(PEtPh)], který byl připraven jako zelený tetraedrický i jako žlutý čtvercový komplex. Konformační izomery musí mít srovnatelnou stabilitu, a aby je bylo možné od sebe oddělit, musí existovat dostatečně vysoká energetická bariéra pro jejich vzájemnou přeměnu. Tento druh izomerie nepatří mezi komplexy k úplně nejběžnějším, ale je možné se s ním v praxi setkat.\n]\n\nKonfrotační izomerie vzniká při prohnutí chelátových kruhů jako například u ethan-1,2-diaminu. U pětičlenného kruhu vede tato izomerie ke dvěma enantiomerním uspořádání. Tento druh izomerie je zvláštním druhem optické izomerie pro koordinační číslo 2 a nepatří k běžným druhům izomerie.\n]\n]\n\nGeometrická izomerie vzniká u komplexů, jejichž koordinační číslo je větší než 3. S geometrickou izomerií se nejčastěji setkáváme u čtvercových komplexů typu [Mab] a oktaedrických komplexů typu [Mab]. V těch mohou ligandy (resp. jejich donorové atomy) obsadit sousední (cis neboli Z - \"z němčiny zusammen\") nebo protilehlé vrcholy (trans neboli E - \"z němčiny entgegen\"). U oktaedrických komplexů typu [Mab] mohou navíc existovat dvě geometrické formy lišící se polohou trojice donorových atomů. Ty mohou obsadit buď vrcholy jedné stěny oktaedru (fac - faciální uspořádání), nebo tři polohy na „obvodu“ oktaedru (mer - meridionální uspořádání). Čtvercové komplexy se čtyřmi různými ligandy pak mohou existovat ve třech geometricky izomerních formách, ale takové komplexy se s monodentátními ligandy velmi špatně připravují a jsou velmi vzácné. Geometrické izomery se liší v řadě fyzikálních vlastností, z nichž nejdůležitější pro diagnostické účely jsou dipólový moment a elektronová adsorpční spektra ve viditelné nebo ultrafialové oblasti.\n]\n\n]\n]\n\nOptická izomerie vzniká u opticky aktivních látek. Optické izomery (tzv. enantiomery nebo antipody) můžeme očekávat u takových látek, v jejichž struktuře není žádný prvek symetrie kromě identity (nemají osu, rovinu ani střed symetrie). Takové látky, které nazýváme chirální (z řeckého \"chiros - ruka\") nebo asymetrické, se mohou vyskytovat ve dvou formách, které se k sobě mají jako předmět a jeho obraz v zrcadle (nebo jako levá a pravá ruka). Takové dva izomery vypadají na první pohled zcela stejně, ovšem nelze je žádným otáčením a posunováním ztotožnit.\n\nVýznamnou vlastností chirálních látek je jejich schopnost otáčet rovinu polarizovaného světla– jsou tzv. opticky aktivní. Enantiomery mají téměř všechny fyzikální a chemické vlastnosti stejné. Liší se pouze tím, že otáčejí rovinu polarizovaného světla (světlo, jehož vlny „kmitají“ jen v jednom směru) každý na jinou stranu. Podle toho se označují jako levotočivé (dříve označované l nebo -) a pravotočivé (d nebo +) - dnes se již dřívější označování nesmí používat, jelikož otáčení roviny polarizovaného světla závisí na vlnové délce (Cottonově efektu). Dnes se k označení chirality (absolutní konfigurace) používá Cahnova-Ingoldova-Prelogova symbolika R a S. Oba enantiomery se také mírně liší v indexu lomu a schopností absorbovat záření. Směs obou enantiomerů v molárním poměru 1 : 1 neotáčí rovinu polarizovaného světla a nazývá se racemická směs (racemát). Absolutní konfiguraci lze určit jedině kompletní rentgenostrukturní analýzou.\n\nOptické izomery existují u čtvercových, tetraedrických a oktaedrických komplexů. U čtvercových komplexů je optická izomerie vzácná a může nastat pouze v případě vhodně nesymetrických ligandů. U tetraedrických komplexů by bylo možné očekávat větší rozšíření optické izomerie, protože každý tetraedrický komplex se čtyřmi různými ligandy musí být opticky aktivní. Takovéto komplexy je však obtížné připravit a tak i v tomto případě byly připraveny opticky aktivní látky pouze s vhodnými bidentátními ligandy. Nejčastěji se ovšem optická aktivita projevuje u oktaedrických komplexů s alespoň jedním chelátovým ligandem (např. [Cr(ox)], [Co(edta)], [PtCl(en)], [Cr(NH)Cl(en)]). V podstatě každý oktaedrický komplex typu [M(aa)] nebo cis-[M(aa)L] (kde aa je bidentátní ligand) může existovat ve dvou zrcadlově převrácených formách.\n\nPokud je ligand v takovém komplexu sám o sobě opticky aktivní (např. 1,2-propandiamin), pak se počet možných optických izomerů samozřejmě zvyšuje. Izomerům se v takovém případě říká diastereoizomery. Ty už se mohou lišit i jinými vlastnostmi, např. rozpustností, stabilitou,…\n\nIonizační izomerie vzniká, jestliže izomery poskytují v roztoku různé ionty. Jedná se o takové komplexní sloučeniny, které sestávají z komplexního kationtu a takového aniontu, který je sám o sobě potenciálním ligandem. Příkladem dvojice ionizačních izomerů jsou komplexy [Pt(NH)Cl]Br a [Pt(NH)Br]Cl nebo [Co(NH)(SO)]Br a [Co(NH)Br]SO.\n\nHydrátová izomerie je zvláštním případem ionizační izomerie a vzniká při rozdílné přítomnosti vody vázané uvnitř a mimo koordinační sféru. Typickým příkladem je hexahydrát chloridu chromitého CrCl.6 HO, který existuje ve třech izomerních formách: [Cr(HO)]Cl (fialový), [Cr(HO)Cl]Cl.HO (světle zelený) a [Cr(HO)Cl]Cl.2 HO (temně zelený). Izomery lze od sebe snadno odlišit srážecí reakcí s dusičnanem stříbrným AgNO, který s jednotlivými izomery sráží 3, 2 nebo 1 iont Cl jako chlorid stříbrný AgCl.\n\nVazebná izomerie vzniká, když se v komplexu váže ligand s větším počtem donorových atomů, které přitom nemůže použít současně (ambidentátní ligand). Při tom může teoreticky nastat situace, že se váže v jinak stejných sloučeninách jiným donorovým atomem. Situace, kdy se jeden ligand váže za různých okolností na centrální atom prostřednictvím rozdílných donorových atomů, ještě nemusí znamenat, že takové izomery jsou izolovatelné. Případy, kdy jsou takové izomery izolovatelné, jsou řídké a omezují se v podstatě na komplexy NO a SCN. Příklady vazebných izomerů jsou dvojice [Co(en)(NO)], [Co(en)(ONO)] a [Pd(PPh)(NCS)], [Pd(PPh)(SCN)]. Abychom odlišili způsob vazby ligandů, uvádí se koordinovaný donorový atom ve vzorci jako první. Odlišují je též od sebe odlišným názvem nebo vyznačením donorového atomu. NO nazývá se nitro, ONO \"nitrito\", NCS \"N-thiokyanato\" \"(izothiokyanato)\" a SCN \"S-thiokyanato\" \"(thiokyanato)\". Vazebné izomery se od sebe dají odlišit pomocí infračervené spektroskopie.\n\nKoordinační izomerie vzniká ve sloučeninách složených z komplexního kationtu i aniontu, který se může měnit rozdělením ligandů mezi oběma ionty. Počet takto vzniklých izomerů se dá ještě zvýšit dalšími kombinacemi ligandů, avšak takové složité koordinační izomery nejsou v uvedených případech známy. Ke koordinačním izomerů patří například [Co(en)][Cr(CN)] a [Cr(en)][Co(CN)] nebo [Pt(NH)][PtCl] a [Pt(NH)Cl][PtCl]. Izomery se v tomto případě liší fyzikálně-chemickými vlastnostmi.\n]\n\nPolohová izomerie je zvláštním případem koordinační izomerie, která také vzniká kombinací ligandů, avšak tentokrát ve vícejaderných komplexech. Takovýto izomer je například [(NH)Co(OH)CO(NH)Cl] a [(NH)ClCo(OH)CO(NH)Cl].\n]\n\nPolymerační izomerie není izomerií v pravém slova smyslu. Některé komplexy existují ve formách jednoduchých (monomerních) a také jako dimery nebo trimery. Takové látky mají stejný sumární vzorec, ale liší se molekulovou hmotností. Např. látka sumárního vzorce [Pt(NH)Cl] existuje ve dvou monomerních formách (cis a trans), ale také jako dimer [Pt(NH)][PtCl] a trimer [Pt(NH)Cl][PtCl]. Komplexní částice [Co(NH)(NO)] existuje v podobě sedmi sloučenin (kromě izomerů fac a mer). Polymerační izomery se liší chemickými a fyzikálními vlastnostmi.\n]\n\nLigandová izomerie se vyskytuje u komplexů, jejichž izomery samy existují v izomerních podobách. Takovýto druh izomerie se vyskytuje například u komplexu [Co(NHCHMe)Cl(en)]Cl, kde existují ortho- (o-), meta- (m-) a para- (p-) toluidin.\n\n\n"}
{"id": "242798", "url": "https://cs.wikipedia.org/wiki?curid=242798", "title": "Ásí", "text": "Ásí\n\nÁsí ( [Nahr al-Ásí], , v antickém období ) je řeka v Libanonu, Sýrii a Turecku. Je dlouhá 571 km. Povodí má rozlohu 22 300 km².\n\nPramení u vesnice Labúe v údolí Bikáa v Libanonu. Na území Sýrie protéká přes jezero Homs o rozloze 60 km² a poté dnem bažinatého údolí Gab. V Turecku pokračuje kotlinou jezera Amik, se kterým je spojena průtokem. Ústí do zálivu Antakya Středozemního moře\n\nPrůměrný roční průtok vody činí 80 m³/s. Nejvodnější je v zimě.\n\nVyužívá se na zavlažování. Leží na ní města Hirmil (Libanon), Homs, Rastán, Hamáh, Suqailibíja, Gísr as-Sugúr (Sýrie), Antakya, Samandag (Turecko).\n"}
{"id": "242801", "url": "https://cs.wikipedia.org/wiki?curid=242801", "title": "Aoede (měsíc)", "text": "Aoede (měsíc)\n\nAoede (řecky \"Αοιδή\"), neboli Jupiter XLI, je přirozená družice planety Jupiter. Byla objevena roku 2003 týmem astronomů z Havajské univerzity pod vedením Scotta S. Shepparda a obdržela předběžné označení S/2003 J7. Aoede má přibližně 4 km v průměru a kolem Jupitera obíhá v průměrné vzdálenosti 23,044 milionů km po nestabilní retrográdní dráze s výstředností 0,6012 a se sklonem 160° k Jupiterovu rovníku. Byla pojmenována v březnu roku 2005 po Aode, múze zpěvu a dceře boha Dia (Jupitera) a Mnemosyne. Aoede patří do rodiny Pasiphaë.\n"}
{"id": "242803", "url": "https://cs.wikipedia.org/wiki?curid=242803", "title": "Seznam vítězů mužské dvouhry na French Open", "text": "Seznam vítězů mužské dvouhry na French Open\n\nNejmladší vítězové (dvouhra):\n\nNejstarší vítězové (dvouhra):\n"}
{"id": "242804", "url": "https://cs.wikipedia.org/wiki?curid=242804", "title": "Othniel Charles Marsh", "text": "Othniel Charles Marsh\n\nOthniel Charles Marsh (29. října 1831, Lockport, New York – 18. března 1899, New Haven, Connecticut) byl jedním z nejvýznamnějších paleontologů 19. století. Byl také jedním ze dvou hlavních protagonistů slavné „války o kosti“, jeho protivníkem byl Edward Drinker Cope. Společně objevili kolem 140 nových druhů dinosaurů a prakticky zavedli paleontologii obratlovců do nového věku. Marsh formálně popsal i tak slavné dinosaury, jako jsou sauropod \"Apatosaurus\", tyreofor \"Stegosaurus\" nebo teropod \"Allosaurus\". Také popsal slavného ptakoještěra rodu \"Pteranodon\".\n\nMarsh se proslavil také jako vědec, který v roce 1869 odhalil podvod v podobě tzv. Cardiffského obra (umělé lidské postavy, vydávané za legendárního obra).\n\n\n"}
{"id": "242806", "url": "https://cs.wikipedia.org/wiki?curid=242806", "title": "Are You Being Served?", "text": "Are You Being Served?\n\nAre You Being Served? je britský sitcom vysílaný od roku 1972 do roku 1985. Děj je zasazen do oddělení s pánskými a dámskými oděvy fiktivního londýnského obchodního domu Grace Brothers. Televizní seriál z velké části napsali Jeremy Lloyd a David Croft, kteří spolupracovali s Michaelem Knowlesem a Johnem Chapmanem. Seriál byl inspirován Lloydovým krátkým působením v obchodním domě Simpsons of Piccadilly na začátku 50. let minulého století.\n\nJednotlivé díly seriálu velice zřídka opouští prostředí obchodního domu a parodují přísný britský třídní systém. Herci se zřídka oslovovali křestními jmény, a to i po práci. V roce 2004 byl seriál vyhlášen dvacátým nejlepším britským sitcomem (Britain's Best Sitcom).\n"}
{"id": "242808", "url": "https://cs.wikipedia.org/wiki?curid=242808", "title": "Deuteronomium (hudební skupina)", "text": "Deuteronomium (hudební skupina)\n\nDeuteronomium je finská křesťanská melodic death metalová kapela. Jmenuje podle 5. knihy Mojžíšovy. Skupina byla založena v roce 1993 v Jyväskylä a svou činnost ukončila v roce 2001. V červnu 2006 však již opět hrála na OHM-Festu v Keuruu, což je nevýdělečný festival se zákazem drog a alkoholu. Od roku 2006 hraje skupina dodnes.\n\n"}
{"id": "242809", "url": "https://cs.wikipedia.org/wiki?curid=242809", "title": "Nová rakouská tunelovací metoda", "text": "Nová rakouská tunelovací metoda\n\nNová rakouská tunelovací metoda (NRTM, , ) je jednou z metod ražby tunelů. Nerazí se celý profil tunelové trouby v kuse, ale probíhá po částech. Díky tomu tak lze postupovat jednak rychleji, jednak využít horninu a její tlak jako nosný prvek (zpevňující) celé stavby. \n\nOstění se skládá z primárního a sekundárního ostění. \nPrimární ostění se provádí ihned po razících pracích. K výrubu se přiloží výztuž (např. betonářská) a na ni se nastříká beton případně drátkobeton. Primární ostění zajišťuje stabilitu výrubu jako dočasný prvek po krátkou dobu – řádově týdny až měsíce. Jako definitivní ostění podzemního díla se buduje tzv. sekundární ostění, většinou jako železobetonová skořepina, ojediněle z prostého betonu, nezřídka za použití tzv. tybinků (prefabrikovaných dílců). Sekundární ostění se lícuje s primárním s hydroizolační vložkou, která ochraňuje sekundární ostění proti působení vody po celou dobu životnosti díla.\n\nTato metoda vznikla spojením a vývojem několika předchozích v 50. a 60. letech 20. století, přesně kodifikována byla v Salzburgu v roce 1962. Zpočátku k ní panoval odpor, později se však ukázala jako efektivní. V současné době se ve světě okolo 50 % tunelů razí touto metodou. V Česku byly touto technologií budovány například tunely Mrázovka a Panenská, nyní to je část prodloužení linky A pražského metra (jednotlivé stanice s výjimkou stanice Nemocnice Motol, která je hloubená; část tunelu pro obratové koleje a dvoukolejný traťový tunel mezi touto stanicí a Vypichem).\n\n"}
{"id": "242810", "url": "https://cs.wikipedia.org/wiki?curid=242810", "title": "Seznam měst v Burkině Faso", "text": "Seznam měst v Burkině Faso\n\nToto je seznam měst v Burkině Faso.\n\nZdaleka největší aglomerací v Burkině Faso je Ouagadougou, kde 1. ledna 2005 žilo 1 375 965 obyvatel, což představuje asi 10% obyvatelstva celé země.\n\nV následující tabulce jsou uvedena města nad 10 000 obyvatel, výsledky sčítání obyvatelstva z 10. prosince 1985 a 10. prosince 1996, odhady počtu obyvatel k 1. lednu 2005 a provincie, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "242814", "url": "https://cs.wikipedia.org/wiki?curid=242814", "title": "Umění fugy", "text": "Umění fugy\n\nUmění fugy (Die Kunst der Fuge, BWV 1080) je slavný cyklus čtrnácti fug (v originálu: Contrapunctus) a čtyř kánonů Johanna Sebastiana Bacha. Jde o jeho poslední dílo.\n\nRukopis, na němž Bach pracoval od počátku čtyřicátých let 18. století, má podobu čtyřhlasé partitury, většinou bez udání temp, dynamiky či jiných pokynů pro interpretaci. Tiskem byl vydán Bachovými syny až po otcově smrti, v r. 1751. Známa je ale i starší verze (takzvaný Berlínský autograf) a opisy některých částí. Celý cyklus vyrůstá z jednoho základního tématu v d moll, které je ve srovnání s méně rozsáhlou Hudební obětinou jednodušší a zvoleno tak, aby bylo možné co nejdokonaleji uplatnit veškeré techniky kontrapunktického umění.\n\nUmění fugy je vrcholem barokní polyfonie a jedním z nejdokonalejších hudebních celků všech dob. Zároveň ale jen málokteré Bachovo dílo bylo tak často předmětem diskusí a sporů. Argumentace se mnohdy odvíjí spíše ve spekulativní rovině a používá absolutních ostrakizujících soudů, zejména pokud jde o osobnost muzikologa Wolfganga Graesera. Nezpochybněn zůstává ale fakt, že Graeser převratně přispěl ke znovuobjevení Umění fugy hudební veřejností.\nÚčelové interpretace nezůstal během polemiky ušetřen ani základní historický zdroj - první vydání Umění fugy z roku 1751 - a některé další prameny.\n\nDílo bylo dlouho považováno za teoretickou práci, určenou pouze ke studiu. Vědecké spory se tedy týkaly nejprve otázky, zda je vůbec možné Umění fugy provést, a dále zejména instrumentace, pořadí a autenticity jednotlivých částí cyklu a také problému, zda a jak rekonstruovat závěrečnou Fugu a 3 soggetti, před jejímž dokončením Bach zemřel.\n\nV rukopisu Umění fugy není Bachem uveden žádný konkrétní nástroj (s výjimkou často diskutované verze Contrapunctu XIII). Známý holandský cembalista Gustav Leonhardt vyslovil v roce 1952 jako jeden z prvních názor, že cyklus byl psán pro klávesový nástroj, nejspíše pro cembalo. Nejčastěji citovaným argumentem je skutečnost, že dílo jako celek je možno na cembale provést, a dále i fakt, že se polyfonní skladby pro klávesové nástroje zaznamenávaly obdobným způsobem partiturní notace. Zároveň se však připouští, že některé části Umění fugy přesahují možnosti jediného nástroje a že faktura řady fug svědčí spíše ve prospěch varhan.\n\nJiž od roku 1927, kdy bylo dílo zásluhou Wolfganga Graesera poprvé provedeno, a to ve verzi pro více nástrojů a nástrojových skupin, se však diskutuje i o jiných možnostech instrumentace, které by - při respektování Bachova notového textu - dokonaleji ozřejmily jednotlivé hlasy a jejich souvztažnosti, a tím i celou složitou stavbu díla. Umění fugy bylo tak již nastudováno v nejrůznějších nástrojových kombinacích, v orchestrálních i komorních verzích (například pro 2 klavíry, 2 cembala, smyčcové kvarteto aj.). Je prestižní součástí repertoáru všech významných interpretů staré hudby, od cembalistů a varhaníků až po ansámbly, včetně předních reprezentantů autentické interpretace.\n\nV Československu Umění fugy podle autentických pramenů poprvé souborně provedl a nahrál Munclingerův ansámbl Ars rediviva (1966 a 1979), obě nahrávky pro Supraphon.\n\nStejně jako o instrumentaci diskutuje se i o pořadí jednotlivých částí cyklu. Důvodem je zejména skutečnost, že toto pořadí není v základních historických zdrojích (tedy ve vydání z r.1751 a v tzv. Berlínském autografu) stejné.\n\nPrvní vydání z r.1751 obsahovalo tyto části:\n\n\nNejčastějšími tématy polemik jsou čtyřhlasá verze třinácté fugy, určená pro 2 claveciny, která je v prvním vydání z roku 1751 zařazena za Contrapunctus XIII, a závěrečný čtyřhlasý chorál, který Bach podle dobových svědectví diktoval na smrtelném loži a který byl v prvním vydání připojen za nedokončenou Fugu a 3 soggetti. Některé názory (např.Christoph Wolff) chorál odmítají jako stylově nekompatibilní, ale zároveň nezavrhují pokusy rekonstruovat (dokomponovat) chybějící část závěrečné fugy a dokonce vyslovují domněnku, že Bach tuto fugu dokončil na jiné stránce rukopisu, která se ztratila. O rekonstrukci závěru Fugy a 3 soggetti se pokusila již řada hudebníků a muzikologů včetně Huga Riemanna, Helmuta Walchy či Zoltána Göncze.\n\nPodle slov Bachova žáka Johanna Friedricha Agricoly v nekrologu z r.1754 měla celý cyklus dovršit ještě další fuga se čtyřmi tématy, jako syntéza předchozích (\"Seine letzte Krankheit hat ihn verhindert, seinem Entwurfe nach, die vorletzte Fuge völlig zu Ende zu bringen, und die letzte, welche 4 Themata enthalten, und nachgehends in allen Stimmen Note für Note umgekehrt werden sollte, auszuarbeiten.\" - \"Jeho poslední nemoc mu zabránila, aby, podle svého náčrtu, zcela dokončil předposlední fugu a aby vypracoval tu poslední, která měla obsahovat čtyři témata a být postupně ve všech hlasech notu za notou obrácena.\"). Zde se znovu nabízí Graeserova teze centrální symetričnosti půdorysu Umění fugy, tím spíše, že Bach v závěrečném období svého života tímto způsobem přepracoval jiný, menší cyklus (\"Canonische Veränderungen über Vom Himmel Hoch\"). Odpůrci této teorie interpretují dvě fugy, o nichž Agricola píše, jako dvě části Fugy a 3 soggeti.\nNejpodrobněji informuje o celé problematice pětisvazkové dílo Waltera Kolnedera \"Die Kunst der Fuge – Mythen des 20. Jahrhunderts\". Připomíná zároveň skutečnost, že základním pramenem zůstává vydání z r.1751, uskutečněné pod dohledem Bachových synů, zejména Carla Philippa Emanuela, který Umění fugy chápal nejen jako dovršení umělecké, ale i lidské cesty svého otce. Z tohoto pohledu není chorál jen dodatkem, „náhradou“ za nedokončenou fugu, ale i symbolickým uzavřením celku, jedním z možných řešení, o němž Milan Munclinger napsal: \"… Dnes již nemůžeme zjistit, bylo-li to Mistrovo přání - rozhodně to bylo řešení citlivé a i hudebně působivé: vždyť na ten do prázdna doznívající takt tenorového partu nedokončené fugy navazuje chorál v témže hlase i tónině a dává tragickému (z našeho dnešního pohledu) torzu smířlivé vyznění, velmi „bachovské“: ve třech hlasech se chorální téma v úryvcích stále vrací, kánonicky zpracováváno vždy se svým obratem (jako v některých číslech Umění fugy) - jako neodbytná myšlenka, skládající jednotlivé úryvky v jediný proud, jediný smysl: ve vrchním hlase zní melodie duchovní písně „Před Tvůj trůn tímto předstupuji“ („Vor Deinen Thron tret´ ich hiermit“) … Dodnes ještě neutichly „učené“ spory o tom, je-li Umění fugy jen dílem teoretickým nebo živou hudbou … Existuje více než sto zpracování díla, která „přebudovávají“ původní pořadí čísel; každé takové řešení je provázeno vědeckým zdůvodněním a každé je jiné … Jen jednotlivé hlasy nádherných a dokonalých kontrapunktů se rozvíjejí před našima očima k neslýchaně bohatému, a přece pevnou zákonitostí předem přesně určenému životu. Takovou hudbu můžeme dnešnímu posluchači odpovědně tlumočit jedině tehdy, budou-li všechny prostředky reprodukce vycházet pouze z vnitřního dění hudby, z jejího nejvlastnějšího obsahu, aby jen jim zas nazpět sloužily. Vše ostatní - hledání „efektu“, „barev“, „osobitosti pojetí“ - jen odvádí pozornost posluchače něčím vnějším nebo svévolně z vnějšku vneseným od skutečné podstaty díla. Tím větší pozornost je ovšem nutno věnovat smyslu každé hudební fráze, každého vstupu nebo obratu. Hudba Umění fugy nezná „výplně“ nebo prázdné figurace: každá nota má v kontextu svůj přesný význam a jednotlivé hlasy jsou na sebe vázány ve složitých, stále proměnlivých vztazích melodických a rytmických; na jejich vystižení závisí životnost, poutavost a především pravdivost provedení … Myslím, že před interpretem této hudby nestojí úkol „zpestřovat“ ji a učinit ji „zajímavější“, nýbrž pokorně tlumočit co nejvíce z jejího překypujícího bohatství. To samo je úkolem dostatečně velkým.\" (Průvodní slovo Milana Munclingera k nahrávce Ars rediviva z roku 1979).\n\nPrvního vydání se - podle poznámek C.P.E.Bacha - prodalo během následujících pěti letech jen třicet kusů. V letech 1801 a 1802 vyšlo Umění fugy v Paříži a v Curychu. V r.1838 vydal dílo Carl Czerny ve spolupráci se známým hudebním nakladatelstvím Peters. O třicet let později se objevilo vydání pro varhany. V polovině 20.století se již pozornost zaměřovala na speciální problematiku, např. srovnání historických zdrojů a pozdějších vydání. Vycházely ale také další verze pro smyčcový kvartet, smyčcový orchestr, pro komorní obsazení s autentickými nástroji a podobně.\n\nBachovo Umění fugy inspirovalo řadu umělců v oblasti hudby a baletního umění, výtvarného umění, literatury a filmu.\n\nJedna z nejznámějších reminiscencí je součástí Mozartových preludií k Bachovým fugám (\"Sechs Präludien und Fugen für Streichtrio\", KV 404 a). Byly napsány kolem roku 1782 a zpracovávají tři fugy z \"Dobře temperovaného klavíru\" (\"Wohltemperiertes Klavier\"), jednu ze sonát pro varhany, Contrapunctus VIII z Umění fugy a také fugu Bachova syna Wilhelma Friedemanna. Celý cyklus i jeho jednotlivé části nahrálo mnoho významných komorních ansámblů, např. Trio Pasquier nebo Trio Grumiaux. V Československu dílo souborně provedla Munclingerova Ars rediviva.\n\nTémata Fugy a 3 soggetti zpracoval ve své \"Fantasia contrappuntistica\" Ferruccio Busoni.\n\nAutory nejstarších studií o Umění fugy jsou např. Moritz Hauptmann (1841), James Higgs (1877) nebo Hugo Riemann (1894). Mezi odbornými publikacemi 20. století si stále zachovává svůj prvořadý význam studie Waltera Kolnedera.\n\nVýběr z literatury (řazeno chronologicky):\n\nUmění fugy patří spolu s Hudební obětinou k nejzávažnějším, ale také velmi složitým hudebním dílům. Každé nové nastudování hledá většinou vlastní řešení, vyžadující rozsáhlé odborné znalosti a podrobné studium pramenů.\nPatrně nejstarším zvukovým záznamem vůbec je nahrávka Rothova kvarteta z roku 1935.\n\nJiné významné nahrávky (podle obsazení, řazeno chronologicky, v závorce uveden rok):\n\n\nGunnar Johansen (1952), Gustav Leonhardt (1953; 1969 +Bob Van Asperen), Kenneth Gilbert (1989), Ton Koopman (1996 +Tini Mathot), Pieter Dirksen (2002), Sébastian Guillot (2006)\n\n\nCharles Rosen (1967), Tatiana Nikolayeva (1992), Walter Riemer (2006) - nahrávka na kladívkové křídlo mozartovského období\n\n\nHelmut Walcha (1956), Glenn Gould (1962, pouze část), Lionel Rogg (1970), Marie-Claire Alainová (1974), Herbert Tachezi (1977), André Isoir\n\n\nRoth Quartett (1934-5), Quartetto Italiano (1985), Juilliard String Quartet (1989), Keller Quartett (1998), Emerson Quartet (2003)\n\nHermann Scherchen (1949, Orchestre de Radio Beromunster, History, International Music Company; 1965, Orchestre de la RTSI Lugano, Accord; 1965, Wiener Symphoniker+ Wiener Rundfunkorchester, Millenium; 1965, CBC Toronto Chamber Orchestra, Tahra) - Karl Ristenpart (1960/65, Saarländer Kammerorchester, Accord) - Karl Münchinger (1965/85, Stuttgarter Kammerorchester, Decca) - Milan Munclinger (1966, Ars rediviva, Supraphon; 1979, Ars Rediviva, Supraphon) - Nevill Marriner (1974/8, Academy of St. Martin in the Fields, Philips) - Reinhard Goebel (1984, Musica Antiqua Köln, Archiv Produktion), Jordi Savall (1986, Hesperion XX, Astrée-Auvidis).\nPodrobněji:Přehled nahrávek Umění fugy na stránkách Bachovy společnosti\n\n"}
{"id": "242815", "url": "https://cs.wikipedia.org/wiki?curid=242815", "title": "Seznam měst v Ghaně", "text": "Seznam měst v Ghaně\n\nToto je seznam měst v Ghaně.\n\nZdaleka největší aglomerací v Ghaně je Accra, kde 1. ledna 2007 žilo 3 554 218 obyvatel, což představuje asi 16% obyvatelstva celé země.\n\nV následující tabulce jsou uvedena města nad 30 000 obyvatel, výsledky sčítání obyvatelstva z 1. března 1970, 18. března 1984 a 26. března 2000, odhady počtu obyvatel k 1. lednu 2007 a oblasti, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "242816", "url": "https://cs.wikipedia.org/wiki?curid=242816", "title": "Balatonőszöd", "text": "Balatonőszöd\n\nBalatonőszöd je obec v Maďarsku, v župě Somogy. Obec se nachází nedaleko Balatonu.\n\nV roce 2011 zde žilo 519 obyvatel.\n"}
{"id": "242817", "url": "https://cs.wikipedia.org/wiki?curid=242817", "title": "Seznam měst v Angole", "text": "Seznam měst v Angole\n\nToto je seznam měst v Angole.\n\nZdaleka největší aglomerací v Angole je Luanda, kde 1. ledna 2005 žilo 3 661 845 obyvatel, což představuje asi 30% obyvatelstva celé země.\n\nV následující tabulce jsou uvedena města nad 10 000 obyvatel, výsledky sčítání obyvatelstva z 15. prosince 1970, odhady počtu obyvatel k 1. lednu 2005 a provincie, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n"}
{"id": "242818", "url": "https://cs.wikipedia.org/wiki?curid=242818", "title": "ID3 tag", "text": "ID3 tag\n\nID3 tag je kontejner pro metadata, který byl primárně vyvinut pro formát komprese audia MP3, lze jej však nalézt i jinde. Například formát Ogg může použít ID3 tag, ale narušilo by to jeho strukturu, vhodnější pro něj je použít Vorbis comment. Na základě tzv. ID3 tagů umí hudební přehrávač (včetně kapesních MP3 přehrávačů) zobrazit jména interpretů, názvy písní, alb atd. ID3 tag nijak nesouvisí s názvem souboru. Tento tag lze změnit v některém programu vytvořeném pro tento záměr. Ve Windows XP a novějších lze ID3 tag upravovat i v dialogovém okně \"Vlastnosti souboru\". V operačním systému Linux je populární např. program Easytag.\n\nExistují dvě verze ID3, které se mohou v souboru formátu MP3 vyskytovat zároveň.\n\n128 bytů na konci souboru (kvůli zpětné kompatibilitě s audio přehrávači, které neznaly ID3). Má pevně stanovenou strukturu.\n\nExistují podverze (ID3v2.2, ID3v2.3 a ID3v2.4). Tagy ID3v2 mají proměnlivou velikost, obvykle se vyskytují na začátku souboru, skládají se z rámců (až 16 MB/rámec, 256 MB/tag).\n\nOznačuje umělce, či skupinu, který stojí za danou skladbou.\n\nTato kolonka obsahuje do kterého alba píseň patří.\n\nNázev skladby. Nejedná se o název souboru!\n\nJde o hudební žánr, například rock, pop nebo house. V ID3v1 je 80 pevně definovaných žánrů, které lze pomocí pluginu winampu rozšířit o dalších 46. V ID3v2 je žánr definován textovým řetězcem, což znamená, že do tohoto pole může být vyplněno cokoliv.\n\nNěkteré mp3 přehrávače podporují hodnocení písní a uživatel si následně může filtrovat písně podle oblíbenosti. Tato funkce nalézá využití spíše u počítačů.\n\nKe skladbě lze přiložit i libovolný obrázek (většinou obal alba). U IDv2 lze přiložit i více obrázků ve velkém rozlišení.\n\n"}
{"id": "242819", "url": "https://cs.wikipedia.org/wiki?curid=242819", "title": "Seznam měst v Malawi", "text": "Seznam měst v Malawi\n\nToto je seznam měst v Malawi.\n\nZdaleka největší aglomerací v Malawi je Lilongwe, kde 1. ledna 2005 žilo 1 631 459 obyvatel, což představuje asi 15% obyvatelstva celé země.\n\nV následující tabulce jsou uvedena města nad 1 000 obyvatel, výsledky sčítání obyvatelstva z 20. září 1977, 1. září 1987 a 1. září 1998, odhady počtu obyvatel k 1. lednu 2005 a oblasti, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "242820", "url": "https://cs.wikipedia.org/wiki?curid=242820", "title": "Tramvajová doprava v Taganrogu", "text": "Tramvajová doprava v Taganrogu\n\nTaganrog, město v jižním Rusku u hranic s Ukrajinou, obsluhuje tramvajová síť. \n\nPrvní tramvaj vyjela s cestujícími 7. listopadu 1932; jezdilo se po 12 km dlouhém úseku, který spojoval centrum města, novější rajóny a letecký závod. Z počátku však sloužily pouze čtyři tramvaje, jejich provozovatelem byl zdejší metalurgický závod.\n\nBěhem 70 let se tramvaje staly páteřním druhem dopravy ve městě. Do provozu bývá nasazováno okolo 80 tramvají, vesměs typů KTM-5 a modernějších KTM-8, vypravované jsou z jedné vozovny. V prosinci 2006 se vozový park rozrostl o dva nové vozy typu LM-99 v modifikaci AEN. Na rok 2007 se plánuje nákup dalších čtyř nových tramvají. Poslední rozsáhlé dodávky se totiž uskutečnily v roce 1992 a mezitím tramvaje značně zastaraly. Bude se jednat o vozy typů KTM-19 a LM-99.\n\n"}
{"id": "242821", "url": "https://cs.wikipedia.org/wiki?curid=242821", "title": "Lítání", "text": "Lítání\n\nLítání ( [\"Nahr al-Lítání\"], v antickém období ) je největší řeka v Libanonu. Je dlouhá 170 km. Povodí má rozlohu 2000 km².\n\nPramení v údolí Bikáa v Libanonu a převážnou část toku protéká tímto údolím na jih. Na dolním toku se stáčí na západ a protéká skrze jižní výběžky pohoří Libanon. Ústí do Středozemního moře.\n\nPrůměrný roční průtok vody činí 25 m³/s. Nejvodnější je v zimě.\n\nVyužívá se na zavlažování.\n"}
{"id": "242827", "url": "https://cs.wikipedia.org/wiki?curid=242827", "title": "Balatonszabadi", "text": "Balatonszabadi\n\nBalatonszabadi je obec v Maďarsku v župě Somogy. Obec se nachází nedaleko Balatonu.\n\n"}
{"id": "242828", "url": "https://cs.wikipedia.org/wiki?curid=242828", "title": "Balatonszárszó", "text": "Balatonszárszó\n\nBalatonszárszó je obec v Maďarsku. Leží v severní části župy Somogy, na jižním pobřeží jezera Balaton. Spadá do vinařské oblasti Balatonboglár. Žije zde obyvatel. \n\nPrvní písemná zmínka o obci s názvem \"Zarrosozow\" pochází z roku 1082, trvale byla oblast osídlena od 12. století.\n\n3. prosince 1937 zemřel na zdejším nádraží maďarský básník Attila József; od roku 1998 má v místním parku Tóparti pomník.\n\n"}
{"id": "242829", "url": "https://cs.wikipedia.org/wiki?curid=242829", "title": "Kardam", "text": "Kardam\n\nKardam byl v letech 777–803 bulharským chánem\n\nChán Kardam na trůn nastoupil v době, kdy bylo Bulharsko zmítáno bitvami uvnitř země a boji o trůn. Po nástupu na trůn v roce 777 se Kardam snažil o dvě věci – zachovat mír v zemi a vést boje proti Byzantincům. Boje proti nim začal už chán Asparuch a trvaly celou dobu středověkého Bulharska. Hledal možnosti jak rozšířit území své země na jih a jihozápad, a tak pokračovat v úmyslu chána Asparucha, protože tyto oblasti byli obývány slovanskými kmeny. A Byzantinci je mohli kdykoliv zabrat, a tak bez větších problémů zaútočit na barbarsku zemi – Bulharsko.\n\nOd roku 779 začalo úspěšné období vítězství v bitvách. V tom roce chán Kardam Byzantince porazil v bitvě u řeky Struma a místní slovanské kmeny ho tu přijaly spolu i s jeho vojskem. Později v roce 796 doslova rozbil armádu svých východních sousedů u města Markela ve východní Trákii. Nejlepší byzantští velitelé byli zabiti: \"„Bulhaři ovládli část armády Byzantinců, sebrali zlato, koně a carské konvoje se služebníky.“\" napsal do kroniky byzantský kronikář Teofan Zpovědník.\n\nCar Konstantin VI. se poníženě vrátil do Konstantinopole. Podepsal mírovou smlouvu, ve které se zavázal, že bude Bulharům platit roční daň. Později se však pokusil tento závazek ignorovat, ale neúspěšně. Chán Kardam mu poslal upozornění: \"„Splň svou povinnost a zaplať daň, nebo napadneme Thrákii!“.\"\n\nPoslední rok života přežil chán Kardam v pokoji, šťastný, že spojil moc státu se svou mocí. Byl prvním panovníkem v druhé polovině 8. století, který na deset let zabezpečil Bulharsku mír a rozvoj.\n"}
{"id": "242831", "url": "https://cs.wikipedia.org/wiki?curid=242831", "title": "Balatonszemes", "text": "Balatonszemes\n\nBalatonszemes je obec v Maďarsku v župě Somogy. Obec se nachází na pobřeží Balatonu.\n\n"}
{"id": "242833", "url": "https://cs.wikipedia.org/wiki?curid=242833", "title": "Balatonszentgyörgy", "text": "Balatonszentgyörgy\n\nBalatonszentgyörgy je obec v Maďarsku v župě Somogy. Obec se nachází nedaleko Balatonu.\n\nJejí rozloha činí 23,68 km² a v roce 2009 zde žilo 1610 obyvatel.\n\nKromě hlavní části k Balatonszentgyörgy připadají i malé části \"Battyánpuszta\" a \"Téglagyár\". Obcí prochází silnice 76. Poblíže se nacházejí vesnice Balatonberény a Vörs.\n"}
{"id": "242835", "url": "https://cs.wikipedia.org/wiki?curid=242835", "title": "Emajõgi", "text": "Emajõgi\n\nEmajõgi (rovněž Suur-Emajõgi v kontrastu k Väike-Emajõgi) je řeka v Estonsku. Je dlouhá 101 km, včetně pramenného toku Väike-Emajõgi a jezera Võrtsjärv má délku 218 km. Povodí má rozlohu 6920 km².\n\n\"Suur-Emajõgi\" odtéká z jezera Võrtsjärv, teče přes druhé největší estonské město Tartu a ústí do Čudského jezera\n\nZdroj vody je smíšený s převahou dešťového. Průměrný roční průtok vody činí 71,6 m³/s. Zamrzá v prosinci a rozmrzá v druhé polovině března. Nejvyšších vodních stavů dosahuje od dubna do půlky června.\n\nPod městem Tartu je možná vodní doprava.\nBěhem 2. světové války byla řeka jedním z národních symbolů. Spisovatel Ülo Tuulik se ve své knize \"Jalovec i sucho přečká\" (Sõja jalus) na straně 168 mluví o chlapci který putuje z Říše a tvrdí \"\"že nohy si umyje až v řece Emajõgi\"\"\n"}
{"id": "242837", "url": "https://cs.wikipedia.org/wiki?curid=242837", "title": "Balatonújlak", "text": "Balatonújlak\n\nBalatonújlak je obec v Maďarsku v župě Somogy. Obec se nachází nedaleko Balatonu.\n\nRozkládá se na ploše 10,81 km² a v roce 2009 zde žilo 507 obyvatel.\n"}
{"id": "242840", "url": "https://cs.wikipedia.org/wiki?curid=242840", "title": "Rukopis", "text": "Rukopis\n\nRukopis (též manuskript) je v knihovnictví jakýkoliv dokument psaný rukou, tedy nikoliv vytištěný nebo reprodukovaný jiným způsobem. Termín může označovat také sdělení, které je zaznamenané rukou jinak než psaním, například nápisy vydlabané na tvrdém materiálu, nebo vyryté v omítce, stiletem ve voskové destičce či klínové písmo vytvořené ostrým rydlem na ploché destičce z nepálené hlíny. Výraz \"manuskript\" je odvozen z latinského \"manu scriptus\" neboli \"napsáno rukou\".\n\nV souvislosti s nakladatelskou praxí nebo akademickou sférou označuje rukopis text odevzdaný vydavateli či tiskaři za účelem přípravy publikace, dodaný obvykle ve formě textového souboru nebo vytištěný na počítačové tiskárně, tedy kopie. V minulosti byl rukopis psán ručně (odtud název) nebo na psacím stroji.\n\nPůvodně měly všechny knihy podobu rukopisu. Od 7. století se v Číně a později i v jiných částech východní Asie používaly pro tisk knih dřevěné špalíčky. Nejstarším příkladem je tzv. Diamantová sútra z roku 868. V islámském světě a na Západě byly všechny knihy ve formě rukopisu až do vynálezu knihtisku v polovině 15. století. Nejméně ještě sto let pak byly knihy nadále reprodukovány ručně, především z reprezentativních důvodů.\n\nSoukromé i státní dokumenty byly stále psány rukou, dokud nebyl koncem 19. století vynalezen psací stroj.\n\nHistorickými středověkými rukopisy (kodexy) se zabývá věda kodikologie. V jejím užším slova smyslu je rukopis literární dílo psané inkoustem a podobnými barvami na papyrus, pergamen nebo papír, kde text může být doprovázen barevnými vyobrazeními (iluminované rukopisy).\n\n"}
{"id": "242842", "url": "https://cs.wikipedia.org/wiki?curid=242842", "title": "Väike-Emajõgi", "text": "Väike-Emajõgi\n\nVäike-Emajõgi (znamená \"Malá Emajõgi\", resp. \"Malá Matka řeka\") je řeka v Estonsku. Je dlouhá 82 km a je pramenným tokem řeky Emajõgi.\n\nOdtéká z jezera Pühajärv a ústí na jižním konci do jezera Võrtsjärv. Nejvýznamnější přítoky jsou Pedeli, Visula a Ärnu.\n"}
{"id": "242847", "url": "https://cs.wikipedia.org/wiki?curid=242847", "title": "Showbiz", "text": "Showbiz\n\nShowbiz je debutové album kapely Muse, rockové kapely z Devonu, Poprvé vydáno 9. září 1999 v Mushroom Records. Album bylo produkováno Johnem Leckiem v Sawmill Studios. Nahrávky „Uno\", „Cave\", „Muscle Museum\", „Sunburn\", a „Unintended\" byly vydány jako singly. Ve Velké Británii za toto album obdrželi platinovou desku a po celém světě se prodalo více než 700 000 kopií. V amerických hitpárádách ale propadlo a v USA se prodalo jen 100 000 kusů.\n\nTexty a hudba od Matthewa Bellamyho, kromě těch kde je to zmíněno.\n\n\n"}
{"id": "242848", "url": "https://cs.wikipedia.org/wiki?curid=242848", "title": "Wupper", "text": "Wupper\n\nWupper je řeka v Německu (Severní Porýní-Vestfálsko). Je to pravý přítok Rýna. Je 105 km dlouhá. Povodí má rozlohu 827 km².\n\nPramení v Börlinghausenu. Protéká převážně severní částí pohoří Rheinisches Schiefergebirge přes hustě osídlenou průmyslovou oblast.\n\nV povodí bylo vybudováno několik přehradních nádrží. Vodou z řeky je zásobováno mnoho průmyslových závodů. Na řece leží města Wuppertal, Wipperfürth, Hückeswagen, Leichlingen.\n"}
{"id": "242850", "url": "https://cs.wikipedia.org/wiki?curid=242850", "title": "Kohout", "text": "Kohout\n\nNázev kohout nese více různých objektů:\n\n\n\n\n\n\n\n"}
{"id": "242851", "url": "https://cs.wikipedia.org/wiki?curid=242851", "title": "Zénón z Kitia", "text": "Zénón z Kitia\n\nZénón z Kitia (asi 333 př. n. l. Larnaka na Kypru – 262 př. n. l. Athény) byl vlivný řecký filosof helénistické doby, zakladatel stoicismu. Z jeho díla se zachovaly jen zlomky u jiných autorů a také o jeho životě víme jen anekdotické příběhy. Zato jeho filosofie sebeovládání měla nesmírný vliv v celé pozdní antice, zejména v Římě a v raném křesťanství. Také v novověku se ke stoicismu hlásilo mnoho významných lidí.\n\nJe po něm pojmenován měsíční kráter Zeno.\n\nZénón se narodil v kupecké rodině možná fénického původu ve městě Kition (dnes Larnaka) na ostrově Kypru a sám byl až do 42 let také kupcem. Podle líčení Diogena Laertia mu tehdy na moři ztroskotala loď a o všechno přišel. Jak bloumal athénskými ulicemi, zašel ke knihkupci a našel tam cosi od Sókrata. Zeptal se knihkupce, kde by se něčemu takovému mohl naučit, a ten mu místo odpovědi ukázal kynického filosofa Kratéta z Théb, který se stal jeho učitelem. Zénón pocházel z vyšší vrstvy a kynická škola byla drsná. Jednou ho učitel prý nechal nosit po ulicích hrnec s polévkou a holí mu jej rozbil. Polévkou politý Zénón se dal na útěk a mistr za ním volal: „Proč utíkáš, můj malý Féničane? Vždyť se ti nic nestalo!“ Protože učili ve sloupořadí (řecky stoa), dostala i jejich škola název Stoa resp. stoicismus. O Zenónově smrti se vypráví, že už jako stařec vyšel z domu, zakopl a zlomil si palec. Obrátil se k nebi, ocitoval slova nešťastné Niobé: „Už jdu, proč mne ještě voláš?“ a oběsil se. Zenón se popisuje jako hubený muž tmavé pleti. Ačkoli se obklopoval žebráky a sám prý také žebral, lidé si jej velmi vážili, vyznamenali ho zlatým věncem a postavili mu náhrobek.\n\nZénónův hlavní spis se nazýval „O obci“ a byla to patrně utopie o obci racionálních lidí, kde nejsou peníze, chrámy ani soudy, protože rozumní lidé je nepotřebují a řídí se pouze svým rozumem. Jádrem Zenónova učení byl názor, že člověk má především usilovat o to, aby jím nic v životě nemohlo otřást (ataraxie). Proto se nesmí k ničemu upínat, musí ovládat své vášně a choutky, a pak může dosáhnout i klidu a štěstí. „Klidu se nejlépe dosáhne lhostejností k radostem i strastem“. Člověk má vždy udělat to, co je právě správné (řec. kathékon) – příkladem je Zénónova smrt.\n\nNa rozdíl od kyniků, kteří žili na okraji společnosti, stoikové uznávali společenskou povahu člověka a zdůrazňovali statečnost, odpovědnost a další občanské ctnosti. Stoicismus je filosofie hrdinské svobody, autonomie jednajícího a odpovědného člověka, který ovládá sám sebe, řídí se svým rozumem a svými povinnostmi ale nevzdoruje osudu. Proto měl takový vliv v celých pozdějších dějinách.\n\n"}
{"id": "242853", "url": "https://cs.wikipedia.org/wiki?curid=242853", "title": "Kukla (rozcestník)", "text": "Kukla (rozcestník)\n\nKukla může být:\n\n\n\n\n"}
{"id": "242854", "url": "https://cs.wikipedia.org/wiki?curid=242854", "title": "Zénón", "text": "Zénón\n\nZénón nebo Zenon (řecky Ζηνων \"Zénón\", latinsky Zeno, znamená „dar Diův“) je starověké osobní jméno, které může označovat:\n\n\n"}
{"id": "242860", "url": "https://cs.wikipedia.org/wiki?curid=242860", "title": "Líšeň (České středohoří)", "text": "Líšeň (České středohoří)\n\nLíšeň (548 m) je zalesněný trachytový vrch v Českém středohoří. Nachází asi čtyři kilometr severně od Třebívlic u vesničky Lhota. Kuželovitý vrch s balvanovými proudy na svazích je významným bodem geomorfologického okrsku Kostomlatské středohoří.\n\n"}
{"id": "242862", "url": "https://cs.wikipedia.org/wiki?curid=242862", "title": "Nindžató", "text": "Nindžató\n\nNindžató (: 忍者刀), také známé jako nindžaken nebo šinobigatana (忍刀), je označení pro meč, který používali japonští nindžové. Podle knihy „Ninjutsu History and Tradition“ napsané Masaaki Hacumim, vůdcem Budžinkanské školy nindžucu se tyto meče vyráběly v různých tvarech a velikostech. Často ale byly mnohem kratší než tradiční katany, které používali samurajové.\n\nTypické nindžató, které by u sebe měl nindža by pravděpodobně bylo wakizaši, nebo zkrácená katana. Nebo také čokutó vybavené rukojetí z katany a zasunuté do pochvy od katany. Tak se docílilo toho, že soupeř často špatně odhadl dobu, potřebnou k vytažení meče. Tak mohl nindža provést battódžucu úder rychleji, než by soupeř očekával. Zároveň se tak docílilo toho, že meč vypadal jako tradiční katana a zabránilo se tak odhalení nindži. Volný prostor v pochvě se také dal využít k uschování drobných předmětů, nebo vybavení. Samozřejmě délka meče také nutila jeho uživatele, aby se dostal k soupeři blíž, což mohla být nevýhoda ale i výhoda proti soupeři s tradičním mečem. Krátký meč se dá rychleji tasit než meč dlouhý a dal se tak zasadit první úder dřív. Většina odborníků se ale domnívá, že kratší meč nindžové používali proto, že se často skrývali ve stísněných prostorách. Zároveň se lépe hodí pro boj na takovýchto místech. Samuraj s dlouhým mečem by měl například v úzké chodbě proti nindžovi velkou nevýhodu.\n\nModerní nindžató jsou často zobrazovány jako rovné meče s hranatou záštitou (cuba), toto ale není historicky přesné. Podle výše zmíněné knihy od Masaaki Hacumiho měl i nindžaken lehké zakřivení.\n\nJedna z Budžinkanských škol nindžucu, Togakure rjú, vyučuje boj s nindžató. Typicky s meči o délce wakizaši s rukojetí katany. Hlavní výhodou těchto mečů je snadnost použití ve stísněných prostorách.\n"}
{"id": "242866", "url": "https://cs.wikipedia.org/wiki?curid=242866", "title": "Kvantování", "text": "Kvantování\n\nKvantování je ve fyzice proces, při kterém se klasické fyzikální objekty a veličiny popisující jejich chování nahrazují odpovídajícími matematickými strukturami kvantové teorie (např. operátory, vlnová funkce, stavový vektor, dráhový integrál apod.) a zákony klasické fyziky, popisující vztahy mezi veličinami, se nahrazují odpovídajícími zákony kvantové teorie.\n\nTento proces umožňuje popsat a vysvětlit kvantové chování systémů a mimo jiné i skutečnost, že některé veličiny nabývají pouze diskrétních hodnot. Často se mění po celých násobcích kvant, tj. elementárních hodnot veličiny, odvozených od Planckovy konstanty nebo elementárního náboje. V takovém případě hovoříme o kvantování dané veličiny.\n\nMatematické metody kvantování nejsou zcela obecné - pro daný případ je potřeba volit vhodnou metodu. Lze sem zařadit např.:\n\nPro některá klasická pole není postup kvantování známý, např. gravitační pole, jehož kvantová varianta, tzv. kvantová gravitace, zatím nebyla vytvořena.\n\nCílem kvantování je vytvořit kvantové teorie pole odpovídající klasickým teoriím pole. Při kvantování polí je klasický přístup k fyzikálnímu poli nahrazován interagujícími částicemi, které jsou pro dané pole charakteristické. Např. při kvantování elektromagnetického pole se vyskytují fotony (\"kvanta elektromagnetického pole\"), které zprostředkovávají elektromagnetickou interakci. \n\nVýsledkem kvantování mohou být nejen reálné částice, ale také tzv. kvazičástice, např. fonony.\n\nKvantování je důležitou součástí teorií částicové fyziky, jaderné fyziky, kvantové optiky nebo fyziky kondenzovaného stavu.\n\n"}
{"id": "242868", "url": "https://cs.wikipedia.org/wiki?curid=242868", "title": "Soudný vrch", "text": "Soudný vrch\n\nSoudný vrch (300 m n. m.) je téměř holý čedičový vrch v Českém středohoří, jenž se nachází prakticky na okraji města Ústí nad Labem nedaleko od vrchu Ořechovka (386 m) nad soutokem Labe s řekou Bílinou. Oba vrchy dohromady tvoří tzv. Labské vrchy. Nachází se zde Humboldtova vyhlídka, což je místo krásného výhledu. Z vrcholu hory se nabízí krásné výhledy do obou údolí, tedy jak do hlavního údolí Labe, tak do vedlejšího údolí řeky Bíliny. Tato místa proslavil známý německý přírodovědec, badatel a cestovatel Alexander von Humboldt, po němž je zde pojmenován nejen výše zmíněný vyhlídkový bod, ale i jedna z bočních roklí vedoucích k řece Labi.\n\n"}
{"id": "242870", "url": "https://cs.wikipedia.org/wiki?curid=242870", "title": "Lysozym", "text": "Lysozym\n\nLysozym (lyzozym) je enzym, který se vyskytuje ve slinách, slzách, vaječném bílku, nosním hlenu, krevní plazmě, granulech neutrofilů a mateřském mléce. Díky schopnosti narušovat bakteriální stěnu má silné antibakteriální účinky. \nOznačení pochází z řeckého slova \"lysis\" (rozpouštění).\n\nLysozym poprvé popsal v roce 1922 Alexander Fleming (1881-1955), objevitel penicilinu.\n"}
{"id": "242871", "url": "https://cs.wikipedia.org/wiki?curid=242871", "title": "The Orb", "text": "The Orb\n\nThe Orb je anglická hudební skupina hrající ambient a ambient house. V r. 1988 ji založili Alex Paterson a Jimmy Cauty. The Orb pamatuje mnoho umělců (např. Alex Paterson, Andy Falconer, Andy Hughes, Jimmy Cauty, John Roome, Kris Weston, Lewis Keogh, Simon Phillips, Thomas Fehlmann). Dnešní The Orb mají tuto sestavu: Alex Paterson a Thomas Fehlmann.\n\n\n\n"}
{"id": "242872", "url": "https://cs.wikipedia.org/wiki?curid=242872", "title": "Testování", "text": "Testování\n\nTest nebo testování může mít více významů:\n\n\n"}
{"id": "242880", "url": "https://cs.wikipedia.org/wiki?curid=242880", "title": "Somogyaracs", "text": "Somogyaracs\n\nSomogyaracs je obec v Maďarsku v župě Somogy. Obec se nachází nedaleko chorvatských hranic.\n\n"}
{"id": "242882", "url": "https://cs.wikipedia.org/wiki?curid=242882", "title": "Csurgónagymarton", "text": "Csurgónagymarton\n\nCsurgónagymarton je obec v Maďarsku v župě Somogy.\n\nRozkládá se na ploše 14,82 km² a v roce 2010 zde žilo 190 obyvatel.\n"}
{"id": "242883", "url": "https://cs.wikipedia.org/wiki?curid=242883", "title": "Chris Barrie", "text": "Chris Barrie\n\nChris Barrie (* 28. března 1960 Hannover, Německo), rodným jménem Christopher Jonathan Brown, je britský herec. Proslavil se především rolemi Arnolda Rimmera v seriálu \"Červený trpaslík\" a Gordona Brittase v seriálu \"The Brittas Empire\" (charakter postavy je velmi podobný charakteru Rimmera).\n\nNarodil se v německém Hannoveru, studoval na metodistické koleji v Belfastu, polytechniku v Brightonu nedokončil. Pracoval v supermarketech, později začal svou hereckou kariéru v televizní show Davida Essexe. V roce 1987 se v epizodní roli objevil v sitcomu \"Černá zmije\". Přelom v jeho kariéře nastal o rok později, kdy se začal vysílat sci-fi sitcom \"Červený trpaslík\", v němž Barrie hrál jednu z hlavních postav, druhého technika Arnolda J. Rimmera. V letech 1991–1997 účinkoval v sitcomu \"The Britass Empire\" v roli Gordona Britasse. Ztvárnil také sluhu ve filmech \"Lara Croft - Tomb Raider\" a \"\".\n\n"}
{"id": "242884", "url": "https://cs.wikipedia.org/wiki?curid=242884", "title": "Suchoj Superjet 100", "text": "Suchoj Superjet 100\n\nSuchoj Superjet 100 (rusky: \"Сухой Суперджет 100\" anglicky: \"Sukhoi Superjet 100\") je řada ruských dvoumotorových proudových úzkotrupých dopravních letounů pro regionální linky, dříve nazvaná \"RRJ – Russian Regional Jet\". \n\nPo zahájení vývoje v roce 2000 vzlétl první prototyp (95001, následně 97001, imatrikulace RA-97001) 19. května 2008 z letiště Dzemgi v Komsomolsku s posádkou šéfpilot OKB Suchoj Alexandr Jabloncev a zkušební pilot Leonid Čikunov. Druhý zkušební exemplář (95003, následně 97003) vzlétl 24. prosince 2008, třetí (97004, RA-97004) již s plným vybavením kabiny cestujících pak 25. července 2009. Čtvrtý prototyp (97005) sloužil k ověření stanovené doby pro nouzovou evakuaci cestujících. Certifikace ruského Mezistátního leteckého výboru byla ukončena 28. ledna 2011. Letoun vyrábí Sjednocená letecká korporace v Komsomolsku na Amuru za účasti zahraničních společností. Kromě ruského trhu a trhu Společenství nezávislých států dodává výrobce i na ostatní světové trhy.\n\nSSJ-100 byl vyvinut dle požadavku ruských leteckých společností na letoun, který by se měl stát náhradou za zastaralé a neekonomické Tu-134 a Jak-42, a který by svou kvalitou konkuroval strojům typů Embraer E-Jet a Bombardier CSeries. \n\nStroj byl představen veřejnosti 26. září 2007 v Komsmolsku na Amuru a světové veřejností pak na aerosalónu v Paříži 2009, kde si prvních 20 letounů objednala italská letecká společnost Itali Airlines. Z objednávky je 10 strojů závazných, na dalších deset kusů dal italský zákazník opci. O letouny, které vzbuzují pozornost, mají zájem ruské letecké společnosti, ale i další zahraniční letečtí dopravci. Suchoje Superjety měly být dodávány od konce roku 2009, kvůli nepřipravenosti motorů však bylo způsobeno zpoždění prvních dodávek. Vývoj a výrobu turbodmychadlových dvouhřídelových motorů SaM146 zajišťuje Powerjet, společný podnik francouzské firmy SNECMA a ruského NPO Saturn. Zpoždění je pro výrobce o to nepříjemnější, že přišlo ve chvíli, kdy se již naplno rozjížděla sériová výroba konkurenčního letounu Antonov An-148.\n\nV květnu 2008 měl Suchoj závazné objednávky na 73 kusů Superjetu 100. Od začátku roku 2009 do června 2009 zatím získala objednávky na dalších 122 letadel. \n\nV listopadu 2010 sdělovací prostředky oznámily, že první sériové letadlo Suchoj Superjet (97007, EK-95015, „Jurij A. Gagarin“), určené pro arménskou leteckou společnost Armavia, vykonalo svůj první let. První komerční let uskutečnila 21. dubna 2011 letecká společnost Armavia na lince z Jerevanu do Moskvy.\n\nPrvním zákazníkem na ruském trhu se stal Aeroflot, který uvedl svůj první Superjet (výr. č. 95008, RA-89001, „Michail Vodopjanov“) na linku z Moskvy do St. Petersburgu 16. června 2011. Druhým strojem Aeroflotu se stal Superjet výrobního čísla 95010 (RA-89002, „Dmitrij Jezersky“) zalétaný 11. července 2011 a na linky nasazený 27. srpna.\n\nPrvním zákazníkem v Asii byla indonéská Sky Aviation a laoská Lao Central, v Americe mexický Interjet. Prvním provozovatelem Superjetu 100 v západní Evropě se stala v květnu 2015 irská letecká společnost CityJet.\n\nDo května 2019 bylo vyrobeno 192 kusů.\n\n\n\n"}
{"id": "242886", "url": "https://cs.wikipedia.org/wiki?curid=242886", "title": "Darány", "text": "Darány\n\nDarány je obec v jižním Maďarsku, v župě Somogy. Obec se nachází nedaleko hranic s Chorvatskem.\n\nRozkládá se na ploše 28,10 km² a v roce 2011 zde žilo 900 obyvatel.\n"}
{"id": "242887", "url": "https://cs.wikipedia.org/wiki?curid=242887", "title": "Pyrrhón z Élidy", "text": "Pyrrhón z Élidy\n\nPyrrhón z Élidy (asi 360 př. n. l. ve Starověké Élidě – asi 260 př. n. l.) byl antický řecký filosof, považovaný za zakladatele pyrrhonismu a do jisté míry i skepticismu vůbec. Do jisté míry proto, že prvky skepticismu se objevovaly v různých filozofických směrech počínaje Homérem zhruba po šest staletí. Významné podoby nabyly zejména u sofistů (Protágorás z Abdér) a atomistů (Démokritos). Teprve Pyrrhón ale vše dokázal přetavit do podoby filosofické školy.\nPůvodně byl malířem. Jinak o jeho životě není známo téměř nic, snad byl ovlivněn Démokritem a dalšími Abdéřany, např. Anaxarchem se kterým navštívil Indii, odkud načerpal inspiraci pro prvky své filosofie. Podle Diogena Laertia doprovázel krále Alexandra Velikého na jeho výpravách a podle Pausania měl v rodné Élidě pomník. Také z jeho díla se – kromě jedné oslavné básně na Alexandra – nic nezachovalo a nevíme ani, zda nějaké napsal. Jeho vliv byl patrně založen na neotřesitelném klidu a vyrovnanosti ve všech životních situacích, o čemž svědčí četné anekdoty. Tento vnitřní klid udělal velký dojem na jeho žáky a následovníky, jakými byli zejména lékař a filosof Sextus Empiricus, ale možná i Epikúros.\n\nPyrrhónovou ústřední myšlenkou je nejistota jakéhokoliv poznání – jak smyslového, tak rozumového. Interpreti se neshodují v tom, zda ji Pyrrhón připisoval neuchopitelnosti a proměnlivosti skutečnosti samé, anebo – jako pozdější pyrrhonisté – omezenosti našich smyslů i rozumu. V obou případech ale moudrému člověku nezbývá, než se ve všem zdržet úsudku (řec. \"epoché\"). Jen tak může totiž dosáhnout vnitřního klidu (ataraxie) a štěstí (\"eudaimonia\"). Dle Horyny má skeptická nauka v Pyrrhónově podobě \"nejčistší, neobsažnější a nejpůvodnější podobu.\"\n\nPro jeho skepsi jsou základním kamenem tři otázky:\n\n1) Jaká je povaha věcí? (věcí myslel vše, co existuje)\n\nDle Pyrrhóna nic o povaze věcí nevíme, protože jejich povaha je neurčitá a neurčitelná. Vnímáme pouze to, jak se nám věcí jeví, ne jaká je jejich pravá podstata. Každý výrok se dá vyvážit opačným výrokem, který má stejnou váhu. Dochází tedy k isosthenii a nelze tak určit, který z výroků je správný.\n\n2) Jak se máme k věcem chovat? (Jaký je náš postoj k nim?)\n\nProtože je povaha věcí mimo dosah našeho poznání, musíme se k věcem chovat skepticky, nesoudit je a zdržet se úsudku, tj. zaujmout postoj \"epoché.\" Je třeba být vůči soudům o podstatě světa lhostejný (jsou to \"adiafora\"). Jedině tak dosáhneme blaženosti.\n\n3) Co z tohoto postoje pro nás vyplývá?\n\nPokud se zdržujeme úsudku, můžeme dosáhnout nepohnutosti, neochvějnosti (\"ataraxia\") a zbavit se utrpení skrze necitlivost (apatheia). Pyrrhón ale samozřejmě ví, že skeptik zkrátka nemůže žít praktický každodenní život bez jakéhokoliv souzení. Proto říká, že člověk má žít podle mravů země, k níž přináleží, při čemž nemá věřit v naprostou platnost takových zvyků a mravů. Skeptik tedy žije jako ostatní lidé, ale nepřisuzuje těmto hodnotám statut pravdy.\n\n\n\n"}
{"id": "242890", "url": "https://cs.wikipedia.org/wiki?curid=242890", "title": "Drávagárdony", "text": "Drávagárdony\n\nDrávagárdony je obec v Maďarsku v župě Somogy. Obec se nachází nedaleko hranic s Chorvatskem.\n\n Mapa obce\n"}
{"id": "242891", "url": "https://cs.wikipedia.org/wiki?curid=242891", "title": "Antoni Lange", "text": "Antoni Lange\n\nAntoni Lange (1861–1928) byl polský spisovatel, básník, překladatel, dramatik, novinář a kritik, představitel polského modernismu. Své dílo tvořil především v polštině, verše i ve francouzštině. V překladatelské činnosti se věnoval především překladům poesie, zejména z francouzštiny, angličtiny.\n\n\n"}
{"id": "242895", "url": "https://cs.wikipedia.org/wiki?curid=242895", "title": "Předsókratici", "text": "Předsókratici\n\n__BEZOBSAHU__\nPředsókratici, také předsókratovci nebo presokratici je souhrnné označení pro rané řecké filosofy před Sókratovým obratem a novým založením filosofie zhruba v polovině 4. století př. n. l. Představují různé pokusy o racionální výklad skutečnosti v období krize starších, tradičních společností a jejich mýtů. Z jejich spisů se vesměs zachovaly pouze zlomky, citáty v dílech pozdějších autorů, které se obvykle citují podle vydání Diels-Kranz jako:\nDělí se obvykle na několik skupin, například:\n\n\n\n"}
{"id": "242896", "url": "https://cs.wikipedia.org/wiki?curid=242896", "title": "Antonov An-14", "text": "Antonov An-14\n\nAntonov An-14 (v kódu NATO \"Clod\") byl sovětský víceúčelový dvoumotorový dopravní letoun, který dostal název \"Pčolka\" (\"Včelička\"). Vznikl jako požadavek na lehký letoun, který by byl určen jak pro dopravu, tak pro zemědělství, kurýrní lety či zdravotní službu.\n\nPrvní prototyp An-14 (SSSR-L1958) byl zalétán 15. března 1958 se dvěma hvězdicovými motory Ivčenko AI-14R o výkonu po 191 kW.\n\nDruhý prototyp (SSSR-L1956) měl instalované výkonnější pohonné jednotky Ivčenko AI-14RF o výkonu po 220 kW.\n\nV roce 1965 byla do sériové výroby zavedena varianta An-14A (SSSR-L5860) se zvětšeným rozpětím. I přes dílčí modernizace se nejednalo o podařený letoun, který byl vyroben v celkovém počtu 332 kusů. Již první sériový kus (SSSR-L81550) měl zdokonalené prosklení pilotní kabiny a prodlouženou příď.\nV roce 1967 začal Antonov pracovat na turbovrtulové verzi An-14M se zvětšeným trupem, která byla do sériové výroby zavedena pod označením Antonov An-28.\n\nÚdaje dle \n\n"}
{"id": "242906", "url": "https://cs.wikipedia.org/wiki?curid=242906", "title": "Hip hop v Česku", "text": "Hip hop v Česku\n\nHip hop do Česka pronikl hlavně po stránce výtvarné, mladí lidé začali po revoluci jezdit do Berlína, který byl jedním z nejpomalovanějších měst na světě, kde spatřili fenomén grafitti. Prvním kdo u nás začal dělat rap, byl Lesík Hajdovský s kapelou Manželé, kteří v roce 1984 vydali album \"Kamufláž\", na němž asi nejznámější skladba nese název Jižák, který pak v roce 1994 znovu narapovala pražská skupina PSH. Ta dnes patří mezi průkopníky hip-hopu v Česku. Mediálně známější se však v počátcích stala skupina Chaozz, která se se svými tracky (Policjééé, Svišti na golfovým hřišti a Vodopády) dostala až na přední místa v komerčních hitparádáchV roce 1998 nahrál své první album Pražský rapper Gipsy pod názvem Syndrom Snopp. V Moravskoslezském kraji u prvních krůčků k rapu byly Rhymes Street Squad, kteří se rapu věnují dodnes. Velmi významná je kompilace \"East Side Unia\", na níž se sešel ten nejlepší východoevropský hip-hop.\n\nPrvní nekomerční hiphopovou deskou (pokud pomineme kompilace) je v roce 2001 \"Repertoár\" od PSH. Po nich nesmíme zapomenout na kluky z Diwokého západu, kteří nenahráli sice desku, ale své malé album s hity jako je V rytmu THC, Mlať skinheada do hlavy, Zatáhlost či Reprezent. To vše odstartovalo příliv nových hiphopových desek. V tomtéž roce vyšla deska \"Syndrom Snopp-Syndrom Separace\". O rok později vydávají CD pražští Indy & Wich, rapper Phat a DeFuckTo (Pár vět).\n\nVelký význam pro další rozvoj hip-hopu u nás měl bezpochyby třídenní festival věnovaný čistě tomuto hudebnímu žánru, jehož 1. ročník se konal v roce 2002 v Pardubicích. Na něm mohli návštěvníci zhlédnout kromě širokého zastoupení domácích MC’s a DJ’s, také zahraniční kapely. Festival kromě hudby nabízí lidem i ostatní aspekty tohoto stylu, které bezpochyby k hip-hopové kultuře patří, jako je např: graffiti, breakdance a beatbox. Akce si získala časem evropský věhlas a s německým Splashem dnes patří k největším hip-hopovým akcím v Evropě.\n\nV roce 2004 vychází CD kontroverzních Supercrooo (Phat&Hack), které hudební vydavatelství album nejprve odmítla vydat pro obscénnost. Právě Supercrooo, PSH a label P.A.trick records lze považovat za hybnou sílu českého hip hopu.\n\nV roce 2005 nastupuje na scénu mnoho dalších českých raperů, o kterých se dá říct, že nastartovali novou éru tzv. gangsta rapu. Jsou to hlavně Hugo (Paranormalz Records) a Tafrob (Blind Deaf). Tento druh rapu je však v Česku (vzhledem k jeho geografické poloze a tedy takřka absenci elementů typu ghett, mafie, kuplířství) poněkud neopodstatněný.\n\nV roce 2007 přichází na scénu velmi progresivní label Bigg Boss pod vedením Vladimira 518. Svou neobyčejnost a jisté oproštění od starých, zažitých a neprogresivních tendencí dal najevo svým první releasem. Byla jím deska \"Neurobeat\" od kontroverzní skupiny umělců, jež již za hip hop považovat spíše nelze, a sice Sifonova WWW. Ve stejném roce konečně vydává své sólo i LA4, člen skupiny Indy & Wich. Byl založen label Azurit Kingdom.\n\nV roce 2008 vydává sólové album Jay Diesel (Skoop), Vladimir 518 z PSH a Hugo Toxxx ze Supercrooo. Dále vychází kompilace \"20Ers\" dokumentující 20 let od začátku českého rapu. Obsahuje dvě části: nově nahranou část a sbírku legendárních českých songů. Nakonec vyšlo také album od Jamese Colea (SuperCroo) a Oriona (PSH) s názvem \"Orikoule\". V roce 2008 vzniká první dokumentární film mapující hip hop v ČR pod názvem \"Česká RAPublika\". Premiéra filmu byla 28. 11. 2008.\n\nRok 2009 přinesl nové album od Tafroba s názvem \"Sup\" (odvozené od jeho příjmení) a deska od BPM - \"Horizonty\".\n\nProduktivní byl rok 2010, kdy vyšlo mnoho nových počinů a byly založeny dva nové labely: Ty nikdy založen 2006 (IdeaFatte, Paulie Garand, Rest, apod.) a PVP Label (MAAT, Emeres apod.). Z alb vyšla nová deska od Emerese - \"Mount Emeres\", Maat - \"All-in\", LA4 - \"Gyzmo\", PSH - \"Epilog\", Rest a DJ Fatte - \"Premiéra\", IdeaFatte - \"Doma\", Paulie Garand - \"Harant\", Ryes a Kenny Rough - \"Páni kluci\", James Cole - \"Halucinace ze 3. patra\" a Prago Union - \"Dezorient Express\", za které si dokonce odnesli Anděla 2010 za hiphopové album roku. Album také vydal Sergei Barracuda - \"Pouliční ekonomická\", ostravský street rap pod labelem Azurit Kingdom.\n\nV roce 2011 vyšlo album od Hugo Toxxxe - \"Legální drogy a Ilegální kecy\". \n\nPřevratný byl hlavně rok 2012, v tomto roce na sebe poukazuje seskupení YZO Empire. Logic a Jackpot vydávají společné EP s názvem \"Pod vlivem\", které produkoval Cassius Cake.\n\nPaulie Garand vydal album \"V hlavní roli\".\n\nV roce 2013 vydal Ektor své převratné album s DJ Wichem - \"Tetris\". Marpo se svým labelem Troublegang vydal historicky jeho nejúspěšnější desku \"RIOT!\" Díky tomuto albu se vyšvihl na 2. místo nejsledovanějšího českého rappera v ČR na Facebooku (přes 100 000 fanoušků). Slovenský Kontrafakt vydal své album \"Navždy\", které mělo velký úspěch v České republice. V roce 2013 vydává skupina YZO Empire (později zakladatelé labelu Milion+ Entertainment) desku \"YZOTAPE\" (Logic, Jimmy Dickson), která toto seskupení dostala do popředí. Pastor z labelu Azurit Kingdom vydava album \"Adyos\".\n\nV roce 2014 vydal Hugo Toxxx svůj mixtape \"Trashrap\" a Ektor se velmi proslavil díky svému hitu Jak Jinak, merch Detektor měl velký úspěch už před vydáním alba. Byl založen label Blakkwood Records (MAAT, Projekt Asia, Jay Diesel apod.), který se dá považovat za nástupce PVP Labelu.\n\nV roce 2015 vydal Ektor své velmi úspěšné album \"Detektor\" a Viktor Sheen s Renne Dangem vydali společné album \"Projekt Asia\", které mělo také úspěch. Pod nakladatelstvím Blakkwood Records vydal také své album Fosco Alma z legendárních MAAT, které nese název \"Foscoismus 2\". Nejúspěšnějšími skladbami byly Zdi s kytaristou Petrem Lebedou a 5 minut se zpěvačkou Sharlotou. Rapper Logic vydává velmi úspěšné album \"Yzomandias\" a díky němu se stává jedním z nejvýznamnějších mladých rapperů v České republice. V tomto roce vydává album skupina IdeaFatte (IF) s názvem \"RAP\" a díky svému osobitému zvuku deska měla velmi pozitivní ohlas a recenze. Paulie Garand vydává desku \"Boomerang\" pod labelem Tynikdy. Albem \"Sick\" vyrukoval do světa také zástupce grime rapu v České republice - Smack a za toto album získává ocenění Anděl a obhajuje tak tuto prestižní cenu.\n\nV roce 2016 Marpo vydal album \"Lone Survivor\", které se stalo nejprodávanější v ČR a jako první rapper v ČR udělal koncert v hale (Incheba aréna - Praha), kde i pokřtil své 6. studiové album Lone Survivor. Ektor vydal album \"Detektor 2\". Protiva vydal svůj mixtape s názvem \"\"04970409\"\" s veleúspěšným singlem \"Prosit nebudu\". Logic vydal další album s názvem \"Ze dna\" (+ album \"Gudlak\" společně s Gumbgum) a opět měla velmi pozitivní ohlasy. Jimmy Dickson vydal desku \"Origami\", která také přispěla k celkovému vzestupu celého labelu Milion+. Hasan vydal přelomový album \"Oceán\" a Robin Zoot úspěšné album \"Cocktail Party\", a to obojí také pod Milion+. Velmi úspěšný počin vyprodukoval také DJ Wich a jeho deska \"Vini Vidi Wich\" se okamžitě zařadila mezi nejposlouchanější alba tohoto roku.\n\nRok 2017 přinesl zajímavý projekt pod labelem Milion+ a to JUSTiCE 44 (Lvcas Dope, Robis, Dokkey, Damage 036). Paulie Garand vydal desku \"Nirvana\" a dá se očekávat velký úspěch. Gumbgu aka. Karlo vydal úspěšné album \"666\" z trilogie (333, 666, 999). V tomto roce spáchal sebevraždu uznávaný rapper Jackpot. Yzomandias aka Logic vydal pod svým labelem Milion+ album \"Zhora vypadá všechno líp\". A Nik Tendo s producentem Deckym Beats vydali desku s názvem alba: \"GoldKid\" také pod labelem Milion+.\nRok 2018 Marpo vydal album \"Dead Man Walking\". Rest vydal úspěšné album \"Restart\". Yzomandias vydal desku úspěšné album \"Sbohem Roxano\". Debutové album vydal Nik Tendo \"7\". A v září vydá Sergei Barracuda Album \"Pouliční ekonomická 3\". Viktor Sheen s Jicksonem vydávají pod labelem Milion+ společné album \"Grál\". Robin Zoot a DJ Rusty vydají pod stejným labelem desku s názvem \"Tvoje máma ví co je n*mrd*.\n\nV roce 2017 vznikl label Mayday také známý jako Mayday Music. Zakladateli jsou Amk a Toxic. V roce 2019 se label rozrostl o dalšího člena, jeho jméno je Grey.\n\n\n"}
{"id": "242908", "url": "https://cs.wikipedia.org/wiki?curid=242908", "title": "Beaune", "text": "Beaune\n\nBeaune [vysl. \"bón\"] je historické město na východě Francie v departmentu Côte-d'Or a regionu Burgundsko-Franche-Comté, středisko vinařské oblasti \"Côte d´Or\". Má 22 000 obyvatel.\n\nBeaune je prastaré keltské a později římské sídlo (castrum), městská práva však dostalo až roku 1203. Od 14. století bylo (vedle Dijonu) sídlem mocných burgundských vévodů, kteří ovládali také Flandry a kteří postavili dodnes zachovanou městskou hradbu. Když roku 1477 zemřel poslední z nich, francouzský král Ludvík XI. město po delším obléhání dobyl a připojil k Francii. Množství historických památek svědčí o bohatství a slávě města.\n\nOblast okolo Beaune je známá pro burgundské víno a Beaune sám je znám pro výroční dražby vín pořádané beaunským hospicem.\n\nBývalá nemocnice a chudobinec je hlavní turistickou atrakcí Beaunu. Byla založena 4. srpna 1443 Nicolasem Rolinem, kancléřem burgundského vévody, a jeho ženou a otevřen v roce 1452. Manželé k obsluze nemocných založili zvláštní řád, jehož jeptišky se v hospicu staraly o chudé a nemocné až do roku 1993, kdy byla otevřena nová. Poté se z nemocnice stalo muzeum lékařské péče s různými nástroji, s historickou lékárnou a kuchyní.\n\nV kontrastu se strohou vnější fasádou je vnitřek dvora bohatý: má dvě patra dřevěných galerií a charakteristickou střechu s polévanými pestrými taškami ve flanderském slohu. Ve velkém sále (Salle des povres, 50 x 14 m, výška 16 m) se dvěma řadami lůžek po stranách, s bohatým dřevěným stropem a kaplí se konají také koncerty. Na oltáři této kaple byl původně slavný oltářní obraz (polyptych) Posledního soudu, připisovaný flámskému malíři Rogierovi van der Weyden, který je dnes vystaven v obrazárně hospice.\n\nBeaunské nemocnice stále spravují nadační jmění asi 60 ha vinic, jejichž úroda se každý rok třetí neděli v listopadu prodává na charitativní „dražbě při svíčkách“. Z výnosu, který činí několik milionů EUR, se částečně financují nemocnice a starobinec města Beaune.\nKapitulní chrám Panny Marie (\"Notre Dame\") je hlavní kostel v Beaune. Je to velká trojlodní stavba s věží nad křížením a věncem kaplí kolem chóru, postavená v přechodném románsko-gotickém slohu někdy mezi lety 1150 a 1230. Ve stejné době vznikl i zčásti zachovaný kanovnický dům se zbytkem křížové chodby. Po požáru roku 1272 byl kostel částečně přestavěn, v dalších staletích se k němu přistavěla pozdně gotická západní předsíň (narthex) a několik kaplí.\n\nNa stěnách chóru je galerie pozdně středověkých tapiserií, utkaných kolem roku 1500 v Tournai, s výjevy ze života Panny Marie. V hlavním vchodu jsou původní pozdně gotická vyřezávaná vrata.\nJe umístěno v komplexu historických budov asi 150 m jihovýchodně od chrámu (\"Rue de l'Enfant\" 7) a má celoroční výstavu historie a současnosti burgundského vinařství a výroby známé Dijonské hořčice.\n\n\"Počet obyvatel\"\n\n\n\n\n\n"}
{"id": "242911", "url": "https://cs.wikipedia.org/wiki?curid=242911", "title": "Mainstream", "text": "Mainstream\n\nHlavní proud nebo mainstream ([meinstri:m], anglicky hlavní proud) je soubor myšlenek a postojů, které reprezentují či jsou konformní s názory, hodnotami, vkusem apod. většiny ve společnosti. Termín se uplatňuje zejména v oblasti kultury a médií. Některé menšinové proudy se proti mainstreamu programově vymezují a často se pro ně používají označení jako alternativa, subkultura nebo kontrakultura.\n\nMainstreamem se v hudbě rozumí hlavní a nejpopulárnější styly. Z mainstreamu se oddělují další větve. Typickým příkladem jsou sedmdesátá léta 20. století, kdy mainstreamem byl rock a pop s dalšími větvemi, v případě rocku psychedelický rock, art rock a jiné.\n\nMainstreamem se v literatuře rozumí zejména nenáročné tituly pro nejširší masu čtenářů. Typicky jsou to kuchařky, medailony slavných, ale též detektivky apod.\n\nMainstreamem se v oblasti časopisů rozumí zejména konzumní, často bulvární tituly určené pro nejširší masu čtenářů. Ovšem mainstream nerovná se automaticky bulvár.\n"}
{"id": "242912", "url": "https://cs.wikipedia.org/wiki?curid=242912", "title": "Gospel", "text": "Gospel\n\nGospel je hudební žánr, význačný dominantní úlohou vokálů (často silně harmonicky řazených), přičemž texty jsou náboženské povahy, zejména křesťanské. Dalšími odvozenými styly jsou např. současný gospel, tzv. „černý gospel“, nebo „moderní křesťanská hudba“ (\"Contemporary Christian Music, Praise & Worship\"). Většina forem gospelu užívá Hammondovy varhany, piano, bicí nástroje a basovou kytaru. Stále oblíbenější se také stává elektrická kytara.\n\nGospely vznikaly tak, že se černošští otroci scházeli na veřejných prostranstvích. Zde společně zpěvem vyjadřovali své pocity.\nGospel vznikl v první čtvrtině 20. století v černošských kostelech ve Spojených státech. V této době rasové segregace se gospel vyvíjel ve dvou větvích – černošské a bílé. I když ostrá hranice se ve druhé polovině 20. století postupně smazávala, je stále patrná i dnes. V obou dvou větvích existovali interpreti, kteří zpívali jen o náboženských tématech (jako např. Mahalia Jackson), ale i interpreti, kteří zpívali jen o světských věcech a vystupovali v nočních klubech (např. Sister Rosetta Tharpe, Golden Gate Quartet). Existovali i tací, kteří obě témata míchali dohromady (jako např. The Jordanaires, The Blackwood Brothers, Al Green nebo Solomon Burke).\n\n\nWorship music\n\n"}
{"id": "242916", "url": "https://cs.wikipedia.org/wiki?curid=242916", "title": "Zvon (rozcestník)", "text": "Zvon (rozcestník)\n\nSlovo zvon může označovat vícero různých objektů:\n\n\n\n\n\n\n\n"}
{"id": "242918", "url": "https://cs.wikipedia.org/wiki?curid=242918", "title": "Escopetarra", "text": "Escopetarra\n\nEscopetarra je kytara, vytvořená z upravené pušky, užívaná jako mírový symbol. Název je složeninou španělských slov \"escopeta\" (puška) a \"guitarra\" (kytara).\n\nEscopetarra byla vynalezena Césarem Lópezem, kolumbijským mírovým aktivistou, v roce 2003 ve městě Bogotá na shromáždění po teroristickém útoku na toto město 7. března 2003. Inspirací mu bylo, když zpozoroval, že jakýsi voják drží pušku podobně jako kytaru. První escopetarra byla vyrobena v roce 2003 z pušky Winchester a elektrické kytary Fender Stratocaster.\n\nLopéz zpočátku vyrobil pět escopetarr, věnoval je kolumbijskému hudebníku Juanesovi, zpěvákovi Fito Páezovi, Rozvojovému programu OSN a městské radě města Bogotá, poslední escopetarru si ponechal. Juanes později svou escopetarru prodal za 17 000 dolarů ve prospěch fondu na podporu obětí nášlapných min. Tato escopetarra byla později věnována OSN a vystavena v červnu 2006 na konferenci o odzbrojení.\n\nV roce 2006 získal López od kolumbijského vládního zmocněnce pro mír dvanáct vyřazených útočných pušek AK-47. Tyto útočné pušky mají být jednou upraveny na kytary a věnovány významným hudebníkům (Shakira, Carlos Santana, Paul McCartney) a politickým osobnostem, jako je dalajláma. Jeden z členů dalajlámova personálu ale dar odmítl a poukázal na to, že není vhodné dávat jako dar zbraně. López prohlásil, že zkusí nabídku zformulovat poněkud jasněji.\n"}
{"id": "242919", "url": "https://cs.wikipedia.org/wiki?curid=242919", "title": "Třináctiúhelník", "text": "Třináctiúhelník\n\nTřináctiúhelník je rovinný geometrický útvar, mnohoúhelník s třinácti vrcholy a třinácti stranami.\n\nSoučet velikostí vnitřních úhlů konvexního třináctiúhelníku je přesně 1980° (11π).\n\nPravidelný třináctiúhelník lze složit z třinácti shodných rovnoramenných trojúhelníků, jejichž úhly při základně mají velikost formula_1 a při vrcholu formula_2.\n\nPro pravidelný třináctiúhelník platí vzorce:\n\n\nPravidelný třináctiúhelník není možné sestrojit pouze za pomocí pravítka a kružítka. Přibližná konstrukce je však možná:\n\nPrůměr AX rozdělte na tolik částí, kolik vrcholů má mnohoúhelník mít. Protnutím polokružnice o průměru AX se středem v bodech A a X vzniknou body Y a Z. Spojnice těchto bodů a každého druhého dílčího bodu protnou opsanou kružnici, čímž vzniknou vrcholy požadovaného pravidelného mnohoúhelníku.\n\n\"obrázek vytvořen programem GeoGebra\"\n\n\n"}
{"id": "242920", "url": "https://cs.wikipedia.org/wiki?curid=242920", "title": "Acylhalogenidy", "text": "Acylhalogenidy\n\nAcylhalogenidy jsou halogenidy karboxylových kyselin. Patří mezi funkční deriváty karboxylových kyselin. Skupina OH karboxylové skupiny je nahrazena halogenem.\n\nAcylhalogenidy se připravují reakcí karboxylových kyselin (popř. jejich sodných nebo draselných solí) s chloridem fosforitým (PCl), fosforečným (PCl) nebo s oxidem-trichloridem fosforečným (POCl) za zahřívání.\n\nReakce acylhalogenidů jsou většinou v principu nukleofilní substituce za atom halogenu.\n\n\n"}
{"id": "242921", "url": "https://cs.wikipedia.org/wiki?curid=242921", "title": "Tobiášův vrch", "text": "Tobiášův vrch\n\nTobiášův vrch () je nízké nezalesněné návrší v západní části Českého středohoří. Nachází se uprostřed polí asi jedenáct kilometrů severně od Loun a deset kilometrů jižně od Bíliny poblíž vesnice Kozly. Celý vrch je chráněn jako přírodní památka se vzácnou teplomilnou stepní květenou, která je typická pro tuto část Českého středohoří. K vrchu nevede žádná turisticky značená trasa.\n\nChráněné území měří 3,4353 hektaru, nachází se v nadmořské výšce 320–354 metrů v katastrálním území Kozly u Loun a je součástí chráněné krajinné oblasti České středohoří. Rozloha vyhlášeného ochranného pásma je 0,0186 hektaru.\n\nV geomorfologickém členění lokalita leží v Českém středohoří v podcelku Milešovské středohoří a okrsku Bečovské středohoří. Neovulkanický suk z leucitického augititu zde prorazil vypreparovanou výplň z bazaltické brekcie sopečného přívodového kanálu (diatremy), která je obklopena svrchnokřídovými slínovci a vápnitými jílovci. Na horninovém podloží se vyvinul půdní typ pararendzina modální.\n\nVrch představuje dochovaný drobný fragment stepního ekosystému v okolní kulturní krajině. Jeho ochrana zajišťuje zachování rostlinných společenstev kontinentálních stepí. Na Tobiášově vrchu je velmi dobře patrná zonace stepních společenstev.\n\nNa jižním svahu je dobře vyvinutá květnatá kavylová step. Roste zde kavyl sličný, kavyl Ivanův, hlaváček jarní, modřenec tenkokvětý, pelyněk pontický, sesel fenyklový a mateřídouška panonská. Dále k západu se rozšiřují hlavně rostliny společenstva kostřavy walliské s koniklcem lučním českým a kriticky ohroženým koniklcem otevřeným, který zde roste jako na jediné lokalitě v okrese Louny a jedné z mála v celých severních Čechách. Uvedené dva druhy konikleců se zde i kříží a byl zde také nalezen jejich vzácný kříženec. Severní svah zarůstá náletem plevelných dřevin a tak je nutné pravidelně provádět asanační zásahy – vysekávat a vyřezávat nežádoucí vegetaci. Na volných prostranstvích lze najít prvosenku jarní, kozinec cizrnovitý, zvonek klubkatý a violku vonnou.\n\n\n"}
{"id": "242922", "url": "https://cs.wikipedia.org/wiki?curid=242922", "title": "Patnáctiúhelník", "text": "Patnáctiúhelník\n\nPatnáctiúhelník je rovinný geometrický útvar, mnohoúhelník s patnácti vrcholy a patnácti stranami.\n\nSoučet velikostí vnitřních úhlů konvexního patnáctiúhelníku je přesně 2340° (13π).\n\nPravidelný patnáctiúhelník lze složit z patnácti shodných rovnoramenných trojúhelníků, jejichž úhly při základně mají velikost formula_1 a při vrcholu formula_2.\n\nPro pravidelný patnáctiúhelník platí vzorce:\n\n\nKonstrukce pravidelného patnáctiúhelníku pomocí kružítka a pravítka v 36 krocích:\n\n\n"}
{"id": "242924", "url": "https://cs.wikipedia.org/wiki?curid=242924", "title": "Ústav národního zdraví", "text": "Ústav národního zdraví\n\nÚstavy národního zdraví byly v systému československé veřejné správy instituce, které byly zřízeny národními výbory pro výkon jejich působnosti na úseku zdravotnictví.\nV první fázi to byla zařízení poskytující poradenskou zdravotní péči, posléze se jejich povaha změnila v instituci sdružující a zastřešující zdravotnická zařízení v daném správním obvodě (okrese, kraji).\n\nÚstavy národního zdraví byly zřizovány okresními národními výbory na základě zákona č. 49/1947 Sb., o poradenské zdravotní péči.\n\nZe zákona poskytovaly preventivní (ochrannou) zdravotní péči: jejích úkolem bylo odborně vyšetřovat a sledovat zdravotní stav občanů a zjišťovat jejich sociálně zdravotní podmínky života.\nK ochraně zdraví občanů měly působit svou poradní činností, výchovou a zprostředkováním nápravy zjištěných sociálně zdravotních závad a potřebné péče.\nPoslední nepominutelnou oblastí byl pro ústavy národního zdraví boj proti vzniku, rozšiřování a následkům chorob, např. pohlavních, a dále alkoholismu.\n\nÚstavy národního zdraví se členily na ústředí, pobočky a místní poradny.\n\nÚstředí a pobočky se dále členily na zdravotní poradny a oddělení.\n\nPoradny zajišťovaly:\n\nOddělením příslušelo:\n\nÚstavy povinně zřizovaly poradny pro těhotné ženy, pro matky a děti (včetně školního lékařství), protituberkulózní a poradny proti pohlavním nemocem.\n\nVyžadovaly si toho poměry, zřizovaly ústavy i další specializované poradny jako:\npro péči o chrup, předsňatkové (eugenické), tělovýchovné, pro duševní hygienu a výchovu, pro bezdětné manžely, gynekologické, pro choroby srdce a cév, pro výživu a dietetiku, pro potírání revmatismu, zhoubných nádorů, lupusu, trachomu, malárie, cukrovky, chorob žláz s vnitřní sekrecí, chorob nervových, krevních, pro boj proti alkoholismu, pro duševně vadné, pro vady sluchu, řeči a zraku, pro ortopedii, pro tělesně vadné, pro nemoci stáří atd.\n\nNovou povahu ústavům národního zdraví vtiskl zákon č. 103/1951 Sb., o jednotné preventivní a léčebné péči.\nPodle něho se ústavy národního zdraví staly výkonnými orgány národních výborů majících plánovat, organizovat, řídit a kontrolovat jednotnou preventivní a léčebnou péči v daném správním obvodě.\n\nKonkrétní úpravu pak obsahovalo nařízení ministra zdravotnictví č. 24/1952 Sb., o organizaci preventivní a léčebné péče.\n\nKe sdružení zdravotnických zařízení se přikročilo „v zájmu prohloubení preventivní a léčebné péče a hospodárnějšího zvládnutí úkolů“.\n\nPodle uvedeného ministerského nařízení se všechny okresní nemocnice s okresními zdravotnickými středisky, porodnice, okresní zdravotnická střediska, obvodní zdravotnická střediska, lékařské stanice, ženské poradny, dětské poradny, ošetřovatelské stanice, stanice záchranné služby, noční sanatoria a transfúzní stanice zřízené mimo sídlo krajského národního výboru sdružily v okresním ústavu národního zdraví, jakožto zařízení okresního národního výboru (městského, obvodního).\n\nOkresní ústavy národního zdraví zůstaly základní plánovací jednotkou a jednotným organizačním, administrativním a hospodářským celkem, samostatně rozpočtujícím i účtujícím.\nV jeho čele stál ředitel lékař.\n\nNařízení umožňovalo i vznik závodních ústavů národního zdraví.\n\nObdobou okresních ústavů národního zdraví na krajské úrovni byly krajské ústavy národního zdraví.\nTy sdružovaly krajské nemocnice s krajskými zdravotnickými středisky a zpravidla i transfúzní stanice a stanice záchranné služby v sídle krajského národního výboru.\n\n24. listopadu 1990, tj. dnem, kdy nabyl účinnosti zákon č. 367/1990 Sb., o obcích (obecní zřízení), a zákon č. 425/1990 Sb., o okresních úřadech, úpravě jejich působnosti a o některých dalších opatřeních s tím souvisejících, se ústavy národního zdraví staly organizacemi okresních úřadů.\n\nNové společenské poměry po sametové revoluci otevřely dveře vzniku zdravotnických zařízení s právní subjektivitou.\nVyhláška ministerstva zdravotnictví České republiky č. 242/1991 Sb., o soustavě zdravotnických zařízení zřizovaných okresními úřady a obcemi, s účinností od 20. června 1991 stanovila, že právní subjektivita u druhově vyjmenovaných zdravotnických zařízení bude napříště pravidlem.\n\nÚstavy národního zdraví zanikly dovršením delimitace, která se uskutečnila v druhém pololetí roku 1991; delimitovali se jak zaměstnanci, tak majetek spravovaný ústavy národního zdraví.\n"}
{"id": "242929", "url": "https://cs.wikipedia.org/wiki?curid=242929", "title": "Vepřové maso", "text": "Vepřové maso\n\nVepřové maso je označení pro maso pocházející z prasete domácího. Spolu s hovězím masem je to nejčastěji používané maso v české kuchyni.\n\nNa vesnici se používá vepřové maso také z domácích zabijaček. Ty se konají nejčastěji v zimních měsících.\n\nVepřové maso má bledě růžovou barvu. Svalovina je prorostlá tukem, a proto má například proti hovězímu masu vyšší obsah tuku a vyšší energetickou hodnotu. Vepřové maso je hůře stravitelné. Chuť je závislá na věku a způsobu krmení zvířat. Maso prasat krmených hodně mlékem má světlejší barvu. Velmi jemná vlákna a pevnou bílou slaninu má maso z ročních kusů. Maso starších kusů má tuhá a hrubá vlákna, barva je tmavočervená.\n\nMaso vepřové je křehčí než maso hovězí. Méně tučné a libové vepřové je snadněji stravitelné.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných ve vepřovém mase (průměr z různých konzumovaných částí).\n\nPři porcování se rozlišují následující díly.\n\n"}
{"id": "242933", "url": "https://cs.wikipedia.org/wiki?curid=242933", "title": "Kamil Peteraj", "text": "Kamil Peteraj\n\nKamil Peteraj (* 18. září 1945, Bratislava) je slovenský spisovatel, překladatel, básník a textař. \n\nV roce 1964 absolvoval studium houslové hry na konzervatoři v Bratislavě a v roce 1970 studoval divadelní dramaturgii na VŠMU. V letech 1970 – 1980 byl dramaturgem operního souboru Nové scény v Bratislavě, od roku 1980 je svobodným umělcem. V současnosti podniká v oblasti reklamy. Je ženatý a má dva syny, žije v Bratislavě\n\nSvoji první báseň uveřejnil v roce 1964 v časopisu Slovenské pohľady. Vzápětí poté v roce 1965 debutoval básnickou sbírkou \"Sad zimných vtákov\" a jeho kniha vyvolala veliký rozruch a značně protichůdné reakce. Ve své básnické tvorbě následuje úsilí básníků z tzv. \"trnavské skupiny\". Charakteristickým znakem jeho prvních sbírek je nepravidelný volný verš a volná strofická výstavba. Později jeho básně obsahují nové tematické odstíny, jako je láska nebo dětství. Sbírka \"Lipohrádok\" je jedinečná ve slovenské poválečné poezii díky tomu, že přibližuje svět přírody plný bylin, květin, brouků atd. V pozdější tvorbě si více než přírody všímá především současného člověka uvězněného v soukolí moderní civilizace. Zaměřuje se zejména na problematiku mezilidských vztahů a na pocity odcizenosti současného člověka v moderním světě. Jeho poezie spojuje osobní a nadosobní, časové a nadčasové prvky a roviny. \n\nKamil Peteraj stal se také stal jedním z nejpopulárnějších a nejúspěšnějších textařů v oblasti slovenské populární hudby. Spolu s Borisem Filanem je považován za zakladatele moderní slovenské textové tvorby. Jeho texty se vyznačují kultivovanou lyrikou a vysokou hravostí. Jako textař spolupracoval s mnoha populárními zpěváky a hudeními skladateli (Pavol Hammel, Marián Varga, Miroslav Žbirka, Marika Gombitová, Robo Grigorov a jiní další). Je také autorem textů písní pro film \"Smolaři\". V tvorbě pro film a muzikál často spolupracuje se spisovatelem Jánem Štrasserem, se kterým napsal např. texty pro muzikál \"Cyrano z předměstí\". Přeložil také texty muzikálů \"Loď komediantů\", \"Husaři\" a \"Svatby z klobouku\". Spolupracoval také s rozhlasem a televizí.\nKromě poezie a textování populárních písní se věnoval i psaní knih pro děti. Za své básnické sbírky získal vícero slovenských literárních ocenění – tři Zlaté a dvě Platinové knihy. Jeho básně byly přeloženy do vícero jazyků (němčina, angličtina, ruština, bulharština a jiné).\n\n\n\n\n\n\n\n\n\n"}
{"id": "242934", "url": "https://cs.wikipedia.org/wiki?curid=242934", "title": "Zeltweg", "text": "Zeltweg\n\nZeltweg je rakouské město. Nachází se ve Štýrsku, v okresu Judenburg. Žije zde obyvatel.\n\nLeží na řece Muře v nadmořské výšce 659 m, mezi Nízkými Taurami a Lavanttalskými Alpami.\n\nJe známo především okruhem série Formule 1 Red Bull Ring a letištěm s moderními letadly Eurofighter, které Rakousko nedávno nakoupilo. Zeltweg je rovněž město zaslíbené sportu. Působí zde hokejisté, fotbalisté i tenisté. Zejména hokejový klub EV Zeltweg, za nějž hráli i český brankář Robert Slávik a slovenský útočník Jozef Daňo, dosáhl ve druhé nejvyšší rakouské hokejové lize (Nationalliga) v nedávné minulosti několika úspěchů (vicemistr v sezónách 2005/06 a 2006/07).\n\n"}
{"id": "242935", "url": "https://cs.wikipedia.org/wiki?curid=242935", "title": "Ploutev", "text": "Ploutev\n\nPloutve jsou orgány ryb, paryb a některých vodních plazů a savců, jejichž funkcí je zajišťovat pohyb, hydrodynamiku a případně i ochranu organismu ve vodě. Stavba ploutví u ryb a savců se liší, což je dáno jejich původem. Zatímco u ryb se jedná o primitivní končetiny, které jsou vyztužovány kostěnými paprsky, u savců mají párové ploutve kostru, neboť vznikly přizpůsobením končetin vodnímu prostředí.\n\nPloutve nesou název podle svého typického umístění na těle živočicha. Ploutve se dělí na párové a nepárové. Počet paprsků v nepárových ploutvích je důležitým rozpoznávacím znakem ryb. Paprsky jsou vlastně podpůrnou kostrou ploutví a podle stavby se dělí na \"tvrdé\" a \"měkké\". Tvrdé paprsky jsou obvykle ostré, často i s drobnými zoubky, měkké bývají rozvětvené a článkované.\n\n\nZvláštní modifikaci ploutví mají např. úhoři, kterým nepárové ploutve splývají v celistvý ploutevní lem.\n\nTuková ploutvička je zvláštní tukový výstupek za hřbetní ploutví, který se vyskytuje u některých druhů (např. lososů), nejedná se však o pravou ploutev.\n\n"}
{"id": "242937", "url": "https://cs.wikipedia.org/wiki?curid=242937", "title": "Ploutve", "text": "Ploutve\n\nVýrazy ploutev nebo ploutve mohou znamenat:\n\n\n"}
{"id": "242949", "url": "https://cs.wikipedia.org/wiki?curid=242949", "title": "Boris Filan", "text": "Boris Filan\n\nBoris Filan (* 30. červen 1949, Bratislava) je slovenský spisovatel, textař, dramaturg, scenárista a příležitostný moderátor.\n\nBoris Filan je synem scenáristy, režiséra a dramatika Ľudovíta Filana. Vystudoval filmovou a televizní dramaturgii a scenáristiku na VŠMU v Bratislavě (1972). V letech 1973 - 1987 pracoval jako dramaturg v literární redakci ČT Bratislava i v redakci zábavných programů Československé televize v Bratislavě. Za svoji publicistickou aktivitu obdržel v roce 1994 cenu Egona Erwina Kische. V roce 2000 získal Cenu za nejprodávanější knihu \"Tam tam 3\", kterou udělovala v roce 1999 Všeobecná úvěrová banka.\n\nJe autorem vícero scénářů televizních komedií. Autorsky připravoval a uváděl televizní talk-show \"Gala Borisa Filana\". Od šestnácti let psal texty k písničkám, později hlavně pro Pavola Hammela a skupiny Prúdy a Elán. Naposledy s Elánem spolupracoval na vydání alba \"Elán - Tretie oko\" (2003). Ve Slovenském rozhlase uvádí úsměvnou publicistickou relaci Borise Filana \"Pálenica\".\n\nV roce 1989 napsal scénář hudebního filmu \"Rabaka\", v němž hlavní roli ztvárnila skupina Elán, a v roce 1991 spolu s Vašem Patejdlem muzikál \"Snehulienka a sedem pretekárov\".\n\n\n\n\n"}
{"id": "242950", "url": "https://cs.wikipedia.org/wiki?curid=242950", "title": "Nová náboženská hnutí", "text": "Nová náboženská hnutí\n\nNová náboženská hnutí (se zkratkou NNH) je termín používaný pro různé novodobé skupiny spojené s náboženstvím. Podle některých zdrojů je jejich vznik motivován novou náboženskou ideou. Nová náboženská hnutí většinou odpovídají na potřeby společnosti, zejména pak tam, kde je společenský život nějak narušen.\n\nVelká část společnosti často pohlíží na NNH jako na něco negativního, to však vyplývá často z toho, že se jedná o skupiny, které jsou ve společnosti nové. U vědeckého studia nových náboženských hnutí nastává řada potíží. Jedním z vůbec prvních problémů je rozlišit, která hnutí pod pojem „nová náboženská hnutí“ zařadit.\n\nTermín nová náboženská hnutí () se vůbec poprvé vyskytl v průběhu sedmdesátých letech v sociologické literatuře a sloužil pro označení některých kontroverzních náboženských skupin. I když se tento termín stále používá i v odborné literatuře, někteří autoři se tomuto označení raději vyhýbají a uplatňují spíše termíny jako „nová náboženství“, „nová religiozita“ či „nové náboženské směry“.\n\nNelze jednoznačně určit, jak \"nová\" náboženská hnutí musí být, aby spadaly pod toto označení. U tohoto případu slovo nová označuje spíše taková náboženská hnutí, která ve společnosti nejsou zavedená. V jednotlivých kulturách, geograficky či jinak odlišných, se liší kategorizace nových náboženských hnutí. Např. v České republice jsou dosud členové Církve Ježíše Krista Svatých posledních dnů (tzv. \"Mormoni\") vnímáni jako příslušníci nové, „netradiční“ náboženské skupiny, avšak např. ve Spojených státech je Mormonská církev celkem „běžné“ náboženství.\n\nSlovo nová je tedy spíše relativní, vždy by se na něj mělo pohlížet v kontextu náboženství a kultury. Pojem „nová“ může být chápán odlišně nejen v jednotlivých společnostech, ale i u různých autorů. Britská badatelka Eileen Barkerová vidí předěl mezi „starými“ a „novými“ náboženstvími padesátá léta 20. století, kdy se objevilo velké množství skupin, poskytujících odpovědi na některé otázky týkající se duchovních, filozofických a náboženských problémů. Další skupina autorů v čele s Gordonem Meltonem považují za dělící zlom šedesátá a sedmdesátá léta. Někteří badatelé však jdou dále do minulosti a považují za dobu, vymezující nová náboženská hnutí, počátek víry Bahá'í (polovina 19. století) nebo dokonce vznik sikhismu v 17. století.\n\nV některých případech je přízvisko „nové“ použito pro odlišení od „staré“ podoby, když se mezi novou a starou variantou nalézá období diskontinuity. To se týká všech náboženství spadajících pod označení \"nové pohanství\" či častěji \"novopohanství\". U těchto náboženství je přízvisko „nové“ nejenom z výše uvedených důvodů, ale právě i pro odlišení od původních náboženství, která během pozdního starověku a raného středověku byla vytlačována šířícím se křesťanstvím.\n\nDalším metodologickým problémem je slovo \"náboženská\". Definice náboženství, která by byla přijímána většinovou vědeckou komunitou, dosud nebyla sestavena, a nevypadá to, že by byla sestavena v dohledné době. Nastává tedy problém klasifikace, která hnutí označit jako náboženská, a která ne. Např. letniční hnutí nebo Hnutí Haré Krišna náboženská jsou. Problém však nastává s různými skupinami zabývající se alternativní medicínou, druidismem, meditací či nejrůznější UFO kulty.\n\nDíky tomuto problému se nová náboženská hnutí mohou dělit podle návrhu holandského religionisty Jacquese Waardenburga, který hovoří o „implicitních“ a „explicitních“ náboženstvích. Nová náboženská hnutí, která se označují jako explicitní, chápou sama sebe jako náboženství a prezentují se tak i svému okolí. Naopak termín implicitní označuje ty náboženská hnutí, která se za náboženské nepovažují či toto pojmenování odmítají. Implicitní náboženství lze těžko rozpoznat, často lze nějaký fenomén přiřadit k implicitním náboženstvím až analýzami jeho vnějších projevů.\n\nVznik nových náboženských hnutí je v různých geograficky i jinak odlišných společnostech různý. Např. anglický badatel David Barrett evidoval v Africe od šedesátých let 20. století vznik okolo 6 000 nových náboženských hnutí.\n\nPodle Dušana Lužného je třeba přistupovat k problematice jiným způsobem a není tedy možné „ztotožnit dnešní náboženskou situaci s různými historickými paralelami a přistupovat k ní s čistě náhožensko-historickými výzkumnými prostředky“ … neboť nová religiozita se objevuje v novém kontextu – v kontextu moderního až postmoderního světa. Pro vznik náboženských hnutí nedává jednoznačnou odpověď, ale popisuje různé modely jejich vzniku: \n\nPodle Zdeňka Vojtíška, jsou nová náboženská hnutí hnutí protestu. Vznikají často z nespokojenosti s převládajícím společenským kodexem, jejich vznik je obvykle inspirován charismatickým vůdcem. Mohou také vyjadřovat nesouhlas se stávající ideologií některého ze „zavedených“ náboženství. Patrně větší část náboženských hnutí brzy zanikne, jelikož nenašla dostatek stoupenců. Závisí zejména na společnosti, za jak dlouho pro ni nová náboženská skupina přestane být „nová“ a začne být vnímána jako „zavedená“.\n\nNová náboženská hnutí hnutí jsou velmi rozdílná ve svém učení, praktikách i postavením ve společnosti. Následující příklady slouží jen pro ukázku nejrůznějších variant těchto hnutí.\n\nCírkev všech světů\n\nPočátky Církve všech světů spadají do roku 1961 do souvislosti s malou skupinou vysokoškolských přátel. Richard Lance Christie, jeden ze studentů, se věnoval nauce seberealizace v konceptu Abrahama Maslowa. Poté, co se seznámil s Timothym Zellem, začal experimentovat s mimosmyslovým vnímáním. V této době skupina přátel četla sci-fi román Roberta Henleina \"Cizinec v cizí zemi\", která je v mnohém inspirovala. Formálně byla Církev všech světů založena v roce 1962. V průběhu své historie zažila mnoho pádů, kdy takřka zanikla, i mnoho vzestupů. Počet stoupenců je odhadován na jeden tisíc.\n\nMezinárodní společnost pro vědomí Kršny\n\nTzv. Hnutí Hare Krišna založil ve Spojených státech roku 1966 A. C. Bhaktivédánta Svámí Prabhupáda (často nazýván jen zkráceně Prabhupáda) pod názvem – odtud zkratka ISKCON. Již o dva roky později se 6 členů skupiny vydalo na misijní cestu po Velké Británii. Hnutí se pak rychle šířilo po Spojených státech, Evropě i dalších světadílech.\n\nHlavním pramenem ke studiu je Bhagavadgíta, nejlépe v překladu samotného Prabhupády doplněném o jeho výklady, vycházející z komentářů předchozích guruů. Velké vážnosti se v hnutí těší též další Prabhupádovy spisy. Ústřední postavou hnutí je bůh Krišna. Veřejnosti je společnost známa zejména díky průvodům v ulicích měst se zpěvem mahámantry a tancem – tzv. sankírtanům. V současnosti má ISKCON okolo miliónu stoupenců.\n\nVesmírní lidé\n\nPojmem Vesmírní lidé se označuje skupina lidí, kteří uznávají názory Iva A. Bendy. Oficiálně však toto hnutí nebylo nikdy založeno. Základem jejich filosofie je tvrzení o existenci mimozemské civilizace, která lidstvu nezištně a láskyplně pomáhá, i když většina lidí o tom neví. Tvrdí, že nikoliv oni sami jsou \"Vesmírní lidé\", avšak \"Vesmírní lidé\" jsou „láskyplné mimozemské bytosti“, a odmítají jakákoliv tvrzení o sektářství. Hnutí Vesmírných lidí je příkladem kultu UFO.\n\nZa komunistického režimu byla náboženská svoboda značně omezena, nedlouho před vznikem České republiky bylo v zemi registrováno 18 náboženských hnutí. Roku 1990 mezi ně přibyla ještě Církev Ježíše Krista Svatých posledních dnů. Po přijetí zákona č. 308/1991 o náboženské svobodě a zákona č. 161/1992 o registraci církví byla umožněna registrace Jehovovým svědkům a Luterské evangelické církvi a. v. v České republice.\n\nTypologicky roztřídit nová náboženská hnutí je velmi problematické a často se u jednotlivých autorů liší. Klasifikace nových náboženských hnutí (a často i dalších náboženských systémů) se tak často provádí podle toho, k čemu budou později určeny. Valná část typologií vychází z Maxe Webera, na samotnou typologii nových náboženství je zaměřena především sociologie náboženství. \n\nJedna z možných, často uváděných typologií je typologie podle sociologa Roy Wallise. Wallis, metodologicky vycházející z Maxe Webera, založil svou typologii na třech základních typech:\n\n\nNásledující pokus o typologii nových náboženských hnutí vychází z Johna Gordona Meltona, amerického religionisty a badatele v oblasti nových náboženství:\n\n\nDalším příkladem je typologie podle českého religionisty Dušana Lužného, kterou předložil ve své knize \"Nová náboženská hnutí\". Tato typologie vychází z příslušnosti nového náboženského směru k širší tradici. Lužný rozlišuje (v závorkách jsou uvedeny příklady, které k náleží k jednotlivým typům):\n\n\nDo povědomí veřejnosti se nová náboženská hnutí často dostávají s nějakou „negativní“ událostí. Tyto případy spolu s masmédii zapříčinily, že je mnohdy na různá nově „objevená“ náboženská hnutí pohlíženo jako na něco, co má neblahý vliv na společnost. Jsou mnohdy označovány pejorativním výrazem sekta. S takovým postojem se samozřejmě neslučují všichni jedinci, ale v mnoha kulturách to je takto vnímáno, a to někdy i za předpokladu, že pro to není důvod.\n\nNěkterá nová náboženská hnutí zaznamenala nedlouho po svém vzniku prudký rozvoj. Ten byl často způsoben finančním zajištěním skupiny díky majetným darům jednotlivých členů. Majoritní společnost však tuto i další skutečnosti začala často vnímat jako následky manipulativních praktik. Vztah společnosti a nových náboženských hnutí je tak často vypjatý a má různou intenzitu a charakter.\n\nTermínem antikultovní hnutí se označuje nejednotný proud organizací i jednotlivců, kteří se snaží upozornit na možné nebezpečí nových náboženských hnutí. První organizace, které by se daly označit za antikultovní, se začaly objevovat v 70. letech 20. století mezi evangelikálními skupinami. Mezi nejvýznamnější patřily FREECOG (z anglického Freedom for Children of God) a později CAN (). Jedna z prvních vědeckých prací, která se zabývá problematikou antikultovních hnutí je dílo od Davida G. Bromleyho a Ansona Shupeho, kteří rozlišují dva možné způsoby přístupů antikultovních hnutí k novým náboženským hnutím. Jsou to:\n\nV České republice působí od roku 1993 Společnost pro studium sekt a nových náboženských směrů, která bývá považována za antikultovní hnutí (tvořena z několika kněží a křesťanských teologů). Provozuje poradnu pro veřejnost a snaží se poukázat na možné nebezpečí spojené s některými novými náboženskými směry. \n\nJedním z prvních známých a dosud nejtragičtějších případů tragického konce nového náboženského hnutí byla hromadná sebevražda přes devíti set členů Svatyně lidu v Jonestownu v Guyaně. Tato událost se stala v roce 1978, noci ze 17. na 18. listopadu a dnes je známá jako „Bílá noc“. Po požití nebo vpíchnutí jedu tehdy zemřelo 914 mužů, žen a dětí.\n\nDalším tragickým případem je rok 1993 a smrt okolo 90 přívrženců Davida Koreshe, známí jako davidiáni či též Větev davidovská. Sídlo skupiny byl ranč v Texasu. Jelikož očekávali konec světa, kopali si podzemní úkryty. Poté, co začali shromažďovat zbraně, začala se o ně zajímat agentura ATF (Bureau of Alcohol, Tobacco, Firearms and Explosives). Ta společně s policií ranč 50 dní obléhali a 19. dubna provedly speciální jednotky podporované těžkou technikou a vrtulníky útok, jehož výsledkem byla smrt většiny obyvatel ranče.\n\nPočátky vědeckého studia nových náboženství spadá do sedmdesátých let 20. století, kdy se začíná vyčleňovat v rámci sociologie a religionistiky proud badatelů, kteří se začínají specializovat na problematiku nových náboženství. V roce 1988 vznikla organizace The Center for Studies on New Religions (Centrum pro studium nových náboženství), která měla za úkol shromažďovat badatele se zájmem o nová náboženství z celého světa. Od roku 1997 pak vychází odborný časopis Nova Religio, který je zaměřen na problematiku nové religiozity.\n\nZpůsoby zkoumání NNH se dají dále členit podle způsobu, jakým ke zkoumání NNH přistupují. Dle Dušana Lužného se jedná o tyto kategorie:\nPsychologický přístup se potkává pouze s patologií NNH, neboť se setkává pouze s případy, kdy NNH někomu uškodila, avšak nikoliv s případy, kterým NNH pomohla.\n\n\n\n\n"}
{"id": "242953", "url": "https://cs.wikipedia.org/wiki?curid=242953", "title": "Antonov An-10", "text": "Antonov An-10\n\nAntonov An-10 (v kódu NATO \"Cat\") byl sovětský turbovrtulový čtyřmotorový dopravní letoun z druhé poloviny 50. let 20. století. První prototyp stroje vzlétl 7. března 1957 a o dva roky později byl zahájen provoz s cestujícími na palubě. Firma Antonov pokračovala dále ve vývoji, byl vyroben zmodernizovaný An-10A, který byl o dva metry delší, než původní stroj, a mohl přepravovat až 100 pasažérů. Letouny ukončily svoji činnost na linkách Aeroflotu v roce 1972, když předtím došlo k tragické nehodě jednoho z letounů, kterému se během přistávání odlomila křídla a při nehodě následně zahynulo 122 osob na palubě.\n\n\n\n"}
{"id": "242955", "url": "https://cs.wikipedia.org/wiki?curid=242955", "title": "Marie Alžběta Habsbursko-Lotrinská", "text": "Marie Alžběta Habsbursko-Lotrinská\n\nMarie Alžběta Josefa Johana Antonie Habsbursko-Lotrinská (13. srpna 1743, Vídeň – 22. září 1808, Linec), rakouská arcivévodkyně, byla považovaná za nejhezčí z dcer Marie Terezie. Zůstala, stejně jako její sestra Marie Anna, neprovdaná a po matčině smrti se stala abatyší Ústavu šlechtičen v Innsbrucku.\n\nNarodila se 13. srpna 1743 královně Marii Terezii a jejímu manželovi, císaři Františku I. Štěpánovi, jako pátá dcera a šesté dítě v pořadí. Její matka Marie Terezie byla vnučkou císaře Leopolda I., neteří císaře Josefa I. a dcerou císaře Karla VI., který měl se svojí manželkou Alžbětou Kristýnou pouze dvě dcery, z nichž se starší Marie Terezie stala jeho dědičkou (Pragmatická sankce).\n\nMarie Anna (1738 - 1789), Marie Kristina (1742 - 1798), Marie Amálie (1746 - 1804), Johana Gabriela (1750 - 1762),Marie Josefa (1751 - 1767), Marie Karolína (1752 - 1814), Marie Antonie (1755 – 1793)\n\nJosef II. (1741 – 1790), Karel Josef (1745 - 1761), Leopold II. (1747 – 1792), Ferdinand Karel (1754 - 1806), Maxmilián František (1756 - 1801)\n\nAlžběta vyrostla, stejně jako všichni její sourozenci, v dětské komoře obklopena služebnictvem v čele s vychovatelkou (\"„ajou“\") hraběnkou Belruptovou. Výchova dětí na císařském dvoře měla přesná pravidla, stanovená samotnou Marií Terezií, která velmi dbala na správnou stravu, hygienu a dostatečný pohyb svých dětí. Jejím výchovným krédem byla poslušnost, zbožnost a kázeň. Tato pravidla však malé Alžbětě působila potíže, protože byla rozpustilá, potrpěla si na žertíky a klevety. Milovala bonmoty a ironii, stejně jako bratr Josef, za což byli matkou často kritizováni. Dlouhé chvíle si krátila koketováním, což jí vyneslo přezdívku \"„Sličná koketa“\".\n\nAlžběta se více než studiu věnovala své kráse a nebyla ani příliš poslušným dítětem, protože se u ní vystřídalo několik vychovatelek, hraběnky Belruptová, Heisterová, Erdödyová, a dokonce i jeden vychovatel, hrabě František Norbert Trauttmanndorf.\n\nMarie Alžběta byla podle dvoru jedna z nejhezčích dcer Marie Terezie, díky svému vzhledu začala být pyšnou a její nejoblíbenější zábavou bylo svádět muže, kteří se právě ocitli na rakouském dvoře. Když krásná dcera Marie Terezie dozrála v ženu, matka se začala otáčet po ženichu. I Alžběta se měla stát obětí sňatkové politiky. První za koho se mohla provdat byl polský král Stanislav II. August. Stanislav byl podle dvoru velmi atraktivní muž, který se dokonce zalíbil i Alžbětě. Ovšem Marie Terezie a carevna Kateřina s tímto sňatkem nakonec nesouhlasili. Carevna se domnívala, že by se tak posílilo postavení podunajské monarchie, zatím co císařovna viděla problém v samotném polském králi, který byl podle ní okrajová osoba. Další nápadník byl syn Krále Emanuela I. I tento nápadník byl znovu Marií Terezií zamítnut a Marie Alžběta se už nikdy neprovdala. V roce 1767 Vídeň opět zasáhly neštovice. Neštovice postihly i krásnou Alžbětu, která s nemocí velmi dlouhou bojovala. Jako zázrakem Alžběta tuto nemoc přežila, ovšem choroba na princeznině tváři zanechala jizvy a její krása se vytratila. Alžbětě, která žila jenom svou krásou, se zhroutil celý svět. I přesto se v jejím životě ukázala naděje, když její matka nabídla Alžbětě francouzského krále Ludvíka XV. Naivní Alžběta se začala nazývat francouzskou královnou, ovšem po poslání portrétu francouzskému králi se již Ludvík neozval a radši se nechal utěšovat hraběnkou Marií Jeane Dubarryovou. I přes tuto zkušenost se Alžběta vrátila zpět do víru zábav, kdy ráda ukazovala svůj vřed (nazývalo se jí „volatá Líza”), tímto vystupováním s znepříjemnila celé okolí. Po čase se začalo probírat její finanční zajištění, které zatím její matka neřešila, proto převzala vedení nad ústavem v Innsbrucku, kde byla naopak velmi váženou dámou. Svérázná arcivévodkyně zemřela v hlavním městě Horních Rakous 22. září 1808.\n"}
{"id": "242956", "url": "https://cs.wikipedia.org/wiki?curid=242956", "title": "Zasvěcený život", "text": "Zasvěcený život\n\nKatolická církev rozlišuje různé formy, jak následovat Ježíše Krista. Jednou z cest je zasvěcený život.\n\nJe to množina, která zahrnuje všechny řeholníky a některé laiky. Zasvěcený život je Boží dar církvi a zároveň církev darující se Bohu. Jeho ústředním cílem je „ustavičné hledání Boha“. Je charakterizován jistou formou institucionalizace a má mnoho podob. K církevně uznávaným formám zasvěceného života patří: život poustevníků, život zasvěcených panen, zasvěcený život v rámci sekulárních institutů a řeholní život.\n\nKřesťanství vyznává, že každý člověk má od Boha povolání. Už samotný fakt existence člověka znamená, že je povolán k životu. Toto povolání je základním povoláním.\n\nVšichni, kdo jsou pokřtěni, jsou povoláni k následování Krista a k účasti na jeho životě, tedy ke svatosti v životě víry.\n\nEtymologie slova „povolání“ odkazuje na přítomnost někoho, kdo volá, kdo dává návrh, jedná se o jeho iniciativu. Je to volání Boha. Existenčním a eschatologickým cílem každého povolání je život v Kristu, neboť je zde obsaženo jak následování (uskutečňování jeho vůle a napodobování života), tak zpodobení s ním (všeobecné a služebné kněžství) a snubní odevzdání se jemu (křestní a řeholní zasvěcení) v každodenních událostech a ve vzkříšení.\n\nKaždé povolání má svou dynamiku: povolání od Boha – rozlišení a lidská odpověď – poslání.\n\nVe křtu jsme byli všichni zasvěceni. Mluví-li se o zasvěceném životě, jde o tzv. nové zasvěcení. Nezasvěcuje se člověk, ale Bůh si člověka zasvěcuje (člověk se odevzdává). Slovo zasvěcení znamená „učinění posvátným“, „vynětí z profánního užívání“, a tak si Bůh odděluje zasvěcenou osobu pro sebe, aby mu byla „výhradním vlastnictvím“.\n\nJe uschopnění k životu Božích dětí skrze Krista v Duchu: laik Krista především – nikoli výlučně, neboť to platí i o ostatních, stejně tak jako on má rovněž podíl na zpodobení s Kristem a jeho snubním přijetí – následuje.\n\nJe uschopnění Duchem k životu po způsobu Krista: zasvěcená osoba Krista napodobuje svým životním stylem. (Na základě snubního přijetí: je-li Kristus mým Snoubencem, žiji „materiálně“ jeho životním stylem.)\n\nŘeholní život je jedna z forem zasvěceného života, od ostatních se liší třemi sliby (na rozdíl od zasvěceného života laiků, který předpokládá jen jeden slib: slib čistoty) a společenstvím.\n\nŘeholní život je úplným darováním sebe Bohu, naprostou službou jemu, zvláštní formou zasvěcení Pánu. Je charakterizován dobrovolně přijatým závazkem zachovávat „evangelijní rady“ neboli sliby chudoby, čistoty a poslušnosti (některé kongregace skládají i čtvrtý slib, např. milosrdenství, poslušnost papeži) a žít ve společenství. Každá kongregace má vlastní charisma. Je to částečný příspěvek konkrétní řeholní rodiny ke zpřítomnění plnosti Krista v církvi (např. Kristus trpící, Kristus vyučující, Kristus modlící se). Charisma je dar Ducha svatého, který obdržel zakladatel řeholní rodiny a předal svým duchovním synům a dcerám. Oni ho dál žijí, uchovávají, prohlubují a neustále rozvíjejí. Charisma podmiňuje a vymezuje spiritualitu konkrétní řeholní rodiny (konkrétní způsob prožívání křesťanského života): kontemplace, apoštolát, charita.\n\nKaždá řeholní rodina má svá pravidla (řehole, konstituce). Obvykle se členové řeholních společenství navenek vyznačují charakteristickým řeholním oděvem. Než jedinec složí věčné (slavné) sliby, prochází počáteční neboli prvotní formací, po slibech se dále rozvíjí v trvalé formaci.\n\n\n"}
{"id": "242957", "url": "https://cs.wikipedia.org/wiki?curid=242957", "title": "Fed Cup", "text": "Fed Cup\n\nFed Cup je ženská týmová soutěž v tenise, do roku 1995 známá jako Pohár federace (Federation Cup), kterou pořádá Mezinárodní tenisová federace. Jedná se o největší mezinárodní týmovou soutěž v ženském světovém sportu hranou v podobě světového poháru v tenise (\"The World Cup of Tennis\"). Premiérový ročník se uskutečnil v roce 1963. Nejvícekrát triumfovaly Spojené státy americké, které vyhrály 18 ročníků a 11krát odešly jako poražený finalista. Od roku 2016 je předsedkyní výboru Fed Cupu, řídícího orgánu soutěže, Američanka Katrina Adamsová.\n\nOd února do listopadu 2019 probíhal 57. ročník. Vítězkami se staly tenistky Francie, které v perthském finále porazily hráčky Austrálie 3–2 na zápasy. Získaly tak třetí trofej. Australanky dokázaly porazit podruhé ze sedmi vzájemných utkání.\n\nOd roku 2020 Fed Cup navázal na změny herního schématu v Davis Cupu. Dvě světové skupiny byly nahrazeny jednotýdenním finálovým turnajem pro dvanáct týmů na neutrální půdě. V letech 2020–2022 jej hostí antukové dvorce maďarské metropole Budapešti. Zavedeno bylo také únorové kvalifikační kolo s osmi dvojicemi ve vzájemných duelech. Mezistátní utkání byla zredukována na dvě dvouhry a jednu čtyřhru. Formát kontinentálních zón byl zachován.\n\nMužskou obdobou je týmová soutěž Davis Cup, jejíž první ročník proběhl v roce 1900. Třetí a méně prestižním kolektivním turnajem je Hopmanův pohár, určený pro smíšené páry. Pouze Spojené státy, Austrálie a Česká republika vyhrály Fed Cup a Davis Cup v jednom kalendářním roce. Jediné Česko pak v konkrétní sezóně přidalo i triumf na Hopman Cupu.\n\nHistorie Fed Cupu sahá do roku 1963, kdy byla k 50. výročí založení Mezinárodní tenisové federace (ITF) uvedena soutěž, jež měla být obdobou mužského Davis Cupu. Založení tehdy ještě Federation Cupu (Poháru federace) odráželo vzrůstající popularitu ženského tenisu a s tím související poptávku po podobném typu soutěže.\n\nV roce 1995 došlo ke změně názvu na Fed Cup a nově se také začala pořádat utkání světových skupin systémem domácí–hosté, kdy se nadále nehrálo na předem vybraném, často neutrálním hřišti. V soutěži startovaly nejlepší světové tenistky jako Billie Jean Kingová, Chris Evertová, Virginia Wadeová, Martina Navrátilová nebo Steffi Grafová. V roce 2000 se do poháru zapojilo 103 zemí celého světa.\n\nV roce 2012 proběhl jubilejní 50. ročník. V listopadovém finále Světové skupiny se v pražské O areně střetly obhájce titulu Česká republika a Srbsko. Český tým vyhrál 3:1 na zápasy a získal sedmý titul.\n\nPouze tři tenistky Margaret Courtová, Chris Evertová a Billie Jean Kingová vyhrály soutěž jako aktivní hráčky i jako nehrající kapitánky týmu. Petr Pála dosáhl v roce 2016 jako první nehrající kapitán na pět titulů.\n\nV roce 2019 se mohlo poprvé součástí družstva stát pět hráček a nově byl zaveden tiebreak za stavu her 6–6 ve třetí, rozhodující sadě. Finanční odměny šestnácti týmům při posledním ročníku ve formátu dvou světových skupin dosáhly výše 7,5 milionů dolarů, což znamenalo téměř zdvojnásobení z částky 3,7 milionů dolarů v roce 2018. \n\nVýznamné změny struktury vstoupily v účinnost roku 1995, se změnou názvu soutěže. Z šestnáctičlenné světové skupiny bylo vyčleněno osm týmů, které vytvořily druhou světovou skupinu. K oběma nově osmičlenným úrovním byly zavedeny baráže. Transformoval se i model pořadatelství, když v prvních dvou skupinách zaniklo konání v jednom datu a dějišti. Namísto toho se zápasy odehrávaly na místě jednoho ze vzájemných soupeřů, se střídáním domácího družstva. V roce 2000 došlo opět ke sloučení v jedinou světovou skupinu o třinácti zemích s finálovou fází v jediném areálu. Následující ročník měla světová skupina dva čtyřčlenné bloky. V sezóně 2002 se vrátil systém pavouka s 16 týmy i pořadatelstvím jednoho z duelistů. Roku 2005 pak byly obnoveny dvě světové skupiny po osmi družstvech.\n\nHerní formát tvořily do roku 2019 dvě světové skupiny, jejich baráže a tři kontinentální zóny s výkonnostními skupinami, když každá z nich byla rozdělena na bloky a závěrečnou baráž.\n\nOd roku 2020 Fed Cup navázal na změny schématu v Davis Cupu. Dvě světové skupiny byly nahrazeny jednotýdenním finálovým turnajem na neutrální půdě v dubnovém termínu. Finále se účastní dvanáct týmů, z nichž osm postupuje ze vzájemných zápasů dvojic únorového kvalifikačního kola (nastupuje do něj 16 týmů). Každý kvalifikační duel hostí jeden z dvojice týmů na domácí půdě. Zbylá čtyři místa pro finále jsou přidělena finalistům předchozího ročníku, hostitelské zemi a pro jeden tým je určena divoká karta. Každý mezistátní zápas je hrán v jednodenním formátu dvou dvouher a jedné čtyřhry. V následném ročníku se výběry, které nepostupily do finále, účastní kvalifikačního kola. Poražení z něj se utkávají v baráži s postupujícími z 1. skupin kontinentálních zón o účast v zónách a kvalifikaci navazujícího ročníku.\n\nNa 1. místě žebříčku ITF od jeho zavedení v listopadu 2002 se vystřídalo pět týmů.\n\nPo každém odehraném kole je žebříček aktualizován. \n\nBody každého týmu ve Fed Cupu byly kumulovány ze čtyř posledních ročníků. Větší váhu měly body získané nověji a naopak váha bodů dosažených dříve se snižovala. V celkové sumě tak měly 100% váhu body získané v posledním, předešlém roce, počítané k datu daného kola. Do součtu pak byly přičteny i body získané před dvěma, třemi a čtyřmi lety k danému datu, a to se sníženou váhou, přičemž platilo, že váha bodů dosažených před 2 lety byla 75 %, před 3 lety 50 % a před 4 lety 25 % z jejich původní hodnoty.\n\nBody byly přidělovány pouze vítězným týmům daného kola soutěže. Vítězové ve světových skupinách byli bodováni štědřeji než v kontinentálních zónách, stejně tak i následná kola měla vzestupnou bodovou gradaci. Bonusové body náležely družstvům, která porazila výše postaveného soupeře, ale pouze tehdy, jestliže byl soupeř umístěn do 75. místa žebříčku. Při volném losu družstvo získalo standardní počet bodů za postup do dalšího kola. Žádné body také nebyly přidělovány z eventuálních turnajů útěchy.\n\nV 1., 2. a 3. skupinách tří kontinentálních zón byly body každého týmu vytvořeny na základě jeho výsledného postavení ve skupině. Suma bodového ohodnocení závisela na počtu týmů, které se daný rok soutěže zúčastnil. Nicméně maximální bodový strop byl v každé skupině neměnný.\n\n"}
{"id": "242958", "url": "https://cs.wikipedia.org/wiki?curid=242958", "title": "Šukačka", "text": "Šukačka\n\nŠukačka (německy \"Schukatschen\") je osada (877 m n. m.) spadající pod nedalekou vesnici Javorná v jihozápadních Čechách. Je známa hlavně kvůli svému názvu a sousedství s vesnicí Onen Svět. Teorie vzniku jejího zvláštního jména vychází ze srbského \"šuka\", což v srbštině znamená koza.\n\nV osadě se nachází několik stavení a též zde funguje základna \"Bílý orel\" (dříve penzion \"Na Šukačce\"), kterou mají ve vlastnictví skauti. V zimě je v osadě v provozu sjezdovka. \n\n"}
{"id": "242960", "url": "https://cs.wikipedia.org/wiki?curid=242960", "title": "Adams County", "text": "Adams County\n\nAdams County je název dvanácti okresů ve Spojených státech amerických:\n"}
{"id": "242963", "url": "https://cs.wikipedia.org/wiki?curid=242963", "title": "Makes No Difference", "text": "Makes No Difference\n\n„Makes No Difference“ je prvním singlem kanadské pop punkové skupiny Sum 41. Pochází z alba Half Hour of Power. Je o překonávání depresivních okamžiků života, vypořádání se s minulostí a apatii k připomínkám a názorům ostatních lidí. Tato skladba se objevila i na několika soundtrackových albech, jako například \"Bring it On\", \"Out Cold\" nebo \"Van Wilder\".\n\nHlavními postavami videoklipu jsou dva mladíci, kteří se ocitnou sami doma a pozvou k sobě početnou skupinu lidí na koncert Sum 41. Dojde zde však k velkým škodám, například když jeden z návštěvníků začne ostatní kropit ze zahradní hadice, nebo když se jeden mladík rozhodne přejet Sum 41 svým autem a prorazí zeď domu. Video se rovněž proslavilo díky cameu amerického rapera DMX, jež po domě jezdí na motorové čtyřkolce. Ve scéně s melouny se krátce objevuje i bývalý bubeník Avril Lavigne Matt Brann.\n\nExistuje však ještě druhá verze videoklipu, ve které Sum 41 přepadnou s vodními pistolemi pizzérii.\n\n"}
{"id": "242965", "url": "https://cs.wikipedia.org/wiki?curid=242965", "title": "Dálnice A26", "text": "Dálnice A26\n\nDálnice A26 se nachází ve více státech:\n\n"}
{"id": "242966", "url": "https://cs.wikipedia.org/wiki?curid=242966", "title": "Dálnice A19", "text": "Dálnice A19\n\nDálnice A19 se nachází ve více státech:\n\n"}
{"id": "242967", "url": "https://cs.wikipedia.org/wiki?curid=242967", "title": "Dálnice A11", "text": "Dálnice A11\n\nDálnice A11 se nachází ve více státech:\n\n"}
{"id": "242968", "url": "https://cs.wikipedia.org/wiki?curid=242968", "title": "Dálnice A10", "text": "Dálnice A10\n\nDálnice A10 se nachází ve více státech:\n\n"}
{"id": "242969", "url": "https://cs.wikipedia.org/wiki?curid=242969", "title": "Kaple svaté Anny", "text": "Kaple svaté Anny\n\nKaple svaté Anny se nachází na více místech:\n\n\n…a mnoha dalších.\n\n"}
{"id": "242970", "url": "https://cs.wikipedia.org/wiki?curid=242970", "title": "Kaple svatého Josefa", "text": "Kaple svatého Josefa\n\nKaple svatého Josefa se nachází na více místech:\n\n\n\n\n"}
{"id": "242971", "url": "https://cs.wikipedia.org/wiki?curid=242971", "title": "Kaple svatého Jana Nepomuckého", "text": "Kaple svatého Jana Nepomuckého\n\nKaple svatého Jana Nepomuckého se nachází na více místech:\n\n\n"}
{"id": "242973", "url": "https://cs.wikipedia.org/wiki?curid=242973", "title": "Grand Prix Itálie 2007", "text": "Grand Prix Itálie 2007\n\nGrand Prix Itálie ( LXXVIII Gran Premio d'Italia ) byla 13. závodem sezóny 2007, který se konal 9. září 2007 na okruhu Autodromo Nazionale Monza. V závodě zvítězil, poprvé na této trati, Fernando Alonso na voze McLaren. Lewis Hamilton druhým místem zajistil pro McLaren 44. double v historii a čtvrté v sezóně.\n\n Fernando Alonso - McLaren MP4/22- 1:22.871\n\n Fernando Alonso - McLaren MP4/22- 1'21.997\n\n\n"}
{"id": "242974", "url": "https://cs.wikipedia.org/wiki?curid=242974", "title": "Fat Lip", "text": "Fat Lip\n\n„Fat Lip“ je první singl z alba \"All Killer No Filler\" kanadské pop punkové skupiny Sum 41. Stal se jejím průlomovým singlem - roku 2001 dosáhl předních pozic v žebříčcích \"Billboard Modern Rock chart\" a \"MuchMusic Countdown\".\n\nSkladba s rychlým tempem obsahuje prvky rapcore, hip hopu a punk rocku. Magazín Rolling stone označil hudbu této skladby za pokrývající styly od blink-182 přes Beastie Boys až po Black Sabbath.\nJejí původní název byl \"Punk Hop\", právě kvůli kombinaci hip hopu a punku. Název \"Fat Lip\" vychází ze slangového výrazu pro oteklý ret. Na přední obálce CD je chlapec s opuchlým rtem. Text se zaměřuje na osobu, která se touží vyhnout všem pokusům o podřízení se společnosti. Text je mladistvý a rebelský, zaměřený na dospívající posluchače.\n\nVideoklip zahrnuje i další skladbu z alba - \"Pain For Pleasure\". Členové skupiny jsou zde oblečeni do stylu heavy metalu 80. let, přičemž hrají muziku podobnou skladbě „Killers“ od Iron Maiden. Režisérem tohoto dvojitého klipu je Marc Klasfeld.\n\nZačátek videa zobrazuje členy skupiny zpívající verše ze skladby „Dave's Possessed Hair/It's What We're All About“ z předchozího alba \"Half Hour of Power\".\n\n\n\n"}
{"id": "242983", "url": "https://cs.wikipedia.org/wiki?curid=242983", "title": "Kostel svatého Ondřeje", "text": "Kostel svatého Ondřeje\n\nKostel svatého Ondřeje se nachází na více místech.\n\n\n\n"}
{"id": "242984", "url": "https://cs.wikipedia.org/wiki?curid=242984", "title": "Kostel svatého Valentina", "text": "Kostel svatého Valentina\n\nKostel zasvěcený svatému Valentinovi se nachází na více místech:\n\n"}
{"id": "242985", "url": "https://cs.wikipedia.org/wiki?curid=242985", "title": "Kostel svatého Štěpána", "text": "Kostel svatého Štěpána\n\nKostelů zasvěcených svatému Štěpánovi je více (seznam nemusí být úplný):\n\n\n\n\n"}
{"id": "242986", "url": "https://cs.wikipedia.org/wiki?curid=242986", "title": "Kostel svatého Antonína Paduánského", "text": "Kostel svatého Antonína Paduánského\n\nKostelů zasvěcených sv. Antonínu Paduánskému je více:\n\n\n"}
{"id": "242988", "url": "https://cs.wikipedia.org/wiki?curid=242988", "title": "30. Waffen-Grenadier Division der SS", "text": "30. Waffen-Grenadier Division der SS\n\n30. Waffen-Grenadier Division der SS může být:\n\n"}
{"id": "242990", "url": "https://cs.wikipedia.org/wiki?curid=242990", "title": "Bitva na řece Trebia", "text": "Bitva na řece Trebia\n\nJako bitva na řece Trebia se označuje více bitev:\n\n"}
{"id": "242991", "url": "https://cs.wikipedia.org/wiki?curid=242991", "title": "Bitva u Stockachu", "text": "Bitva u Stockachu\n\nJako Bitva u Stockachu se označuje více bitev:\n\n"}
{"id": "242993", "url": "https://cs.wikipedia.org/wiki?curid=242993", "title": "Renáta Holčáková", "text": "Renáta Holčáková\n\nRenáta Holčáková (* 29. července 1973 ve Velkých Karlovicích) je česká katolicky orientovaná novinářka a spisovatelka. Vystudovala žurnalistiku na FF UP v Olomouci, byla redaktorkou \"Nového Valašska\", šéfredaktorkou \"Našeho Valašska\", redaktorkou \"Katolického týdeníku\". Publikovala dále např. v Lidových novinách, Perspektivách či Psychologii. Spolupracuje s Českou televizí a Českým rozhlasem, podílí se na tvorbě Cyrilometodějských kalendářů.\n\n"}
{"id": "242997", "url": "https://cs.wikipedia.org/wiki?curid=242997", "title": "IBM Personal System/2", "text": "IBM Personal System/2\n\nIBM Personal System/2 nebo zkráceně IBM PS/2 je označení pro třetí generaci osobních počítačů vyráběných společností IBM. Řada PS/2 byla uvedena na trh v roce 1987 jako nástupce IBM PC/AT a ze strany IBM se jednalo o pokus získat zpět výsadní postavení na trhu s osobními počítači představením pokročilé proprietární architektury. Počítačů této řady se v průběhu let prodalo velké množství, ale jako nástroj pro opětovné získání kontroly nad trhem architektura selhala. Hlavními příčinami tohoto selhání byla hardwarová nekompatibilita se zbytkem trhu a také vyšší pořizovací náklady. PS/2 navíc nebyla otevřená architektura jako v případě IBM PC/XT/AT, ale byla výrobcům třetích stran poskytována na základě licence. Tato skutečnost by znamenala pro ostatní výrobce nemalou investici s nejistým ziskem a naprostá většina z nich raději zůstala u pozvolného vylepšování architektury IBM PC/XT/AT (výjimkou jsou např. systémy společnosti Reply Corporation založené na architektuře PS/2 MCA).\n\nSouběžně s PS/2 produkovala IBM po určitou dobu systémy s označením Personal System/1 (zkráceně PS/1). Jak je možné odhadnout podle názvu, tyto počítače byly jednodušší, ale také levnější alternativou určenou zejména pro nenáročné domácí použití. Tyto systémy přejímaly některé inovativní prvky od PS/2 (VGA grafika, PS/2 konektory...), avšak klíčové prvky byly hardwarově kompatibilní se starší řadou PC/XT/AT (jako rozšiřující sběrnice byla použita 16bitová ISA a pro připojení pevného disku bylo použito rozhraní IDE).\n\nI když se koncepce PS/2 jako celek neprosadila, některé její prvky jako grafický systém VGA, 3,5\" disketová mechanika s kapacitou 1,44 MB, konektor PS/2 pro klávesnici a myš, 72-pinové moduly SIMM a další se postupně staly standardem v oblasti osobních počítačů.\n\nArchitektura PS/2 byla navržena tak, aby zůstala softwarově kompatibilní s doposud uvedenými počítači IBM PC/XT/AT a jejich klony. Hardwarový návrh těchto systémů byl však výrazně odlišný od technického vybavení ostatních osobních počítačů té doby.\n\nPočítače PS/2 byly vybaveny dvěma systémy BIOS. První z nich nesl označení CBIOS (Compatible BIOS, kompatibilní BIOS), a jeho účelem bylo, jak název napovídá, poskytnout zpětnou kompatibilitu se systémy PC/AT/XT a v podstatě plnil stejnou roli jako klasický BIOS v těchto systémech. Druhý byl pojmenován ABIOS (Advanced BIOS, pokročilý BIOS) a poskytoval operačnímu systému komplexní funkční a strukturní rozhraní namísto přímého přístupu k I/O portům a řídícím registrům jednotlivých komponent počítače. ABIOS byl přístupný v reálném, chráněném i virtuálním režimu a jeho schopnosti byly využity v operačním systému IBM OS/2 (dodávaném s některými modely PS/2).\n\nŘada IBM Personal System/2 byla založena na zcela nové architektuře Micro Channel Architecture (zkráceně MCA), která byla technicky daleko vyspělejší než ISA, která byla v té době prakticky jedinou standardní rozšiřující sběrnicí PC-kompatibilních počítačů a jako taková přestávala svými vlastnostmi stačit požadavkům 32bitových procesorů řady 80386. MCA poskytovala 16bitové i 32bitové sloty, které mohly pracovat asynchronně s mikroprocesorem. Sběrnice MCA přinesla řadu vylepšení, které ještě několik let po jejím uvedení nenabízela žádná jiná rozšiřující sběrnice pro osobní počítače. Přenosové rychlosti byly srovnatelné s mnohem později představenou sběrnicí PCI. MCA umožňovala komunikaci karty s procesorem, karty s kartou a současnou komunikace několika karet s procesorem, což je funkce, kterou mnohem později přinesla až sběrnice PCI-X. Mezi další vlastnosti sběrnice MCA patří podpora bus masteringu, přidělování sběrnice centrálním arbitrem nebo lokálními účastníky arbitrovací sběrnice a také disponovala vlastností, kterou bychom dnes označili jako plug-and-play BIOS (karty typicky neobsahovaly žádné propojky pro konfiguraci).\n\nI přes všechny tyto technické výhody se sběrnice MCA nikdy výrazněji nerozšířila mimo modelovou řadu PS/2 a rané verze RISCových systémů IBM RS/6000. Hlavní příčinou byla již zmíněná hardwarová nekompatibilita s velmi rozšířenou sběrnicí ISA a také fakt že společnost IBM požadovala aby výrobci platili nejen licenci za každý vyrobený MCA systém, ale také za všechny dříve vyrobené klony IBM PC/XT/AT, což byly pro většinu výrobců nepřijatelné podmínky. K neúspěchu MCA přispělo rovněž uvedení \"konkurenční\" sběrnice EISA společností Compaq. EISA byla rovněž 32bitová a podporovala bus mastering, navíc však byla zpětně kompatibilní se starší sběrnicí ISA a rovněž byla poskytována bez poplatků. Tyto parametry byly pro většinu výrobců daleko atraktivnější, a i když sběrnice samotná nebyla tak vyspělá jako MCA, pro nově uvedené 32bitové procesory poskytla to nejdůležitější — jednorázový přenos 32bitové informace.\n\nPočítače PS/2 přinesly nové rozhraní pro připojení klávesnice a myši — dodnes označované podle této řady počítačů, tedy \"PS/2\". Rozhraní PS/2 pro klávesnici je elektricky shodné se starším rozhraním počítačů AT (nikoliv však PC/XT). Velký pěti-kolíkový konektor DIN byl ale nahrazen menším šesti-kolíkovým Mini-DIN konektorem. Stejný konektor a podobný synchronní sériový komunikační protokol využívá i PS/2 rozhraní pro myš. Počítače PS/2 byly dodávány s klávesnicí IBM Model M, u které byl nahrazen konektor DIN konektorem PS/2. Součástí balení byl i nový typ dvoutlačítkové kuličkové myši specifického tvaru.\n\nÚvodní modely série PS/2 byly vybaveny novým typem grafického adaptéru známým pod označením Video Graphics Array nebo zkráceně VGA. Tento adaptér nahrazoval dřívější adaptéry EGA, které svými schopnostmi dalece předčil. Adaptér VGA přinesl větší grafickou paměť s kapacitou 256 kB a uživateli poskytoval nové grafické režimy 640×480 bodů s 16 barvami a 320×200 bodů s 256 barvami. Úplná barevná paleta tohoto adaptéru obsahovala 262 144 barev oproti 64 barvám v paletě adaptéru EGA. S postupem času byly v řadě PS/2 představeny rovněž grafické adaptéry IBM 8514 a XGA. I když se tyto adaptéry nestaly průmyslovým standardem jako v případě VGA, jejich rozlišení 1024×768 spousta výrobců chápala jako vzor pro své grafické karty a označení \"XGA\" se vžilo jako synonymum pro toto rozlišení. Nejlevnější počítače řady PS/2 jako Model 25 a Model 30 byly místo nového adaptéru VGA vybaveny adaptérem MCGA, který byl svými schopnostmi na půli cesty mezi CGA a VGA, navíc postrádal zpětnou kompatibilitu s adaptérem EGA.\nVšechny nové grafické systémy spjaté s řadou PS/2 (ať už MCGA, VGA, 8514 nebo pozdější XGA) používaly pro připojení monitoru stejný 15-kolíkový D-Sub konektor. Obraz byl skrze konektor přenášen v podobě analogových RGB signálů, oproti pevnému počtu digitálních linek v případě CGA a EGA monitorů, což umožnilo výrazné zvýšení barevné hloubky obrazu (nebo stupňů šedi). Z hlediska hardware to znamenalo přidání jednoho dalšího obvodu na grafický adaptér — takzvaného RAM-DAC. RAM-DAC je digitálně-analogový převodník doplněný pamětí RAM pro uložení barevné palety a stará se o tvorbu analogových signálů pro monitor. Přechod na analogové řešení přinesl rovněž možnost připojit monochromatický monitor bez jakékoliv závislosti na software (na rozdíl od adaptérů MDA nebo Hercules). Monochromatické monitory byly v té době relativně levné a často sloužily jako zobrazovací jednotka pro méně výkonné modely řady PS/2.\n\nV průběhu 90. let se VGA konektor stal téměř universálním standardem pro připojování monitorů či jiných zobrazovacích zařízení a nahradil řadu různých grafických rozhraní a to i mimo svět osobních počítačů. Teprve poměrně nedávno se začaly masivně rozšiřovat nové rozhraní a konektory — zejména DVI a HDMI pro připojení plochých panelů, avšak žádný z nich se zatím nestal tak rozšířeným a universálním jako VGA konektor.\n\nI když se 3,5\" disketové mechaniky začaly prosazovat již od roku 1987, počítače řady PS/2 byly prvními stroji od IBM, které ji využívaly jako primární výměnné datové úložiště. Rozšiřující pozice o velikosti 5,25\" dokonce nebyly na většině modelů ani přítomny. Pořízení externí 5,25\" mechaniky bylo možné, ale jednalo se o poměrně nepohodlnou a nákladnou záležitost. Médiem samotným byla standardní 3,5\" disketa, avšak v případě mechaniky se IBM opět uchýlila k proprietárnímu řešení. Mechaniky dokonce nebyly zaměnitelné ani mezi všemi modely řady PS/2 — některé z nich používaly 40-pinový jiné 34-pinový konektor, který sloužil jak pro přenos dat a řídících/stavových signálů tak pro napájení mechaniky. Mechaniky samotné nebyly příliš spolehlivé a protože bylo možné použít pouze originální mechaniku IBM pro systémy PS/2, jejich výměna byla i poměrně nákladná.\nV průběhu let se měnila i hustota záznamu 3,5\" mechanik. Počáteční modely řady PS/2 založené na procesoru 8086 používaly 720 kB mechaniku s dvojnásobnou hustotou záznamu (Double Density, DD). Modely založené na procesoru 80286 nebo vyšším byly opatřeny mechanikami 1,44 MB s vysokou hustotou záznamu High Density (HD) a do posledních modelů řady PS/2 se standardně montovaly nepříliš rozšířené mechaniky 2,88 MB s rozšířenou hustotou záznamu (Extra-high Density, ED). Diskety s kapacitou 1,44 MB byly opatřeny malým otvorem, který mechanice umožnil pomocí senzoru rozpoznat tento typ disket od starších 720 kB disket. Mechaniky systémů PS/2 byly známé tím, že tento senzor neobsahovaly a bylo tedy možné (bez úprav diskety nebo mechaniky) naformátovat 720 kB disketu na kapacitu 1,44 MB — to opravdu fungovalo, ale v závislosti na kvalitě diskety často docházelo ke ztrátě dat. Takto (nesprávně) naformátované disky byly posléze (bez dalších úprav) čitelné pouze v mechanikách PS/2.\n\nSérie PS/2 jako první přinesla 72-pinové paměťové moduly SIMM, které se staly de facto standardem pro stolní počítače založené na procesorech 80486 a Pentium. Nahradily starší 30-pinové moduly SIMM a SIPP s paměťovou šířkou 8 či 9 bitů (bez parity/s paritou), které byly používány v systémech s procesory 80286, 80386 a také prvních 80486. Nové moduly SIMM měly paměťovou šířku 32 nebo 36 bitů (bez parity/s paritou) a typicky dosahovaly i větší kapacity.\n\nPočítače PS/2 používaly paritní (36bitové) moduly s přístupovou dobou typicky 80 nebo 70 ns. Některé modely PS/2 také měly poměrně výrazně omezenou kapacitu modulu na slot (například do PS/2 Model 70 mohly být osazeny pouze moduly s kapacitou 1, 2 nebo 4 MB). 72-pinové moduly SIMM byly použity i v systémech PS/2 založených na procesorech 80286 a 80386SX s 16bitovou paměťovou sběrnicí — jeden 32bitový modul zde tvoří dva paměťové BANKy (při použití starších modulů SIMM by byly naopak potřeba 2 moduly na BANK).\nPoznámky k tabulce:\nNativním operačním systémem řady PS/2 byl Operating System/2 (nebo zkráceně OS/2), který je rovněž produktem IBM. Nejnižší modely (neschopné spustit OS/2) a modely počáteční série (kdy ještě nebyl OS/2 připraven) byly dodávány se systémem IBM PC DOS verze 3.30. Pozdější modely již bylo možné zakoupit spolu s OS/2 ve verzi 2.1. Tento systém byl navržen tak, aby využíval schopnosti počítačů PS/2 (ABIOS, chráněný režim procesorů 80286 a virtuální režim 80386, \"jemná\" VGA grafika atd.). Systém umožňoval spouštět 16bitové aplikace napsané pro systém DOS, Windows 3.x a 32bitové aplikace pro OS/2. Oproti Windows 3.1 (Windows NT a Chicago — Windows 95 byly teprve v počátcích vývoje) byl systém OS2 2.1 vyspělejší — jednalo se o hybridní 16/32bitový systém s 32bitovým objektově orientovaným rozhraním, podporou multitaskingu a multithreadingu, podporou multimédií, schopností spustit více DOS aplikací současně v okně (včetně aplikací grafických) a mnoho dalších inovativních prvků. Nedostatkem systému byl hlavně malý počet nativních OS/2 aplikací (oproti Windows), nekompatibilita s některými aplikacemi pro Windows a ve srovnání s poměrně jednoduchým a nenáročným Windows 3.x i vyšší hardwarové nároky.\n\nDalším operačním systémem pro řadu PS/2 byl AIX (Advanced Interactive eXecutive). Jedná se opět o proprietární systém společnosti IBM, tentokrát však UNIXového typu. AIX byl určen primárně pro RISCové systémy (nejprve pro IBM 6150 RT, později pro rozsáhlou řadu IBM RS/6000), ale v roce 1989 IBM vydala i speciální verzi pro řadu PS/2 označovanou jako AIX PS/2 (verze 1.1 až 1.3). AIX poskytuje řadu moderních prvků známých ze systémů UNIX, jako žurnálovací souborový systém, vícevrstvý model diskového subsystému a podobně (ne všechny funkce byly dostupné v rané fázi vývoje AIXu kdy verze pro PS/2 vznikaly). K masovému rozšíření AIXu mimo proprietární systémy IBM nikdy nemohlo dojít protože jiné než IBM systémy nejsou oficiálně podporovány. AIX je dodnes používán jako operační systém pro řady IBM eServer pSeries (původně RS/6000) a její nynější nástupce IBM Power Systems.\n\nKromě operačního systému mohl být počítač řady PS/2 dodán s dalším software — v závislosti na konkrétním modelu a volbě uživatele — jehož součástí však standardně byly referenční diskety pro konfiguraci a diagnostiku počítače.\n\nV případě PS/2 se IBM rovněž rozhodla pozměnit její dosavadní reklamní kampaň. Reklamy uvedené v 80. letech při představení produktové řady IBM PC se nesly v duchu legendárního Charlieho Chaplina. Pro řadu PS/2 byla tato postavička nahrazena jednoduchými frázemi jako:\n\nJiná série televizních reklam propagující počítače této řady byla hraná a vystupovaly v ní postavy z televizního seriálu M*A*S*H.\n\nNová reklamní kampaň byla však velkým neúspěchem a způsobila rozvázání smluv mezi IBM a její hlavní reklamní agenturou. Časopis Wired zveřejnil informaci, že kampaň IBM stála 500 mil. USD ročně.\n\nNa trhu pro koncové uživatele byla série PS/2 selháním. Pro tento sektor trhu byly určeny zejména modely založené na sběrnici ISA (Model 30, později Model 25). Na tyto stroje bylo pohlíženo jako na \"technicky dostačující\" avšak stále cynický pokus o získání kontroly nad tímto sektorem trhu. Společnost v tomto období utrpěla značnou finanční ztrátu a přišla o výsadní postavení na trhu.\nV obchodním sektoru znamenala PS/2 naopak úspěch. Hlavně díky snadné údržbě a nasazení, výkonu, spolehlivosti a kvalitní podpoře ze strany výrobce. Spousta lidí navíc stále respektovala motto:\n\nNěkteré modely — zejména Model 55 SX a pozdější Model 56 SX — měly výbornou prodejnost po celou dobu kdy byly nabízeny. Životnost mnoha úspěšných modelů byla prodloužena až do pozdních 90. let.\n\n\n\n"}
{"id": "242998", "url": "https://cs.wikipedia.org/wiki?curid=242998", "title": "PS/2", "text": "PS/2\n\nPS/2 může znamenat:\n\n\nJako PS2 se označuje:\n"}
{"id": "243000", "url": "https://cs.wikipedia.org/wiki?curid=243000", "title": "USS Lexington", "text": "USS Lexington\n\nOznačení USS \"Lexington\" neslo v historii amerického námořnictva pět plavidel:\n"}
{"id": "243010", "url": "https://cs.wikipedia.org/wiki?curid=243010", "title": "Svítiplyn", "text": "Svítiplyn\n\nSvítiplyn je technický plyn, tvořený směsí vodíku, oxidu uhelnatého, metanu, a dalších plynů (dusík, oxid uhličitý), používaný v 19. a 20. století především ke svícení, ale i k výrobě tepla. Je obdobou koksárenského plynu, ale má lepší vlastnosti, potřebné pro rozvod po městech.\n\nSvítiplyn se používá pro osvětlování od počátku 19. století. První veřejné plynové osvětlení bylo zprovozněno 31. prosince 1813 v Londýně. Postupně se využívání tohoto plynu rozšířilo po celém světě. V Praze a Brně bylo plynové osvětlení zavedeno v roce 1847. Na přelomu 19. a 20. století byl pro svou širokou dostupnost používán i pro plnění balónů. Roku 1802 došlo i k prvnímu použití svítiplynu během vaření pro ohřívání potravy, když byl použit Zachausem Winklerem.\n\nOd konce první světové války začal být svítiplyn využíván k pohonu motorových vozidel. Ve třicátých a čtyřicátých letech 20. století jezdily na svítiplynový pohon osobní i nákladní automobily, autobusy, omnibusy, ale také traktory a jiná zemědělská technika.\n\nRozvody svítiplynu byly prvním veřejným rozvodem energie. Po překonání nedůvěry, vyvolané několika výbuchy prvních nedokonalých zařízení, se začal svítiplyn široce využívat i pro osvětlování domácností, vytápění a vaření. Hromadná výroba a distribuce svítiplynu si vyžádala vybudování rozsáhlé infrastruktury plynáren, plynojemů a potrubních sítí.\n\nVe 20. století byl však postupně vytlačován elektřinou a levnějším a bezpečnějším zemním plynem. Výměna za zemní plyn začala v ČSSR v roce 1969 na jižní Moravě a skončila v severních Čechách až v roce 1996. \n\nSvítiplyn se vyrábí uměle, buď karbonizací (vzniká jako “vedlejší” produkt v koksárnách), tlakovým zplyněním hnědého uhlí, nebo štěpením zemního plynu, a úpravou jiných plynů.\n\nOtrava svítiplynem je v podstatě otrava oxidem uhelnatým, který je ve svítiplynu obsažen v různém množství, podle toho, z čeho je vyroben.\n\nOtrávil se jím například Jiří Šlitr († 1969), básník Václav Hrabě († 1965) nebo herečka Jana Rybářová († 1957).\n\n\n"}
{"id": "243034", "url": "https://cs.wikipedia.org/wiki?curid=243034", "title": "Tupolev TB-4", "text": "Tupolev TB-4\n\nTupolev TB-4 (ANT-16) byl sovětský šestimotorový bombardovací letoun vyvinutý ze stroje Tupolev TB-3. První prototyp stroje vzlétl 3. července roku 1933. Probíhající zkoušky však ukázaly, že šestice motorů je na jeden letoun velké množství, a tak byl projekt zastaven.\n\n"}
{"id": "243038", "url": "https://cs.wikipedia.org/wiki?curid=243038", "title": "Tupolev DB-2", "text": "Tupolev DB-2\n\nTupolev DB-2 (ANT-37) byl sovětský dvoumotorový jednoplošný dálkový bombardovací letoun. První prototyp stroje vzlétl 16. července 1935. Letouny vytvořily několik rekordů, ovšem i přes tyto úspěchy nedošlo k sériové výrobě a jejich úkoly převzal stroj Iljušin DB-3.\n\nTřetí prototyp ANT-37bis \"Rodina\" (Vlast) byl speciálně upraven pro rekordní dálkový let, který 24.-25. září 1938 vykonala tříčlenná ženská posádka mezi Moskvou a Chabarovskem. Tři letkyně, Polina Osipenko, Valentina Grizodubova a Marina Raskova, absolvovaly let v délce 5908,6 km za 26 hodin a 29 minut a ustanovily tak nový mezinárodní ženský dálkový rekord.\n\n"}
{"id": "243052", "url": "https://cs.wikipedia.org/wiki?curid=243052", "title": "Elect the Dead", "text": "Elect the Dead\n\nElect The Dead je první čistě sólové album zpěváka skupiny System of a Down. Celé album (složení hudby, textu, nahrání, mixování, produkce,… ) vyprodukoval Serj Tankian zcela sám a vydal prostřednictvím svého vydavatelství Serjical Records. Pomocnou ruku poskytlo pouze pár umělců při nahrávání operních vokálů, bubnů… Ke každé písni na albu byl natočen videoklip. Turné k albu pořádá s několika více i méně známými hudebníky a říkají si „Serj Tankian and Flying Cunts of Chaos“ (FCC - parodie na Federal Communications Commission). Album Elect the Dead se původně mělo jmenovat právě Flying Cunts of Chaos, ale naštěstí to Serjovi přátelé rozmluvili. Skupinu FCC tvoří tito členové: Serj Tankian - zpěv (System of a Down), Larry LaLonde - kytara cca do (poloviny srpna 2008)(Primus), Jeff Mallow - kytara (cca od poloviny srpna 2008), Dan Monti - kytara (Buckethead), Mario Pagliarulo - basa, Erwin Khacirian - klávesy (Slow Motion Reign), Troy Zeigler – bicí.\n\n\n\nSpeciální edice alba navíc obsahuje 48 stránkovou brožuru, přístupový kód na webové stránky se speciálním obsahem a 4 bonusové písně:\n\nAlbum zakoupené na iTunes obsahuje bonusové písně: The Reverend King, Blue, Falling Stars a videoklip k písni Lie, Lie, Lie.\nJaponská verze obsahuje jako 13. píseň The Reverend King a rozšířený booklet.\n\n\n"}
{"id": "243058", "url": "https://cs.wikipedia.org/wiki?curid=243058", "title": "Tramvajová trať Smíchov–Radlice", "text": "Tramvajová trať Smíchov–Radlice\n\nTramvajová trať Smíchov – Radlice vede v celé délce po Radlické ulici na Smíchově a v Radlicích. Odbočuje z trati na Plzeňské ulici nedaleko křižovatky Anděl. První část trati na Koulku s odbočkou na Santošku byla zprovozněna roku 1913, odbočka na Santošku byla zrušena roku 1938. V letech 1927–1983 vedla trať až do Radlic, poté končila na provizorním vratném trojúhelníku Laurová. Po zamítnutí úvah o zrušení celé trati je od roku 2008 opět prodloužena do Radlic, tentokrát až ke stanici metra Radlická.\n\nÚsek Plzeňská - Koulka byl poprvé zprovozněn 23. března 1913. 16. června 1927 byla větev v Radlické ulici prodloužena až do Radlic ke škole. Závěrečný 155 metrů dlouhý úsek v Radlicích byl jednokolejný, provoz byl řízen světelnou signalizací. 31. prosince 1932 byl zrušen původní, již nevyužívaný úsek Křížovou ulicí k usedlosti Koulka. Oblouky z Radlické ulice do Plzeňské ve směru do Košíř byly zřízeny roku 1931. 1. listopadu 1983 byl zrušen koncový úsek Laurová – Radlice. V letech 2001–2005 byl provoz na trati dlouhodobě přerušen, část trati byla zrekonstruována. Kolem roku 2006 byla zkrácena manipulační kolej v obratišti Laurová výstavbou budovy, takže již neumožňuje obracení souprav, ale jen jednotlivých vozů. V letech 2007–2008 bylo zbudováno prodloužení trati ke stanici metra Radlická a byly zrekonstruovány zbývající části původní trati.\n\nSled zastávek na trati tedy od roku 1927 byl: Anděl (na Plzeňské ulici) – Ženské domovy – Křížová – Laurová – Radlice. Po dokončení tunelu Mrázovka a souvisejících změnách dopravního uspořádání jezdí tramvajová linka v tomto sledu zastávek: Anděl (na Nádražní ulici) – Na Knížecí (u autobusového nádraží) – Křížová (na nově vybudované přeložce trati) – Laurová.\n\nMnoho let jezdila po této trati linka 14, v letech 2001–2008 linka 6, po prodloužení do Radlic linka 7. Noční linky sem nikdy nezajížděly. Pouze v době experimentu s provozem nočních linek již od 22 hodin zde končila polonoční linka č. 59, jejíž provoz končil kolem 1 hodiny ranní. Přibližně od roku 2004 zajišťuje noční dopravu v této oblasti autobusová linka 904, jedoucí souběžně s tramvajovou tratí.\n\nPůvodně z trati ke Koulce odbočovala na křižovatce s dnešní Ostrovského ulicí též tramvajová trať na Santošku, zprovozněná v roce 1913 současně s ní. Trať na Santošku byla 1. prosince 1938 zrušena a nahrazena trolejbusovou tratí. Začátkem 70. let zanikla i trať trolejbusová a byla nahrazena autobusovou linkou.\n\nU Ženských domovů je k radlické trati od 1. prosince 1938 připojeno traťové propojení z Nádražní ulice ulicí Za Ženskými domovy přes autobusové nádraží Na Knížecí. Oblouky pro jízdu z ulice Za Ženskými domovy směrem do Radlic byly dobudovány v roce 1973. Úseky tratí kolem Ženských domovů sloužily jako bloková smyčka, při některých výlukách dokonce byly využívány k průjezdu vlaků mezi Palackého náměstí a Malou Stranou, čímž nahrazovaly chybějící kolejové oblouky na křižovatce Anděl. V ulici Za Ženskými domovy byla od 7. dubna 1948 až asi do roku 2003 tramvajová síť propojena se železniční sítí, tedy s vlečkou tehdejšího výrobce tramvají ČKD Tatra Smíchov. Ke dni 15. května 1980 byla trať v ulici Za Ženskými domovy zdvojkolejněna, současně byla železniční vlečka ČKD včetně napojení na tramvajovou trať přemístěna a pivovarská vlečka zcela zrušena.\n\nV souvislosti s výstavbou linky B metra i silničních komunikací se opakovaně vážně uvažovalo o zrušení celé této tratě.\n\nOd 1. listopadu 1983 byl zrušen koncový jednokolejný úsek Laurová – Radlice a u zastávky Laurová tak vzniklo, jako provizorní, ve své době jediné tramvajové obratiště, v němž se v pravidelném provozu tramvaje obracejí couváním, nikoliv ve smyčce – současně byla zbourána významná část původní domovní zástavby Radlic. Podle původních plánů mělo dojít k dalším rozsáhlým demolicím a ulice měla být nahrazena kapacitní mnohaproudou komunikací směrem k Jihozápadnímu Městu. Z tohoto plánu brzy sešlo.\n\nOd 29. listopadu 1997, v rámci změn souvisejících s výstavbou a zprovozněním Strahovského tunelu, linka 14 ve směru z centra k Radlicím projížděla ulicemi Nádražní a Za Ženskými domovy, ve směru do centra, jezdila ještě po původní trase.\n\nV letech 2000–2001 byla zrekonstruována křižovatka Radlická – Plzeňská. Při výluce trati po dobu výstavby tunelu Mrázovka byly trvale zrušeny zastávky Ženské domovy v Radlické ulici a odstraněny jejich nástupní ostrůvky. Na tramvajových kolejích jsou vyznačeny odbočovací pruhy pro silniční vozidla. Tento úsek trati byl prohlášen za manipulační a v běžném provozu jím nesmí vlaky bez zvláštních opatření projíždět, a to ani v rámci zatahování spojů nebo operativních odklonů – výhybky jsou trvale zaklínovány. Pravidelná tramvajová linka do Radlic od té doby projíždí ulicemi Nádražní a Na Knížecí, jako náhrada pro operativní odklony nebo obracení vlaků byla vybudována (obnovena) smyčka u smíchovského nádraží.\n\nOd 2. října 2001 do září 2005 byl dlouhodobě přerušen provoz v úseku Ženské domovy – Laurová, po tuto dobu jezdila v úseku Anděl – Radlická náhradní autobusová linka X-14. Nakonec však při výstavbě tunelu Mrázovka byla přilehlá část tramvajové trati (až po křižovatku Radlická – Křížová) přeložena a zrekonstruována. V září a říjnu 2008 byl zrekonstruován zbylý úsek trati od Křížové k Laurové a zprovozněn 4. října 2008 současně s prodloužením trati do smyčky Radlická.\n\nPoprvé se o opětovném prodloužení uvažovalo již v roce 1994, tehdy se zvažovalo několik variant vedení. Ještě v první polovině prvého desetiletí 21. století se objevila různá data výstavby a zprovoznění, nakonec však bylo vše odsunuto do poloviny druhé. Důvody pro vybudování trati byly dva: nevyhovující ukončení trati na Laurové vratným trojúhelníkem (po zrušení tohoto zůstane v provozu již jen jediný na Zvonařce – dnes využívaný již jen při výlukách) a požadavek Prahy 5 zavést tramvajovou trať k nové ústředí ČSOB u stanice metra Radlická, která tak očekává další rozvoj této oblasti.\n\nVýstavba prodloužení od dosavadní konečné Laurová v Radlické ulici ke stanici metra Radlická byla zahájena 15. srpna 2007 při zachování provozu na stávajícím úseku; započala výstavba měnírny a přeložky inženýrských sítí. Následně proběhla rekonstrukce původní trati v úseku od zastávky Křížová a rekonstrukce kanalizace a vodovodů.\nHlavním projektantem byl Metroprojekt Praha, dodavatelem Stavby silnic a železnic. Výstavba si vyžádala náklady ve výši 510 milionů Kč. 3. října 2008 byl nový úsek slavnostně otevřen a od 4. října 2008 na něm byl zahájen pravidelný provoz, a to nově linky 7. Od září 2016 zde končí ve špičkách pracovních dnů i linka 21.\n\nTrať je dvojkolejná, dlouhá 1059 m (tento údaj se pravděpodobně týká úseku od křižovatky Křížová, jiný zdroj uvádí délku nové trati 741 metrů), ukončená dvojkolejnou smyčkou. Na rekonstruované původní části trati přibyla zastávka Braunova, zastávka Laurová byla přemístěna z původní polohy na novou část trati, na novém úseku jsou dále zastávky Škola Radlice a Radlická – všechny zastávky jsou umístěny obousměrně.\n\n"}
{"id": "243059", "url": "https://cs.wikipedia.org/wiki?curid=243059", "title": "Ray Manzarek", "text": "Ray Manzarek\n\nRaymond Daniel Manzarek nebo také Manczarek (12. února 1939, Chicago − 20. května 2013, Rosenheim) byl americký muzikant, který se proslavil jako člen skupiny The Doors v letech 1965–1973.\n\nNarodil se v Chicagu v dělnické rodině polského původu. Už od mala ho rodiče - matka Helena a otec Raymond - učili hrát na klavír. Při studiu klasické hudby na chicagské konzervatoři chodil do klubů na Chicago South Side a poslouchal jak hrají a zpívají blues ti nejlepší.\n\nZačaté studium ekonomiky na \"De Paul University\" nedokončil. Odcestoval na západ do Los Angeles, kde dva týdny navštěvoval přednášky práva na UCLA (University of California Los Angeles). Po přerušení školy v roce 1961 nastoupil vojenskou službu, kde hrál na piáno ve vojenské kapele na Okinawě. Rok před řádným odchodem ho propustili na základě rozhodnutí psychiatra do civilu. Vrátil se do Los Angeles, kde na UCLA začal studovat kinematografii. Během studia se potkal s Jimem Morrisonem.\n\nJim a Ray se poznali prostřednictvím Johna de Belle (byl u natáčení Jimova jediného filmu na UCLA) a rychle se spřátelili. I když měli úplně odlišné povahy,vždy je spojovala společná filozofie \"Nietzscheho\". Manzarek byl vždy elegantně oblečený v čisté košili, zatímco Morrison nosil stále lehkou košili a džíny (později kožené nohavice). V roce 1965 se Manzarek začal zaobírat myšlenkami východních kultur: začal studovat meditaci a jógu u Mahariši Maheš Jógiho.\n\nPo rozpadu The Doors se Ray dal na sólovou dráhu a natočil alba jako \"The Golden Scarab\", \"Nite City', 'Carmina Burana\", \"The Whole Thing Started With Rock & Roll\".\nV 80. letech Ray produkoval filmy a dokumenty o skupině The Doors: \"No One Here Gets Out Alive\", \"Dance On Fire\" a \"Doors Are Open\". V 90. letech \"Soundstage Performances\".\n\nOd roku 2007 Ray hrál spolu s Robby Kriegerem v novém složení skupiny The Doors 2006 - 2007 s názvem \"Riders on the Storm\", kterou v roce 2008 přejmenovali na \"Ray Manzarek and Robby Krieger of the Doors\", spolu s baskytaristou Philem Chenem, bubeníkem Tyem Dennisem a zpěvákem Brettem Scallionsem, kterého v roce 2010 nahradil Dave Brock.\n\nRay Manzarek zemřel 20. května 2013 v německém městě Rosenheim ve věku 74 let po dlouhém boji s rakovinou žlučovodu.\n\n"}
{"id": "243060", "url": "https://cs.wikipedia.org/wiki?curid=243060", "title": "Shantaram", "text": "Shantaram\n\nShantaram je román z roku 2003, jehož autorem je Gregory David Roberts, původem z Austrálie, usvědčený lupič bank a závislý na heroinu, který utekl z vězení Pentridge a uprchl do Indie, kde žil 10 let.\n\nShantaram je příběh uprchlíka, založeného na Robertsově zkušenosti, který je na útěku v indickém městě Bombaj. Muž, který založí bezplatnou kliniku ve slumu, se spojuje s největším mafiánem v Bombaji, aby pracoval jako padělatel, voják a pral špinavé peníze. Ale najde si i čas, aby se naučil indické jazyky (hindština a maráthština), zamiloval se a prožil si i drsný pobyt v indickém žaláři. Díky svým kontaktům dostane i malou roli v Bollywoodu a v závěru knihy se vydá do války v Afghánistánu.\n\nRomán měl být zfilmován do stejnojmenného filmu, kde hlavní role ztvárňují Johnny Depp a Amitabh Bachchan, ale uvedení filmu se odsouvá.\n\n"}
{"id": "243061", "url": "https://cs.wikipedia.org/wiki?curid=243061", "title": "Serart", "text": "Serart\n\nSerart ( ) vznikl jako spolupráce mezi folkovým multi-instrumentalistou původem z Arménie jménem Arto Tunçboyacıyan a zpěvákem skupiny System of a down Serjem Tankianem. Album je směsicí experimentálních multikulturních melodií tzv. world music.\n\n\n"}
{"id": "243066", "url": "https://cs.wikipedia.org/wiki?curid=243066", "title": "Vašo Patejdl", "text": "Vašo Patejdl\n\nVašo Patejdl, vlastním jménem Václav Patejdl, (* 10. října 1954, Karlovy Vary) je slovenský zpěvák, hudebník a textař.\n\nPo ukončení střední školy absolvoval studium skladby na VŠMU v Bratislavě. V roce 1969 byl jedním ze zakladatelů skupiny Elán. V roce 1985 z Elánu odešel a dal se na sólovou dráhu. Později se do Elánu vrátil.\n\n\n\n\n\n\n\n\n"}
{"id": "243068", "url": "https://cs.wikipedia.org/wiki?curid=243068", "title": "Tupolev I-14", "text": "Tupolev I-14\n\nTupolev I-14 (ANT-31) byl prototyp sovětského stíhacího letounu, který poprvé vzlétl v roce 1933. Kromě základní verze byl sestrojen prototyp cvičného typu I-14 bis. V letech 1936 až 1937 bylo vyrobeno 22 sériových kusů, závod č. 125, který tyto letouny vyráběl, přešel na produkci bombardérů Tupolev SB-2.\n\n\n"}
{"id": "243069", "url": "https://cs.wikipedia.org/wiki?curid=243069", "title": "Tupolev Tu-116", "text": "Tupolev Tu-116\n\nTupolev Tu-116 byl sovětský dopravní letoun pro přepravu sovětských státních činitelů. Býval označován i jako Tu-114D, proto hrozí nebezpečí záměny se stejně označenou modifikací letounu Tu-114. Vznikl roku 1957 přestavbou rozestavěných bombardérů Tupolev Tu-95. Do původního úzkého trupu letounu byla zabudována přetlaková kabina pro 20–24 pasažérů. Vstup pro cestující byl zespodu přes ocasní část.\n\nLetoun měl sloužit i jako záloha při opoždění vývoje dopravního Tu-114, který Nikita Chruščov použil k návštěvě USA. Úpravou dvou Tu-95, MSN 402 a 409, vznikly dva stroje Tu-116. Ani jeden nakonec nebyl nikdy použit k přepravě hlavy státu.\n\nPo letových testech byla obě dopravní letadla přeřazena k sovětskému letectvu a sloužila k různým účelům až do začátku devadesátých let. \n\n\n"}
{"id": "243070", "url": "https://cs.wikipedia.org/wiki?curid=243070", "title": "László Moholy-Nagy", "text": "László Moholy-Nagy\n\nLászló Moholy-Nagy (* 20. července 1895, Bácsborsód – 24. listopadu 1946, Chicago) byl maďarský malíř, fotograf a profesor školy Bauhaus. Spolu s exilovými maďarskými fotografy Brassaïem a André Kertészem byl významným avantgardním fotografem v Evropě.\n\nNarodil se v roce 1895 v Bácsborsódu v Maďarsku. Původně studoval práva, pak v roce 1914 odešel jako voják rakousko-uherské armády do války. Tři roky po nástupu na frontu byl těžce raněn na ruské frontě. Při rekonvalescenci v Oděse a pak v Szegedu začal kreslit portréty a krajiny. Jeho raná tvorba byla pod vlivem ruských avantgardistů a německých expresionistů. V roce 1918 se vrátil do Budapešti, kde dokončil doktorandské stuidium práv. Avantgardisticko - expresionistickou tvář měl i časopis \"Ma\" (\"Dnes\"), který Nagy se čtyřmi přáteli vydal jako manifest a program stejnojmenné skupiny, založené roku 1919.\n\nLéta 1919 až 1920 strávil Nagy ve Vídni. Roku 1921 se setkal v Düsseldorfu s Lisickým, jenž tehdy s Rodčenkem a Tatlinem rozvíjel konstruktivistické teorie slavnými sériemi návrhů architektur. Toto setkání mělo pro Nagye veliký význam. Jeho styky s Lisickým byly po celou řadu příštích let, až do roku 1928, kdy se Lisický po pětileté nepřítomnosti ve vlasti vrátil do Moskvy – velmi živé.\n\nV letech 1921 až 1923 působil Nagy v Berlíně – stýkal se zde s Herbertem Waldenem, vystavil své první abstraktní kresby v berlínské galerii „Der Sturm“. Roku 1923 jej Walter Gropius povolal do Bauhausu jako uměleckého vedoucího kovodílny. Gropius pozval Moholyho-Nagye do Výmaru na základě manifestu s titulem „Dynamicko-konstruktivní systém sil“, který Moholy-Nagy spolu s Kémenyem publikoval roku 1922 v časopise \"„Sturm“\". Sedmadvacetiletý Nagy se v něm zabýval myšlenkou, která ho neopustila celý život: strojem na krásu. Bez domyšlení této utkvělé Nagyovy představy, jež přetrvala i léta amerického pobytu, aniž ztratila pro autora přitažlivost, nelze pochopit podstatný motiv v jeho životním díle.\n\n„Dynamicko-konstruktivní systém sil“ byl pojednáním o možnosti složité pohyblivé plastiky, spojené s variabilní hrou světel a schopné nekonečných kombinací prostorových vztahů a světelných efektů. Stroj na krásu měl v každém okamžiku nabízet divákovi velmi jemné, ale tím rafinovanější potěšení dokonalé harmonie, měl tuto harmonii vytvářet a precizností své technické harmonie „vyrábět“ kromě krásy i estetickou pravdu.\n\nNagy pevně věřil, že samotná formální krása je schopna připoutat a obšťastnit člověka. V jeho fotografiích se toto přesvědčení znovu a znovu projevuje a je jedním z klíčů k dešifrování fotografických aktivit Bauhausu.\n\nNagy byl dále neméně pevně přesvědčen, že krása pro moderního člověka je krásou moderní doby, krásou prostorových vztahů rovnic vyššího řádu, symfonií oceli, skla a světel, že je možné najít její zdroj a vyjádření a že cesta za tímto konečným cílem, spásným a nejvyšším, je cestou neúnavného experimentu. Moholy-Nagy poprvé přistoupil k věčnému problému krásna jako moderní experimentátor, vybavený kromě dobré vůle a přiměřené dávky sensibility i vytrvalým smyslem pro precizní, vědecký přístup k danému problému. Tím stojí Nagy na počátku rozvětveného stromu celé řady moderních a nemodernějších aktivit nejen ve fotografii.\n\nGropia však v roce 1923 nezajímal Nagy jako fotograf, kterého ostatně ani nemohl znát, ale Nagy jako konstruktér „bizarního stroje na krásu“, vyrábějícího nezvažitelný produkt sklem a leštěnou ocelí. Moholymu-Nagyovi připadly v Bauhausu dvě funkce: vedoucího kovodílny a zároveň „starého mistra“ tzv. přípravného kurzu. Od samého počátku bylo zřejmé, že udá dílně nový tón a velmi pevný směr. V roce 1923 jej Gropius jmenoval profesorem. Moholy-Nagy učil až do roku 1928. V té době publikoval řadu děl, jež ukazují novost jeho myšlenek a výzkumů v oblasti materiálů a různých technik.\n\nBrzy po Nagyově nástupu bylo rychle a s konečnou platností skoncováno s přežívajícím zaujetím pro kubismus i tradicionalismus, který nechtěně do práce dílny vnesli techničtí učitelé.\nNagy zdůrazňoval prvotní důležitost formy a její dynamiky i možností poskytovaných moderními objevy. Ještě spíše než v kovodělně se však projevovaly jeho schopnosti a aktivita v přípravném kursu. Snažil se tu docílit výtvarného vnímání a myšlení ve vztahu ke konstrukci, její statice a dynamice, rovnováze a prostoru. Materiálem bylo dřevo, plech, sklo, dráty, šňůry, žáci měli vyřešit složité úkoly, jimiž Moholy-Nagy rozhodně nešetřil. Dokonale esteticky vyřešená kompozice, opřená v jediném bodě a kývající se. Rozčlenění prostoru nad danou základnou průhlednými a neprůhlednými elementy, čímž by se stal prostor vnímatelným…\n\nKromě práce v kovodělně byl Moholy-Nagy činný i jako spolupracovník Herberta Beyera, vedoucího od jara 1925 do června 1928 tiskařskou dílnu. Moholy-Nagy se ujal grafické úpravy většiny knih vydávaných Bauhausem. V těchto svazcích zanechal odkaz řemeslně vzorné, citlivé a na svou dobu až podivuhodně pokročilé práce.\n\nFotografií se zabýval už v době, kdy byl povolán do Bauhausu, a ve spolupráci s výtečnou fotografkou, svou manželkou Lucií Moholyovou-Nagyovou, využil jako první na světě zvláštních technik, zejména fotogramu, k experimentální práci v oblasti estetiky optického vnímání. Fotogramy Moholyho-Nagye se blížily např. taktilistickým studiím hmatových vjemů a pocitů textury a faktury rozličných materiálů, které byly prováděny v přípravných kursech za nadšené spolupráce žáků.\n\nFotografická činnost manželů Nagyových, ačkoli vlastně zcela soukromá a s učební látkou bezprostředně nesouvisející, vzbudila značnou pozornost, zejména když v roce 1924 vyšla manifestační kniha Moholyho-Nagye „Malířství, fotografie, film“. Jestliže přistoupíme na výklad termínu „moderní umění“ jako na uzavřenou, dnes již historickou epochu, skončivší Černým pátkem newyorské burzy v roce 1929, pak uvedená kniha Moholyho-Nagye je jedním z posledních (a nejzávažnějších) sdělení této éry.\n\nMoholy-Nagy, odmítající současnou uměleckou fotografii jako neorganicky a bez vnitřního oprávnění vázanou na formální snahy malířství, učil své žáky znovu vidět a překvapujícím způsobem zobrazovat svět novou perspektivou, zdánlivě náhodnými (ve skutečnosti však dokonale promyšlenými) výřezy, jejichž absurdnost, nevídané nadhledy nebo podhledy by mohly být považovány za pouhou provokaci nebo plytké novotářství, kdyby za nimi nestála rozsáhlá a poctivá teoretická zdůvodňující práce. Fotografie byla pro Moholyho-Nagye buď čistou kompozicí světelných hodnot, nebo zprávou, opticky nedosažitelně názornou a autentickou. Neuznával kompromisy. Pro realizaci světelné kompozice používal záměrně a promyšleně i technik s expresivním abstraktním efektem – montáže, inverze světelných hodnot, dvojího osvětlení, fotografiky. K získání přesné a detailní zprávy však naopak učil žáky používat nejpokročilejších technických pomůcek, tehdejší výtvarnou fotografií jednoznačně odmítaných, a ve své fotografické výuce vycházel spíše z metod např. kriminalistické a lékařské fotografie než z fotografie tzv. umělecké.\n\nOficiálně byla fotografie do vyučovacích osnov Bauhausu zavedena teprve roku 1929 – to už však Moholy-Nagy z Bauhausu odešel…\n\nNagy se po příjezdu do Berlína v roce 1928 plně věnoval filmovým experimentům a jevištním návrhům pro Státní operu. V období 1928 – 1935 cestoval po Evropě - podíval se do Francie, Skandinávie, Itálie nebo Řecka. V roce 1934 utekl z Německa do Amsterodamu, odkud se dostal přes Kanál do Londýna, kde dva roky pracoval jako režisér trikových a dokumentárních filmů. V roce 1935 vydal v Londýně několik svazků dokumentárních fotografií a začal vytvářet svoje „modulátory prostoru“. Roku 1937 byl Moholy-Nagy vyzván, aby se ujal vedení \"Nového Bauhausu\" v Chicagu. Odjel za oceán, ale za rok se ocitl téměř bez prostředků – Nový Bauhaus musel být z finančních důvodů uzavřen. Moholy-Nagy se do Evropy nevrátil. Zůstal v Chicagu, kde roku 1938 zřídil svou vlastní a úspěšnou školu „Institute of Design“ pod tehdejším označením \"School of Design\". Stal se jejím vlastníkem, ředitelem a organizátorem (méně již tvůrčím umělcem) až do své smrti. V roce 1946 ještě vydal v New Yorku čtvrtou edici fotografických esejí \"The new Vision\" z roku 1928. Zemřel na leukémii 24. listopadu 1946.\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\n\n\n\n"}
{"id": "243076", "url": "https://cs.wikipedia.org/wiki?curid=243076", "title": "Bolungarvík", "text": "Bolungarvík\n\nBolungarvík je vesnice a zároveň obec na severozápadě Islandu. Leží na poloostrově Vestfirðir, 13 km od města Ísafjörður. Ve městě žije 905 obyvatel. Zeměpisné souřadnice jsou 66°09' severní šířky a 23°15' západní délky.\n\n"}
{"id": "243079", "url": "https://cs.wikipedia.org/wiki?curid=243079", "title": "Kutil Tim", "text": "Kutil Tim\n\nKutil Tim (v anglickém originálu Home Improvement) je americký televizní seriál, rodinná situační komedie z let 1991 až 1999. Titulní roli \"Kutila Tima\" hraje Tim Allen, seriál byl vysílán od roku 1991 do roku 1999. Autory seriálu jsou Matt Williams, Carmen Finestra a David MacFadzean. Seriál vysílala americká televizní stanice ABC, v českém znění pak TV Nova.\n\n"}
{"id": "243080", "url": "https://cs.wikipedia.org/wiki?curid=243080", "title": "Hvammstangi", "text": "Hvammstangi\n\nHvammstangi je rybářská vesnice v obci Húnaþing vestra na severozápadě Islandu. Žije zde 593 obyvatel. Zeměpisné souřadnice jsou 65°23'50 severní šířky a 20°56'30 západní délky.\n"}
{"id": "243081", "url": "https://cs.wikipedia.org/wiki?curid=243081", "title": "Josef Chalupník", "text": "Josef Chalupník\n\nJosef Chalupník (9. května 1884 Proseč – 20. prosince 1944 Ostrava) byl československý politik, meziválečný poslanec a senátor Národního shromáždění za Československou sociálně demokratickou stranu dělnickou a v letech 1935–1939 i starosta Moravské Ostravy. Byl posledním českým starostou Moravské Ostravy před druhou světovou válkou.\n\nNarodil se v Proseči, malé obci na Chrudimsku, jako nemanželské dítě. Vychovávala ho pouze jeho matka, která pracovala jako služka. Po skončení školní docházky se začal učit u První slévárně a strojírně ve Vysokém Mýtě, kde se vyučil slévačem. Po roční praxi odešel roku 1906 do Vídně, kde nejprve pracoval ve slévárně a poté v továrně na výrobu zemědělských strojů. Po třech letech se vrátil do Vysokého Mýta a nastoupil ve zdejší strojírně a slévárně Rainberg a Novák. V té době byl již čtvrtým rokem členem odborového svazu rakouských kovodělníků. Roku 1912 ho Svaz českých kovodělníků ustanovil tajemníkem v pražské odborové centrále.\n\nKoncem roku 1914 byl odveden do první světové války a 1. února 1915 narukoval k 98. pěšímu pluku rakouské armády. V květnu však byl těžce zraněn a po čtyřech měsících léčby byl definitivně uznán za neschopného vojenské služby. Proto byl umístěn do plzeňských Škodových závodů, kde nejprve pracoval jako slévač a poté jako kontrolor v závodní kantýně.\n\nV říjnu 1917 byl odborovým svazem vyslán do Vítkovic, aby ve zdejších železárnách působil jako odborový předák. Zde se také začal zajímat o komunální politiku, jíž naplno propadl o rok později a věnoval se jí dalších dvacet let. Hájil pozice Českoslovanské sociálně demokratické strany dělnické, jejímž členem se stal ve svých šestnácti letech. Na podzim 1918 byl kooptován do Okresního národního výboru v Moravské Ostravě a 29. prosince se stal vládním komisařem a předsedou správní komise ve Vítkovicích.\n\nIhned se energicky pustil do práce. Zřizoval městské prodejny potravin ke zlepšení zásobování obyvatelstva. Bojoval proti bytové krizi výstavbou nových obecních domů. Vysokou nezaměstnanost nemohl zcela vyřešit, pomáhal proto především v oblasti sociální – nouzovými pracemi, udělováním podpor apod. Vítkovice se dočkaly střední průmyslové školy, knihovny s čítárnou, hudební školy i městských lázní. Josef Chalupník měl Vítkovice natolik rád, že o něm tehdejší noviny napsaly: \"„prý by tam nejraděj přestěhoval i novou radnici, divadlo a jiné budovy z Moravské Ostravy“\".\n\nPo připojení Vítkovic k Moravské Ostravě prohlásil, že může „\"s klidným srdcem … odevzdati hospodářství města do rukou těch, kteří povedou správu sloučených obcí\"“. Stal se členem poradního sboru a presidiální rady vládního komisaře Velké Ostravy. Pokračoval ve své práci na poli bytové výstavby, sociálních služeb a zdravotnictví. Byl rovněž zvolen předsedou správního výboru městské plynárny.\n\nKromě účasti v komunální politice byl činný také jako poslanec. V parlamentních volbách v roce 1920 získal mandát v Národním shromáždění. Poslanecké křeslo obhájil v parlamentních volbách v roce 1925 i parlamentních volbách v roce 1929. Pak zasedal v horní komoře parlamentu. V parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž ještě krátce předtím v prosinci 1938 přešel do nově zřízené Národní strany práce. Jako předseda sdružení poslanců a senátorů zvolených za Ostravsko mnohokrát hájil a prosazoval zájmy Ostravy a okolí. Ačkoliv mnohé z jeho návrhů nebyly realizovány, přesto dokázal pro kraj hodně udělat a řada obcí mu udělila čestné občanství (např. Rožnov pod Radhoštěm, Pržno u Vsetína, Jablůnka, Růžďka aj.).\n\nPo rezignaci starosty Jana Prokeše v roce 1935 byl favoritem voleb městského zastupitelstva. To se konalo 20. listopadu 1935 za obrovského zájmu veřejnosti. Volby skončily triumfálně – Josef Chalupník byl zvolen ostravským starostou jednomyslně, tedy i hlasy českých fašistů a německých stran. Novináři o tomto vítězství napsaly, že se jednalo o prvního starostu Moravské Ostravy, který byl zvolen jednohlasně.\n\nJosef Chalupník vedl Ostravu v neklidných třicátých letech 20. století. Republika se ještě potýkala s následky hospodářské krize a k tomu ji ohrožovalo sílící nacistické Německo. Podařilo se sice realizovat výstavbu levných bytů i budování komunikační infrastruktury, kanalizační sítě a veřejného osvětlení, slibný rozvoj Ostravy však zarazil Mnichov.\n\nDne 14. března 1939, o den dříve než ve zbytku republiky, vstoupila německá okupační vojska do Ostravy. O dva dny později byl Josef Chalupník nacisty na mimořádném zasedání rady sesazen z úřadu starosty, jakož i z dalších politických funkcí. Poté se věnoval spolkovému životu, především jako tajemník Jednoty kovoprůmyslového dělnictva.\n\n1. září 1939 byl zatčen nacisty, po osmi týdnech propuštěn. V červnu 1942 byl znovu zatčen a vězněn po sedm týdnů v Olomouci. Josef Chalupník zemřel na následky věznění 20. prosince 1944. Jeho zásluhy připomíná Chalupníkova ulice v Zábřehu.\n"}
{"id": "243082", "url": "https://cs.wikipedia.org/wiki?curid=243082", "title": "X Factor", "text": "X Factor\n\nX Factor je česká verze televizní hudební soutěže \"The X Factor\". Jeden ročník vysílala v roce 2008 TV Nova.\n\nV roce 2014 vysílala TV Prima společně se slovenskou TV JOJ soutěž \"Česko Slovenský X Factor\", která byla uspořádána dle nových, modernějších pravidel.\n\nDo finále postoupili z každé ze tří kategorií čtyři interpreti:\n\n\n\n\nV prvním kole vypadlo seskupení Romantic. V druhém kole pak Lukáš Javůrek. Ani skupině Divoký kočky + Dante se nevedlo a tato skupina vypadla ve třetím kole. Překvapivé bylo vypadnutí Pavlíny Duriačové ve čtvrtém kole z kategorie 15–25 let, ve vyřazovací části Kdo s koho prohrála s Kamilou Nývltovou. V pátém finálovém večeru se nedařilo soutěžní kategorii 15–25 let, kdy vypadla Anička Ungrová, která zazpívala píseň „Hříšná těla, křídla motýlí“. V šestém kole opustil soutěž David Gránský z kategorie 15–25 let. V sedmém kole nečekaně vypadlo seskupení Za pět dvanáct, a to rozhodujícím hlasem porotce Ondřeje Soukupa. V sedmém kole se rozloučila se soutěží poslední zpěvačka z kategorie 15–25 let Kamila Nývltová. Ve vyřazovací části Kdo s koho prohrála se skupinou All X. Osmé kolo bylo bojem poslední čtveřice soutěžících o milión korun. V něm byla vyřazena poslední žena v soutěži Martina Pártlová. Následující kolo získala nejmenší počet diváckých hlasů skupina All X. V tomto kole Jiří Zonyga a Ondřej Ruml, kteří postoupili do finále obdrželi téměř stejný počet hlasů.\n\nVe velkém finále 1. června 2008 zvítězil Jiří Zonyga a získal milión korun. Ondřej Ruml se tak umístil na druhém místě soutěže \"X Factor\".\n\n2008: Leoš Mareš\n\n"}
{"id": "243092", "url": "https://cs.wikipedia.org/wiki?curid=243092", "title": "Josef Hinner", "text": "Josef Hinner\n\nJosef Hinner (12. května 1899 Ostrava – 19. srpna 1951 Petřkovice) byl starostou Moravské Ostravy na počátku druhé světové války. V úřadu pracoval pouhý rok.\n\nNarodil se jako třetí dítě ze čtyř v česko-německé rodině. Jeho otec pracoval jako kočí na jámě Jindřich. Pro vzdělávání svého syna rodiče zvolili německé gymnázium, ačkoliv matka doma preferovala češtinu. V roce 1917 Josef Hinner odmaturoval s vyznamenáním, avšak plány na další studium zhatil povolávací rozkaz. Narukoval k 43. regimentu těžkého polního dělostřelectva. Po ukončení války se v listopadu 1918 přihlásil na Německou univerzitu v Praze, kde roku 1923 absolvoval jako právník.\n\nAdvokátní praxi získal jako koncipient známého ostravského advokáta, komunisty JUDr. Karla Goliatha. V roce 1925 složil advokátní zkoušky a roku 1927 si otevřel vlastní praxi. Jelikož pocházel ze smíšeného manželství, ovládal plynně český i německý jazyk, proto mohl před soudy zastupovat obě hlavní ostravské národnosti. Už jako koncipient hájil členy komunistické strany a v letech 1926–1928 obhajoval u Krajského soudu v Moravské Ostravě Klementa Gottwalda.\n\nV roce 1930 se stal členem německé křesťansko-sociální strany. Komunální politice se naplno věnoval od roku 1935, kdy byl zvolen do městského zastupitelstva a městské rady. Ačkoliv se pohyboval zejména v německém prostředí (byl např. členem spolku Německý dům), v roce 1937 se oženil s Češkou a v roce 1938 v rámci mobilizace narukoval jako poručík československé armády do ohroženého pohraničí.\n\nDne 16. března 1939 byl po odvolání Josefa Chalupníka uveden do úřady starosty Moravské Ostravy velitelem nacistických okupačních vojsk generálmajorem Keinerem. Ačkoliv nacisté jásali nad obsazením Němce do čela radnice, bylo ponecháno současné složení úřadu, včetně zastupitelstva, rady a náměstků. Ke změnám došlo až 3. července 1939, kdy říšský protektor rozpustil zastupitelstvo a dosavadní starosta převzal jako vládní komisař pravomoci volených orgánů.\n\nPropagátoři nacismu nelibě nesli, že starosta Hinner neprováděl horlivou výměnu českých úředníků za německé. Navíc s nimi dokonce mluvil česky. Proto v prosinci 1939, kdy onemocněl, provedli kontrolu obsazování funkcí Němci a nalezené nedostatky předložili Hinnerovi po jeho návratu z rekonvalescence dne 18. února 1940. Tyto výtky vedly ke starostově odvolání. Josef Hinner se vrátil ke své advokátní praxi, kdy zastupoval jak Čechy, tak Němce. České klienty hájil převážně u mimořádného soudu, kde byli obviněni z protistátní činnosti.\n\nAčkoliv Hinner nikdy nepatřil k vyznavačům nacismu a pomohl celé řadě neněmeckých obyvatel Ostravy, byl po osvobození internován. Na svobodu byl propuštěn až v roce 1946. Vzhledem k závažné nemoci nemohl vykonávat žádnou fyzickou práci, jinou však kvůli svému válečnému starostování sehnat nemohl. Nějakou dobu ještě žil u svých příbuzných v Mariánských Horách. Zemřel roku 1951 v Petřkovicích.\n\n"}
{"id": "243099", "url": "https://cs.wikipedia.org/wiki?curid=243099", "title": "Pavol Jablonický", "text": "Pavol Jablonický\n\nPavol Jablonický (* 24. ledna 1963, Borský Mikuláš, Slovensko) je český profesionální kulturista federace IFBB, slovenského původu a československý reprezentant. Je také bývalý státní trenér České republiky v kulturistice.\n\nPavol Jablonický je na titulní stránce časopisu Svět kulturistiky (12/04, 4/05), foto speciál v čísle 1/05 a na titulní stránce česko-slovenského vydání Muscle & Fitness (2/05). Propůjčuje své jméno firmě ATP-Nutrition, výměnou za finanční sponzoring.\n\n\n"}
{"id": "243103", "url": "https://cs.wikipedia.org/wiki?curid=243103", "title": "Bălți", "text": "Bălți\n\nBălți (rumunsky Bălți, v cyrilici (moldavštině) Бэлць, IPA: [ˈbəltsʲ]; rusky Бе́льцы / \"Belcy\"; ukrajinsky Бєльці / \"Bjelci\"; polsky \"Bielce\", zastarale česky \"Bělce\") je třetí největší město Moldavska a kulturní i hospodářské středisko severní části země. Leží přibližně 120 km severozápadně od Kišiněva.\n\nPrvní zmínky jsou z roku 1421. Městem se Bălți staly roku 1818, šest let po připojení Besarábie k Ruskému impériu, při návštěvě cara Alexandra I.\n\nV roce 2006 zde žilo 127 000 obyvatel, z nichž přes polovinu tvořili Moldavané (Rumuni), čtvrtinu Ukrajinci, zbytek zejména Rusové. Počet obyvatel v 90. letech výrazně klesl (v roce 1989 zde žilo 160 000 osob). Údaje z roku 2011 uvádějí 148 000 obyvatel, ovšem v hranicích celé obce.\n\n"}
{"id": "243108", "url": "https://cs.wikipedia.org/wiki?curid=243108", "title": "Joan Baez", "text": "Joan Baez\n\nJoan Baezová celým jménem Joan Chandos Baez (* 9. ledna 1941 New York) je americká folková zpěvačka, písničkářka. Je známá svým charakteristickým hlasem (svým sopránem dokáže vyzpívat až tři a půl oktávy). Její interpretace Arie No.5 Bachianas Brasileiras (Heitor Villa-Lobos) nebyla dosud překonána. Mnoho jejích textů je o aktuálních tématech a sociálních problémech. Je známá také svým dlouhodobým vztahem s Bobem Dylanem a jako politická aktivistka. Jejím hlavním tématem jsou lidská práva). Oceňovány jsou také její interpretace písní jiných autorů, mezi které patří: Bob Dylan, Pete Seeger, The Beatles, Paul Simon, The Rolling Stones, Stevie Wonder a mnoho dalších.\n\nPochází z rodiny mexického fyzika a Američanky skotského původu, její děda působil coby protestantský duchovní. I když rodiče poslouchali klasickou hudbu, v mládí dávala přednost rock and rollu. Od mládí také hrála na kytaru a zpívala. Po studiích na střední škole studovala na umělecké fakultě Bostonské univerzity, svá studia však nedokončila. Začínala hrát ve folkových klubech v Bostonu a v Chicagu. v roce 1959 se dostavil první velký úspěch na newportském folkovém festivalu. Rok poté v roce 1960 jí vyšla první dlouhohrající gramofonová deska, která se také stala nejúspěšnější gramofonovou nahrávkou tehdejší americké folkové hudby. Po tomto velkém úspěchu následovala řada dalších desek. Zpočátku v jejím repertoáru převažovaly především lidové písně, teprve později se začala postupně prosazovat se svými vlastními písničkami. Jedno z prvních velkých zájezdových turné absolvovala s Petem Seegerem, teprve o něco později zvala na své koncerty jako hosta tehdy zcela neznámého mladíčka Boba Dylana s nímž se osobně nakonec velice sblížila.\n\nOd počátku své tvorby vystupovala jako horlivá politická aktivistka. Kromě protestů proti americké válce ve Vietnamu bojovala za celosvětový mír, proti utrpení, za práva žen i černochů, proti hladu apod. Spolupráce a přátelství s Bobem Dylanem dostalo své první trhliny, to když se již velmi slavný Bob Dylan vydal jinou tvůrčí cestou než očekávala. Jejich vztah se posléze rozpadl, nicméně oba zůstali nadále přáteli. Hvězdou amerického folku se stala přesto, že vždy odmítala slevit cokoliv ze svého politického smýšlení a osobního přesvědčení.\n\nNavštívila i bývalé Československo. Její první i poslední vystoupení na festivalu Bratislavská lyra, kde veřejně projevila své politické postoje, byly vůči komunistickému režimu v Československu nekonformní. V roce 2009 přijala pozvání Václava Havla a vystoupila na koncertu k 20. výročí sametové revoluce na Pražské křižovatce z projektů Nadace Dagmar a Václava Havlových Vize 97, kde zpívala spirituál \"We Shall Overcome\" (česky je známý v podání Spirituál kvintetu jako \"Jednou budem dál\"). Poslední sloku si dokonce zazpívala česky společně s Madeleine Albrightovou a Miloslavem Vlkem. V roce 2013 znovu nahrála svůj hit Diamonds and Rust se skupinou Monkey Business. \n\nPo rozchodu s Bobem Dylanem potkala v roce 1967 amerického novináře a aktivistu protestujícího proti válce ve Vietnamu, Davida Harrise. Vzali se v březnu 1968. Z tohoto období pochází např. písně \"A Song for David\" nebo \"Fifteen Months\" (15 měsíců), což byla doba, na kterou byl Harris uvězněn kvůli odmítnutí nástupu do armády. V prosinci 1969 se jim narodil syn Gabriel. Pár se rozešel v dobrém, rozvedli se v roce 1973.\n\nNa začátku 80. let měla vztah se zakladatelem firmy Apple, Stevem Jobsem. I po rozchodu zůstali přáteli.\n\n\nJejí písně zazněly v různých filmech. Ve filmu Forrest Gump se Forrestova přítelkyně chce stát „druhou Joan Baez“.\n"}
{"id": "243111", "url": "https://cs.wikipedia.org/wiki?curid=243111", "title": "Leopold Josef Lotrinský", "text": "Leopold Josef Lotrinský\n\nLeopold Josef Lotrinský, zvaný „Dobrý“, (11. září 1679 Innsbruck – 27. března 1729 Lunéville) byl Lotrinský vévoda (1690–1729) a otec císaře Svaté říše římské Františka I. Štěpána, manžela Marie Terezie. V roce 1722 dostal od římského císaře a českého krále Karla VI. lénem Těšínské knížectví.\n\nNarodil se dceři císaře Ferdinanda III., Eleonoře Marii a jejímu manželi, lotrinskému vévodovi Karlovi V. Leopold měl pět mladších sourozenců: Karla Josefa (1680–1715), Eleonoru (1682–1682), Karla Ferdinanda (1683–1685), Josefa (1685–1705) a Františka (1689–1715).\n\nDne 13. října 1698 se ve Fontainebleau oženil s orléanskou princeznou Alžbětou Charlottou, dcerou vévody Filipa I. a jeho druhé manželky Alžběty Charlotty Falcké.\n\n"}
{"id": "243115", "url": "https://cs.wikipedia.org/wiki?curid=243115", "title": "Kosmická struna", "text": "Kosmická struna\n\nKosmická struna je topologický defekt vznikající pravděpodobně v raném vesmíru jako důsledek fázového přechodu vakua spojeného s narušením kalibrační symetrie. Jde o tenkou velmi hustou trubici přibližně průměru protonu, která je buďto uzavřená, nebo nekonečná. Uzavřené struny se mají tendenci vyzařovat ve formě gravitačních vln. Fakt, že topologické defekty (především monopóly) nebyly ve vesmíru pozorovány vysvětlila, uspokojivě až inflační teorie – během inflační fáze byly „odfouknuty“ za hranici dnes pozorovatelného vesmíru.\n\nProstoročas kolem kosmické struny je plochý (tj. nezakřivený), jeví však tzv. deficitní úhel – bod pohybující se po kruhové dráze kolem struny se vrátí na původní pozici po opsání méně než 360°. Struna tedy sice gravitačně nepůsobí na okolní částice, ale náboj v její blízkosti působí prostřednictvím struny silou sám na sebe. Z velmi těsné blízkosti kosmické struny je elektromagnetické pole vytlačeno.\n\nJinými topologickými defekty jsou např. monopóly nebo doménové stěny.\n\n"}
{"id": "243132", "url": "https://cs.wikipedia.org/wiki?curid=243132", "title": "Þórshöfn", "text": "Þórshöfn\n\nÞórshöfn je malá rybářská vesnice na severovýchodě Islandu. Leží v zálivu Þistilfjörður na severním pobřeží poloostrova Langanes. Žije zde asi 380 obyvatel.\n\nÞórshöfn je administrativním centrem okresů Svalbarðshreppur a Langanesbyggð, v němž leží. Je zde celoročně provozované turistické centrum. Air Iceland pořádá na místní letiště sezónní lety z Akureyri a Reykjavíku.\n\n"}
{"id": "243134", "url": "https://cs.wikipedia.org/wiki?curid=243134", "title": "Living Targets", "text": "Living Targets\n\nLiving Targets je název třetí desky německé punk rockové kapely Beatsteaks. Deska vyšla v roce 2002 u amerického labelu Epitaph. Na albu hraje také poprvé \"Torsten Scholz\", který se stal novým baskytaristou.\n\nAlbum je více rockové než předešlá deska Launched, obsahuje více melodičtějších a pomalejších písní. Living Targets znamenala velký průlom v kariéře.\n\nZ alba vzešly i dva singly \"Summer\" a \"Let Me In\".\n"}
{"id": "243143", "url": "https://cs.wikipedia.org/wiki?curid=243143", "title": "Marie d'Agoult", "text": "Marie d'Agoult\n\nMarie Catherine Sophie, hraběnka d'Agoult, rozená de Flavigny (31. prosince 1805 Frankfurt nad Mohanem – 5. března 1876 Paříž) byla francouzská spisovatelka píšící pod pseudonymem Daniel Stern.\n\nJejí otec byl francouzský emigrant, hrabě Alexandrea Victor François de Flavigny, matka Marie Elisabeth Bethmann byla dcerou frankfurtského bankéře. Po návratu rodu Bourbonů na francouzský královský trůn se Marie vzdělávala v jednom klášteře ve Francii. Dne 16. května 1827 se na přání rodičů provdala, jejím manželem se stal hrabě Charles Louis Constant d’Agoult. V manželství se jí narodily dvě dcery, Louise (1828–1834) a Claire (1830–1912). 19. srpna 1835 se manželé rozvedli.\n\nMarie d'Agoult se odstěhovala ke svému novému partnerovi, proslulému klavírnímu virtuózovi a skladatelovi Franzi Lisztovi do Ženevy. Poté společně s ním odjela do Francie na zámek Nohant ke své přítelkyni Amandine Dupin de Francueil, spisovatelce píšící pod mužským pseudonymem George Sand.\n\nV novém svazku se jí a Lisztovi narodily tři děti: Blandine (1835−1862, později první manželka francouzského státníka Émila Olliviera), Cosima (1837–1930) a Daniel (1839–1859). Cosima, pokřtěná jako Francesca Gaetana Cosima de Flavigny, se stala později manželkou klavíristy a dirigenta Hanse von Bülow a posléze druhou ženou německého skladatele Richarda Wagnera.\n\nMarie d'Agoult se stala známou také jako spisovatelka píšící pod jménem Daniel Stern. Její historické dílo \"Histoire de la Révolution\" (Dějiny revoluce) z roku 1848 bylo ceněno jako nejlepší tehdy sepsaný popis dramatických událostí Velké francouzské revoluce.\n\nZemřela 5. března 1876 v Paříži a je pohřbena na hřbitově Pére-Lachaise tamtéž.\n\n\n"}
{"id": "243145", "url": "https://cs.wikipedia.org/wiki?curid=243145", "title": "Pásové vozidlo", "text": "Pásové vozidlo\n\nPásové vozidlo je motorové vozidlo, které se pohybuje pomocí pásů, nasazených na několika kolech. Kola tak nepřicházejí do přímého styku s povrchem, toho se dotýká pouze vlastní pás. Zadní pár kol je obvykle hnací s ozubenými koly, která zasahují do mezer v pásu, ostatní kola bývají hladká. Přední pár kol je obvykle napínací, ostatní kola rozkládají hmotnost vozidla na pás a vedou jej tak, aby nesklouzl do strany. Při zpětném chodu je pás někdy podpírán menšími kladkami.\n\nTypickým představitelem pásových vozidel je tank, pásový traktor nebo sněžná rolba, pásový pohon se užívá i u stavebních a těžebních strojů.\n\nVýhodou pásových vozidel je lepší průchodnost terénem, jelikož pásy mohou překonávat hrbolatý povrch, menší příkopy a zákopy a nesklouznou ani po silně nakloněném povrchu. Pásy mají také podstatně větší plochu než obyčejná kola a tudíž i menší specifický tlak na podložku. Nejtěžší tank druhé světové války, německý Tiger II, měl poloviční tlak na podložku než běžné osobní auto. To je výhoda například na sněhu nebo v bahně, kde by se klasická kola bořila. Na rozdíl od kol pásy nemají tendenci prokluzovat a pásové vozidlo tak může vyvinout větší tažnou sílu.\n\nMezi nevýhody pásového pohonu patří mnohem složitější konstrukce a tedy i vyšší cena, větší poruchovost, větší spotřeba paliva a menší rychlost. Proto se na velké vzdálenosti pásová vozidla často převážejí naložená na trailer nebo vlak. Pásová vozidla s kovovými články pásů také poškozují zejména asfaltované vozovky. Proto se články pásů opatřují polštářky z tvrdé gumy a zejména u zemědělských strojů se používají i celogumové pásy.\n\nJedním z konstrukčních problémů pásových vozidel je jejich řízení. Pro změnu směru jízdy musí řidič obvykle přibrzdit a zpomalit jeden z pásů. Pokud ho může úplně zastavit nebo přepnout na zpětný chod, může se vozidlo otočit na místě. Starší konstrukce pásových vozidel používaly dvojí zcela oddělený a odděleně ovladatelný pohon, jiné využívaly dvě oddělené spojky a moderní tanky užívají jeden motor a zvláštní, poměrně složitý diferenciál.\n\nLehčí vozidla se proto někdy konstruují jako polopásová, kde pásy nahrazují jen zadní kola, kdežto přední kola jsou řiditelná běžným způsobem. Tanky první světové války vlekly za sebou velká litinová kola, která sloužila k řízení směru jízdy. Schopnost zdolávat překážky je však u polopásového pohonu daleko menší, takže u tanků a samohybných děl se polopásový pohon už nepoužívá.\n\nPásový pohon objevil už koncem 18. století britský vynálezce R. L. Edgeworth, počátkem 19. století polský matematik Józef Maria Hoene-Wroński a řada dalších. Ve druhé polovině 19. století si jej patentovali například ruský vynálezce F. A. Blinov, ale teprve amrický výrobce lesních tahačů A. O. Lombard (1901) a britský výrobce zemědělských strojů Hornby (1905) měli obchodní úspěch. Na použití v zemědělství a lesnictví navázaly pásové stavební a těžební stroje a už za první světové války pancéřovaná vozidla - tanky. Ty prošly do současnosti rychlým vývojem, patří ale stále k nejdůležitějším útočným zbraním. Z nejnovějších aplikací stojí za zmínku sněhové rolby, které slouží jak k zimní dopravě v horách, tak i k upravování lyžařských tras.\n"}
{"id": "243146", "url": "https://cs.wikipedia.org/wiki?curid=243146", "title": "Dějiny překladu", "text": "Dějiny překladu\n\nDějiny překladu je relativně mladá historiografická translatologická disciplína zabývající se překladem z diachronního hlediska.\n\nZáklady výzkumu v dějinách překladu spadají až do období po druhé světové válce, do té doby se neoddělovaly od literární historie a srovnávací literatury. Výzkum do počátku 90. let 20. století se zaměřoval především na vývoj \"myšlení o překladu\". V souladu s rozvojem translatologie se od devadesátých let začíná ve větší míře prosazovat výzkum, který se soustřeďuje na samotné \"podmínky vzniku překladu\" a na \"roli individuálních překladatelů\".\n\nNejznámějším českým historikem překladu byl strukturalistický teoretik Jiří Levý, který zmapoval vývoj českých teorií překladu od 15. století do roku 1945.\n\n\n"}
{"id": "243147", "url": "https://cs.wikipedia.org/wiki?curid=243147", "title": "Pohřebiště", "text": "Pohřebiště\n\nPohřebiště je archeologické naleziště, kam byli v prehistorických (i pozdějších) dobách pohřbíváni lidé a kde nezřídka lze nalézt hroby s cennými archeologickými nálezy. Specifickým druhem historického pohřebiště je nekropole (z řečtiny – \"město\" \"mrtvých\"). Nejznámější nekropolí je gízská nekropole v Egyptě.\n"}
{"id": "243152", "url": "https://cs.wikipedia.org/wiki?curid=243152", "title": "Charles Aznavour", "text": "Charles Aznavour\n\nCharles Aznavour (arménsky: Շառլ Ազնավուր; 22. května 1924 Paříž – 1. října 2018 Mouriès) byl francouzský šansoniér arménského původu, zpěvák, písničkář, textař, herec, diplomat a podnikatel. Hrál nebo vystupoval v 60 filmech, složil přes 1000 písní. Prodáno bylo přes 100 milionů hudebních nosičů.\n\nNarodil se jako syn arménských uprchlíků Míši a Kédar Aznavurjanových, kteří se usídlili v Paříži asi rok před jeho narozením. Tatínek vedl restauraci, maminka zpívala po pařížských kabaretech, barech a šantánech. Mladý Charles se na svoji divadelní a hudební dráhu připravoval v divadelních a baletních kurzech. První začátky své profesionální kariéry prodělal neúspěšně s pianistou Pierrem Rochem. Intenzivně pracoval pro Édith Piaf, které psal písňové texty i celé písničky, ta mu pak roce 1945 velice pomohla k prvnímu americkému a kanadskému turné. Roku 1950 se Charles definitivně osamostatnil, nejprve působil jako textař a písničkář, psal pro jiné známější zpěváky a šansoniéry. Teprve později začal zpívat sám. Jeho charakteristický hlas má své chraplavé zabarvení způsobené nedomykavostí hlasivek, na které si posluchači a kritika museli dost dlouho zvykat. Později se proslavil i jako velmi úspěšný filmový herec. Byl také velmi úspěšným podnikatelem, vlastnil velké hudební vydavatelství a koncertní agenturu. \n\nCharles Aznavour je často označován za „francouzského Franka Sinatru“, často zpíval o lásce. Psal muzikály, kolem tisíce písniček, stovku desek a objevil se v šedesáti filmech. Jeho nejslavnější rolí je asi role ve filmu \"Střílejte na pianistu\" Francoise Truffauta. Aznavour zpíval v mnoha jazycích (samozřejmě francouzsky, pak anglicky, italsky, španělsky, německy, rusky, arménsky, portugalsky), což mu nakonec pomohlo dostat se až na jednu z nejslavnějších scén světa - newyorskou Carnegie Hall a na další přední špičkové scény po celém světě. Často uváděl píseň\" Que C'est Triste Venise\", jejímž autorem je arménský hudebník 18. století Sayat Nova a Aznavour ji zpíval v několika jazykových mutacích: francouzsky, italsky (\"Com'è Triste Venezia\"), španělsky (\"Venecia Sin Ti\"), anglicky (\"How Sad Venice Can Be\") a německy (\"Venedig im Grau\"). \n\nV roce 1970 Charles Aznavour zaznamenal obrovský úspěch ve Velké Británii, když jeho píseň \"She\" obsadila první místo britských hitparád. Další dobře známou písní na britských ostrovech je potom \"Dance in the Old Fashioned Way\".\n\nAznavour byl obdivovatelem kanadského Québecu, kde hrál v montrealských kabaretech před tím, než se proslavil. Pomohl také k úspěchu quebecké textařce Lyndě Lemayové (* 1966) ve Francii.\n\nPo ničivém zemětřesení v Arménii v roce 1988 založil Aznavour charitativní spolek Aznavour pro Arménii, se kterým vybíral peníze pro zemětřesením postižené oblasti. Se svým švagrem, Georgesem Garvarentzem, napsali píseň\" Pour Toi, Armenie\", která zaujímala první místa hitparád po třináct týdnů. Zisky z honorářů šly do Arménie. V Jerevanu je po Aznavourovi pojmenováno náměstí. V roce 1995 byl Charles Aznavour jmenován vyslancem a stálým zástupcem při UNESCO v Arménii. Aznavour byl také členem \"Armenia Fund International Board of Trustees\". Tato organizace poskytla více než 150 milionů dolarů na humanitární pomoc a rozvoj infrastruktury v Arménii po roce 1992. V roce 1997 dostal Aznavour nejvyšší francouzské státní vyznamenání – Řád čestné legie.\n\nV anketě americké zpravodajské televizní stanice CNN a internetového deníku Time Online byl Charles Aznavour v roce 1998 zvolen za Největšího umělce století na celém světě. Hlasovalo pro něj 18 % lidí, předčil i Elvise Presleyho nebo Boba Dylana. Poté, co zemřel Frank Sinatra, byl Charles Aznavour považován za posledního z tzv. „Velkých“.\n\nJeho písničky zpívalo mnoho osobností světové hudby - od Freda Astaira a Binga Crosbyho po například Raye Charlese nebo Lizu Minnelli (s tou Charles Aznavour nazpíval duet \"Mon emouvant amour\"). V roce 1974 nahrál americký jazzman Jack Jones album celé sestavené z písní Charlese Aznavoura nazvané \"Write Me A Love Song, Charlie\", které bylo znovu vydáno v roce 2006. Pro film \"Notting Hill \"nahrál zase britský hudebník Elvis Costello slavnou Aznavourovu skladbu \"She\". Písně Charlese Aznavoura také často zpívá jeho dobrý přítel španělský tenor Plácido Domingo. Především pozoruhodnou a výjimečnou verzi \"Ave Maria\" z roku 1994, která se řadí k Aznavourovým vrcholům.\n\nNa začátku podzimu 2006 Aznavour zahájil své rozlučkové turné koncerty v Kanadě a USA, doprovázen nadšenými ohlasy diváků i kritiků. Roku 2007 Aznavour zahájil turné v Japonsku a Asii. V druhé polovině roku 2007 viděla Paříž návrat Aznavoura na prkna Kongresového paláce, kde odehrál celkem 20 představení. Tyto koncerty byly dlouho dopředu vyprodané. Následovaly koncerty v Nizozemsku a Belgii a po zbytku Francie. Aznavour se tak loučil se svými posluchači. Jeho rozlučkové turné mělo trvat do roku 2010. Stále zpíval v mnoha jazycích bez pomoci techniky, která zpěvákovi zobrazuje text tak, aby to neviděli diváci.\n\nDne 30. září 2006 měl Aznavour koncert v Jerevanu, hlavním městě Arménie jako začátek „kulturní sezóny“\" Arménie mon amie\" ve Francii.\n\nV roce 2006 odcestoval 82letý Aznavour na Kubu, kde společně s Chucho Valdesem nahrál album \"Color ma vie\", ovlivněné latinsko-americkými rytmy. Toto album pak představil na koncertě v Moskvě v dubnu 2007. Později, v červenci 2007, Aznavour zpíval na koncertě na slavném francouzském festivalu Vieilles Charrues Festival, kde zahrál své největší hity.\n\nV únoru 2008 Aznavour dokončil turné v Portugalsku. V lednu 2008 se zúčastnil hudební soutěže francouzské televize Star Academy, kde si s jedním soutěžícím zazpíval svůj hit \"Emmenez-Moi.\" Na jaře 2008 se Aznavour vydal do Jižní Ameriky, kde měl množství koncertů v Argentině, Brazílii, Chile a Uruguayi.\n\nV prosinci 2008 mu prezident Arménie udělil arménské občanství. Dne 7. února 2009 byl jmenován arménským velvyslancem ve Švýcarsku, kde zemi zastupuje také u OSN v Ženevě a dalších mezinárodních organizací.\n\nV roce 2011 se na internetu rozšířila zpráva, že Aznavour zemřel. Ten však v reakci na to v radiu RTL s úsměvem prohlásil „Já nejsem mrtvý“. V témže roce ve věku 87 let uskutečnil řadu koncertů v pařížské Olympii.\n\nV roce 2012 vystupoval v Montréalu, 2013 vydal album písní, které složil s Gilbertem Bécaudem v letech 1950–70.\n\nV roce 2014 nazpíval v duetu s mladou francouzskou zpěvačkou Zaz na jejím albu píseň \"J´aime Paris au mois de mai\" a ke svým 90 narozeninám uspořádal celosvětové turné od Izraele přes Velkou Británii, Itálii, Polsko, USA až po Kanadu.\n\nV květnu 2015, ve svých 91 letech, vydal album \"Encores\".\n\nV bývalém Československu koncertoval Aznavour pouze jednou v Bratislavě v listopadu 1978. V Praze měl vystoupit již v roce 1969, koncert ale v souvislosti se smrtí Jana Palacha zrušil.\n\nV létě 2001 (od 20. 6. do 3. 7.)  natáčel v Praze nízkorozpočtový TV film \"Angelina\", kde ztvárnil v hlavní roli postavu Luciena. V roli vyléčené bývalé alkoholičky, která se živí taxikařením, si zahrála herečka Jana Švandová.\n\nDne 6. dubna 2016 vystoupil v pražském Kongresovém centru s programem, při kterém zazpíval nejznámější písně své hudební kariéry.\n\nVe dnech 15. a 16. března 2018 Aznavour opět navštívil Prahu. Dne 15. března se zúčastnil slavnostního zahájení Mezinárodního pražského filmového festivalu - Febiofest. Byla mu udělena cena Kristián za celoživotní přínos světové kinematografii. Dne 16. března vystoupil na koncertu v Kongresovém centru Praha v rámci světového turné, kde zazněly jeho nejznámější písně.\n\nOdkaz na Aznavoura je i v písni \"Depeše\", kterou nazpívala Marta Kubišová:\n\n\n\n\n\n"}
{"id": "243154", "url": "https://cs.wikipedia.org/wiki?curid=243154", "title": "Josef Lampa", "text": "Josef Lampa\n\nJosef Lampa (2. prosince 1893 Lipnik, Polsko – 25. dubna 1977 Ostrava) byl první český starosta Moravské Ostravy po skončení druhé světové války. Jeho funkční období trvalo jen tři týdny.\n\nPocházel z dělnické rodiny, která ke konci 19. století přišla z Haliče a usadila se v Heřmanicích. Se starším bratrem zde od roku 1900 do roku 1907 chodili na obecnou školu. Po ukončení školní docházky nastoupil Josef Lampa na jámu Ida v Hrušově. Pak pracoval v hrušovské První rakouské továrně na sodu. Roku 1914 odešel do Rourovny Alberta Hahna v Bohumíně, kde se vyučil strojníkem. Na vojnu byl odvelen v březnu 1916 a na Ostravsko se vrátil v listopadu 1918. V letech 1925–1938 byl správcem v družstvu Budoucnost, od roku 1940 do roku 1945 pracoval jako topič na ředitelství Vítkovických kamenouhelných dolů.\n\nV roce 1910 vstoupil do sociálně-demokratické strany, později byl zvolen do krajského výboru. V roce 1921 stál u zrodu komunistické strany na Ostravsku a stal se jejím aktivním členem. Podílel se také na zakládání dělnických tělovýchovných jednot, v roce 1929 byl zvolen za člena revizní komise okresní Jednoty proletářské tělovýchovy v Moravské Ostravě.\n\nDo čela Prozatímního národního výboru se dostal 2. května 1945. Podobně jako poválečná doba, i jeho uvedení do funkce bylo chaotické. Při prvním jednání byl dokonce vykázán na chodbu. Ačkoliv Lampovo jmenování bylo pouze provizorní, než se funkce ujme Josef Kotas, přesto se jako starosta s vervou ujal své práce. Mezi jeho denní povinnosti patřila návštěva policejního ředitelství a jednání s představiteli jiných institucí a organizací.\n\nDne 6. května 1945 se v Divadle Jiřího Myrona konala oslava osvobození města, kterou zahájil Josef Lampa. O týden později, 13. května 1945, se po kapitulaci Německa konalo slavnostní shromáždění před Novou radnicí, kde starosta nabádal obyvatele, aby drželi pospolu.\n\nProzatímní národní výbor ukončil svou činnost 22. května 1945, kdy jeho funkci převzal řádně ustanovený Městský národní výbor. V jeho čele stanul Josef Kotas. Josef Lampa měl původně vykonávat funkci pracovníka expozitury Zemského národního výboru. Lampa byl v červnu zvolen do rady a pověřen vedením průmyslové komise. Na všechny funkce rezignoval 8. listopadu 1945, neboť od 1. listopadu 1945 nastoupil do nově ustanovené expozitury Zemského národního výboru. Tam pracoval až do roku 1946. Pak působil v dolech jako referent kulturního oddělení sociálně-politické skupiny, posléze jako referent učňovského dorostu. Podílel se na náboru mladých pracovníků do hornictví a hutnictví (tzv. Lánská akce).\n\nAktivně pracoval pro KSČ. V letech 1949–1950 byl uvolněn pro funkci vedoucího Leninské politické školy Eduarda Urxe v Radvanicích. V roce 1952 se stal členem krajského výboru KSČ. Výrazně se angažoval v boji proti alkoholismu. Za svou činnost obdržel Řád práce, Řád republiky a Řád 25. února.\n"}
{"id": "243155", "url": "https://cs.wikipedia.org/wiki?curid=243155", "title": "Tupolev Tu-91", "text": "Tupolev Tu-91\n\nTupolev Tu-91 (Byčok) byl prototyp sovětského letounu, který měl sloužit jako palubní letoun na sovětské letadlové lodě. Prototyp poprvé vzlétl 17. května 1955 a ukázalo se, že se jedná o dobře ovladatelný stroj. Vzhledem k tomu, že byl zrušen projekt mateřské letadlové lodi, došlo i k zastavení projektu Tu-91. Firma Tupolev se snažila tento letoun uplatnit pro jiné účely, ovšem kvůli politickému rozhodnutí byl program výroby tohoto stroje zcela zastaven.\n\n"}
{"id": "243160", "url": "https://cs.wikipedia.org/wiki?curid=243160", "title": "Denier", "text": "Denier\n\nDenier byla francouzská mince, která vznikla a začala platit za vlády Karla Velikého společně s účetním systémem, kdy se dvanáct denierů rovnalo jednomu sou a dvacet sou se rovnalo jedné francouzské livře. Tento francouzský systém měnový sloužil jako vzor mnoha evropským státům, například britská Libra šterlinků, španělské dinero, italská lira, či portugalské dinheiro. Užívání denieru jako platidla se také rozšířilo na území křižáckých států ve Svaté zemi i v Řecku, kde byli frantští osadníci početnou menšinou.\n\nBritským ekvivalentem pro denier byla penny, kdy dvě stě čtyřicet penny byla jedna britská libra nebo dvacet šilinků - než se přešlo na desetinnou soustavu. Symbol používaný ve Velké Británii jak pro denier, tak i penny bylo \"d\".\n\nJméno „denier“ pochází z názvu římské mince „denarius“.\n\n\n"}
{"id": "243163", "url": "https://cs.wikipedia.org/wiki?curid=243163", "title": "Karborundum", "text": "Karborundum\n\nKarborundum je směs karbidu křemíku (křemíkový korund, podle tvrdosti), který se vyrábí lisováním za tepla, reakčním spékáním, nebo spékáním bez použití tlaku. \n\nPatří do skupiny technické keramiky.\n\nKarbid křemíku, připravený lisováním za tepla při vysoké teplotě a tlaku (teplota 2 000 °C, tlak 35 MPa) se vyznačuje vysokou hustotou a pevností, a nelehkými možnostmi dalšího opracování a tvarování. Tento problém vedl k vývoji SiC připraveného reakčním spékáním. Velkou výhodou tohoto zpracovatelského postupu jsou malé rozměrové změny po dobu procesu. Reakčně spékaný SiC se nejčastěji získává ze směsi SiC, grafitového prášku a křemíku. Křemík, který je po dobu spékání tekutý, reaguje s grafitovým práškem a vytváří sklovitou fázi SiC, působící jako pojivo. Po zpracování obsahuje materiál obvykle 10 - 15 % zbytkového křemíku. Spékaný SiC bez použití tlaku je připravován spékáním prášku SiC s přídavkem bóru, uhlíku nebo hliníku.\n\n"}
{"id": "243167", "url": "https://cs.wikipedia.org/wiki?curid=243167", "title": "Hoth", "text": "Hoth\n\nSlovo Hoth může mít několik významů:\n\n"}
{"id": "243168", "url": "https://cs.wikipedia.org/wiki?curid=243168", "title": "Barevnost komplexů", "text": "Barevnost komplexů\n\nLátka je obecně barevná, pokud je schopna své vnitřní energetické přechody, vyžadující jisté množství energie, vyzářit v podobě viditelného světla. Energie potřebná k energetickému přechodu může být například dodána v podobě kvanta viditelného světla.\n\nEnergie světelného kvanta E je dána rovnicí :\n\nkde h je Planckova konstanta, ν frekvence, c rychlost světla a λ vlnová délka.\n\nPokud je látka schopna absorbovat určitou oblast vlnových délek viditelného světla (určitou „barvu“), pak se na bílém světle jeví zbarvena tzv. doplňkovou (komplementární) barvou, v jejímž spektru absorbované vlnové délky chybí. Doplňková barva se určuje pomocí diagramu chromaticity (na obrázku). Doplňková barva (námi viditelná) je naproti barvě pohlcené. Barevné komplexní sloučeniny tedy musí absorbovat vlnové délky viditelného světla, tedy v rozsahu asi 380 – 770 nm. Energie tohoto záření ovšem nepostačuje na přechod elektronu do orbitalu s vyšším kvantovým číslem (např. 3d → 4p), proto je nutné předpokládat méně energeticky náročné elektronové přechody. Ukázalo se (zjednodušeně řečeno), že takovými vhodnými přechody mohou být tzv. d-d přechody elektronů mezi různými energetickými hladinami rozštěpených d-orbitalů, které zavedla teorie krystalového pole.\n\nNejjednodušším případem pro určení elektronových přechodů je titanitý kationt Ti s konfigurací d (má pouze jeden elektron v d-orbitalech), jehož vodné roztoky mají červenofialové zabarvení. Z diagramu chromaticity je patrné, že tato barva vzniká adsorpcí zelené části spektra. V roztoku vytváří titanitý kationt komplexní částici [Ti(HO)], která má oktaedrické uspořádání. Adsorpci světla při přibližně 500 nm (20 000 cm) lze připsat jedinému d-elektronu v d-orbitalech, který přejde z energeticky nižšího orbitalu t do orbitalu e. Po dosazení údajů do rovnice Δ = hcN/λ (h = 6,626×10 kJ; c = 2,998×10 m/s; Avogadrova konstanta N=6,022×10 1/mol; λ = 500×10 m) vyjde energie Δ = 239 kJ/mol. Tato energie je velmi blízká vazebné energii v molekule Cl, která má hodnotu 242 kJ/mol.\n\nToto byl nejjednodušší případ elektronového přechodu. Velmi podobná je konfigurace d, na kterou se pohlíží jako na konfiguraci d s jedním chybějícím elektronem. Konfigurace d až d nejsou tak jednoduché. Interpretace adsorpčních spekter jejich komplexů pomocí teorie krystalového pole předpokládá znalost způsobů štěpení spektroskopických termů centrálního atomu elektrostatickým polem.\n\nExistuje relativně jednoduchá souvislost mezi vlnovou délkou nebo energií absorbovaného záření a silou ligandového pole komplexů – tedy energetickým rozdílem mezi rozštěpenými d-orbitaly. Čím vyšší síla ligandového pole, tím vyšší energii vyžaduje přeskok elektronu a tím kratší vlnovou délku světla komplex absorbuje. Změna zbarvení komplexu vlivem různých ligandů je základem dříve zmíněné spektrochemické řady (neboli \"Fajansova-Tsuchidova řada\"), kde jsou ligandy seřazeny v podstatě podle klesající vlnové délky světla absorbovaného příslušnými komplexy.\n\nI < Br < Cl < NO < F < OH < CO < HO < NH ~ py < bipy « CO < CN\n\nBarva komplexu není dána pouze absorbováním záření při d-d přechodech elektronů centrálního atomu. Energii viditelného záření mohou odpovídat i přechody elektronů centrálního atomu do prázdných orbitalů ligandu nebo naopak (absorpční pásy přenosu náboje, tzv. CT-přechody „ charge transfer).\n\n\n"}
{"id": "243169", "url": "https://cs.wikipedia.org/wiki?curid=243169", "title": "Romanistika", "text": "Romanistika\n\nRomanistika je lingvistická věda zabývající se románskými jazyky, tj. jazyky vyvinuvšími se z latiny. Název \"románský\" má původ u Římanů, kteří dobýváním a kolonizací rozšířili svůj mateřský jazyk latinu po velké části tehdy známého světa, podmiňujíce tím vznik a vývoj celé řady jednotlivých jazyků pramenících z latiny. Některé z nich se liší od latiny více, některé méně.\n\nJako každá jiná jazykověda (filologie) se i romanistika dělí do tří oborů:\n\n\nKaždému jednotlivému jazyku se věnuje vlastní disciplína, z nichž některé nesou i vlastní názvy:\n\n\n\nS romanistikou přímo sousedí následující vědy:\n"}
{"id": "243170", "url": "https://cs.wikipedia.org/wiki?curid=243170", "title": "Soli karboxylových kyselin", "text": "Soli karboxylových kyselin\n\nSoli karboxylových kyselin vznikají náhradou kyselého atomu vodíku karboxylové kyseliny za kationt kovu nebo amonný kationt.\n\n\n\n"}
{"id": "243172", "url": "https://cs.wikipedia.org/wiki?curid=243172", "title": "Tvrdošíjní", "text": "Tvrdošíjní\n\nTvrdošíjní byla skupina malířů, založená v roce 1918 mladými českými umělci manifestujícími na poválečné výstavě organizované S. K. Neumannem v Praze. Rozpadla se v roce 1924.\n\nJádro skupiny tvořili členové jako Josef Čapek, Vlastislav Hofman, Rudolf Kremlička, Otakar Marvánek, Václav Špála a Jan Zrzavý z okruhu umělců kolem časopisu Červen. Individuality skupiny byly evropské humanistické orientace, a tak se přihlásily k modernímu umění, které po válce tíhlo k naivistickému primitivismu – touha po šťastném životě, láska k věcem a práci.\n\nSmyslem bylo pokračovat v procesu, který započala předválečná avantgarda. Tvorba skupiny se vyznačovala dvojznačným programem, pohybujícím se mezi doznívajícím kubismem:\nneoklasicismem (mezi modernismem a historismem):\n\nNavázali styky s mezinárodní avantgardou, zejména s jejími německými a francouzskými centry. Jejich českým protipólem byla skupina Devětsil, vedená Karlem Teigem.\n\nNázorově různorodá skupina se po pěti uskutečněných výstavách, např. ve Weinerově síni, (v období 1918–1923) rozpadla.\n\nSkupina Tvrdohlaví, založená v roce 1987, se nechala inspirovat jak názvem, tak i úctou k svobodnému vyjadřování Tvrdošíjných.\n\n\n"}
{"id": "243173", "url": "https://cs.wikipedia.org/wiki?curid=243173", "title": "Cahul", "text": "Cahul\n\nCahul (rumunsky \"Cahul\", přepis moldavskou cyrilicí Кахул; rusky Кагул / Kagul, ukrajinsky Кагул / Kahul) je lázeňské město v Moldavsku, středisko Cahulského okresu, nejjižnějšího v zemi. Město leží v údolí řeky Prut.\n\nV blízkosti sídla je hraniční přechod s Rumunskem. Končí zde železniční trať z Kišiněva. Nedaleko města byla svedena Bitva na řece Kahulu (1770).\n"}
{"id": "243176", "url": "https://cs.wikipedia.org/wiki?curid=243176", "title": "Psychospirituální krize", "text": "Psychospirituální krize\n\nPsychospirituální krize (angl. \"spiritual emergency\", případně \"spiritual crisis\") je jednou z forem krize vlastní identity. Jde o stav, kdy u člověka dochází k významným změnám v názorovém či hodnotovém systému (např. jeho jedinečné cíle, hodnoty, postoje, přesvědčení), zpravidla v důsledku mimořádného spirituálního zážitku. Jeho příčinou mohou být též mimořádné stavy vědomí, mystické, paranormální či jiné neobvyklé zážitky. Člověk se jimi může cítit ohrožen nebo má kvůli nim potíže se zvládáním každodenního života. \n\nTento okruh potíží byl pod názvem Náboženský nebo spirituální problém zařazen v USA do Diagnostického a statistického manuálu Americké psychiatrické asociace (DSM-IV) v roce 1994. V současné verzi (DSM-V) pod kódem V62.89 (Z65.8) označuje stavy, kdy je v centru klinického zájmu náboženská či spirituální obtíž. Zahrnuje stavy spojené s pozbytím víry, změnou vyznání, které mohou, ale nemusejí být spojeny s konkrétní církví. \n\nTyto zážitky se mohou vyskytnout v souvislosti s různými formami duchovní praxe, po silném emočním či traumatickém zážitku, po užití psychedelických látek nebo i zcela náhle, spontánně. Příkladem neobvyklých zkušeností může být objevení se mimosmyslového vnímání nebo předvídání budoucích situací, zkušenost existence mimo vlastní tělo, kontakt s duchy, vize, hlasy, pocity sjednocení s druhými lidmi, přírodou, vesmírem, příval nesrozumitelných emocí apod. Do vědomí mohou také různými způsoby vstupovat mytologická témata, jako např. téma smrti, zničení a znovustvoření, boj mezi silami dobra a zla, téma nového světa, nového společenského řádu atd. Člověk může mít pocit, že je vyvoleným, vykupitelem, zachráncem lidstva apod.\n\nUvedené prožitky jsou někdy značně dramatické, zahlcující a nevítané. Vzhledem k neobvyklosti takových zkušeností v naší kultuře mohou vyvést z rovnováhy nejen toho, kdo je zažívá, ale i jeho blízké. Lidé mívají potíže s integrací těchto zkušeností, s rozlišováním vnitřní a vnější reality. Cítí se být izolovaní, mívají strach o své duševní zdraví i o život. Mnohdy prožívají zaplavující pocity úzkosti, hněvu, viny nebo deprese, ale i pocity intenzivního soucítění a nepodmíněné lásky. Typické je také extrémní kolísání nálad.\n\nPsychologové a psychiatři jsou zpravidla při setkání s výše uvedenými symptomy velmi obezřetní, neboť psychospirituální krize v mnohém připomínají vážné duševní poruchy z okruhu psychóz. Rozhodnout, zda se jedná o duchovní krizi, v praxi znamená zároveň stanovit, zda by klientovi pomohla alternativní strategie léčby vypracovaná odborníky na tuto problematiku (S. Grof, Ch. Grof, D. Lukoff, E. Bragdon, J. Perry, E. Podvoll a další).\n\nKe klíčovým znakům odlišujícím psychospirituální krizi od psychóz patří především schopnost klienta i v průběhu dramatických prožitků vytvořit a udržet adekvátní psychoterapeutický vztah, komunikovat a spolupracovat. Dále také schopnost připustit, že proces může vycházet z vlastní psýché, zájem o probíhající zkušenost a její význam, nenarušené myšlení a základní orientace v sociálním světě. Psychospirituální krize mívá relativně náhlý nástup, před kterým jedinec nemívá trvalejší potíže s navazováním vztahů a uplatněním ve společnosti.\n\nNaopak projektování vnitřních obsahů na vnější osoby či události, déle trvající identifikace s těmito obsahy (např. „Jsem spasitel!“), přítomnost pronásledujících hlasů a bludů nebo destruktivní a sebedestruktivní tendence jsou indikací pro upřednostnění tradičních léčebných postupů.\n\n\n"}
{"id": "243179", "url": "https://cs.wikipedia.org/wiki?curid=243179", "title": "Gilbert Bécaud", "text": "Gilbert Bécaud\n\nGilbert Bécaud, vlastním jménem François Gilbert Silly, (24. října 1927 Toulon, Francie – 18. prosince 2001 Paříž) byl francouzský zpěvák, šansoniér, hudební skladatel a herec, zvaný \"Monsieur 100 000 Volts\" (\"Pan 100 000 voltů\"), to pro jeho neobyčejně energický projev. Jeho největšími hity se staly písně \"Nathalie\" a \"Podívej, kvete růže, podívej\" nebo \"Co bude dál?\" a další.\n\nVe francouzském městě Nice studoval na konzervatoři a přivydělával si po barech hrou na klavír. Poté dva roky doprovázel na piano francouzského zpěváka Jacquese Pillse, pozdějšího manžela Édith Piaf. Ten ho také s Édith Piaf seznámil. Gilbert pro ni složil jednu písničku a začal být známý též jako skladatel. Od roku 1963 začal zpívat sám. Vytvořil hlavní dvojroli v legendárním filmu \"Země, odkud přicházím\" a nazpíval pro něj i titulní píseň. Poté následovaly další známé písně. Několikrát navštívil i bývalé Československo (poprvé v roce 1967), záznamy z jeho koncertů v pražské Lucerně pak vysílala i Československá televize. Byl člověkem, oplývajícím neobyčejným charismatem, který dokázal svým neobyčejně energickým a neobvykle soustředěným osobním projevem strhnout diváky a posluchače na svoji stranu. Hrál v pěti filmech a složil asi 400 písní. Právem patří mezi největší osobnosti světového šansonu.\n\n\n"}
{"id": "243180", "url": "https://cs.wikipedia.org/wiki?curid=243180", "title": "Asambláž", "text": "Asambláž\n\nAsambláž (z francouzského \"assemblage\") je výtvarná technika, která dává dvojrozměrnému obrazu třetí, prostorovou dimenzi. Dalo by se říci, že je třírozměrnou obdobou koláže. Byla vynalezena dadaisty. Používají ji i surrealisté.\n\nPlocha obrazu není pojednána pouze malířsky, ale jsou na ní navíc různými technologickými postupy fixovány další předměty nebo jejich části, např. lisováním, vázáním, svářením, nýtováním.\n\n"}
{"id": "243184", "url": "https://cs.wikipedia.org/wiki?curid=243184", "title": "Mohan", "text": "Mohan\n\nMohan ( ) je řeka v Německu, která patří mezi nejznámější německé řeky. Během svého toku protéká spolkovými zeměmi Bavorsko a Hesensko a u města Wertheim, tvoří hranici Bavorska se spolkovou zemi Bádensko-Württembersko. Délka jeho toku je 524 km. Plocha povodí měří 27 292 km². Jméno řeky (\"Mohan\"/\"Main\") je keltského původu. Keltové nazývali tuto řeku \"Mogin\"/ \"Moin\", kterýžto název podle některých lingvistů pochází z indoevropského slova \"mei\" - \"voda\".\n\nVzniká soutokem Červeného a Bílého Mohanu, z nichž první vyvěrá v pohoří Fränkische Alb nedaleko města Bayreuth a měří 73 km a druhý pramení severněji v pohoří Fichtelgebirge v blízkosti česko-německých hranic a jeho délka činí 41 km. Po soutoku zdrojnic tvoří přírodní hranici mezi pohořími Hassberge a Steigerwald a západněji mezi pohořími Spessart a Odenwald. Teče převážně mezi kopci v úzké dolině a níže po rovině. U Wiesbadenské městské části Mainz-Kastel, naproti města Mohuči, ústí do Rýnu jako jeho největší pravostranný přítok.\n\nPrůměrný průtok u ústí činí 225 m³/s. Nejvyšších vodních stavů dosahuje v zimě a na začátku jara. V létě dochází k povodním, jež jsou způsobeny dešti. Kolísání úrovně hladiny na dolním toku činí 2 až 3 m.\n\nVodní doprava je možná do vzdálenosti 400 km od ústí. Povodí řeky je spojeno průplavem Rýn-Mohan-Dunaj s povodím Dunaje. Vlnovitě protéká Mohan známá města, jako jsou, na bavorské straně, Kulmbach, Bamberg, Schweinfurt, Würzburg, Aschaffenburg a posléze, na hesenské straně, Hanau, Offenbach, Frankfurt. S hustým osídlením břehů řeky souvisí její značné znečištění.\n"}
{"id": "243185", "url": "https://cs.wikipedia.org/wiki?curid=243185", "title": "Martin a kocour Kolumbus", "text": "Martin a kocour Kolumbus\n\nMartin a kocour Kolumbus (orig. , ) je dětský komiksový příběh vytvořený švédským kreslířem Rune Andréassonem mezi lety 1951–1972 pro časopis Aftonbladet\". \n\nPopisuje příhody malého chlapce jménem Martin a jeho přítele kocoura Kolumba. \n\nV roce 1940 nakresil Andréasson ilustrace k anglické legendě o Dicku Whittingtonovi, která ho k budoucímu seriálu inspirovala. Andréasson svoje dílo nabízel ve čtyřicátých letech několika novinám, byl však vždy odmítnut. Poprvé tak příhody Martina a kocoura Kolumba vyšly prosinci 1951 v nedělním vydání švédských novin Aftonbladet. Vycházely zde až do roku 1972 a za více jak 20 let vyšlo asi 1082 částí tohoto seriálu. \n\nV roce 1957 vycházel seriál v norštině v časopise Alle Barns Blad, v Německu v komiksovém časopise Kasperle und andere Abenteuer (v letech 1958-1960) a Kasperle und seine Freunde (v roce 1960). Ve Švédsku některé části znovu vyšly v roce 1973 v nakladatelství Williams förlags AB. Od roku 2005 je seriál reprízován v časopisu Bamses äventyr. Celkem 1022 originálních dílů seriálu je dnes uloženo ve Švédském národním muzeu.\n\nV Československu vycházel na pokračování v časopise Květy v letech 1970–1980 (od čísla 49/1970 od čísla 41/1980), některé části vyšly opětovně v letech 1982–1989. Celkem zde bylo vydáno 514 částí. Seriál byl v bývalém Československu značně populární mimo jiné i díky velkému nákladu časopisu. \nV roce 2008 byl založen fanklub tohoto seriálu, kde v letech 2008 - 2010 vyšly všechny díly z časopisu Květy i některé další části. \n\n"}
{"id": "243190", "url": "https://cs.wikipedia.org/wiki?curid=243190", "title": "Nizozemská koloniální říše", "text": "Nizozemská koloniální říše\n\nNizozemská koloniální říše (nizozemsky \"het Nederlandse koloniale rijk\") začala být Spojenými provinciemi nizozemskými budována od let 1595/96, v období tzv. osmdesátileté války proti Španělské říši. Provincie, tvořící severní část Nizozemí, patřily k hospodářsky nejsilnějším regionům Evropy a tudíž, v logice doby, holandští obchodníci (kteří v této epoše zabezpečovali přibližně polovinu světového obchodu) hledali zdroje surovin a zároveň odbytiště svých výrobků i v nově objevovaných částech světa. Na rozdíl od Španělska a Portugalska však Nizozemsko, podobně jako např. Velká Británie či Švédsko, získávalo nová území prostřednictvím specializovaných soukromých společností (nejslavnější z nich byla Východoindická společnost), přičemž stát se přímo v koloniálních záležitostech angažoval až v pozdějších staletích, kdy společnosti začínaly mít ekonomické problémy. S místními vládci nejdříve Nizozemci zavírali obchodní dohody a dohody o nájmu území, což jim později umožnilo odkup větších území a vytvoření monopolu na obchod s exotickými komoditami (koření, drahé látky a dřeva, různé plodiny).\n\nNizozemští námořníci (např. Willem Barents, Willem Janszoon, Henry Hudson nebo Abel Tasman) se také podíleli na evropském „objevitelském rozmachu“ raného novověku, nově objevená rozsáhlá území (např. Austrálie) se ale často součástí nizozemské koloniální říše nestávala.\n\nS politicko-hospodářským slábnutím mateřské země od poloviny 18. století se postupně rozsah nizozemské koloniální říše zmenšoval – Holanďané přicházeli o území a základny ve prospěch dravějších soupeřů, zejména Británie. Do 20. stol. Nizozemsko vstupovalo už jen s državami v Malajském souostroví, Jižní Americe a Karibiku; v letech 1949–75 pak v rámci celosvětového procesu dekolonizace o všechna území přišlo (popř. jim samo udělilo nezávislost).\n\n\n\n\nNizozemsko nevlastnilo v Africe žádné souvislé území, pouze množství opěrných bodů, zakládaných od 17. století a roztroušených po celém africkém pobřeží od Senegalu po Mosambik. Nejdůležitější a nejpočetnější byly stanice v Ghaně (tzv. Nizozemské zlaté pobřeží), prodané Velké Británii v roce 1871.\n\n\n\nNizozemci měli velký počet opěrných bodů a obchodních stanic v Indii (především v průběhu 17. a 18. století), celý subkontinent poté postupně přešel pod britskou nadvládu. Nizozemsko vlastnilo také několik opěrných bodů na Blízkém východě: v Basře (dnešní Irák), v přístavu Mocha (Jemen) a také několik v Persii, z nichž nejvýznamnější byl opěrný bod v Isfahánu (1623–1747) a Bandar Abbásu (1623–1766). Malé nizozemské kolonie existovaly též na území dnešního Myanmaru, Tchaj-wanu, Thajska a Vietnamu.\n"}
{"id": "243191", "url": "https://cs.wikipedia.org/wiki?curid=243191", "title": "Josef Zíma", "text": "Josef Zíma\n\nJosef Zíma (* 11. května 1932 Praha) je český herec, dabér, zpěvák a moderátor, manžel herečky Evy Klepáčové. Kromě pop music je známý jako zpěvák české dechovky. Často bývá označován jako nekorunovaný \"král české dechovky\".\n\nPo maturitě na gymnáziu v Praze-Michli studoval herectví, současně s tímto studiem herectví na pražské DAMU (absolvoval v roce 1953) se také soukromě učil zpěvu. Od roku 1948 do roku 1951 byl členem Lidového souboru konzervatoře, od roku 1950 zpíval sólově s Orchestrem Jaroslava Ježka. Po ukončení studia získal své první herecké angažmá v Benešově u Prahy, kde působil v letech od roku 1953 do roku 1955. Od roku 1955 do roku 1957 sloužil na vojně v Armádním uměleckém souboru. Po vojenské prezenční službě nastoupil do Divadla satiry (dnešní Divadlo ABC v paláci \"U Nováků\"). V roce 1958 nazpíval desku \"Blues pro tebe\", byla to první deska, na které vyšla Jiřímu Suchému jako autorovi první píseň.\nV roce 1959 zavinil dopravní nehodu. Těžce byla zraněna zpěvačka a šansoniérka Judita Čeřovská, Alena Pánková, on sám a režisér Jiří Jungwirth, který později v nemocnici zemřel. Od roku 1962 až do roku 1992, tedy plných 30 let, byl v angažmá v pražském Komorním divadle (což bylo divadlo, které patřilo do skupiny divadel patřících pod Městská divadla pražská). Zde se uplatňoval nejen jako herec, ale i jako dobrý zpěvák. Zahrál si v Divadle Na Fidlovačce v pražských Nuslích, v Hudebním divadle v Karlíně i v Komorním divadle v Plzni.\n\nSoučasně s divadelní dráhou se odvíjela i jeho kariéra zpěváka popmusic. V počátcích televizního vysílání začal Zíma na obrazovkách vystupovat se svými písničkami, a právě díky tomu se proslavil ve zbytku republiky jako hudební interpret. Mezi jeho nejznámější písničky patří Gina, Milenci v Texaskách, Zelené pláně nebo Bílá vrána. Kromě ústřední písně z pohádkového filmu Martina Friče \"Princezna se zlatou hvězdou\" se poprvé prosadil s hitem Jiřího Suchého \"Pro Tebe\". Později nazpíval celou řadu dalších známých písní, mimo jiné také se zpěvačkou Pavlínou Filipovskou, Janou Petrů a dalšími. Úspěšně vystupoval i v televizi zejména jako úspěšný konferenciér. Během let 1962–1965 se umisťoval mezi 3-8. místem v anketě Zlatý slavík. Koncem 60. let mu začal být prostor v populární hudbě malý. Využil proto nabídky vydavatelství Supraphon a začal se profilovat jakožto zpěvák české dechovky (žánr tzv. české lidovky). Během 80. let dál nahrával zejména dechovky a během 90. let koncertoval a nahrával zejména s Orchestrem Jiřího Sládka a od nového století příležitostně na různých festivalech a podobně. V roce 2005 vydal velké album 20 Nej s Josefem Zímou. Jeho píseň Gina byla použita v muzikálu Rebelové a jeho pokračování Rebelové: Nové generace. Za svůj život natočil asi 200 písní a získal i tři zlaté a jednu platinovou desku. Josef Zíma je zpěvák s nepříliš znělým hlasem v tenorovém rozsahu, nicméně je to hlas velmi příjemný, kultivovaný, pěstěný a schopný vyjádřit mnoho různých nálad a emocí. V roce 2009 vystoupil na koncertě sedmdesátin Karla Gotta v o2 Aréně, kde zazpíval jak sólově, tak i s Karlem Gottem. V roce 2016 vystoupil na několika festivalech a v na svém koncertě v divadle Karlín. V Českém rozhlase řadu let moderoval pořad o dechovkách \"U muziky\". V roce 2018 vystoupil na festivalu v Semilech, kde zpíval pod širým nebem přes 2 hodiny. V roce 2019 vystoupil na vyhlášení hudebních cen Anděl.\n\nV létě 2019 byl jedním ze 130 hostů na obří oslavě osmdesátin zpěváka Karla Gotta.\n\n\n\n\n\n\n\n\n\n\n\n\n\n\n\n"}
{"id": "243199", "url": "https://cs.wikipedia.org/wiki?curid=243199", "title": "Condor", "text": "Condor\n\nCondor může být:\n\n\n"}
{"id": "243221", "url": "https://cs.wikipedia.org/wiki?curid=243221", "title": "Ferrari F2007", "text": "Ferrari F2007\n\nFerrari F2007 je vůz formule 1 týmu Scuderia Ferrari Marlboro, který se účastnil mistrovství světa v roce 2007.\n\nNové šasi se významně liší od loňského modelu 248 F1, který se v poháru konstruktér; umístil na druhém místě, hned za vozy týmu Renault. Vzhledem k nové specifikaci pneumatik došlo u vozu k jinému rozložení hmotnosti, posunutím přední nápravy vpřed, tím se posunulo těžiště o 85 mm,z původních 3050 mm na 3135 mm to vše při zachování stejné délky vozu.\n\nSamotná převodovka je stále podélně uložena a je opatřena pokrokovým systémem rychlého řazení, se 7 rychlostními stupni a zpátečkou. Zavěšení kol je poprvé u Ferrari bezkýlové. Upuštění od jednokýlového zavěšení kol je mimo jiné způsobeno odchodem bývalého konstruktéra Ferrari Roryho Byrnea.\n\nJedna z nejvýraznějších změn u vozu F2007 nastala u předního zavěšení kol. Ferrari upustilo od svého tradičního jednokýlového řešení a poprvé v historii Ferrari se pustili do konceptu zavěšení bez použití kýlu. Vůz se tak stal nižším a tento koncept měl dramaticky zlepšit výkonnost spodku vozu tím, že se změnila kvalita a kvantita proudění vzduchu ve spodní části vozu. Z obrázku je patrný rozdíl uchycení ramen k rámu vozu, nulový kýl vyžaduje posunutí úchytu ramen výše, pouze příčné rameno, která zajišťuje správnou geometrii nápravy zůstalo v nezměněné poloze. Cesta, kterou se vydali technici u Ferrari při hledání optimálního řešení koncepce nulového kýlu, byl naprosto odlišná od ostatních týmu, které nulový kýl zkoušeli. U Ferrari upustili od používání zdvojených trojúhelníků přichycených ve spodní části rámu vozu.\n\nMírně zúžený větrací otvor a strmější úhel chladičů redukovali šířku bočnic vozu. Čelní usměrňovač vzduchu byl více zprofilován do podoby zubů. Byly přidány další dvě menší usměrňovací plochy, které zlepšily obtékání vzduch ve spodní části vozu. Křidélka byla zúžena a pozměněna v závislosti na vývoji bočních chladicích komínků, zlepšující tak proudění vzduchu v jejich blízkosti a tím i zlepšení odvodu teplého vzduchu z chladičů. Zadní část vozu F2007 je tak viditelně užší a nižší než u svého předchůdce. Na celý program vývoje nového šasi pro Ferrari F2007 dohlížel Aldo Costa a vydal se naprosto odlišnou cestou než jeho předchůdci. Největší pokrok z pohledu efektivity aerodynamiky byl učiněn na horizontální ploše, která spojuje náběhy chladiče pod karoserií, dále kryty ráfků předního kola a změna křidélek v oblasti difuzoru.\n\nPřed startem závodu v Melbourne došlo ke změně na deflektorech, které byly nápadně ohnuty směrem ven a spodní okraj byl zaoblen. Zároveň se změnil uhel přichycení deflektorů k šasi. Veškeré tyto změny měli odklonit proudění vzduchu z oblasti podlahy vozu, což znamená úplně opačný efekt než s jakým byl vůz představen. Již v minulé sezoně Ferrari představilo kryt zadních ráfků. Pro novou sezonu mechanici týmu vylepšili systém utahování a povolování matice při zastávkách v boxech. Protože kryt značně zužoval manipulační prostor při výměně pneumatik, byl trn na konci opracován do konusu, pro snazší nasazení utahovacího mechanismu. Pozice a tvar kamery umístěné nad předním přítlačným křídlem (pozice I.: takto se objevila na testech v Bahrajnu) se od představení vozu (kde vůbec nebyla) výrazně změnila. Kamera získala tvar regulérního křidélka a byla posunuta výše a směrem dopředu zasahujíc více do nosu (pozice II.). Upevnění předního přítlačného křídla (pozice A), tak jak bylo představeno na začátku sezóny a při GP Austrálie (pozice B). Výraznější změnu profilu (pozice C) získalo Ferrari při GP Španělska. Série změn v aerodynamickém balíčku nastala po testech v Bahrajnu. Měla za úkol zvýšit aerodynamický efekt a především adekvátní chlazení motoru. Křidélka na bočnicích spojená s komínky se snížila a protáhla. Chladicí štěrbiny dostaly asymetrický tvar a zmenšil se počet výstupů, to se samozřejmě lišilo závod od závodu. Další asymetrickou změnou prošly i výfuky.\n\nFerrari přišlo se zcela novým řešením odvodu teplého vzduchu z prostoru brzdového bubnu. Celý systém je umístěn v těsné blízkosti zadních kol a je součástí zadního zavěšení. Je to poměrně složité provedení, které i přes své malé rozměry dokáže být velmi účinný. Svislý díl vytváří jakýsi kanál pro proudění vzduchu, který ochlazuje zadní brzdy. Stabilizační plocha pomáhá minimalizovat ztrátu proudění vzduch k důležitým součástkám.\n\nDalší inovací je nová aerodynamická ploška na předním zavěšení v blízkosti předního kola. Ta usměrňuje proudění vzduchu a redukuje vzdušné víry vytvořené spojnicovou tyčí předního zavěšení. Jedná se nepatrný detail, který ovšem dokáže optimalizovat celkovou účinnost vozu.\n\nFerrari je jediným týmem v sezoně 2007, jehož sponzorem je tabáková společnost. Hlavním sponzorem je společnost Altria Group, která na vozech Ferrari propaguje svou značku cigaret Marlboro. Ovšem kvůli zákazu tabákové reklamy v zemích Evropské unie se na vozech nemůže objevit tato značka. Proto je používáno jednoduché červenobílé logo, v podobě čárového kódu. V zemích, ve kterých není tabáková reklama zakázána Ferrari používá loga Marlboro.\n\n\nAltria Group (Marlboro), Fiat, Shell, Telecom Italia (Alice), Bridgestone, AMD, Martini, Acer, Mubadala\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "243230", "url": "https://cs.wikipedia.org/wiki?curid=243230", "title": "Železniční trať Dobronín–Polná", "text": "Železniční trať Dobronín–Polná\n\nTrať 242 spojuje stanici Dobronín na trati 225 (bývalá Rakouská severozápadní dráha) s městem Polná. Jde o železniční trať charakteru lokálky. Je dlouhá 6 km. V současnosti s příležitostnou dopravou zanesenou v jízdním řádu, ale od roku 2010 na dráhu žádný osobní vlak nevyjel.\n\nTrať vychází z železniční stanice Dobronín, dále následuje zastávka Dobronín zastávka a trať končí v dopravně Polná.\n\nTrať byla zprovozněna 17. listopadu 1904. Provoz zajišťovala Rakouská severozápadní dráha. V roce 1908 byla zestátněna.\n\nPodle jízdního řádu pro období 1918/1919 jezdily na trati 3 páry osobních vlaků, v období 1944/1945 8 párů osobních vlaků.\n\nOsobní doprava byla na trati zastavena 22. května 1982. V současné době funguje na trati pravidelně pouze nákladní doprava. Osobní vlaky se na trati objevují pouze při zvláštních příležitostech, jako je např. zářijová Mrkvancová pouť v Polné.\n\nOd roku 2010 je provoz v úseku \"Agro\" - Polná zastaven úplně.\n\nOd 12. 6. 2011 byly v jízdním řádu do Polné opět vedeny příležitostné nostalgické a výletní vlaky, tentokrát dopravce KŽC Doprava, s.r.o. Protože je dráha v havarijním stavu, v současné době po ní vlaky nejezdí.\n\n\n"}
{"id": "243232", "url": "https://cs.wikipedia.org/wiki?curid=243232", "title": "Bart PE", "text": "Bart PE\n\nBart's Preinstalled Environment, nebo zkráceně Bart PE je Live CD operačního systému Microsoft Windows XP, nebo Windows Server 2003.\n\nBart PE umožňuje uživateli bootovat operační systém Windows XP/Windows Server 2003 z disku CD-ROM bez ohledu na stav operačního systému na pevném disku. To znamená, že uživatel může například obnovit data z nefunkčního systému, nebo vynulovat heslo administrátora.\n\nUživatel může vytvořit vlastní instalaci Bart PE za pomoci instalačního disku operačního systému a programu PE Builder, který vytvořil Bart Lagerweij. PE Builder již není oficiálně nabízen ke stažení na stránkách autora. Místo něj lze použít například linuxovou distribuci KNOPPIX, Slax anebo komerční variantu AOMEI PE Builder.\n\nBart PE je podobný Windows Preinstallation Environment ale je zde několik odlišností:\n\n"}
{"id": "243236", "url": "https://cs.wikipedia.org/wiki?curid=243236", "title": "Tupolev ANT-20", "text": "Tupolev ANT-20\n\nTupolev ANT-20 Maxim Gorkij byl sovětský obří dopravní letoun, „div techniky“, postavený z výtěžku celonárodní sbírky, který měl reprezentovat úspěchy Sovětského svazu. Prototyp byl pojmenován po světoznámém rusko-sovětském literátovi, Maximu Gorkém, v té době velmi oslavovanému, snad i proto, že se po letech života na Západě vrátil zpět do SSSR.\n\nSpolu s Kalininem K-7 patří ke konstrukčním pokusům o vytvoření gigantického letounu v 30. letech v SSSR.\n\nPrvní prototypová osmimotorová verze, vycházející ze stroje Tupolev ANT-4, vzlétla 17. června 1934. Za řídící pákou seděl osvědčený Tupolevův zalétávač M. M. Gromov. Stroj sloužil zejména k propagandistickým účelům, proto byly na palubě stroje, který létal nad celým Sovětským svazem, jídelna, filmová laboratoř, lékárna, tiskařský lis, reproduktorová soustava i prádelna.\nPo necelém roce provozu, 18. května 1935 však byl tento letoun zničen při jednom z agitačních letů, na kterém byl doprovázen stíhačkou I-5, dvoumístným R-5 a dalším Tupolevovým obřím letounem ANT-14. Pilot I-5 N. P. Blagin hrubě porušil letovou kázeň, když se pokusil se svým strojem předvést ve výšce 700 m salto kolem křídla Maxima Gorkého. Po nárazu do křídla došlo k porušení konstrukce ANT-20 a letoun dopadl nedaleko moskevského letiště. Zahynula jedenáctičlenná posádka včetně pilota I. S. Žurova a druhého pilota I. V. Michejeva i 36 vybraných pracovníků a úderníků z aerodynamického institutu CAGI, včetně několika rodinných příslušníků.\n\nPo této havárii byl postaven první „sériový“, tentokráte šestimotorový stroj typu ANT-20bis, který poprvé vzlétl 15. května 1939 opět s pilotem Gromovem. Nesl označení PS-124 \"(пассажирский самолет завода №124)\" a po vykonání zkoušek byl přidělen k Aeroflotu s imatrikulací CCCP L-760, kde do konce roku 1940 létal na trase Moskva - Miněralnyje Vody. Pro tento účel byl interiér upraven pro 64 cestujících, z nichž někteří seděli v křídlových kabinách. Následující rok se stroj stal součástí letky zvláštního určení moskevského letiště a pak po přestavbě zajišťoval v roce 1942 přepravu osob i nákladů v barvách uzbecké civilní flotily na tratích ve Střední Asii.\n\nLetoun byl zničen po nalétání 272 hodin při nehodě, která se odehrála 14. prosince 1942 asi 90 km od Taškentu. Příčinou byla chyba pilota. Místo kapitána Govjaze seděl v křesle pilot, který nebyl členem posádky a letěl jako cestující. Ten zřejmě nedopatřením sepnul spínač pohonu horizontálního stabilizátoru, což mělo za následek, že letoun přestal být výškově řiditelný a přešel do stále strmějšího klesání, až narazil do země. Všichni lidé na palubě zahynuli.\n\nProtože v té době už v SSSR existovaly modernější stroje, k další výrobě plánovaných ANT-20 už nedošlo, stejně jako na stavbu ještě větších ANT-26/ANT-28 s rozpětím 95 m a vzletovou hmotností 76 t.\n\n\n"}
{"id": "243237", "url": "https://cs.wikipedia.org/wiki?curid=243237", "title": "Denisa Veškrnová", "text": "Denisa Veškrnová\n\nDenisa Veškrnová, provdaná Schneebaumová, (* 14. května 1973 Třebíč) je česká kytaristka.\n\nV letech 1987 až 1993 studovala na brněnské konzervatoři hru na kytaru u Vladislava Bláhy, v letech 1992 až 2000 pak na rakouské škole \"Universität Mozarteum\" v Salzburgu u Marie Isabely Siewers. Zúčastnila se i mistrovských kurzů pořádaných různými světovými kytaristy. Svoji koncertní činnost zahájila během studií v Salzburgu, kde také působila pedagogicky na dvou tamějších hudebních gymnáziích, kde vedla kytarové třídy.\n\nV roce 1995 koncertovala v Bulharsku, ke se zúčastnila kytarové soutěže v Plovdivu, kde získala zvláštní cenu poroty. V roce 1997 uvedla ve světové premiéře skladby pro kytarové duo od Maxima Pujóla společně s Marií Isabelou Siewers.\n\nOd roku 2000 má uzavřenu exkluzivní smlouvu s agenturou \"Arco Diva\" a od roku 2001 je členkou \"Českého kytarového kvarteta\". Od roku 2005 koncertuje po boku české kytarové legendy Jiřího Jirmala (Jiří Jirmal Kvartet). V od roku 2009 vystupuje také společně s českým kytaristou Alešem Trnkou jako Bohemian Guitar Duo.\n\nVystupuje a nahrává v televizi a v rozhlase, je členkou porot různých mezinárodních kytarových soutěží.\n\nOd svého sňatku umělecky vystupuje pod příjmením Schneebaumová.\n\nMá dva syny, Tobiase Schneebauma (2002) a Andrease Schneebauma (2010).\n\n\n\n\n"}
{"id": "243239", "url": "https://cs.wikipedia.org/wiki?curid=243239", "title": "Lavanttalské Alpy", "text": "Lavanttalské Alpy\n\nLavanttalské Alpy leží v Rakousku (Korutany, Štýrsko) a malou částí zasahují do Slovinska. Je to velká horská soustava skládající se z několika horských skupin. Charakter hor je úplně stejný jako u sousedních pohoří (vyjma Ennstalských Alp) - oblé travnaté vrcholy a husté smrkové lesy. Celá oblast je poměrně hustě osídlena. Nejdůležitější sídla jsou Štýrský Hradec, Wolfsberg a další. Nejvyšším vrcholem oblasti je Zirbitzkogel (2 396 m n. m.) nacházející se ve skupině Seetalerských Alp.\n\nRozloha pohoří je 4 400 km². Lavanttalské Alpy navazují na západě na pohoří Nockberge a tvoří je několik horských celků. Leží na území Korutan a Štýrska a jsou vymezeny toky řek Mur a Lavant. Na jihu odděluje pohoří od sousedních Karavanek řeka Dráva. Slovinské pohoří Kozjak, nedaleko Mariboru, ještě leží na území Lavanttalských Alp. Jižně od řeky Drávy se již rozkládá Pohorje.\n\n\nV Seetalerských Alpách se nachází nejvyšší vrchol celých Lavanttaslkých Alp - Zirbitzkogel. Dalším vrcholem je Wenzelalpe (2 151 m n. m.). Pohoří je na severu ohraničeno údolím řeky Mury, na východě sedlem Obdacher Sattel, na jihu sedlem Klippitztörl a na západě sedlem Neumarkter Sattel. Velká část masivu se nachází ve Štýrsku, pouze část mezi horou Zöhrerkogel a sedlem Klippitztörl leží v spolkové zemi Korutany. Poblíž sedla Klippitztörl a chaty Sabathyhütte je menší lyžařské středisko.\nHorský hřeben je povětšinou holý, jen tu a tam vyčnívají skály. Pohoří je možné projít po rakouské dálkové turistické trase č. 8 (\"Eisenwurzenweg\"). Ten dosahuje na vrcholu Zirbitzkogel své nejvyšší výšky.\n\nSaualpe jsou na severu odděleny od Seetaler Alpen sedlem Klippitztörl a na východě je ohraničuje řeka Lavant. Jižní hranici tvoří řeka Dráva a na západě dělí masiv dolina Untere Gurktal. Tato část pohoří je velmi podobná svým charakterem např. Nízkým Tatrám. Nejdůležitější chaty jsou Klippitztörlhütte (1 644 m n. m.) a Wolfsberger Hütte (1 827 m n. m.). Nejvyšším vrcholem je Ladinger Spitze (2 079 m n. m.).\n\nPackalpe a Stubalpe jsou na západě vymezeny horní částí údolí Lavanttal a sedlem Obdacher Sattel. Směrem k severu se táhnou až po údolí Murtal. Na severovýchodě tvoří pomyslnou hranici sedlo Gaberlpass, které je odděluje od masivu Gleinalpe. Pohořím prochází dálková turistická trasa č. 5. Nejvýznamnější vrcholy jsou:\nTato skupina je oblíbená trekaři a turisty pro ideální lehce zvlněný terén. Vedle toho nabízí také malá lyžařská střediska, která jsou lehce dosažitelná především ze Štýrského Hradce, hlavního města spolkové země. \n\nSkupina Koralpe je na západě vymezena údolím Lavanttal, na severu masivem Packalpe, na východě oblastí Weststeirische Hügelland. Jižní hranici tvoří silniční sedlo Soboth (1 065 m) pod kterým leží malá přehradní nádrž s elektrárnou, která využívá tok potoka Lavamund. Podél hřebene probíhá hranice mezi rakouskými spolkovými zeměmi Korutany a Štýrsko. Pohoří je geologicky značně nejednotné. Vyskytují se zde například křemen a mramor na výrobu skla, živec na výrobu od porcelánu a slída na výrobu izolací. Nejvyšší hory jsou tvořeny z krystalickou břidlicí a rulou. Nalézá se zde největší ložisko lithia v Evropě. Nejvyšší vrchol je Großer Speikkogel (2 140 m) na kterém je umístěno několik vysílačů. Další kopec masivu je Reinischkogel (1 463 m n. m.).\n\nMasiv Gleinalpe je na severu a východě ohraničen, až k počátku silnice u Grazer Beckens, údolím řeky Mury. Linie Judenburg - Köflach tvoří hranici na jihu a sedlo Gaberlpass na jihozápadě. V masivu je 15 vrcholů dosahujících nadmořské výšky od 1 700 do 2 000 m. Skupina Gleimalpe zaujímá plochu přibližně 30x50 km. Střed horského masivu protíná dálnice A9 a to tunelem Gleinalmtunnel o délce 8 320 m. Nejvyšším vrcholem je Lenzmoarkogel (1 991 m n. m.).\n\nSkupina Kozjak (německy \"Poßruck\") se nachází zcela na jihu území, ve Slovinsku. Kozjak je středohoří s komplikovanou kombinací krystalických hornin z pravěku a mladších terciárních hornin. Possruck je ohraničen na severu dolinou Saggautal, na jihu řekou Drávou a na západě silničním sedlem Radlpass (679 m n. m., slovinsky \"Radelj\". Nejvyšší vrchol má hned několik názvů - Klementkogel (nebo Kapaunerkogel, slovinský Kapunar), nadmořská výška 1 052 m. Hlavní hřeben Kozjaku tvoří rozvodí mezi Murem a Drávou. Prochází jím také částečně státní hranice mezi Rakouskem a Slovinskem.\n"}
{"id": "243257", "url": "https://cs.wikipedia.org/wiki?curid=243257", "title": "Šestvorky", "text": "Šestvorky\n\nŠestvorky (anglicky: Connect6, čínsky: 六子棋, japonsky: 六目並べ, korejsky: 육목) jsou hra příbuzná piškvorkám. Hrají se na čtverečkovaném papíře nebo gobanu (desce pro hru Go), dva hráči se při ní střídají v tazích sestávajících se v zabrání \"dvou\" políček svými značkami (kolečkem nebo křížkem, černým nebo bílým kamenem), s výjimkou prvního tahu začínajícího hráče, při kterém se pokládá značka jedna. Tím se dobře eliminuje výhoda prvního hráče, kterou trpí piškvorky, a hra je tak vyrovnaná.\n\nVyhrává ten, kdo vytvoří řadu šesti (nebo více) svých značek v řadě, sloupci nebo na diagonále.\n\nTerminologie je ještě neustálená. Existuje tendence označovat za šestvorky pouze hry hrané na čtverečkovaném papíře a anglickým názvem \"Connect6\" rozlišovat hru na gobanu, která se však liší pouze svou jasně danou prostorovou omezeností (19*19 polí).\n\nAutor hry není znám. Vzhledem k jednoduchosti pravidel je pravděpodobné, že v před-internetové éře byla nesčetněkrát vynalézána na různých místech světa. Na celosvětové síti se o ní poprvé začalo mluvit v čínské BBS komunitě (konkrétně na serveru bbs.tsinghua.edu.cn) v roce 1999.\n\nHra se proslavila díky profesorovi I-Chen Wu, který v roce 2003 začal psát počítačovou umělou inteligenci, aby prozkoumal, jakou a zdali vůbec má v ní výhodu začínající hráč. Během následujících dvou let za pomoci svého studenta zjistil, že neznatelnou. Matematický důkaz však neexistuje.\n\n"}
{"id": "243261", "url": "https://cs.wikipedia.org/wiki?curid=243261", "title": "Düsum Khjenpa", "text": "Düsum Khjenpa\n\nDüsum Khjenpa (1110 - 1193) byl 1. karmapa školy Karma Kagjü. Založil tři hlavní kláštery této školy.\n\nKhjenpa byl nadaným dítětem. Již od dětství studoval a praktikoval dharmu. Když se ve dvaceti letech stal mnichem, pokračoval dále více než deset let v intenzivním studiu. Ve třiceti letech navštívil klášter, jehož zakladatelem a představeným byl Gampopa. Gampopa mu předal učení, jež se posléze stalo základem učení Karma Kagjü.\n\n\nŽivotopis 1. karmapy na stránkách karmapa.cz\n"}
{"id": "243263", "url": "https://cs.wikipedia.org/wiki?curid=243263", "title": "Freightliner PL", "text": "Freightliner PL\n\nFreightliner PL Spółka z o. o. (VKM: FPL) je polským železničním dopravcem, který je dceřinou společností britské skupiny Freightliner Group Ltd. Sídlem společnosti je Varšava. V roce 2017 šlo o 6. nejvýznamnějšího nákladního dopravce v Polsku.\n\nSpolečnosti FPL vznikla 1. října 2005. 7. prosince 2005 pak získala licenci pro provozování drážní dopravy od polského drážního úřadu UTK. Samotné provozování drážní dopravy firmy zahájila až v roce 2007. První provozovanou relací této firmy je doprava černého uhlí z dolu Bogdanka do elektrárny Kozienice.\n\nV dalších letech se firma soustředila především na přepravu kameniva a uhlí. Vedle toho se věnuje také transportu agrárních produktů, které zahájila v roce 2014.\n\nPostupem času si společnost vypracovala významnou pozici mezi polskými dopravci. V roce 2017 byl už její podíl na trhu ve výši 2,91 % (měřeno dle přepravního výkonu v hrubých tunokilometrech).\n\nFirma provozuje výhradně lokomotivy typu JT42CWRM, vyrobené lokomotivkou Electro-Motive Diesel v kanadském Londonu. Lokomotivy si pronajímá od společnosti Angel Trains. Jedná se o celkem sedm strojů, z nichž první čtyři dorazily do Polska v srpnu 2007. V roce 2016 firma rozšířila svůj park lokomotiv o pět elektrické strojů Newag Dragon s pomocným spalovacím motorem.\n\nPro vozbu sypkých substrátů firma v roce 2007 zakoupila 432 kusů čtyřnápravových vozů řady Eamnoss vyrobených společností Greenbrier Europe / Wagony Świdnica.\n\n"}
{"id": "243265", "url": "https://cs.wikipedia.org/wiki?curid=243265", "title": "Václav Němeček", "text": "Václav Němeček\n\nVáclav Němeček (* 25. ledna 1967, Hradec Králové) je bývalý český fotbalový záložník. Nastupoval za reprezentaci Československa a později za České republiky, dohromady odehrál v letech 1988 až 1996 60 zápasů a dal 6 gólů (za obě reprezentace). Vystudoval Vysokou školu ekonomickou v Praze.\n\nVáclav Němeček začal svou fotbalovou kariéru v mládežnických týmech FC Hradec Králové, kde i pod vedením trenéra Ladislava Škorpila se vypracoval až do A-týmu. Již v roce 1985 jako osmnáctiletý talent přestupuje do pražské Sparty, kde si velice rychle získal místo v základní sestavě. S týmem získal celkem 5 mistrovských titulů. V roce 1992 přestoupil do Toulouse FC, přestože se o něho zajímaly např. týmy Betis Sevilla, RSC Anderlecht či 1. FC Kaiserslautern. Na jihu Francie vydržel 3 sezóny, poté následoval přestup do švýcarského Servette Ženeva, krátký návrat do Sparty a fotbalovou kariéru zakončil ročním angažmá v čínském Dalian Shide.\n\nVáclav Němeček debutoval v národním dresu 27. dubna 1988 v domácím přátelském utkání proti SSSR, když nastoupil od začátku druhého poločasu za stavu 0:0. Utkání skončilo remízou 1:1. Poslední zápas, který odehrál v reprezentačním dresu, bylo semifinálové utkáni na ME 1996 proti Francii, které český tým rozhodl po bezgólové remíze až na penalty s poměrem 6:5.\n\nZúčastnil se Mistrovství světa ve fotbale 1990 v Itálii, kde československý tým vypadl ve čtvrtfinále s pozdějším vítězem Německem. Gólově se neprosadil, nastoupil ke 3 zápasům z celkových 5, které národní tým na turnaji odehrál.\n\nBilance Václava Němečka:\n\nGóly Václava Němečka za reprezentační A-mužstvo Československa:\nGól Václava Němečka za reprezentační A-mužstvo České republiky:\n\nV roce 1999, kdy skončil s fotbalem, se začal věnovat práci hráčského agenta FIFA. Mezi jeho akce patří např. přestup Pavla Krmaše z Hradce Králové do pražské Sparty. Ke konci roku 2012 tuto činnost nevykonával, licenci drží stále.\n\nVáclav Němeček je dále aktivní v několika obchodních společnostech, jedna z nich dováží do České republiky např. vína z Francie, kde využívá svých kontaktů z minulosti. Dále se věnuje novému lyžařskému areálu Obří sud Javorník ležící nedaleko Liberce. Ve společnosti Všesportovní areál OBŘÍ SUD JAVORNÍK s.r.o., která ho provozuje, má 70% obchodní podíl. V prosinci 2010 tam slavnostně otevřeli provoz nového areálu, od října 2018 je společnost v insolvenčním řízení.\n\n"}
{"id": "243268", "url": "https://cs.wikipedia.org/wiki?curid=243268", "title": "Karma Pakši", "text": "Karma Pakši\n\nKarma Pakši (1204–1283) byl tibetský mnich, 2. karmapa školy Karma Kagjü, ze kterého se vliv školy rozšířil až do Mongolska.\n\nKarma Pakši se narodil do rodiny pocházející z linie od tibetského krále Thisonga Decäna. Otec se jmenoval Džalla Tsusa, matka Sangsa Manki. Byl jejich nejmladším potomkem.\nByl zázračným dítětem a již v deseti letech si osvojil praktickou i teoretickou znalost dharmy. Jeho učitel Pomdagpa Sönam Dordže mu předal hlavní učení školy Karma Kagjü a byl to on kdo si uvědomil, že Karma Pakši je inkarnací Düsum Khjenpy, předchozího karmapy.\n\nPřevážnou část první poloviny svého života strávil Pakši v meditaci. Ve věku 47 let podnikl cestu do Číny a Mongolska. Strávil delší dobu na dvoře mongolského chána Kublaje, kde sehrál důležitou roli ve snaze zabránit válkám. Přestože byl požádán, aby na chánově dvoře zůstal natrvalo, odmítl a vydal se na daleké cesty po Mongolsku, Číně a Tibetu. V Číně strávil Karma Pakši šest let. Během těchto let zde předával mnohá učení Dharmy, požehnání a iniciací, postavil mnoho klášterů a meditačních center. Ještě za svého života se stal známým učitelem a proslavil svou školu i za tibetskými hranicemi. Před svou smrtí určil místo a čas příštího zrození svého nástupce.\n\n\n\n"}
{"id": "243269", "url": "https://cs.wikipedia.org/wiki?curid=243269", "title": "Poštorná", "text": "Poštorná\n\nPoštorná ( ) je místní část Břeclavi, původně samostatná obec (městys), do roku 1920 součást Dolních Rakous. Má asi 5 tisíc obyvatel.\n\nOd charvátské kolonizace v 16. století se jednalo o jednu z mála slovanských obcí v historických Rakousích. Zdejší obyvatelstvo postupně splynulo s Moravskými Slováky z přilehlého Podluží a vytvořilo svébytný folklór kombinující podlužácké a charvátské prvky.\n\nRoku 1920 byla Poštorná jako součást Valticka včleněna do Československa, země moravské, politického okresu Hodonín. V letech 1938–45 byla v rámci Sudet (spíše ze strategických než národnostních důvodů) přímou součástí Německa. Od roku 1949 patřila do nově vzniklého okresu Břeclav a roku 1974 byla k Břeclavi připojena.\n\nPoštorná se nachází v Dolnomoravském úvalu při ústí potoka Včelínek do systému ramen řeky Dyje. Terén je plochý, mírně skloněný k východu, většina zástavby leží na nízké terase nad dyjskou nivou. Z většiny stran obklopují Poštornou lesy: ze západu a jihu Boří les, ze severovýchodu a jihovýchodu komplex lužních lesů podél dolní Dyje. Tyto zalesněné části katastru vesměs patří do Lednicko-valtického areálu. Západně od čtvrti se těžily cíhlářské hlíny a jíly (těžba již neprobíhá), na několika místech katastru jsou naleziště ropy.\n\nPoštorná sousedí na severu s Charvátskou Novou Vsí, na východě s vlastní Břeclaví, na západě s Valticemi a na jihu s Rakouskem (obec Bernhardsthal).\n\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nUrbanisticky a funkčně je součástí Poštorné i největší břeclavské sídliště \"Na Valtické\", které ale katastrálně náleží vedlejší místní části Charvátská Nová Ves. S tímto sídlištěm by měla Poštorná asi 9 tisíc obyvatel.\nV Poštorné se konají tradiční hody s lidovou muzikou, tanci a místními zvyklostmi a obyčeji.\n\nPoštornou prochází silnice I/55 z Břeclavi na hraniční přechod do rakouského Reintalu, z níž se zde odpojuje silnice I/40 do Mikulova a silnice do Lednice. Dlouhodobě se plánuje výstavba silničního obchvatu jižně okolo čtvrti.\n\nProchází tudy také několik železnic, z toho stanici (jménem \"Boří les\") zde má trať 246 Břeclav–Znojmo, z níž se zde odpojuje trať 247 do Lednice se stanicí \"Poštorná\". Pro osobní dopravu do Poštorné však železnice nemá velký význam, protože stanice Boří les je odlehlá a řídce obsluhovaná a na trati do Lednice je pouze sezónní turistický provoz. Obvyklé je použít uzlovou stanici Břeclav a do/z Poštorné se dopravit individuálně nebo městskou hromadnou dopravou.\n\nV centru Poštorné se nachází soubor památkově chráněných budov z přelomu 19. a 20. století, navržených lichtenštejnským dvorním architektem Karlem Weinbrennerem. Tyto stavby jsou charakteristické použitím glazované keramické krytiny a keramických tvarovek, které dodávala místní knížecí cihelna (později \"Poštorenské keramické závody\"). K těmto objektům patří:\nK Weinbrennerovým dílům v Poštorné se řadí i budova nádraží z roku 1901, na západním okraji městské části.\n\n\n\n"}
{"id": "243272", "url": "https://cs.wikipedia.org/wiki?curid=243272", "title": "Rangdžung Dordže", "text": "Rangdžung Dordže\n\nRangdžung Dordže (1284 - 1339) byl tibetský mnich, 3. karmapa školy Karma Kagjü, který napsal jedny z nejdůležitějších textů své školy a provedl syntézu učení mahámudry a dzoghčenu.\n\nRangdžung Dordže se narodil v Dingri Langkoru v jižním Tibetu. Podle tradice si ve třech letech vyrobil černou čapku (která se později stala symbolem linie) a prohlásil se za karmapu a inkarnaci předešlého karmapy Karma Pakšiho. Za další dva roky se setkal s lamou Dubthobem Orgjenpou, který jej rozpoznal jako inkarnaci Karma pakšiho, druhého karmapy, předal mu skutečnou černou korunu, veškerý majetek druhého karmapy a hlavně všechna učení Kagjü. Rangdžung Dordže se s tím ale nespokojil a vyhledal mistry všech buddhistických tradic té doby. Mezi jinými studoval u Trophu Kundana Šeraba nebo Ňenre Genduna Burna. Díky tomu získal velký věhlas a mnoho žáků. Jako praktický člověk nechával stavět mosty i meditační centra, čímž přinášel užitek svým krajanům v každodenním i duchovním životě. Jelikož se narodil v rodině hlásící se k učení Ňingmapy, obdržel navíc i toto učení.\n\nZa svůj život napsal Rangdžung Dordže mnoho pojednání a komentářů. Jedním z nejznámějších děl je \"Přání pro dosažení Velké pečeti, nejvyšší význam\", který je ve škole Karma Kagjü používán dodnes. Jeden z jeho nejvýznamnějších žáků, Khädub Dagpa Senge, se stal 1. šamarpou poté, co obdržel od svého učitele červenou korunu a titul šamarpy, což je dodnes druhá nejstarší linií reinkarnovaných tibetských tulku.\n\n\n\nŽivotopis 3. karmapy na stránkách karmapa.cz\n"}
{"id": "243273", "url": "https://cs.wikipedia.org/wiki?curid=243273", "title": "Centrum pro politický výzkum", "text": "Centrum pro politický výzkum\n\nCentrum pro politický výzkum je zpravodajské oddělení izraelského Ministerstva zahraničních věcí.\n\nHlavním úkolem Centra je získávat a analyzovat informace o zemích Blízkého východu. Zaměřuje se zejména na informace o politických stranách a organizacích, politickém klima v jednotlivých zemích, na politické postoje představitelů a jejich vzájemné spory. Získané informace analyzuje a vyhodnocuje a vypracovává z nich zprávy. Tyto zprávy využívá ministr zahraničí, ostatní ministři izraelské vlády, ale i izraelská zastoupení v cizině. Své poznatky a analýzy středněvýchodních problémů podstupuje Středisko i spojeneckým zpravodajským službám.\n\nPro získávání informací se využívají jak otevřené zdroje (tisk, rozhlas, televize…) tak i informace zpravodajské. Středisko má deset oddělení.\n\n"}
{"id": "243275", "url": "https://cs.wikipedia.org/wiki?curid=243275", "title": "Rolpä Dordže", "text": "Rolpä Dordže\n\nRolpä Dordže (1340 - 1383) byl 4. karmapa školy Karma Kagjü a učitel čínského císaře. Cestoval po Tibetu i Číně, aby šířil dharmu.\n\nUž od dětství provázelo 4. karmapu množství zázraků. Když stál na prahu dospělosti, vydal se do Číny, aby zde mohl šířit dharmu a zároveň zde pomáhal s vystavěním mnoha klášterů. Když se vrátil do Tibetu, přijal jako zatím laického žáka Congkhapu, budoucího reformátora tibetského buddhismu a zakladatele školy Gelugpa, proslavené institucí dalajlamů.\n\nRolpä Dordže za svůj život složil mnoho písní a také se proslavil jako poeta. Je také vzpomínám coby autor obří thanky. Vytvořil ji podle vidění jednoho ze svých studentů, který prý viděl sto metrového Buddhu.\n\n\n"}
{"id": "243279", "url": "https://cs.wikipedia.org/wiki?curid=243279", "title": "Tupolev ANT-14", "text": "Tupolev ANT-14\n\nTupolev ANT-14 Pravda byl sovětský pětimotorový dopravní letoun, který poprvé vzlétl 14. srpna 1931. Letoun sloužil nejen k dopravě osob, ale i k propagandistickým účelům, k čemuž měl odpovídající vybavení. Byla plánovaná verze i pro vojenské účely, ovšem tato se nedočkala realizace.\n\n\n"}
{"id": "243283", "url": "https://cs.wikipedia.org/wiki?curid=243283", "title": "František Ringo Čech", "text": "František Ringo Čech\n\nFrantišek Ringo Čech, vlastním jménem František Čech (* 9. července 1943 Praha), je český bubeník, zpěvák, textař, herec, komik, moderátor, politik, publicista, scenárista, dramatik, naivní malíř a spisovatel.\n\nPochází z rodiny barového hudebníka a písničkáře vídeňského původu \"Františka Čecha Pražského\". Matka (dámská krejčová v domácnosti) tragicky zemřela. Na základní školu chodil s režisérem Janem Bonaventurou a hercem Petrem Křiváčkem. Byl trojkař a potíže měl hlavně s matematikou, zatímco ze slohu míval za jedna (gramatiku nicméně nezvládal). Na housle jej marně učil vynikající německý houslista Herbert Berger. Dětství prožil v pražských Radlicích (Křížová ulice), ale i jihočeském Římově a Mladošovicích.\n\nV letech 1959-1963 se v pražské Kovoslužbě (Soukenická ulice) vyučil radiomechanikem a televizním opravářem, přičemž poslední rok pracoval jako vedoucí provozovny. Bubnoval v dixielandových a dechovkových souborech, mj. s Ivanem Mládkem a Ivem Pešákem ve \"Storyville jazzu\" (1959), a po lekcích legendárního amerického basisty Herberta Warda se stal členem Studijní skupiny tradičního jazzu Pavla Smetáčka. Roku 1963 díky Jaromíru Klempířovi spoluzaložil skupinu Olympic, s nímž (a českou podobou rock and rollu) mj. poprvé účinkoval v Semaforu ve hře \"Ondráš podotýká\". V Olympicu začal Čech poprvé psát písňové texty.\n\nHru na bicí studoval na pražské konzervatoři (1963-1965) u profesora Vlasáka a studoval tamtéž i folklór (prof. Pecka), hru na klavír a hru na zobcovou flétnu. Za majálesu 1965 jej kdosi udal a Čech strávil čtyři měsíce ve vazbě. Podmíněně byl odsouzen za podvracení republiky na tři roky vězení, nicméně v prosinci 1965 odjel do USA s Černým divadlem Jiřího Srnce, kde účinkovala jeho žena Magda, baletka a spolužačka z konzervatoře. Tím skončila roku 1965 i Čechova olympická éra, na jejímž konci byl vyhlášen nejlepším československým beatovým hráčem na bicí. Z téže doby pochází i umělecké přízvisko \"Ringo\" vzniklé na popud Jana Křtitele Sýkory podle bubeníka Beatles Ringo Starra. V Las Vegas hrál s divadlem v hotelu Tropicana v revui Follies Bergere a v klubech s předními americkými jazzmany (Buddy Rich, Lionel Hampton, Oscar Peterson. V pamětech \"Z mého života\" líčí i kuriózní setkání s Dave Brubeckem). Za Atlantikem poprvé vystoupil i v televizi, a to v pořadech \"Ed Sullivan Show\" a \"Hollywood Palace\".\n\nDomů se Čech vrátil po čtrnácti měsících v únoru 1967 a přivezl si specifický způsob sebeprosazování. Ze špičkových hudebníků sestavil „festivalový“ bigbeatový orchestr \"Rogers band\" (Kaplan, Růžek, Sedláček aj.). Zúčastnili se 1. bigbeatového festivalu v Lucerně, ale kapele chyběla tvář a s klasickým rokenrolem výraznější úspěch nezaznamenali. V roce 1968 proto Čech a jeho bratr saxofonista Svatopluk ze skupiny odešli a Ringo odnesl i bicí Rogers koupené právě díky pobytu v USA. Následující půlrok vydělával Čech po barech a jazzových klubech Západní Evropy se souborem L. Rubeše, což mu domluvil otec,ale pohádali se. Vrátil se domů s novou aparaturou(?) a pro Divadlo Semafor, kam jej přijal Jiří Šlitr, založili s bratrem rockovu skupinu \"Shut Up\", která vyplnila místo po Country Beatu Jiřího Brabce a stala se druhým z divadelních orchestrů. Hráli hlavně v představeních Šimka a Grossmanna (např. \"Besídka v rašeliništi\"), ale i jinde vč. sólového představení Jiřího Šlitra \"Ďábel z Vinohrad\" a pásma s Rudolfem Roklem \"Tak co, pane barone!\". Zpívali a nahrávali s nimi kupř. Pavel Bobek, Miluška Voborníková a Jiří Grossmann. Již tehdy se Čech uplatnil jako komik (kupř. pětirole Marušky Uhříněvsové, eskymačky, Desdemony, hospodské a \"Ženy Franty\" v klauniádě \"Othello odpadá aneb Večer u kulečníku\") a ještě v po převratu obnoveném představení \"Kytice\" hrál poustevníka, i když ho to prý nebavilo.\n\nS kapelou měli už v Semaforu i vlastní zájezdový program s Jiřím Helekalem (který hrál i v Semaforu) a v roce 1972 se přejmenovali na Skupinu Františka Ringo Čecha. Tehdy devětadvacetiletý Čech i fakticky skončil s bubnováním a zhostil se pouze hudebního nástroje známého jako bonga. Začal působit jako speaker a intenzivně skládal písňové texty: tvrdil, že jich za noc po založení kapely vytvořil třicet najednou. Zvláště ty z nich určené pro hudební žánr \"bublegum\" nazýval městským folklórem a prvobytně pospolnou poezií. Čech si uchoval po příštích patnáct let pověst \"génia nadprodukce\" a vedle vlastních zpěváků byl s to zásobovat pěvce napříč pop-scénou vč. jazzrocku i Karla Gotta. Pro Československý rozhlas otextoval i Bachův Quodlibet \"O neckách\", jak to líčí i v kapitole pamětí. Začínali u něj nejen zmíněný Jiří Helekal, ale i Petr Rezek, Zdeněk Merta nebo Jiří Korn, kterému později věnoval dlouhou kapitolu své knihy Hú is hú. Čech psával texty na hity odposlouchané či natočené z rádia Luxembourg a tvořil povídky a básničky pro děti, v dětském časopise \"Pionýr\" zveřejňoval seriál humorně vysvětlující význam artefaktů z fotografií nebo jako \"Strýček Ringo\" parodoval rádce pro mladé. Podobně pokračoval v \"Mladém světě\" 27/1977 prózami \"Z kapsáře strýčka Františka\". Spřátelil se šéfredaktorem Pionýra a svým sousedem Vojtěchem Steklačem, ten jej v časopise zařadil do galerie humoristů po bok Karla Poláčka a později Ringa zachytil ve své knize \"Dvoreček\".\n\nS Viktorem Sodomou se Ringo po čtyřech letech rozcházel v některých názorech, kupř. na profesionalizaci: podle rozhovoru v časopise Melodie vnímal klady amatérského přístupu, zatímco Viktor chtěl být absolutním profesionálem. Rozešli se ovšem hlavně pod vlivem Jiřího Schelingera, s nímž Čecha roku 1973 seznámil Pavel Chrastina a jehož Ringo přetáhl Karlu Šípovi ze skupiny Faraon. To už měl Schelinger za sebou hit \"Holubí dům\" otextovaný Zdeňkem Svěrákem, který se Čechovi nikdy nepodařilo překonat.\n\nSe Skupinou Čech nahrál v sedmdesátých letech i mnohé hity Pavla Bobka (\"Lásko, mně ubývá sil\") a prorazil i v televizi. Začal vymýšlet scénáře a kupř. celý díl svého seriálu \"Hovoří a zpívá František Ringo Čech\" napsal ve verších. Moderoval také zábavný program \"Ring volný\" (bil zde do gongu) a více a více sám zpíval, zpočátku sebeironicky (\"Brouk pytlík\" paroduje zpěv některých tehdejších zpěvaček). Z pozdějších jím moderovaných pořadů jmenujme ještě \"Písničky včera, dnes a na zítřek\" nebo \"Velké ucho\". Je charakteristické, že mu tehdy v televizi zakazovali užívat prostřední jméno (viz třeba první díl Sešlosti Luďka Nekudy).\nUž v letech sedmdesátých Čech také vystoupil ve filmu \"Romance za korunu\" či televizním \"Na startu je delfín\" a připravil a nahrál s Jiřím Schelingerem hudbu k libereckému divadelnímu představení hry na motivy Páralovy novely \"Mladý muž a bílá velryba\" (1975). Jezdili také díky Františku Janečkovi a producentu Zelenkovi po Evropě. Byli v Rusku a jako předkapela Smokie v Polsku. Čech ale stačil být i rozhlasovým redaktorem Mikrofóra (1975-1978). Z kapely se stáhl ne ze zcela zřetelných důvodů ještě před dodnes nevysvětlenou smrtí Jiřího Schelingera v Dunaji 1981. Zpěvákova eliminace (akci StB nelze zcela vyloučit) zabránila dotočit album \"Zemětřesení\", které realizovali až Schelingerův mladší bratr Milan a nejúplněji Aleš Brichta. I album \"František Ringo Čech 1983\" však je natočeno s hudebníky skupiny \"Projektil\" a taky na něm se nachází písňové ozvuky \"Zemětřesení\".\n\nFiguruje mezi signatáři Anticharty . Podle svých slov na podpisové akci v Redutě byl, ale spolu s Jiřím Schelingerem z ní utekl a Antichartu nepodepsal. Podepsala ji prý za něho a Schelingera \"Hrabalova sekretářka\". K fotografii, na které stojí s perem v ruce nad podpisovými archy , uvedl \"V ruce pero mám, ale nepodepsal jsem se.\" Na otázku moderátorky k fotce: \"Co teda tady děláte?\" odpověděl \"Nevím\". Existuje také fotka Jiřího Schelingera jak přímo podepisuje Antichartu.\n\nPočátkem osmdesátých let začal Čech organizovat(?) a uvádět i rockové festivaly (Beat salón) a několik let jakoby \"náhradou za Schelingera\" intenzivněji zpíval a vystupoval, nejvíc s karlovarskou skupinou Metronom. Pokračovalo i jeho nehudební působení na poli literárním a v oblasti naivního malířství, s kterým prý začal roku (1973) pod vlivem štědrovečerního setkání s malířem Janem Zrzavým a návštěvy u Aleny Ladové. Podle vlastního opakovaného tvrzení maluje Čech navzdory částečné barvosleposti. Vydával a vydává nejen naivistické katalogy a kalendáře, nýbrž i pohlednice a lze ho označit i za grafika. K podstatným tématům patří stará Praha a obrazy vždy poutaly jak svébytnými náměty, tak i názvy, z nichž se postupně staly krátké příběhy osvětlující vždy význam kresby.\n\nV roce 1983 založil \"Čechovo prozatímní divadlo\" (později Čechovo prozatímně osvobozené divadlo), ve kterém působil jako autor, umělecký vedoucí, ředitel i herec. Toto zájezdové divadlo, které kritiky velmi udivovalo a pobuřovalo naivisticky laděným humorem, ale i určitým neumětelstvím, mělo navzdory svému názvu slušný úspěch. V roce 1995 byl Čech také krátce ředitelem Divadla v Dlouhé (Divadla Jiřího Wolkera).\n\nV osmdesátých letech hrál i v dalších filmech (televizní \"Hlavní výhra\" - role televizního opraváře, koprodukce \"Jak nakrmit osla\", \"Jak svět přichází o básníky\", \"Opera ve vinici\", \"Písně by neměly umírat\" - role Jana Nerudy!, slovenský film \"Sedm jednou ranou\") a v televizních seriálech (\"Bakaláři\", \"Dynastie Nováků\", jím samým napsaný \"Třikrát s Wildou\"). Účast v seriálu \"Létající Čestmír \" je zřejmě mystifikací, protože role Ringa zde byla napsána psovi. Čechovy písňové texty \"daly názvy\" i filmům \"Což takhle dát si špenát\" a \"Hop - a je tu lidoop\". S Petrem Novotným dva filmy pro kina také napsal: (\"Přátelé Bermudského trojúhelníku\" a \"Sedm hladových\"), a pracovali pro televizi (\"Jeden den v hostinci U klidného spánku\"). Z recese založili \"Fanklub peněz\", který měl podrobné stanovy šířené formou \"péefek\".\n\nPo převratu psal Čech i loutkový seriál \"Gumáci\" a svébytný třináctidílný seriál podle starých českých pověstí \"Pra pra pra...\" (2000), kde kupř. \"funguje\" díl, jenž autor fakticky jen čte nehrajícím, před kamerou shromážděným hercům. Jednu z posledních rolí měl v seriálu i Jiří Wimmer, který se během natáčení pokusil již o několikátou sebevraždu.\n\nPo sametové revoluci se zapojil do politického života. Od roku 1991 byl Čech nezávislým kandidátem za Klub angažovaných nestraníků, pak přestoupil do ČSSD. V komunálních volbách roku 1994 se stal členem Zastupitelstva hlavního města Prahy za ČSSD. Byl členem Kulturní komise HMP. Ve volbách v roce 1996 byl zvolen do Poslanecké sněmovny za ČSSD (volební obvod Praha). Zasedal zde do roku 1998. Byl členem výboru pro obranu a bezpečnost. Dále byl členem stále delegace do shromáždění Západoevropské unie v Paříži pro letectví a astronautiku a místopředsedou komise pro kontrolu a využití zpravodajské techniky Policie ČR (\"velké ucho\").\n\nV senátních volbách roku 1998 neúspěšně kandidoval za ČSSD do senátu na Jičínsku. Získal v 1. kole 20 % hlasů a ve 2. kole ho porazil a senátorem se stal občanský demokrat Jiří Liška.\n\nČech, celoživotní fanoušek klubu SK Slavia Praha a člen jeho výboru, hrál léta za Amforu, než odešel pro neshodu s Karlem Vágnerem. Uplatnil se přitom i jako bavič a fotbalový i hokejový amatérský rozhodčí-klaun.\n\nV devadesátých letech se F. R. Čech přestěhoval z centra Prahy do Modřan a dnes tvoří ještě jižněji, v dřevěném domě v Jílovišti, a tedy mimo metropoli. Především se (2010) věnuje práci na svých obrazech, ale dál se vynořuje i v zábavných televizních pořadech. Čech uspořádal mnoho desítek výstav a obrazy má v soukromých rukou po celém světě. Université Blaise - Pascal de Clermont - Ferrand reprodukovala obraz Mozart a Sallieri v celosvětovém mozartovském katalogu. Department of Neurology Yale Univ. vlastní také jeho několik obrazů. Roku 1991 se s J. Bémovou a W. Sokolem zúčastnil ARt Expo v Convention center v New Yorku.\n\nMá dceru a syna Michaela Čecha, televizního režiséra a svého času realizátora \"Gumáků\" (s Davidem Smoljakem).\n\nDlouhodobě podporuje protievropskou a protiimigrační politiku Miloše Zemana a jeho spojenců. Ve volbách do Poslanecké sněmovny PČR v roce 2017 byl celorepublikovým lídrem Strany Práv Občanů a lídrem kandidátky v Praze. Svou rétorikou míří hlavně na občany s nižším vzděláním. Strana, které se podle svého původního názvu také přezdívá \"Zemanovci\" ve volbách zcela propadla, když získala pouze 0,36 procenta hlasů.\n\nDne 28. října 2015 ho prezident Miloš Zeman vyznamenal medailí Za zásluhy.\n\nNatočil asi tisíc dvě stě skladeb evidovaných archivem Českého rozhlasu, podílel se takřka na třech stech audionosičích a napsal na pět set textů. V závorkách většinou uvedeni interpreti, kteří text nazpívali poprvé, a není-li interpret uveden, zpívá většinou sám autor.\n\n\n\nEdice Zpíváme s kytarou (výběr). Jde o několik desítek dalších samostatných Čechových publikací v rámci edice i s písněmi jiných textařů obsahující u textů i notové záznamy. Supraphon tyto tiskoviny vydával v nákladu i přes 5000 výtisků až do roku 1985.\n\n\n\n\n\n\n\n"}
{"id": "243284", "url": "https://cs.wikipedia.org/wiki?curid=243284", "title": "Izraelské zpravodajské společenství", "text": "Izraelské zpravodajské společenství\n\nIzraelské zpravodajské společenství (: קהילת המודיעין הישראלית, : \"Israeli Intelligence Community\") je souhrnný název pro izraelské organizace a instituce zabývající se zpravodajskou činností. Níže uvedené jsou organizace, které jsou součástí tohoto společenství.\n\nV minulosti pak byly členy společenství také:\n\nParlamentní dohled nad Izraelským zpravodajským společenstvím vykonává zahraniční a branně bezpečnostní výbor Knesetu, který dohlíží na všechny izraelské bezpečnostní složky.\n\nVhodná struktura, jurisdikce a rozdělení povinností zejména mezi Amanem, Šin Bet a Mosadem se v minulosti staly mnohokrát zdrojem problémů a sporů. V průběhu existence Společenství byly opakovaně ustavovány vyšetřovací komise které se zabývaly buď následky selhání spolupráce mezi jednotlivými zpravodajskými službami, nebo řešením rutinních problémů vyvstávajících z činnosti zpravodajských služeb:\n\n\n"}
{"id": "243285", "url": "https://cs.wikipedia.org/wiki?curid=243285", "title": "Lištička", "text": "Lištička\n\nLištička může být:\n\n"}
{"id": "243289", "url": "https://cs.wikipedia.org/wiki?curid=243289", "title": "Biopalivo", "text": "Biopalivo\n\nBiopaliva jsou paliva vzniklá cílenou výrobou či přípravou z biomasy a biologického odpadu. Představují jeden ze způsobů využití biomasy.\nRozdělení dle skupenství:\n\nRozdělení dle generací:\n\nV současnosti je chemická energie z biopaliv uvolňována hlavně jejich spalováním. Jsou vyvíjeny jiné účinnější metody pro jejich využití k výrobě elektřiny pomocí palivových článků. Biopaliva pokrývají 15 % celkové světové spotřeby energie, především ve Třetím světě, kde slouží převážně k vaření a vytápění domácností, ale relativně vysoký podíl mají biopaliva i ve Švédsku a Finsku (17 % a 19 %). Avšak v budoucnu při plánovaném zateplení domů nebude taková poptávka po teple a účinnost výroby elektřiny z biopaliv je zatím nedostatečná.\n\nZda a případně o kolik biopaliva snižují produkci skleníkových plynů, stále zůstává předmětem sporů. Při výrobě biopaliv je třeba dodávat obvykle nezanedbatelné množství energie – např. proto, že k účinnému růstu rostlin je potřeba hnojivo, rostliny je třeba sklidit, přetransformovat na biopaliva a přemístit do nádrží.\n\nBiopaliva 2. generace (B2G) ještě v roce 2013 nebyly (pro účely přeměny na složku paliva) uvedeny do praxe. V roce 2016 jsou v jistých státech dostupné, ale nikoli v ČR.\n\nK výrobě biopaliva lze použít vodní řasy (třetí generace).\n\n\nIPCC je proti rozsáhlým plantážím na biopaliva.\n\n\n\n\n\n\n\nSpolečná zemědělská politika (CAP) pro EU byla počátkem 90. let reformována pod vedením irského eurokomisaře MacSharryho a měla vést k omezení tehdejší nadprodukce potravin. To vedlo k přechodu zemědělství na biopaliva.\n\nProjekt podpory bioetanolu byl v ČR schválen roku 1996 a připravilo jej Ministerstvo zemědělství.\n\nEvropské trendy vládní podpory produkce biopaliv se v září 2007 dočkala kritiky ze strany Organizace pro hospodářskou spolupráci v Evropě (OECD). Vedou podle OECD k prudkému růstu cen potravin a potenciálně i k devastaci přírody. Vládní subvence jsou podle OECD navíc i jednoduchou formou podpory domácího zemědělství, která je vzhledem k pokračujícím snahám o liberalizaci zemědělského trhu nežádoucí.\n\nV září 2012 uvedla agentura Reuters návrh legislativy z Bruselu, ve které eurozóna omezí používání biopaliv založených na zemědělských plodinách, protože se obává, že tato jsou méně šetrná k životnímu prostředí, než se předpokládalo, a že jejich podpora má negativní dopad na produkci potravin. V létě 2013 schválil Výbor pro životní prostředí, veřejné zdraví a bezpečnost potravin Evropského parlamentu podíl biopaliv první generace maximálně 5,5 %.\n\n\n"}
{"id": "243296", "url": "https://cs.wikipedia.org/wiki?curid=243296", "title": "Anhydridy karboxylových kyselin", "text": "Anhydridy karboxylových kyselin\n\nAnhydridy karboxylových kyselin jsou organické sloučeniny obsahující anhydridovou funkční skupinu , vznikají kondenzací dvou skupin COOH karboxylových kyselin za odštěpení molekuly vody.\n\n\nAndyridy karboxylových kyselin jsou výborná acylační činidla (nicméně slabší než acylhalogenidy) a proto jako produkty reakcí vznikají nejrůznější deriváty karboxylových kyselin.\n\n\n"}
{"id": "243297", "url": "https://cs.wikipedia.org/wiki?curid=243297", "title": "František Čech (flétnista)", "text": "František Čech (flétnista)\n\nFrantišek Čech (8. března 1923, Pacov – 6. října 1999, Praha) byl český flétnista a hudební pedagog, představitel české dechové školy.\n\nNa Pražské konzervatoři (1938 - 1944) a na Akademii múzických umění (1948 - 1952) studoval flétnu u Josefa Boka. Již od roku 1943 byl ale členem České filharmonie, do roku 1953 jako pikolista, později jako první flétnista.\n\nVýrazně se uplatňoval jako sólista: ještě během studií na AMU se stal vítězem mezinárodní interpretační soutěže v Budapešti (1949) a v roce 1953 absolutním vítězem mezinárodní Rejchovy dechové soutěže Pražského jara. Jeho rozsáhlý repertoár obsahoval předklasickou a klasickou hudbu (Johann Sebastian Bach, Wolfgang Amadeus Mozart, Antonín Rejcha) i díla 19. a 20. století (Leoš Janáček, Claude Debussy, Darius Milhaud, Albert Roussel, Jacques Ibert). Jeho hru charakterizovala kultivovanost, precizní intonace, vynikající technika a bohatý výrazový rejstřík.\n\nVystupoval také jako komorní hráč. Byl členem Dechového kvinteta českých filharmoniků (1946-48) a Komorního sdružení profesorů konzervatoře. Spolupracoval s Munclingerovým souborem Ars rediviva, s nímž realizoval řadu pozoruhodných nahrávek pro české i zahraniční nahrávací společnosti.\n\nV rámci edice Supraphonu \"Musica Antiqua Bohemica\" byla v roce 1961 oceněna zvláštní cenou Akademie Charlese Crose nahrávka Rejchova Kvartetu G dur pro čtyři flétny, na které František Čech spolupracoval se svými žáky V. Žilkou, J. Josífkem a s M. Klementem.\n\nFrantišek Čech patřil k nejúspěšnějším českým hudebním pedagogům. Od roku 1950 učil na konzervatoři v Praze a později na Hudební fakultě AMU. Jeho žáky byli například Jiří Válek, Josef Josífko, Václav Žilka, František Malotín, Zdeněk Bruderhans, Jan Hecl.\n\n\n"}
{"id": "243300", "url": "https://cs.wikipedia.org/wiki?curid=243300", "title": "Luterská evangelická církev a. v. v České republice", "text": "Luterská evangelická církev a. v. v České republice\n\nLuterská evangelická církev augsburského vyznání v České republice (LECAV) je luterskou církví v ČR působící na Těšínsku v Moravskoslezském kraji a v hlavním městě Praze. Vznikla roku 1995 oddělením od Slezské církve evangelické augsburského vyznání (SCEAV) v důsledku vnitrocírkevního konfliktu spojeného s pojetím církevního života a s vyrovnáváním se s komunistickým režimem. \n\nLECAV se hlásí k dějinnému odkazu luterství na Těšínském Slezsku, kde evangelická církev existuje v různých organizačních formách nepřetržitě od první poloviny 16. století až dodnes.\nLECAV vznikla v důsledku rozdělení Slezské církve evangelické a. v. na dvě církve. Po sametové revoluci byl biskup Wilhelm Stonawski a další členové vedení SCEAV kritizováni početnou skupinou členů církve, která své požadavky otevřeně vyjádřila v lednu roku 1991 ve \"„Výzvě k očistě ve vedení SCEAV“\", v níž požadovala odstoupení biskupa a jeho náměstka. Vytýkala jim spolupráci s komunistickým režimem (biskup Stonawski byl spolupracovníkem StB), záporný postoj k událostem v listopadu 1989, liknavost v přístupu k rehabilitaci v minulosti postižených členů církve a nesrovnalosti v hospodářských záležitostech. Vedení církve tuto kritiku odmítalo, takže konflikt se vyostřil tak, že se dne 16. března 1991 sešel v Třanovicích mimořádný synod, který na návrh předsedy právně-disciplinární komise odvolal z funkcí biskupa a jeho náměstka a do čela církve zvolil dalšího spolupracovníka StB Vladislava Volného. Usnesení třanovického synodu potvrdil další mimořádný synod konaný 15. listopadu 1991 v Českém Těšíně. Odvolaný biskup a část členů církve mimořádné synody neuznávala, zvlášť když byl do čela církve zvolen Vladislav Volný. V církvi přetrvávaly konflikty. Ty měly kromě příčiny personální též zdroj ve střetu probuzenecké (evangelikální) spirituality se spiritualitou tradiční.\n\nRozkol ve SCEAV byl nakonec vyřešen tak, že odpůrci evangelikalismu i nového vedení církve se rozhodli SCEAV opustit. Někdejší vedení SCEAV pak založilo novou církev, která byla Ministerstvem kultury ČR zaregistrována dne 19. ledna 1995 pod názvem Luterská církev evangelická a. v. v České republice. Oficiální stanovisko LECAV k této záležitosti zní následovně: \"Pro neshody a nelegitimní řešení závažných náboženských, personálních a dalších problémů ve Slezské církvi evangelické a. v. po roce 1989 zhruba 12 tisíc dospělých členů této církve bylo nuceno ve smyslu zákona 161/1992 Sb. požádat státní orgány v roce 1994 o registraci, ke které pak došlo na Ministerstvu kultury dne 19. ledna 1995. Tímto vznikla LECAV.\"\n\nNová církev měla zpočátku 4 sbory na Těšínsku, později k nim přibyl nově založený sbor v Praze. Církev zůstávala zpočátku stranou ekumenických aktivit. V roce 2008 otevřela své centrum v Bytřici nad Olší.\n\nRoku 2019 vydaly LECAV a SCEAV společnou deklaraci, obsahující vzájemné vyznání selhání, prosbu o odpuštění a vyjádření touhy ke hlubší komunikaci a spolupráci do budoucna.\n\nZákladem zvěsti LECAV je v Ježíši Kristu zjevené Boží Slovo, jak o něm svědčí biblické knihy /inspiracia verbalna/ Starého i Nového zákona vykládané v souladu s Knihou svorností: \"Augsburské vyznání\", \"Obrana Augsburského vyznání\", kterou napsal Filip Melanchton, Melanchtonův traktát \"O moci a primátu papežově\", Lutherovy \"Šmalkaldské články\", Lutherův \"Malý katechismus\", Lutherův \"Velký katechismus\" a \"Formule svornosti\". LECAV má i svou Ústavu. LECAV podporuje ekumenické vztahy na místní i republikové úrovni. Základní vyznání LECAV jsou Apoštolské, Nicejsko-Cařihradské a Athanasiovo vyznání víry.\n\nKromě nedělních bohoslužeb ve sborech probíhají též nedělní školy a během týdne biblické hodiny, výuka konfirmandů, setkání mládeže, setkání žen, zkoušky pěveckého sboru, varhanní koncerty a další akce. Faráři a katechetky vyučují na školách náboženství.\n\nCírkevní zřízení LECAV je založeno na episkopálně-synodním zřízení. Základní organizační jednotkou církve je farní sbor, který tvoří členové církve bydlící v obvodu sboru. Nejvyšším sborovým orgánem je sborové shromáždění, které rozhoduje o záležitostech sboru, pokud nejsou vnitřními církevními předpisy vyhrazeny presbyterstvu (kolektivní vedení sboru - min. pastor (farář) + 10 laiků) nebo (faráři, vikáři či pomocnému duchovnímu (diakon)). Střední článek církevní struktury představuje seniorát, jakožto sdružení několika farních sborů. (V současnosti není v LECAV zřízen.) Celá církev tvoří tzv. povšechný sbor, jehož vrcholným shromážděním je synod. Tvoří jej všichni duchovní církve, kurátoři a další zástupci sborů. V období mezi synody řídí církev Církevní rada (biskup, jeho tajemník, jeden duchovní, jeden kurátor a další tři laičtí členové. Vedoucím představitelem církve je biskup. Je volen synodem na šestileté období.\n\nLECAV má v současné době podle vlastních statistik asi 18 500 členů (při sčítání lidu v roce 2011 se k ní však přihlásilo pouze 5412 osob), 5 sborů (v Českém Těšíně, v Třinci, v Bystřici, v Hrádku a v Praze), 4 kazatelské stanice (na Slezsku) a 10 duchovních.\n\n"}
{"id": "243309", "url": "https://cs.wikipedia.org/wiki?curid=243309", "title": "Jabloneček", "text": "Jabloneček\n\nNázev Jabloneček může znamenat:\n"}
{"id": "243326", "url": "https://cs.wikipedia.org/wiki?curid=243326", "title": "Ignác z Láconi", "text": "Ignác z Láconi\n\nSvatý Ignác z Láconi, vlastním jménem Ignác Vincenc Peis (17. prosince 1701, Làconi, Sardinie – 11. května 1781, Cagliari, Sardinie), byl sardinský řeholník z řádu kapucínů, pastýř, mystik a světec.\n\nByl svatořečen papežem Piem XII. 21. října 1951. Roku 2007 se stal patronem provincie Oristano.\n\nJeho svátek se slaví 11. května.\n"}
{"id": "243327", "url": "https://cs.wikipedia.org/wiki?curid=243327", "title": "Þingeyri", "text": "Þingeyri\n\nÞingeyri je vesnice na severozápadě Islandu. Leží na poloostrově Vestfirðir, v obci Ísafjarðarbær, na jižním břehu fjordu Dýrafjörður. Žije zde 247 obyvatel.\n\nÞingeyri patří mezi nejstarší osídlení na poloostrově Westfjords. Místo je trvale osídlené od roku 1787. Byla zde postavena první obchodní stanice na poloostrově. V Þingeyri se nacházejí ruiny středověké boudy, která sloužila shromážděním, na což odkazuje i název sídla: \"þing\" značí \"shromáždění\", \"sněm\".\n\nZa vsí se nachází malé letiště Þingeyri s jedinou drahou, přibližně kilometrovou.\n\n"}
{"id": "243328", "url": "https://cs.wikipedia.org/wiki?curid=243328", "title": "Djúpivogur", "text": "Djúpivogur\n\nDjúpivogur je vesnice na východě Islandu. Nedaleko od vesnice je ostrov Papey. Žije zde 368 obyvatel. Zeměpisné souřadnice jsou 64°39' severní šířky a 17°00' západní délky.\nJe to nejstarší přístav ve Východních fjordech (na fjordu Berufjördur), existuje od 16. století, kdy sem němečtí obchodníci vozili zboží a obchodovali s ním.\n\nNejstarší budovou je tzv. Langabúd, dřevěné přístavní skladiště z roku 1790, dnes se v něm nachází turistické infocentrum, kavárna a muzeum řezbáře Rikarda Jónssona a místních historických artefaktů.\n\nKrajině dominuje pyramidová hora Búlandstindur s výškou 1069 m.\n\nMěstečko je také známé tím, že je místem naměřené nejvyšší teploty na ostrově - v roce 1939 to bylo 30,5 °C (průměrná teplota v červenci a v srpnu je 7 °C, průměrný úhrn srážek v červenci je 9 mm, nejvyšší v lednu - 15 mm)\n"}
{"id": "243329", "url": "https://cs.wikipedia.org/wiki?curid=243329", "title": "Kirkjubæjarklaustur", "text": "Kirkjubæjarklaustur\n\nKirkjubæjarklaustur je vesnice na jihu Islandu se 134 obyvateli. Zeměpisné souřadnice jsou 63°47' severní šířky a 18°04' západní délky. Vesnice byla vážně ohrožena sopečnou erupcí sopky Laki v roce 1783, kdy se lávový proud zastavil jen nedaleko od ní.\n"}
{"id": "243330", "url": "https://cs.wikipedia.org/wiki?curid=243330", "title": "Hringvegur", "text": "Hringvegur\n\nHringvegur nebo Þjóðvegur 1 (Ring road), (česky Islandský silniční okruh) je hlavní silnice na Islandu. V délce 1339 km obepíná celý ostrov, spojujíc jeho jednotlivé regiony. Většinu povrchu komunikace tvoří asfalt, pouze menší část pak je pokryta štěrkem.\n\nJejí stavba byla dokončena v roce 1974 otevřením mostu přes řeku Skeiðará v jižní části ostrova. Na trase však stále ještě zůstávají zbytky původní komunikace ze čtyřicátých let minulého století s nebezpečnými úseky, jako je úzká vozovka, ostré zatáčky a výmoly (hlavně v úseku mezi Borgarnes a Blönduós).\n\nSilnice je velmi populární především u turistů, kteří díky ní mohou objet celý Island a zhlédnout jeho nejatraktivnější místa v její blízkosti.\n\n\n"}
{"id": "243331", "url": "https://cs.wikipedia.org/wiki?curid=243331", "title": "Hafnir", "text": "Hafnir\n\nHafnir () je vesnice na jihozápadě Islandu. Leží na poloostrově Reykjanes na jižním konci zálivu Ósar. K 1. lednu 2009 zde žilo 142 obyvatel, v roce 2011 jejich počet poklesl na 109.\n\nNedaleko Hafniru byly objeveny základy stavby, jež byla podle rozboru radionuklidů uhlíku opuštěna někdy mezi lety 770 a 880. Podle Bjarniho Einarssona mohlo jít o loveckou chatou, používanou jen po část roku dávno před prvním trvalým osídlením, jehož založení je datováno až do roku 874.\n\nV roce 1881 najela u Hafniru ztroskotala opuštěná americká loď Jamestown převážející dřevo. Její trosky a náklad byly rozprodány, její kotva je pak stále k vidění před místním kostelem.\n\nV roce 1995 se Hafnir spojil s Njarðvíkem a Keflavíkem v obec/okres Reykjanesbær.\n\n"}
{"id": "243332", "url": "https://cs.wikipedia.org/wiki?curid=243332", "title": "Blönduós", "text": "Blönduós\n\nBlönduós je město a zároveň obec na severu Islandu u řeky Blanda. Nachází se 185 km od Reykjavíku, u silnice Hringvegur. K 1. lednu 2014 zde žilo 881 obyvatel. Zeměpisné souřadnice jsou 65°40' severní šířky a 20°18' západní délky.\n"}
{"id": "243333", "url": "https://cs.wikipedia.org/wiki?curid=243333", "title": "Raufarhöfn", "text": "Raufarhöfn\n\nRaufarhöfn je vesnice na severovýchodě Islandu v obci Norðurþing. Leží na severovýchodním konci poloostrova Melrakkaslétta, asi 2 km od mysu Hraunhafnartangi, nejsevernějšího bodu ostrova, asi 18 km na východ od vesnice Kópasker a asi 55 km na východ od Húsavíku. K lednu 2011 zde žilo 194 obyvatel.\n\nJednu dobu byla tato vesnice největším islandským exportním přístavem. Ve 40. a 50. letech 20. století byl Raufarhöfn jedním z důležitých míst obchodu se sledi. Když pak sledi vymizeli, mělo to velké následky na celou vesnici. Z této doby se zachovalo několik továrních budov.\n"}
{"id": "243334", "url": "https://cs.wikipedia.org/wiki?curid=243334", "title": "Kópasker", "text": "Kópasker\n\nKópasker je malá obec u fjordu Öxarfjörður na severovýchodním pobřeží Islandu. Žije zde přibližně 140 obyvatel. Zeměpisné souřadnice jsou 66°18' severní šířky a 16°26' západní délky.\n\nV roce 1912 zde byl postaven první obytný dům. V roce 1976 obec postihlo silné zemětřesení o síle 6,3 stupně Richterovy stupnice, které způsobilo mnoho škod v celé oblasti a v současnosti je zde umístěna výstava o této události.\n\nNejvýznamnějším průmyslovým odvětvím je zpracování masa, nachází se zde (na místní poměry) poměrně velká jatka a továrna na zpracování jehněčího masa. V obci je dále obchod, zdravotní středisko, pobočka banky a ubytovací zařízení (kemp a penziony).\n"}
{"id": "243335", "url": "https://cs.wikipedia.org/wiki?curid=243335", "title": "Lozorno", "text": "Lozorno\n\nLozorno je obec na Slovensku v okrese Malacky. Patří do Bratislavského samosprávného kraje.\n\nNachází se v nadmořské výšce 187 m n. m., průměrná roční teplota je 10 °C a průměrné roční srážky okolo 600 mm. Lozorno leží v blízkosti západních svahů Malých Karpat, v jižní části Záhorské nížiny. V obci se nachází kostel sv. Kateřiny, panny a mučednice z Alexandrie, který pochází z roku 1629. Dalšími památkami jsou sochy sv. Jana Nepomuckého a sv. Floriána.\n\nNázev obce se v průběhu dějin často měnil. Například v roce 1438 byla pojmenována Ezelarn, v roce 1589 Zorno a teprve od roku 1773 dostává svůj dosavadní název Lozorno. Osídlení okolí je už známé od 14. století, kdy si obyvatelé svoje obydlí stavěli okolo Suchého potoka. První písemná zmínka o obci je z roku 1438. V 16. století se do obce přestěhovali chorvatští přistěhovalci, kteří jsou předky většiny dnešních obyvatel obce. V té době se obyvatelé živili prací na polích, tkalcovstvím, vinohradstvím a pěstováním zeleniny.\n\nZe 17. století pochází nejstarší pečeť obce - sv. Katarína s nástroji svých mučedníků - s ozubeným kolem a mečem s palmovou ratolestí.\n\nNa začátku 19. století v obci začala fungovat církevní škola. Asi v roce 1933 její úlohu převzala měšťanská škola. Přibližně v letech 1970 - 1990 byla používána jako mateřská škola a poté byla zbourána za účelem výstavby rodinných domů.\n\nObec leží 24 km od Bratislavy a nedaleko obce je sjezd z dálnice D2 Bratislava - Kúty - Praha, díky čemuž je dobré spojení s hlavním městem.\n\nNad obcí se nachází vodní nádrž, ze které vytéká Suchý potok a dále pokračuje přes dědinu. U vodní nádrže se každoročně setkávají obyvatelé Lozorna a okolních dědin na Rybářských zábavách.\n\nV obci se nachází trojhvězdičkový hotel, který poskytuje i restaurační služby.\n\nFotbalový klub ŠK Lozorno hraje 3. ligu-BA. V obci je k dispozici pro domácí zápasy stadión s kapacitou 850 fanoušků. Dalšími sportovní aktivity může obec nabídnou jako turistiku, cykloturistiku, tenis, golf a další.\n\n\n"}
{"id": "243341", "url": "https://cs.wikipedia.org/wiki?curid=243341", "title": "Grundarfjörður", "text": "Grundarfjörður\n\nGrundarfjörður je rybářské městečko a zároveň obec na poloostrově Snæfellsnes na západě Islandu. Grundarfjörður leží mezi městy Ólafsvík a Stykkishólmur. V roce 2006 zde žilo 954 obyvatel, v roce 2014 ale jejich počet klesl na 872. Zeměpisné souřadnice jsou 64°55'36 severní šířky a 23°15'31 západní délky.\n"}
{"id": "243342", "url": "https://cs.wikipedia.org/wiki?curid=243342", "title": "Tupolev ANT-9", "text": "Tupolev ANT-9\n\nTupolev ANT-9 byl sovětský třímotorový dopravní letoun pro přepravu cestujících z druhé poloviny 20. let 20. století. První prototyp stroje vzlétl v roce 1929. Celkem bylo vyrobeno asi 70 kusů.\n\n\"Data podle:\" Němeček, Týc\n\n\n\n"}
{"id": "243343", "url": "https://cs.wikipedia.org/wiki?curid=243343", "title": "Ólafsfjörður", "text": "Ólafsfjörður\n\nÓlafsfjörður je malé rybářské město na severu Islandu, nedaleko města Siglufjörður. Leží u fjordu Eyjafjörður. Žije zde 920 obyvatel. Zeměpisné souřadnice jsou 66°04' severní šířky a 18°39' západní délky.\n"}
{"id": "243344", "url": "https://cs.wikipedia.org/wiki?curid=243344", "title": "Hvolsvöllur", "text": "Hvolsvöllur\n\nHvolsvöllur je malé město na jihu Islandu. Nachází se asi 106 km východně od Reykjavíku a je součástí obce Rangárþing eystra. V roce 2009 zde žilo 847 obyvatel.\n\nOblast, kde leží Hvolsvöllur, je dějištěm jedné z nejslavnějších islandských ság – sáze o Njálovi. Této a dalším islandským ságám je věnována expozice v místním muzeu Sögusetrið (centrum ság).\n\nPři erupci sopky Eyjafjallajökull v roce 2010 bylo ve městě vybudováno jedno z center pomoci Červeného kříže, kam byli evakuování lidé z oblasti Fljótshlið a oblasti na západ od Markarfljóts.\n\n"}
{"id": "243345", "url": "https://cs.wikipedia.org/wiki?curid=243345", "title": "Vopnafjörður", "text": "Vopnafjörður\n\nVopnafjörður je vesnice na severovýchodě Islandu, nacházející se uprostřed horské zátoky stejného jména. Žije zde 712 obyvatel a obec se zaměřuje především na zpracování ryb, zemědělství, ale i cestovní ruch. Nachází se zde i letiště pravidelnými lety do Akureyri, mimo něj je zde jen málo možností spojení se s okolním světem. Je zde základní škola s téměř stem studentů, školka i banka nebo klinika. Obec Vopnafjörður navštívili například George Bush, Charles, princ z Walesu, Jack Nicklaus nebo Paola Belgická.\n\nZeměpisné souřadnice Vopnafjörður jsou 65°45'45 severní šířky a 14°50'18 západní délky, jedná se tedy o obec ležící na poloostrově Tangi, který je známý pro skalisté útesy, zátoky a ostrůvky. Celá oblast Vopnafjörður je známá pro řeky plné lososů a nedotčenou krajinu. Hofsá a Sela jsou jedny z hlavních řek na Islandu, kde se dají lovit lososi.\n\nI přesto, že se Vopnafjörður nachází v severním Atlantiku, je zde mnohem tepleji, než ve většině jiných obcí na jihu ostrova nebo v podobné zeměpisné šířce. Teploty v zimě jen velmi zřídka klesnou pod -10 °C a v létě zde teploty dosahují až 20 °C. Tak vysoké teploty způsobuje především teplý Golfský proud, který místní podnebí značně ovlivňuje.\n"}
{"id": "243346", "url": "https://cs.wikipedia.org/wiki?curid=243346", "title": "Tupolev ANT-2", "text": "Tupolev ANT-2\n\nTupolev ANT-2 byl sovětský celokovový jednomotorový dopravní letoun pro přepravu dvou cestujících s pevným záďovým podvozkem z 1. poloviny 20. let 20. století. \n\nPrvní prototyp stroje vzlétl 26. května 1924 pilotován ing. N. I. Petrovem. Hornoplošník ANT-2 poháněl britský tříválec Bristol Lucifer o výkonu 74 kW, který roztáčel dvoulistou vrtuli. \n\nPřestože k sériové výrobě nakonec nedošlo, v tehdejším SSSR se jednalo o průkopnický celokovový stroj, který dal základ výrobě moderních sovětských letounů. ANT-2 zůstal v majetku CAGI jako experimentální. Dochoval se v leteckém muzeu v Moninu u Moskvy.\n\n\n\n"}
{"id": "243347", "url": "https://cs.wikipedia.org/wiki?curid=243347", "title": "Maurice Chevalier", "text": "Maurice Chevalier\n\nMaurice Chevalier (12. září 1888 Paříž – 1. ledna 1972) byl legendární francouzský a americký herec, tanečník, šansoniér a zpěvák, držitel cen Oscar a Zlatý glóbus za celoživotní dílo, držitel ceny Tony.\n\nNarodil se v chudinské čtvrti Paříže ve velice nuzných poměrech jako deváté dítě v rodině. Otec byl nezaměstnaný alkoholik, od osmi let žil pouze s matkou. Od dětství si musel přivydělávat na živobytí různou drobnou uměleckou činností. Dělal akrobata po hospodách, od 13 let také zpíval. \n\nUž ve 20 letech však vystupoval v později velmi slavném pařížském kabaretu \"Folles Bergeres\" s jeho tehdejší hvězdou Mistinguette. Až do první světové války jeho popularita a kariéra prudce stoupala vzhůru. Bohužel toto vše přerušila první světová válka, kdy byl Maurice na frontě raněn a upadl na dva roky do zajetí. Po první světové válce bylo vše jinak, musel začínat znovu téměř od píky. \n\nOdešel z Paříže sbírat zkušenosti do anglického music-hallu. Jednu z prvních písní mu tehdy napsal Cole Porter. Po první návštěvě USA mu velice učarovala černošská hudba a show. Svůj vysoký osobní šarm a charisma navíc vylepšil slaměným kloboukem, který se pak už natrvalo stal nezbytným a legendárním oděvním doplňkem při všech jeho veřejných vystoupeních. Jeho popularita prudce stoupala na obou stranách Atlantiku, ve třicátých letech byl už považován za hvězdu. Pro Francouze byl představitelem amerických novot, které sebou přinášel nový vzrušující hudební styl té doby, jímž byl jazz, pro Američany se naopak stal určitým symbolem francouzského šarmu a noblesy. Po celém světě pak jeho popularitu zvyšovaly i hollywoodské filmy, v nichž hrál. \n\nV polovině třicátých let však opustil USA a vrátil se zpět do Evropy. Na podzim 1932 zavítal do Prahy a uspořádal koncert v pražské Lucerně. Ve filmu se posléze s postupujícím věkem postupně přeladil z polohy elegantního bohéma či šaramantního bonvivána na herce výrazných charakterových rolí (např. ve filmu \"Mlčeti zlato\"). Na sklonku svého života se překvapivě dočkal nové vlny popularity a zájmu o svoji osobu. Zahrál si pak i ve známém filmovém muzikálu \"Gigi\", k němuž hudbu napsali tehdy již světoznámí autoři muzikálu \"My Fair Lady\" A. J. Lerner a F. Loewe. Až do konce svého života udivoval a překvapoval diváky i kritiku svojí osobní svěžestí a neutuchajícím entuziasmem. Na poli světového šansonu se stal nejdůležitějším představitelem tzv. „lehké“ větve šansonu, která si příliš neláme hlavu světobornými problémy a projevuje se spíš svojí živočišnou radostí z prostého života. Je možné, že právě touto svojí uměleckou polohou dost výrazně ovlivnil další vývoj celého žánru.\n\n\n\n"}
{"id": "243349", "url": "https://cs.wikipedia.org/wiki?curid=243349", "title": "Hella (hudebník)", "text": "Hella (hudebník)\n\nHella (* 2. ledna 1985) je přezdívka klávesistky finské hard rockové kapely Lordi. Do skupin přišla v roce 2012 jako náhrada za Awu, fanouškům ale byla představena už v roce 2013 s novým albem To Beast Or Not To Beast, na kterém se plně podílela. Zachovává tak tradici klávesistek v kapele.\n\nJejí kostým má představovat bláznivou a znetvořenou panenku, podle slov kapely \"Scarbie\", \"Plastická kočka\" nebo \"Forsaken Doll\".\n\nNa rozdíl od zbytku kapely nepatří mezi její nejoblíbenější kapely KISS, spíše se orientuje k punku nebo rock'n'rollu (například Amorphis, Katatonia ale i Amy Winehouse nebo Red Hot Chili Peppers)\n"}
{"id": "243350", "url": "https://cs.wikipedia.org/wiki?curid=243350", "title": "Hoši od Bobří řeky", "text": "Hoši od Bobří řeky\n\nHoši od Bobří řeky je česká kniha pro mládež, kterou napsal Jaroslav Foglar. Jedná se o jedno z jeho nejklasičtějších děl, poskytující návod jak vést ušlechtilý život a být správným a všestranně zdatným chlapcem. V tom se opírá se o principy skautingu a woodcraftu. Kniha seznamuje čtenáře mimo jiné se zásadami táboření v přírodě a s lovem bobříků. \n\nDěj knihy je poměrně prostý a přímočarý (až naivní) a je podřízen didaktickým účelům více než u jiných Foglarových fikcí, přesto nepostrádá napětí ani poetiku.\n\nJaroslav Foglar psal text v letech 1927–1930, román pak vycházel na pokračování v příloze Českého slova v roce 1933. Knižně vyšli \"Hoši od Bobří řeky\" poprvé roku 1937 v nakladatelství Jan Kobes, s ilustracemi Zdeňka Buriana.\n\nPříběh začíná, když dva kamarády Jirku a Vilíka osloví neznámý mladý muž jménem Rikitan, který je předtím viděl svést rvačku s nepřátelskou partou a nabízí jim zajímavější a ušlechtilejší dobrodružství. Pozve je do „Červeného dolíku“ nad Nuselským údolím. Hoši jsou fascinováni jeho charismatem a dovednostmi a touží se všemu také naučit. Na Rikitanovo přání pozvou do spolku několik svých kamarádů a nakonec je jich dvanáct. Každý hoch má nějakou zvláštnost nebo svéráznou zálibu, ale dobře se doplňují a pod Rikitanovým vedením vytvoří harmonický a nerozborný kolektiv. Vztahy mezi hochy jsou téměř idylické, jen ojediněle je naruší nějaký spor, který je ale rychle vyřešen.\n\nZačnou se scházet v opuštěném altánu v zahradě pivovaru, vlastní prací si vydělají na stejnokroje a vytvoří v podstatě skautský oddíl, byť to není přímo řečeno. Rikitan jim vypráví dobrodružnou historku o chlapci Royovi, který žil s otcem někde v kanadské divočině u Bobří řeky a čerpal znalosti a dovednosti u starého Indiána. Hoši jsou příběhem strženi a touží se Royovi vyrovnat. Rikitan jim za tím účelem postupně představuje „bobříky“, což jsou úkoly testující různé schopnosti – kdo jich „uloví“ všech třináct, může se považovat za Roye. Inspirováni příběhem také začnou své bratrstvo nazývat „Hoši od Bobří řeky“.\n\nVrcholem jejich činnosti a snažení je tábor v liduprázdné přírodě, ve Sluneční zátoce (v knize není lokalizována), kde stráví celé letní prázdniny. Všechny věci si na místo dopraví několikadenním pochodem s ručními vozíky a s využitím přírodních zdrojů si postaví stany s podsadou, kuchyni, stožár na vlajku a další táborové náležitosti. Jejich jediným kontaktem s civilizací jsou občasné cesty na nákup do nejbližší vsi.\n\nVe volném čase se hoši věnují zejména lovu bobříků, které jim ještě chybějí. Poklidný táborový život jim však začne narušovat záhadný záškodník, který zanechává výhrůžné dopisy a podepisuje se „Zelená příšera“. Hoši jsou rozrušeni a zjitřená nálada dokonce vede k několika vzájemným hádkám. Nakonec při jednom z posledních táboráků odhalí celou věc Stopař, když podrobným rozborem indicií dokáže, že Zelenou příšerou byl sám Rikitan, který tak chtěl u chlapců vyzkoušet jejich pozorovací a uvažovací schopnosti. Téhož večera Rikitan slavnostně udělí posledního, třináctého bobříka (ušlechtilosti) Luďkovi, Vilíkovi a Jirkovi.\n\nVšichni hoši se vrátí z tábora zocelení a hrdí na to, co jsou a co dokázali.\n\nV knize jsou obsažena přesná kritéria pro zisk třinácti „bobříků“, což jsou různobarevné odznaky osvědčující různé dovednosti, znalosti a vlastnosti.\n\n\nV době normalizace napsal Foglar pokračování Hochů s názvem \"Strach nad Bobří řekou\". Přestože to v knize není přímo řečeno, děj jasně odkazuje k období počátku nacistické okupace a Protektorátu, kdy Foglar přes veškeré obtíže a riziko pokračoval v oddílové činnosti. Své dramatické zkušenosti zanesl právě do této knihy.\n\nProtože v době napsání Strachu nesměly Foglarovy knihy vycházet, román se objevil alespoň na pokračování v katolickém týdeníku Naše rodina (i na základě přímluvy tehdejšího Českého svazu protifašistických bojovníků). Knižně vyšel poprvé roku 1990.\n\n\n"}
{"id": "243351", "url": "https://cs.wikipedia.org/wiki?curid=243351", "title": "Traugott Bartelmus", "text": "Traugott Bartelmus\n\nTraugott Bartelmus (25. prosince 1735 v Bílsku – 17. září 1809 v Těšíně) byl luterským duchovním a církevním hodnostářem.\nPo studiích byl 3. srpna 1760 ordinován a stal se pastorem v Ježíšově kostele v Těšíně. Roku 1780 se stal školním inspektorem Ježíšovy školy v Těšíně; pro školu vydal roku 1800 instrukci. Roku 1782 se stal duchovním radou těšínské evangelické konzistoře; úřad konzistorního rady přestal vykonávat po přeložení konzistoře do Vídně (1785). Roku 1784 byl jmenován prvním superintendentem Moravsko-slezsko-haličské superintendence augsburského vyznání.\n\nKázal v němčině a v polštině, v těchto dvou jazycích byl i literárně činný. Zajímal se i o češtinu, avšak neovládl ji natolik, aby v ní kázal.\n\n"}
{"id": "243353", "url": "https://cs.wikipedia.org/wiki?curid=243353", "title": "Fáskrúðsfjörður", "text": "Fáskrúðsfjörður\n\nFáskrúðsfjörður (dříve též Búðir) je malé město na východě Islandu. Leží ve stejnojmenném fjordu v obci Fjarðabyggð, nedaleko města Reyðarfjörður. V roce 2011 zde žilo 622 obyvatel.\n\nRoku 1627 bylo město přepadeno severoafrickými piráty. V roce 1880 se Fáskrúðsfjörður stal obchodní stanicí a až do roku 1935 byl jedním z hlavních francouzských přístavů na Islandu. Sídlil zde francouzský konzul, fungovala zde francouzská nemocnice a kaple. Francouzský vliv je stále vidět: uliční ukazatele jsou krom islandštiny i francouzsky, Den Bastily (14. července) je slaven jako Den vlajky. Místní muzeum připomíná historii francouzských rybářů na Islandu.\n"}
{"id": "243354", "url": "https://cs.wikipedia.org/wiki?curid=243354", "title": "Svatební svědek", "text": "Svatební svědek\n\nSvatební svědek je osoba, která byla požádána zúčastnit se svatební ceremonie: civilního anebo církevního sňatku. Po uzavření manželství se podepisuje do protokolu o uzavření manželství jako svědek události, čímž svatbu potvrzuje před zákonem.\n\nSvatebního obřadu se účastní dva svatební svědci – jeden za nevěstu a druhý za ženicha. Někdy jich může být i více. Podmínkou je, aby byli oba plnoletí. V Česku mají svědci na starost během obřadu občanské průkazy novomanželů. Taktéž se občas část přípravy svatby deleguje na svědky.\n"}
{"id": "243355", "url": "https://cs.wikipedia.org/wiki?curid=243355", "title": "Hyperion (hudební skupina)", "text": "Hyperion (hudební skupina)\n\nHyperion byla česká rocková skupina z Ostravy. Byla založena roku 2002 a svou činnost ukončila v roce 2009. O jejich žánru se hovořilo jako o alternative cello-rocku, ale ve skutečnosti byl repertoár mnohem širší. Hráli jak covery metalových velikánů jako Metallica či Blind Guardian, tak skladby starých mistrů nebo vlastní tvorbu.\n\nHudební uskupení Hyperion, původně Čellisti, vzniklo koncem roku 2002 z prosté potřeby dělat hudbu trochu jinak. Propojit klasický nástroj s hudbou členům blízkou. A tak se zrodil nápad, který neměl daleko ke svému uskutečnění. Trvalo určitou dobu, než nalezli optimální počet v obsazení, než si našli cestu. Dalo by se říci, že hlavní etapa se začala psát někdy na začátku roku 2004, kdy došlo ke změně názvu kapely na Hyperion. (Podle řeckých bájí byl titán Hyperion otcem Měsíce, Slunce a Jitřenky, a některé prameny uvádějí, že byl i otcem Múz.)\n\nRepertoár Hyperionu byl založen na autorské tvorbě, která v sobě kombinovala prvky vážné hudby, metalu i jazzu. Vlastní skladby jsou prokládány coververzemi skladeb metalových velikánů, jako je Metallica, Sepultura či Apocalyptica, i vlastními úpravami skladeb starých mistrů, třeba E. H. Griega. Žánrově byl Hyperion nezařaditelný, své škatulce říkáme \"progressive cello classical - jazz - rock'n'roll - art rock - metal\". Hyperion byla také asi jedinou kapelou na světě, která, aniž by působila nepatřičně, mohla hrát na Smetanově Litomyšli i blackmetalových festivalech.\n\nTříčlenné violoncellové obsazení bylo v půli roku 2006 doplněno o dalšího člena – bubeníka. Jednotliví členové se ve svém putování navzájem skvěle doplňovali. Dva protipóly, Ondra (uprostřed) s Honzou (z divákova pohledu vlevo), byli vyvažování rozvážností Tomovou (z divákova pohledu vpravo). Ondřej byl ta plamenná část kapely, rychlostní technik orientující se spíše k té rytmické složce, a Honza byl tou chladicí vodou, melodičností, která doplňuje kruh do úplna. A Tomáš byl tím jazýčkem vah, který rozhoduje, co bude převažovat, na čí stranu je třeba se přiklonit. A také playboyem kapely, neboť byl nejhezčí. Služebně nejmladší člen, bubeník Tomáš, se stal bijícím srdcem kapely.\n\nV září roku 2009 oznámili členové kapely ukončení činnosti. Důvodem byly rozdílné budoucí cíle jednotlivých členů. Cellista Ondra a bubeník Tomáš spolupracovali i po ukončení činnosti Hyperionu. Společně založili pop-rockovou skupinu The Swan. Také zbývající dva cellisté pokračují v hraní a tvoření hudby.\n\n\n"}
{"id": "243356", "url": "https://cs.wikipedia.org/wiki?curid=243356", "title": "Tupolev ANT-1", "text": "Tupolev ANT-1\n\nTupolev ANT-1 byl sovětský jednomotorový jednoplošník, na němž se poprvé zkoušela možnost používat pro konstrukci letounu lehkou slitinu na bázi hliníku, i když prozatím stále převládaly dřevěné prvky. První vzlet letounu se uskutečnil 20. října 1923. Poté se konaly další zkušební lety, ovšem stroj byl později pro poruchu motoru odstaven a dále se nepoužíval.\n\n\n"}
{"id": "243358", "url": "https://cs.wikipedia.org/wiki?curid=243358", "title": "Šelmberkové", "text": "Šelmberkové\n\nŠelmberkové jsou starý český šlechtický rod, pocházející z jedné větve rozrodu Buziců.\n\nPrvním doloženým držitelem hradu Šelmberku byl Přibyslav z Křimína, později ze Šelmberka, který hrad držel do roku 1341. Dalšími majiteli byli Rýzmburkové, kteří hradu vládli od devadesátých let 13. století do roku 1419.\n\nČást rodu se usídlila na Moravě, kde jim patřily Dřevohostice, Prostějov a hrad Kraví Hora u Náměště. Další část rodu se dostala až do Slezska, poslední část rodu zůstala v Čechách. Část majetku ještě za života rodu přešla do držení Šternberků, majetek na Krnovsku rozprodali bratři Jiří, Jan a Jindřich v první polovině 16. století.\n\nVýznamnou osobností byl Jan ze Šelmberka († 1508), druhý manžel Johanky Krajířové z Krajku. Působil jako nejvyšší kancléř a nejvyšší komorník a ve sporech mezi katolíky a utrakvisty byl nestranný rozhodčí. Podporoval umění, především tvorbu raných humanistů. Po pánech ze Stráže zdědil Přerov nad Labem, přikoupil hrady Trosky a Kost a další statky mimo Čechy. Rozsáhlý majetek se po jeho smrti rychle rozpadl, když jej zdědil Jindřich ze Šelmberka, například Přerov nad Labem drželi v letech 1490–1524.\n\nJindřichových pět synů zemřelo bez potomků a zbývající rodový majetek zdědili Trčkové z Lípy.\n\n\nVe erbu mají černou hlavu kance ve zlatém štítě. K erbu se váže pověst zaznamenaná Paprockým z Hlohol. Za vlády Přemysla Otakara II. se nemohli tři muži z rodu Buziců shodnout na užívání rodového erbu, proto jim král přikázal, aby si každý něco vybral. Zajíce si vzali páni z Hazmburka, lva páni z Rožmitálu a na pány ze Šelmberka zbyla kančí hlava.\n\nSpojili se s pány z Boskovic, ze Stráže, Šternberky, Krajíři z Krajku, Švamberky, Švihovskými z Rýzmberka či Trčky.\n\n"}
{"id": "243359", "url": "https://cs.wikipedia.org/wiki?curid=243359", "title": "Tupolev TB-1", "text": "Tupolev TB-1\n\nTupolev TB-1 (ANT-4) byl sovětský těžký bombardér z konce 20. let 20. století. Na svou dobu se jednalo o poměrně moderní konstrukci. První prototyp vzlétl 26. listopadu 1926. Roku 1929 byl s tímto letounem uskutečněn dálkový let z Moskvy do New Yorku. Celkem bylo vyrobeno 212 letounů, z toho 66 torpédových (verze TB-1P). Po vyřazení z vojenské služby bylo asi 90 strojů přestavěno na dopravní letadla (typ G1).\n\n"}
{"id": "243360", "url": "https://cs.wikipedia.org/wiki?curid=243360", "title": "Balanced Scorecard", "text": "Balanced Scorecard\n\nBalanced Scorecard (používaná zkratka BSC), česky \"systém vyvážených ukazatelů výkonnosti podniku\", je metoda v managementu, která vytváří vazbu mezi strategií a operativními činnostmi s důrazem na měření výkonu. Autory metody publikované od roku 1992 jsou Robert S. Kaplan a David P. Norton.\n\nMetoda BSC vznikla jako reakce na zjištění, že řada strategických záměrů nebyla dotažena do praxe. Mnoho firem má problém s reálným propojením strategií s operativními činnostmi tak, aby se strategie implementovala do všech podnikových oblastí a bylo možné měřit dosažení strategických cílů. Jedním z důvodů je, že základnou operativních plánů jsou většinou pouze finanční ukazatele, které nemohou dostatečně charakterizovat celý podnik.\n\nProto je nezbytné sledovat a vzájemně vyvážit všechny metriky - kromě finančních ukazatelů také ukazatele zaměřené na zákazníky, firemní procesy a zaměstnance.\n\nVznik Balanced Scorecard je datován na začátek 90. let 20. století. Nicméně myšlenka, která měla měřit a vyhodnocovat určitým způsobem výkonnost částí podniku je o dost starší. Konkrétně tedy tato metoda byla vyvinuta výzkumnou společností Nolan Norton Institute. V roce 1990 tato společnost sponzorovala studii nazvanou: Měření výkonnosti v organizaci budoucnosti, jenž trvala dvanáct měsíců. Financování této studie institucí bylo proto, aby se přesvědčila, že dosavadní metriky založené na finančních poměrových ukazatelích jsou zastaralé. David P. Norton byl vedoucím studie Nolan Norton Institute a akademickým konzultantem byl Robert S. Kaplan z Harvardovy univerzity. Na území Spojených států amerických v rámci této studie analyzovali několik podniků, v řádu desítek. Jedním z podniků byl Analog Devices, který využíval nástroj Corporate Scorecard, který měřil výkonnost a obsahoval finanční metriky, metriky vztahující se k dodacím lhůtám zákazníků, ke kvalitě a počtu cyklů ve výrobním procesu, dále efektivitu vývoje nových produktů. Manažer této firmy poskytl informace Nortonovi a Kaplanovi o praktickém využívání Corporate Scorecard, díky jimž vznikly úpravy první Scorecard. Došlo i ke změně názvu na Balanced Scorecard. Tyto závěry byly shrnuty koncem roku 1990, avšak úplný vznik Balanced Scorecard vznikl až začátkem roku 1992. Norton a Kaplan vydali článek o BSC, jako metriky podporující výkonnost.\n\nBalanced Scorecard je tedy nástroj pro měření výkonnosti podniku. Konkrétně jde o nástroj strategického řízení podniku. V analyzovaných firmách často docházelo k chybám posunu, které začaly přípravou, přes sumarizaci strategického plánu až k vlastní realizaci. Jde tedy o to, aby firma byla schopná změřit posun, který cílí ke zvyšování výkonnosti a kvality a také k vyvození závěrů a potřebných změn ve strategii z dosažených hodnot. Strategie firmy je důležitá pro využití metody BSC. Strategie firmy jsou následující: stanovit směr, kterým se bude firmy orientovat a stanovit cíle, kterých má firma dosáhnout. Poté firma odvodí dílčí cíle a stanoví metriky, podle kterých probíhá vyhodnocování, jestli se firma přibližuje ke stanoveným souhrnným a dílčím cílům, popř. jak moc. Tyto metriky mohou vést i k finančnímu ohodnocení zaměstnanců.\n\nKaždá firma si stanoví metriky individuálně, ty jsou založeny na strategii firmy a jejich cílech. Pokud firma zvolí špatné metriky, metoda Balanced Scorecard nemusí jít použít či vyjde špatně. BSC se používá až v samotném závěru, nelze použít, pokud není např. určená strategie či cíle podniku.\n\nSoubor nástrojů, které BSC poskytuje, tak měří výkonnost podniku pomocí čtyř perspektiv:\n\nPerspektivy umožňují sledovat nejen finanční výsledky, ale také to, jak jsou podniky schopny zajišťovat hmotná i nehmotná aktiva potřebná ke svému růstu a zvyšování konkurenceschopnosti, jak vytvářejí hodnotu pro současné i budoucí zákazníky a jak se musí zlepšit kvalita lidských zdrojů, systémů a způsobů práce, které jsou nezbytné pro zvyšování budoucí výkonnosti.\n\nPro řízení podniku jsou důležitým aspektem včasná a přesná finanční data. Autoři BSC Kaplan a Norton ve své práci tvrdí, že důležitost v současné praxi, která je kladená na pouhé finanční ukazatele má za následek nevyváženou situaci v řízení podniku s ohledem na další perspektivy. Jesliže chce podnik dosáhnout svých cílů, je nutné brát větší ohled i na další oblasti, které souvisejí s financemi jako například analýza rizik a cost-benefit analýza.\n\nMěřítka a ukazatele z této oblasti podnikových procesů napovídají managementu podniku o zdraví jejich podniku. Tyto měřítka a ukazatele určují, zdali produkty a služby odpovídají požadavkům zákazníků (podniková mise).\n\nV této oblasti si společnost stanoví zákaznické a tržní segmenty, na které se chce zaměřit. Tyto segmenty jsou pro podnik zdrojem obratů, což je součástí jeho finančních cílů. Podle oblasti zákazníci lze stanovit klíčová zákaznická měřítka příslušných zákazníků a tržních segmentů, na které chce podnik zacílit. Jsou jimi například loajalita a spokojenost zákazníků, předpoklady pro jejich udržení, získávání nových zákazníků a ziskovost. Navíc lze stanovit a měřit hodnotové výhody určené pro důležité zákazníky a segmenty, které jsou pak pro měřítka této oblasti hybnou silou. Kromě snahy o uspokojení potřeb zákazníků se musí manažeři snažit o převedení strategického poslání firmy do konkrétních cílů, které jsou orientovány jak tržně, tak i zákaznicky.\n\n\nHodnotovými výhodami zákazníka jsou právě ty vlastnosti výrobků a služeb, na základě kterých budují společnosti loajalitu a spokojenost zákazníků v cílových segmentech. V jednotlivých odvětvích a segmentech se tyto výhody liší, ale lze je rozdělit do tří kategorií, které platí pravděpodobně v každém z nich. Jsou to:\nVlastnostmi výrobku a služby jsou jejich funkčnost, jakost a cena. Do vztahů se zákazníky patří dodání výrobku nebo služby k zákazníkovi, které zahrnuje také dobu odezvy, dodávky a spokojenost zákazníků. Image a pověst firmy velmi přitahují zákazníky, ale jsou těžko uchopitelnými faktory. V některých případech lze vyvolat loajalitu zákazníků i například jenom pomocí reklamy nebo kvalitou výrobků a služeb.\n\nUčení a růst se zahrnuje do vzdělávaní zaměstnanců a také do budování podnikové kultury, zvyšuje schopnost reagovat na změny a zlepšuje podnikové procesy. V podnicích, které jsou založené na využití intelektuálních hodnot jsou lidské zdroje tím hlavním zdrojem pro inovace a růst. Kaplan a Norton tvrdí, že „učení se“ a „trénování“ jsou dvě odlišné činnosti. „Učení se“ zahrnuje rádce, tutory a pomoc. „Trénink“ využívá trenéry a instruktory. Učení se v sobě zdůrazňuje iniciativu samotného zaměstnance, jeho přístup, vzájemnou komunikaci mezi zaměstnanci, kreativní myšlení „out of the box“ a další především neautoritativní způsoby intelektuálního zhodnocení. Tato perspektiva učení se a růst zahrnuje třeba využití podnikového intranetu jako informačního zdroje.\n\nEmpirický výzkum efektů BSC ukazuje zlepšení organizace ve 3 oblastech (1) lepší přenos strategie do operativy; (2) tvorba strategie se stala kontinuálním procesem; (3) sladění jednotlivých procesů, služeb, kompetencí a jednotek organizace \n\nTvorba a implementace BSC programu zahrnuje dvě základní etapy:\n\nPrvním krokem pro tvorbu BSC je získání podpory od vedení. Projekt povede vedoucí projektu s podporou vrcholného vedení. Bez podpory vrcholového vedení by projekt nemohl být úspěšný.\n\nVrcholný management by měl odsouhlasit a určit cíle a účel projektu, což je nezbytné pro:\n\nPokud bylo dosaženo dohody o cílech a účelu BSC mělo by vedení vybrat vedoucího projektu BSC. Je dobré, aby to byl někdo z vedení kvůli komplexnímu přehledu o podniku. Tato funkce byla zastávána například:\n\nAutoři navrhli postup tvorby a implementace základního BSC, který byl vytvořen na základě jejich zkušeností se zaváděním BSC do amerických podniků. Postup má 4 postupové kroky, které by se měly dodržet:\n\nDruhá etapa programu BSC by měla být použita při vývoji nového systému strategického řízení, díky kterému lze získat zpětnou vazbu o zvolené strategii a proces strategického učení se, který se zaměřuje na přizpůsobení. Doba trvání této etapy je alespoň 2 roky a je o mnoho náročnější než 1. etapa.\n\nAby bylo fungování tohoto systému efektivní, tak je nutné, aby management firmy jmenoval manažera, který bude zodpovědný za každodenní chod nového strategického manažerského systému.\n\nPravomoci k správnému fungování nového systému strategického řízení může mít hned několik manažerských funkcí, které mají na starosti část cyklu strategického řízení. Těmito funkcemi jsou např.:\nDle tvůrců BSC by měl být pověřen jeden člověk k zabezpečení, údržbě a správnému fungování systému. Tato funkce je ovšem velmi náročná na komplexní přehled a znalosti.\n\nFinanční analýza\n\n"}
{"id": "243362", "url": "https://cs.wikipedia.org/wiki?curid=243362", "title": "Ratatouille (film)", "text": "Ratatouille (film)\n\nRatatouille je celovečerní animovaný film společnosti Pixar distribuovaný společností Walt Disney Pictures. Premiéru měl 29. června 2007 v USA. Jeho režisérem byl zpočátku Jan Pinkava, od něj rozpracovaný film převzal Brad Bird, který jej částečně přepracoval a dokončil.\n\nRatatouille je též francouzský pokrm – dušená zelenina s bylinkami známá také pod názvem „římský hrnec“.\n\nFilm se odehrává v Paříži. Hlavní hrdina, krysák Remy, nechce žít na skládce jako jeho předkové. Je labužníkem a touží stát se kuchařem vyhlášené restaurace.\n\nJeho touha po dobrém jídle ho dovede až do Paříže, přímo před vyhlášenou restauraci \"Gusteau's\". Využije příležitosti a nahlédne oknem, načež spadne dolů, přímo do kuchyně. Poté, co je při úpravě právě vařeného jídla přistižen nejprve uklížečem Linguinim a posléze šéfkuchařem Šprclíkem, mu začíná boj o přežití. Linguini dostane za úkol Remyho zabít. Mezitím se však vařený pokrm dostane až na talíře návštěvníků restaurace, kterým neobyčejně zachutná, a Šprclík nařídí Linguinimu polévku uvařit znovu, tentokráte pod bedlivým dozorem většiny kuchařů. Linguini si uvědomí, že je ztracen. Po chvilce ale dostává plán – naučit Remyho ovládat potahováním za vlasy jeho tělo tak, aby byl schopen vařit. Linguiniho sláva roste a den návštěvy gurmánského kritika Antona Ega, který má rozhodnout o budoucnosti restaurace, se nezadržitelně blíží...\n"}
{"id": "243363", "url": "https://cs.wikipedia.org/wiki?curid=243363", "title": "François de Beauharnais", "text": "François de Beauharnais\n\nFrançois, markýz de Beauharnais (12. srpna 1756 v La Rochelle – 3. března 1823), byl francouzský šlechtic, švagr Josefíny de Beauharnais, pozdější francouzské císařovny.\n\nByl spolu se svým bratrem Alexandrem poslancem Národního shromáždění, kde na rozdíl od svého bratra bránil privilegia šlechty a práva krále. François stál v čele plánu royalistů na druhý útěk krále Ludvíka XVI. (1792), který ale naprosto selhal pro zatčení klíčového účastníka spiknutí. François sám uprchl a vstoupil do armády prince Condé, kde sloužil jako generálmajor až do rozpuštění této jednotky. Po nástupu Napoleona na trůn se vrátil do Francie a vstoupil do císařských služeb. Byl vyslancem Francie na dvoře království Eturie a později v Madridu, ale svým postupem vzbudil císařovu nedůvěru. Byl odvolán a vypovězen z Paříže. Jeho dcera Emilie Louisa byla roku 1798 prostřednictvím své tety Josephiny (tehdy již manželky generála Bonaparte) provdána za Napoleonova pobočníka Antoine Chamant hraběte de Lavalette.\n"}
{"id": "243365", "url": "https://cs.wikipedia.org/wiki?curid=243365", "title": "Malachor V", "text": "Malachor V\n\nMalachor V je planeta ve světě Hvězdných válek.\n\nZa dob Sithského Impéria patřila planeta pod jeho správu. Na povrchu byla postavená Trayuská Akademie, postavená pravděpodobně před dvaceti tisíci roků. Bylo to právě tam, kde se kolem 4000 BBY Jedi Revan a Malak vydali na cestu temnou stranou.\n\nPrávě zde byla vybojována poslední bitva v Mandalorianských válkách, kde byli Mandaloriané zcela poraženi, tehdy již Temným Pánem ze Sithu, Darth Revanem. \n\nPo tom, co byl Revan vrácen na světlou stranu a porazil Malaka, do Trayuské Akademie dorazila jiná Sith Lady, Darth Traya. Se svými dvěma učedníky, Darth Sionem a Darth Nihilusem, zde založili Sithský Triumvirát a společně vládli přeživším Sithům. \n\nNa konci Prvního Jedijského Vyhlazení byla planeta zničena po zapnutí generátorů stínů. Společně s planetou zemřeli Darth Sion i Darth Traya.\n"}
{"id": "243372", "url": "https://cs.wikipedia.org/wiki?curid=243372", "title": "19P/Borrelly", "text": "19P/Borrelly\n\nBorrelly je krátkoperiodická kometa s oběžnou dráhou 6,86 let. První záznam o této kometě je z 28. prosince 1904. Její největší přiblížení ke Slunci je 203 miliónů km. 22. září 2001 proletěla kolem komety sonda NASA Deep Space 1 a zjistila, že kometa má jádro dlouhé 8 km a tvar podobný kuželce. Kometa odráží pouhá 3% dopadajícího slunečního záření, proto má nejtmavší známý povrch z komet ve vnitřní části sluneční soustavy. Led v jádru je skrytý pod vrstvou horkého, suchého a jako uhel černého povrchu.\n"}
{"id": "243377", "url": "https://cs.wikipedia.org/wiki?curid=243377", "title": "Ragtime", "text": "Ragtime\n\nRagtime (odvozeno od anglického \"to rag\" – roztrhat, rozervat) je osobitý a specifický způsob klavírní hry, který je považován za poslední mezistupeň mezi tradiční černošskou lidovou hudbou a jazzem. Začal se formovat koncem 19. století (1885), kdy se také nazýval dobovým pojmem cake-walk nebo coon-song.\n\nZákladní hudební prvky převzal ragtime z tzv. minstrel shows. To byla představení bělošských kabaretů v USA, která parodovala hudbu a život amerických černochů. V těchto představeních hráli běloši s načerněnými obličeji. Po zrušení otroctví začali hudbu těchto kabaretů oficiálně hrát i černoši. Původním nástrojem tohoto stylu hry bylo bendžo, které ale movitější a vzdělanější černošští hudebníci začali v průběhu 19. století sami opouštět a stále více používali klasické fortepiano.\n\nRagtime je vlastně pravidelný rytmus v polkovém či pochodovém tempu s oktávovým basem na těžkých dobách s bohatě synkopovanou melodií. Melodie je zde jakoby rytmicky roztrhána či rozcupována, to vše v jediném přísném základním dvoučvrťovém metru. Od toho také vznikl název tohoto hudebního stylu. V rytmu ještě není patrná žádná nepravidelnost ani náznaky mnohem pozdějšího swingu.\n\nMnoho černošských pianistů považovalo ragtime za vážnou hudbu a doufali, že ho tak bude veřejnost přijímat. V té době byla taková představa poněkud nereálná, ale v 70. letech 20. století si veřejnost na ragtime opět vzpomněla – jeho desky na nějaký čas obsadily špičková místa na žebříčcích nejprodávanější vážné hudby v USA. Za všechno mohl film \"Podraz\" (\"The Sting\"), ve kterém zazněl asi nejslavnější ragtime Scotta Joplina – česky s názvem \"Komika\", ovšem známější je jeho původní název \"The Entertainer\" (1902).\n\nZ našich interpretů se tomuto stylu hry velice dobře věnoval Vladimír Klusák, umí jej velice dobře hrát třeba paní Eva Mládková (manželka Ivana Mládka). Klasickou skladbou v tomto stylu je známá klavírní skladba Jaroslava Ježka \"Bugatti Step\".\n\n\n"}
{"id": "243379", "url": "https://cs.wikipedia.org/wiki?curid=243379", "title": "Švermov", "text": "Švermov\n\nŠvermov je okrajová čtvrť na severu města Kladna v údolí Týneckého potoka. Původně samostatné obce Motyčín a Hnidousy (dnes jsou to katastrální území Švermova) byly roku 1949 sloučeny pod jménem Švermov (na počest Jana Švermy, který zde však paradoxně nikdy nebyl). Roku 1968 byl Švermov povýšen na město a od roku 1980 je součástí Kladna. V roce 2011 zde trvale žilo 4 854 obyvatel.\n\nDvě zemědělské usedlosti, Hnidousy a Motyčín, od sebe dělil asi kilometr polností. Hnidousy jsou historicky zřejmě o něco starší, první zmínka o nich pochází již z roku 1282, kdy byla jejich část zmiňována jako majetek Vyšehradské kapituly. O Motyčíně existuje první zmínka až z let 1530–1540 u příležitosti prodeje motyčínského dvora Volfu Bořitovi z Martinic.\n\nRozvoj obou obcí nastal spolu s objevem černého uhlí. V obou obcích vznikaly hornické kolonie, v Hnidousích například kolem dolu Ronna, otevřeného v roce 1882. Ještě v roce 1847 bylo v Motyčíně uváděno 22 domů a 139 obyvatel, v Hnidousích 29 domů a 203 obyvatel. Na konci století, v roce 1900, měl Motyčín již 355 domů s 4 026 obyvateli, Hnidousy 191 domů s 2 647 obyvateli. Výstava pokračovala i v době první republiky, před vypuknutím druhé světové války žilo v Motyčíně 4 633 obyvatel v 764 domech a v Hnidousích 3 150 v 456 domech.\n\nObě obce dělila jen silnice z Kladna na Pchery, splývaly vlastně v jednu. Proto roku 1919 podali motyčínští návrh na sloučení s tím, že by se nová obec jmenovala Motyčín. To ale u hnidouských neprošlo. V roce 1922 byly Hnidousy povýšeny na městys a zároveň s tím byl obnoven návrh na sloučení Hnidous a Motyčína. Ke sloučení ale opravdu došlo až v roce 1949 pod úplně novým názvem: Švermov.\n\n„Nová“ obec se dále rozvíjela a v roce 1980 se stala součástí Kladna. Po listopadu 1989 se objevily návrhy na přejmenování této čtvrti, název ale zůstal.\n\n\n"}
{"id": "243380", "url": "https://cs.wikipedia.org/wiki?curid=243380", "title": "Djembe", "text": "Djembe\n\nDjembe [džembe], djimbe, jembe, jenbe, yembe či sanbanyi je buben pocházející ze Západní Afriky – Mali.\n\nDjembe pochází od kmene Malinků (Malinke v překladu znamená „člověk z Mali“), kteří žili před 2000 lety západně od dnešního Bamaka, hlavního města Mali. Malinkové obývali území nazývané Manding a ve 3. století na tomto území založili království Mandin, které bylo až do 12. století vazalským státem říše Ghana. Ve 13. století Malinkové vytvořili velký státní útvar, říši Mali, jejíž centrum tvoří Manding, území od Bamaka po severní Guineu, kterou obývají stejnojmenné kmeny Mandingo. Djembe se tak víceméně stalo dominantním nástrojem u etnických skupin v Mali. Po rozdělení západní Afriky na kolonie, z nichž se později staly novodobé státy, lze potomky Malinků najít v oblasti zahrnující Mali, Senegal, Guineu, Pobřeží slonoviny atd. Djembe tak nezůstalo jen u Malinků, ale stalo se charakteristickým hudebním nástrojem prakticky pro celou západní Afriku. \n\nZájem Evropy a Ameriky o djembe a způsob hry je spojený se začátky turné afrických skupin po světě. Takže okolo 50.–60. let 20. století se mezinárodní publikum blíže seznámilo se západoafrickou hudbou. Dnes je djembe známé po celém světě.\n\nDjembe se řadí do skupiny bubnů tzv. „pohárovitých“, a jednohlavých (kůže jen z jedné strany). Velikost djembe se většinou pohybuje 50-65 cm výšky a 30-38 cm průměru. Vyrábějí se i v menších velikostech, ale ty se v Africe tolik nepoužívají, ale zato jsou oblíbeny v Evropě.\n\nJeho tělo je vyrobeno z kmene stromu – tropické dřeviny, které mají různé africké názvy: \"lenké, dugura, worojiri, dogora, guéni, caicedrat\"…Pod těmito názvy jsou ukryty hlavně druhy afrického mahagonu, nejčastěji je to mahagon \"bissilon\" (\"Khaya senegalensis\"). V rodné oblasti djembe se dnes používají dřeviny nazvané v jazyce Malinků a Bambarů \"lenké\" a \"dogura\". Djembe vyrobené ze dřeva lenké (jde o mahagon bissilion) mají zpravidla charakteristickou tmavě-hnědou barvu, která často v nejširší části korpusu ostře přechází do světle žluté. Djembe z \"dogury\" (dřevo je o něco měkčí) jsou zbarveny červeno-hnědou.\nKorpus (tělo) je nejdůležitější část djembe. Nedá se vyměnit a jeho úprava je omezená. Je ručně vytesaný a vydlabaný z jednoho kusu dřeva, který je na počátku částí celého kmene. Z něj je potom „podle oka“ vyrobený celý, skoro úplně okrouhlý a symetrický korpus djembe. Jsou přitom použity jen speciální sekery, dláta a nože. Nejzkušenější a nejzdatnější výrobce je schopen vyrobit dva až tři korpusy velkého djembe za jediný den. Na korpusu je možné vyhradit tři části: \"tělo\", \"nohu\" a \"prsten\" (límec). Tělo je horní část ve které se vytváří zvuk, směrem dolu se zužuje a přechází na nohu, která se směrem dolu mírně rozšiřuje. Střední, nejužší část bubnu, od které se noha začíná rozšiřovat se nazývá \"prsten\".\nKvalitu, rozsah a barvu zvuku djembe však neurčuje jen vnější tvar korpusu, případně přechod těla na prsten uvnitř. Velkou roli tu hraje kvalita opracování celého vnitřku djembe. Ten by měl být (aspoň přibližně) tak hladký jako vnější strana. V Africe je zvykem namazat vnitřek djembe tukem z kokosových ořechů. Důvodem je hlavně impregnace dřeva proti vlhku. Korpus djembe bývá napuštěn i z venku (kromě hrany, která se dotýká kůže). Dnes se můžeme setkat s použitím bezbarvého laku, jako vnějším nátěrem djembe.\n\nKůže je na djembe na rozdíl od korpusu jen epizodou (může se měnit). Dříve se djembe potahovalo kůžemi z antilop, které byly časem nahrazeny kozími kůžemi. Usušená kůže se několik hodin máčí ve vodě a za mokra se (srstí vrchem) natahuje na djembe pomocí kovových obručí a provazu. Natažená kůže se ještě za mokra mechanicky zbaví srsti a nadbytečná kůže se po obvodě odřeže. Djembe se nechá usušit a potom se kůže dopne. Tradiční africké hraní vyžaduje maximálně napnutou kůži. Každá kůže má svůj charakteristický zvuk, který je daný její tloušťkou. Tenčí kůže má vyšší tón a netřeba ji až tak dopínat jako tlustou. Když máme novou kůži, tak se dá říct, že se její zvuk po pár týdnech hraní zlepší. Je to dané tím, že se kůže lépe usadí a získá pružnost. Přitom je běžné, že po nějaké době povolí a musí se dopnout. Ale musí se počítat s tím, že k povolení dochází i po delším hraní. Nejlepší je kůži dopnout před hraním nebo pár hodin po hraní. Ne hned po nebo při hraní, to se kůže zúží a snižuje se její životnost.\n\nNa djembe se zpravidla hraje dlaní a prsty. Při hře rozeznáváme tři základní zvuky (používají se pro ně různě názvy) – basový, středový a výškový.\n\n\nU obou vnějších úderech musí být palec odtažen od dlaně, jinak si ho omlátíte o obruč. U všech úderů by mělo být předloktí s dlaní v rovině. Tyto základní údery bývají doplněny množstvím dalších úderů, poloúderů a tlumení.\n"}
{"id": "243382", "url": "https://cs.wikipedia.org/wiki?curid=243382", "title": "Oasis", "text": "Oasis\n\nOasis byla britská hudební skupina, která vznikla v Manchesteru roku 1991. Kapela navázala na původní uskupení, The Rain, a původní členové byli Liam Gallagher (vokály, tamburína), Paul \"Bonehad\" Arthurs (kytara), Paul \"Guigsy\" McGuigan (basová kytara) a Tony McCarroll (bubny). Po návratu do Manchesteru, Liamův starší bratr, Noel Gallager (hlavní kytara, vokály) se přidal jako pátý člen, což zformovalo jádro kapely a ustálilo sestavu. Během její existence, skupina prodělala různé změny v sestavě.\n\nOasis podepsali smlouvu s nezávislým labelem Creation Records v roce 1993 a pod jeho hlavičkou vydali debut Definitely Maybe (1994), jenž posbíral mnoho rekordů, stalo se například nejrychleji prodávaným debutovým albem všech dob ve Spojeném království. Celosvětově se prodalo více než 8 milionů kopií.\n\nNásledující rok skupina natočila (What’s the Story) Morning Glory? (1995) s bubeníkem Alanem Whitem. (What’s the Story) Morning Glory? se stalo jedním z nejlépe prodávaných alb všech dob, s 22 milióny prodaných kopií celosvětově a bratři Gallagharovi se pravidelně objevovali v bulvárním tisku kvůli jejich sourozeneckým sporům a divokému životnímu stylu. V roce 1996 Oasis odehráli dva koncerty v Knebworthu, každý pro 125 000 diváků což byly v té době největší open air koncerty v historii Velké Británie. 2,5 milionu lidí shánělo vstupenky, což je dodnes nejvyšší číslo v UK vůbec. V roce 1997 vydali jejich třetí studiové album, Be Here Now, a přesto, že se jednalo o nejrychleji prodávané album v historii země, prodalo se 8 miliónů kopií, jeho popularita rychle klesala.\n\nMcGuigan a Arthurs opustili Oasis v roce 1999, když kapela vydala album \"Standing on the Shoulder of Giants\" (2000). Byli nahrazeni bývalým kytarystou/frontmanem kapely Heavy Stereo Gemem Archerem a bývalým kytarystou/frontmanem uskupení Ride Andym Bellem. Páté studioné album Oasis s názvem Heathen Chemistry vyšlo v roce 2002. V roce 2004 opustil kapelu bubeník Alan White a v ní tak zbyli čtyři členové, ke skupině se přidal bubeník The Who Zak Starkey jako neoficiální člen, který se účastnil nahrávání alb a koncertů. Oasis obnovila zašlou slávu a popularitu díky albu Dig Out Your Soul, které vyšlo v roce 2008. Starkey, který se stal oficiálním členem během nahrávání desky, však kapelu opustil. Chris Sharrock byl přijat pouze pro účast na koncerty a Oasis absolvovali jejich poslední šňůru jako kompletní kapela. Postupně se zhoršující vztahy mezi bratry Gallaghery vyústily během koncertní šňůry v odchod Noela Gallaghera, stalo se tak v srpnu 2009 během hádky v backstagi s Liamem. Zbytek uskupení, nyní veden Liamem, se rozhodl pokračovat pod názvem Beady Eye až do jejich rozpadu v roce 2014. Noel se vydal na sólovou dráhu s projektem Noel Gallagher’s High Flying Birds.\n\nOasis v UK dosáhli na 8 prvních míst v singlovém žebříčku a 8 prvních míst na žebříčku alb. Vyhráli sedmkrát NME Awards, šestkrát Q Awards, čtyřikrát MTV Europe Music Awards a šestkrát Brit Awards, včetně jednoho v roce 2007 za mimořádný hudební přínos (Outstanding Contribution to Music) a jednoho za nejlepší album posledních třiceti let za (What’s the Story) Morning Glory? zvolené posluchači rádia BBC Radio 2 \n\n(What’s the Story) Morning Glory? je rovněž páté v žebříčku nejrychleji prodávaných alb v historii UK a bylo nejvíce prodávanou deskou devadesátých let ve Velké Británii. Oasis byli také nominování na dvě ceny Grammy. Do roku 2009 prodali celosvětově přes 75 milionů desek. V roce 2010 byla kapela byla zapsána do Guinnessovy knihy rekordů za to, že dvaadvacetkrát nejdéle udržela v top 10 britském hudebním žebříčku mezi kapelami. Skupina taktéž drží zápis v Guinessově knize rekordů za nejúspěšnější počin ve Velké Británii mezi lety 1995 až 2005, kdy strávila 765 týdnů na žebříčku mezi top 75 mezi singly a alby.\n\nOasis se vyvinuli z dřívější skupiny, the Rain, sestávající z basisty Paula McGuigana, kytaristy Paula Arthurse, bubeníka Tonyho McCarrolla a vokalisty Chrise Huttona. Nespokojení s Huttonem, Arthurs pozval a vyzkoušel svého známého Liama Gallaghera jako náhradu. Liam navrhl, že by se měl změnit název kapely na Oasis, inspiroval ho plakát z turné Inspiral Carpets, jež měli s Noelem ve svém pokoji a který inzeroval vystoupení skupiny v Oasis Leisure Centre ve Swindonu. Noel tvrdí, že název s ním nebyl konzultován a Oasis \"v každém případě jako název pro kapelu stojí za hovno\".\n\nPrvní veřejné vystoupení Oasis se odehrálo 18. srpna 1991 v klubu Boardwalk v rodném Manchesteru. Liamův bratr, Noel Gallagher, toho času bedňák Inspiral Carpets se šel na kapelu svého bratra podívat \n\nV polovině devadesátých let byli Oasis považováni za největší hudební uskupení na světě a byli mnohokrát přirovnáváni k legendárním The Beatles. Oasis patří mezi nejúspěšnější a nejvlivnější britské rockové skupiny všech dob. Jejich debutové album \"Definitely Maybe\" se stalo nejrychleji se prodávajícím albem ve Velké Británii vůbec, druhé album \"(What's the Story) Morning Glory?\" bylo v roce 2010 vyhlášeno nejlepším britským albem za posledních 25 let. Byli proslulí svým kontroverzním jednáním hlavně ze strany obou bratrů Gallagherů, kteří rádi šli do konfliktu s jinými umělci, avšak rozkoly mezi samotnými bratry byly neméně časté. Nejvíc pak proslul jejich boj s konkurenčními Blur, kteří stejně jako Oasis, Pulp nebo The Verve patřili v průběhu 90. let do hudebního žánru britpop. Původní sestava byla Liam Gallagher, Paul \"Bonehead\" Arthurs, Paul \"Guigsy\" McGuigan a Tony McCarroll, ke kterým se poté připojil i Noel Gallagher.\n\nVšichni původní členové pochází z chudých poměrů dělnické čtvrti v Manchesteru, což se značně odrazilo i v jejich tvorbě. Tu výrazně ovlivnili The Beatles, ke kterým Oasis po celou dobu své kariéry vzhlíželi. Písně od The Beatles hráli Oasis často i na svých koncertech („I Am the Walrus“, „Octopus's Garden“..) a různé odkazy na písně od dvojice Lennon-McCartney můžeme vysledovat napříč celou tvorbou.\n\nInspirací a vzorem pro Oasis byla také skupina The Stone Roses, se kterou měli velice vřelý vztah, a frontman Ian Brown se později stal blízkým přítelem Noela Gallaghera. Mezi další vlivy patří The Smiths, Sex Pistols, T-Rex nebo Slade.\n\n"}
{"id": "243387", "url": "https://cs.wikipedia.org/wiki?curid=243387", "title": "Guido Adler", "text": "Guido Adler\n\nGuido Adler (1. listopadu 1855 Ivančice – 15. února 1941 Vídeň) byl česko-rakouský právník, hudební skladatel, publicista a muzikolog židovského původu. Patří k zakladatelům moderní muzikologie.\n\nNarodil se v rodině ivančického lékaře. Jeho otec zemřel velmi záhy po jeho narození a jeho matka se s ostatními dětmi odstěhovala do Jihlavy. Roku 1864 se pak rodina přestěhovala do Vídně.\n\nV roce 1868 začal na vídeňské konzervatoři studovat hudební teorii a skladbu u Antona Brucknera a Otto Dessoffova. Zároveň ale studoval na vídeňské univerzitě práva, titul doktora práv získal v roce 1878. Nakonec ale právničinu zavrhl a v roce 1880 získal doktorát z filozofie, když obhájil dizertační práci o evropské hudbě před rokem 1600 (\"Die historischen Grundklassen der christlich-abendländischen Musik bis 1600\"). Na univerzitě ho velmi ovlivnily přednášky Eduarda Hanslicka, rovněž českého rodáka, u něho i habilitoval, a to roku 1882 (prací \"Studie zur Geschichte der Harmonie\").\n\nRoku 1885 byl jmenován profesorem dějin hudby na německé univerzitě v Praze. V Praze působil třináct let, až do roku 1898, kdy jeho post převzal Heinrich Rietsch. V letech 1898–1927 byl profesorem na vídeňské univerzitě, kde založil muzikologický ústav.\n\nByl blízkým přítelem Gustava Mahlera, roku 1916 o něm napsal i knihu.\n\nPo obsazení Rakouska nacistickým Německem v roce 1938 obdržel z rasových důvodů zákaz publikování. Jen pro vysoký věk nebyl poslán do koncentračního tábora, na rozdíl od své dcery.\n\nSepsal knihu pamětí \"Wollen und Wirken\".\n\nNa jeho rodném domě v Ivančicích (Vávrova ulice č. 2) byla v roce 1998 odhalena pamětní deska s českým a německým textem.\n\nSpolu s Friedrichem Chrysanderem zakládal a řídil hudebněvědné periodikum \"Vierteljahrschrift für Musikwissenschaft\". Slavná je Adlerova úvodní stať v prvém čísle časopisu nazvaná \"Umfang, Methode und Ziel der Musikwissenschaft\", v níž hudební vědu rozdělil na historickou a systematickou.\n\nOd roku 1894 řídil rovněž edici \"Denkmäler der Tonkunst in Österreich,\" v níž bylo vydáno 83 největších děl rakouské hudby.\n\nV roce 1927 stál u zrodu Mezinárodní společnosti pro muzikologii se sídlem v Basileji a byl jejím doživotním čestným prezidentem.\n\nProslul svým zájmem o dějiny hudebních stylů. Věnoval se jim zejména v práci \"Der Stil in der Musik\" (1911).\n\nVědecké práce:\n\nMonografie:\n"}
{"id": "243388", "url": "https://cs.wikipedia.org/wiki?curid=243388", "title": "Ratatouille", "text": "Ratatouille\n\nRatatouille (vyslovováno [ratatuj]) je tradiční francouzský zeleninový pokrm, připravovaný zejména v okolí města Nice. Jméno pochází z okcitánského slova \"ratatolha\", což znamená míchaný pokrm. V Katalánsku je podobný pokrm nazýván \"xamfaina\" a na Mallorce \"tumbet\". Ratatouille bývá většinou servírována samostatně, často s chlebem, někdy bývá používána jako náplň do palačinek a jen výjimečně jako příloha k jiným pokrmům.\n\nK základním ingrediencím patří rajčata, česnek, cibule kuchyňská, cukety, lilek, papriky, okurky a koření (zejména bazalka, majoránka, tymián apod.), je ale možné použít i celou řadu další zeleniny.\n\nExistují tři dominantní metody přípravy. V první metodě se ingredience smíchají dohromady a upečou. Dle druhé metody se část zeleniny nakrájí na kostičky a různě navrství a z druhé části (většinou rajčata, cibule, česnek, případně ještě olej apod.) se připraví omáčka a pokrm se pak upeče s ní. Třetí a nejméně užívanou metodou je zeleninu nakrájet na kolečka a vrstveně ukládat na pekáč/plech a zapéct. Tato varianta se nazývá \"confit byaldi\". Název je odvozen od tureckého jídla İmam bayıldı spojením s konfitováním – pomalým vařením. Autorem je francouzský kuchař Michel Guérard.\n\nRatatouille hraje důležitou roli ve stejnojmenném animovaném filmu z roku 2007 společnosti Pixar, kde se vaří confit byaldi.\n\n"}
{"id": "243390", "url": "https://cs.wikipedia.org/wiki?curid=243390", "title": "Hugh Laurie", "text": "Hugh Laurie\n\nJames Hugh Calum Laurie, CBE (* 11. června 1959 Oxford), známý jako Hugh Laurie, je britský herec, hudebník, spisovatel a sportovec. V letech 2004 až 2012 ztvárnil postavu dr. Gregoryho House, hlavního protagonistu televizního seriálu Dr. House, za což získal dva Zlaté glóby, dva Screen Actors Guild a sedm nominací na cenu Emmy. V roce 2011 se dostal do Guinnessovy knihy rekordů jako nejlépe placený herec v televizním dramatu (za jednu epizodu v seriálu Dr. House dostával 409 tisíc dolarů) a nejsledovanější mužská postava v televizi.\n\nLaurie se narodil v Oxfordu v Anglii. Jeho otec William „Ran“ Laurie byl lékař, který získal zlatou medaili za veslování dvojic bez kormidelníka na Letních olympijských hrách 1948 v Londýně. Jeho matka Patricia Laidlaw zemřela když bylo Lauriemu 30 let. Laurie byl vychován v duchu presbyteriánské církve. Vyrůstal v Oxfordu a navštěvoval prestižní přípravnou školu Dragon School. Později se přihlásil na Eton a pak na Selwyn College v Cambridge, kde vystudoval předměty archeologie a antropologie.\n\nStejně jako jeho otec, byl i Laurie velký sportovec. Vesloval na střední škole i na univerzitě. V roce 1977 se stal juniorským mistrem Anglie a reprezentoval anglický juniorský tým na světovém šampionátu, kde skončil na 4. místě. Později, v roce 1980 se v posádce Oxfordu zúčastnil slavného veslařského závodu osmiveslic Oxfordu a Cambridge. Laurie je členem Leander Clubu, jednoho z nejstarších veslařských klubů na světě. Jeden z člunů v Selwynu byl pojmenován „Laurie“ na jeho počest.\n\nKvůli onemocnění infekční mononukleózou byl nucen zanechat veslování a tak se zapojil do činnosti v univerzitním divadelním spolku Cambridge Footlights, kde začínalo mnoho úspěšných britských komiků. Zde potkal Emmu Thompsonovou, se kterou navázal milostný vztah – dodnes jsou dobrými přáteli. Emma ho také seznámila se Stephenem Fryem, s nímž Laurie později vytvořil úspěšné komické duo. Laurie, Fry a Emma Thompsonová v roce 1984 parodovali sami sebe jako reprezentanty britské vědomostní soutěže University Challenge z „Footlights College, Oxbridge“ v epizodě „Bambi“ britského sitcomu \"Mladí v partě\". V roce 1980–1981, což byl jeho poslední rok na univerzitě, se stal presidentem Footlights, přičemž Thompsonová se stala vicepresidentkou tohoto spolku. Spolu uvedli na festivalu v Edinburghu výroční hru, \"The Cellar Tapes\", kterou napsal hlavně Laurie a Fry, a kde hrála Emma Thompsonová, Tony Slattery, Paul Shearer a Penny Dwyer. Tato hra vyhrála první cenu Perrier Comedy Award.\n\nV červnu 1989 si vzal za ženu Jo Green, vedoucí správy divadla. Společně se svou dcerou Rebeccou (nar.1993) a dvěma syny, Billem (1991) a Charliem (1988), žijí v severním Londýně. Rebecca dostala roli pětileté Vivian Bearingové ve filmu \"Vtip\" (\"Wit\"). Laurieho nejlepší přátelé jsou Stephen Fry, Emma Thompson a jeho herecký partner z \"Dr. House\" Robert Sean Leonard.\n\nNa BBC Radio 2 v interview Steveho Wrighta v lednu 2006 řekl, že zatímco pracuje ve Spojených státech na Dr. Houseovi, bydlí aktuálně v bytě v západním Hollywoodu.\n\nByl vyznamenán Řádem Britského impéria v seznamu New Year Honours 2007 za svůj přínos dramatu. Ze stejného důvodu v roce 2018 obdržel od královny Alžběty II. vyznamenání (CBE). 27. září 2016 získal vlastní hvězdu na Hollywoodském chodníku slávy.\n\nLaurie bojuje s těžkou klinickou depresí a pravidelně navštěvuje svého psychoterapeuta. V jednom rozhovoru se vyjádřil, že poprvé měl problém během řízení na Charity demolition derby v roce 1996, kdy jel kolem explodujících aut a necítil se ani vzrušený, ani vystrašený (řekl, že se ve skutečnosti cítil znuděný). „Nuda,“ poznamenal v rozhovoru v pořadu \"Inside the Actors Studio\", „není vhodná reakce na explodující automobily.“ Laurie přiznal v rozhovoru s Rolling Stones a jako host pořadu \"The Tonight Show\", že jednou vyzkoušel hydrokodon/APAP (Vicodin) jako součást jeho přípravy na roli Dr. Gregoryho House.\n\nV roce 2006 byl Laurie považován magazínem Life za nejvšestranněji nadaného muže všech dob.\n\nLaurie obdivuje spisovatele P. G. Wodehouse: 27. května 1999 v \"The Daily Telegraph\" prohlásil, že mu četba Wodehouseova románu zachránila život.\n\nCena Perrier Comedy Award vedla k převedení hry \"The Cellar Tapes\" na londýnské jeviště a později k její televizní verzi, jež byla vysílána v roce 1982. Tento fakt také zapříčinil, že Laurie, Fry a Thompsonová byli spolu s Benem Eltonem, Robbiem Coltranem a Siobhan Redmond vybráni, aby napsali a hráli v nové komediální show pro Granada Television \"Alfresco\", která byla uvedena ve dvou sériích.\n\nBěhem 80. a 90. let spolupracovali Laurie a Fry v několika projektech. Mezi nimi i v seriálu \"Černá zmije\" (v originále \"Blackadder\"), kterou napsal Ben Elton a Robert Curtis, a kde hrál Laurie různé role, nejčastěji však prince George a poručíka George; dále jejich komediální „sketch show“ A Bit of Fry & Laurie, kterou BBC vysílala v letech 1989–1995, a seriál \"Jeeves and Wooster,\" což byla adaptace příběhu P.G.Wodehouse, ve které Laurie hrál Jeevesova zaměstnavatele, roztomilého blbce Bertieho Woostera. To byla role, kde Laurie projevil svůj talent také jako pianista a zpěvák. On a Fry společně pracovali také na různých dobročinných představeních, jako např. \"Histeria! 1, 2 & 3\", \"Tajemství třetího policistova balonu\" (v originále \"The Secret Policeman's Third Ball\") a varietní show \"Fry and Laurie Host a Christmas Night with the Stars\". Spolupracovali na filmu \"Petrovi přátelé\" (v orig. \"Peter's Friends\").\n\nV roce 1992 se Laurie objevil v klipu k singlu „Walking On Broken Glass“ od Annie Lennox, v kostýmu z \"Černá zmije III\". Také se objevil jako vědec ve videu „Experiment IV“ od Kate Bush.\n\nPozdější filmy, kde se Laurie objevil, zahrnují \"Rozum a cit\" (\"Sense and Sensibility\", 1995) v hlavní roli s Emmou Thompsonovou; akční Disneyho film \"101 Dalmatinů\" (\"101 Dalmatins\"), kde si zahrál Jaspera, najatého zloděje pro krádež štěňat; Eltonovu adaptaci jeho románu „Inconcevaible“, \"Možná, miláčku\" (\"Maybe, Baby\", 2000); dále \"Dívka z Ria\" (\"Girl from Rio\"); remake \"Let Fénixe\" (\"The Flight of the Phoenix\", 2004); a tři filmy \"Stuart Little\".\n\nV roce 1996 vyšel Laurieho první román \"The Gun Seller\", kde si autor dělal legraci z žánru thrilleru. Tento román se stal bestsellerem. Od té doby pracoval na scénáři pro jeho filmovou verzi a dále také na svém druhém románu, \"The Paper Soldier\".\n\nV roce 1998 obdržel nabídku hostovat v seriálu \"Přátelé\", v epizodě „The One with Ross's Wedding, Part Two“. Díky velké popularitě \"House\" si krátkou scénou v této epizodě získal oblibu fanoušků obou seriálů, zvláště díky neobvykle drsnému použití jména „Pheebs“.\n\nOd roku 2002 se Laurie objevuje v řadě britských televizních dramat, hostoval ve dvou epizodách první série špionážního seriálu \"MI5\" (\"Spooks\") na BBC One. V roce 2003 hrál a režíroval seriál \"Fortysomething\" (v jedné epizodě se objevil Stephen Fry). V roce 2001 namluvil postavu právníka v kresleném seriálu \"Family Guy\" v epizodě „One If by Clam, Two If by Sea“. Laurie byl také postavou pana Wolfa v animovaném seriálu \"Preston Pig\". Kromě toho byl účastníkem diskuze v \"QI\", kde Fry působí jako moderátor. V roce 2004 Laurie hostoval jako profesor v obžalobě vesmírné sondy zvané \"Beagle\", v \"Show Lennyho Henryho\" (\"The Lenny Henry Show\").\n\nAčkoli byl Hugh Laurie známý v Británii už od 80. let, do povědomí amerického publika se dostal až v roce 2004, kdy si poprvé zahrál jako ošetřující lékař Dr. Gregory House v populárním lékařském dramatu Dr. House stanice Fox. Kvůli této roli si Laurie musel osvojit americký akcent. Během té doby filmoval v Namibii \"Let Fénixe\" konkurzní nahrávku pro show natočil v hotelu v koupelně, jediném místě, kde měl dostatek světla. Jeho americký akcent byl tak přesvědčivý, že výkonný producent, Bryan Singer, který netušil, že Laurie je Angličan, na něj ukazoval právě jako na zajímavého amerického herce, kterého hledal.\n\nV červenci 2005 byl Laurie nominován na Emmy za roli House. Ačkoli nevyhrál, obdržel Zlatý glóbus v letech 2006 a 2007 za jeho práci v seriálu (jedna z několika obdržených cen v následujících letech) a cenu Sdružení filmových herců v letech 2007 a 2009. Laurie byl také oceněn zvýšením platu, který prý činí $350,000 za epizodu. Laurie nebyl nominován na ceny Emmy pro rok 2006.\n\nHugh Laurie byl obsazen jako vydavatel \"Daily Planet\" Perry White ve filmu \"Superman se vrací\" (\"Superman returns\", 2006), ale musel tuto roli odmítnout kvůli své zaneprázdněnosti v \"Houseovi\" (mimochodem, seriál vyrábí Bad Hat Harry Productions, která je vlastníkem režiséra filmu \"Superman se vrací\", Briana Singera.)\n\nV červenci 2006 se Laurie objevil v pořadu \"Inside the Actors studio\" kanálu Bravo!, kde také zazpíval a zahrál na klavír jednu ze svých vlastních písní, „Mystery“.\n\nLaurie hostoval v pořadu \"Saturday Night Life\" stanice NBC převlečený za transvestitu ve skeči o muži (Kenan Thompson) se zlomenou nohou, který naříká na nečestnost svého doktora. Laurie hrál ženu onoho muže.\n\nV srpnu 2007 se objevil v dokumentu stanice BBC Four, \"Stephen Fry: 50 Not Out\", natočeném na oslavu Fryových padesátých narozenin. V následujících dvou letech se například objevil v \"Blackadder Rides Again\", \"Street Kings\" a \"Monstra vs. Vetřelci\", podruhé uváděl Saturday Night Live, v epizodě „Peter byznysmenem“ seriálu \"Griffinovi\" parodoval vlastní postavu Gregoryho House a konečně v roce 2010 nadaboval postavu Rogera v epizodě \"Simpsonových\".\n\nV únoru 2012 bylo oznámeno, že osmá série pořadu \"Dr. House\" bude poslední. Roku 2015 si zahrál zápornou roli ve filmu \"Země zítřka\". Jako zločinec vystupoval také v miniseriálu \"Noční recepční\", který byl poprvé odvysílán na BBC a za který vyhrál cenu Zlatý glóbus. V letech 2016 až 2017 se objevil jako hlavní role seriálu \"Chance\".\n\nLaurie umí hrát na klavír, kytaru, bicí, harmoniku a saxofon a na klavír se učil již od šesti let. Svůj hudební talent projevil v mnoha pořadech, zejména v \"A Bit of Fry and Laurie\", \"Jeeves and Wooster\", \"Dr. House\" a také když hostoval v \"Saturday Night Life\" 28. října 2006. Působí i jako zpěvák a hráč na klávesy v losangeleské rockové skupině „Band From TV“.\n\n26. července 2010 prohlásil, že bude vydávat bluesové album \"Let Them Talk\" pod Warner Bros. Records. Poprvé bylo vydáno 18. dubna 2011 ve Francii, v Německu o jedenáct dní později, ve Spojeném království 9. května a ve Spojených státech až 6. září téhož roku. Na albu spolupracoval například s umělci Tomem Jonesem, Irmou Thomasovou nebo Dr. Johnem.\n\n1. května 2011 získal Laurie společně s jazzovým kvintetem na \"Cheltenham Jazz Festivalu\" velké uznání. O čtrnáct dní později se objevil v ITV pořadu \"Perspectives\", kde hovořil o své lásce k neworleánské hudbě a o hraní vlastního alba ve městě samotném.\n\nJeho druhé album \"Didn't It Rain\" vyšlo ve Spojeném království 6. května 2013. Ve stejném roce vystoupil se svou kapelou na Queen Mary, což bylo natočeno a později vydáno jako \"Live on the Queen Mary\" v podobě DVD nebo Blu-ray. Několikrát hrál i v Česku; poprvé 26. července 2013, podruhé 22. července 2014.\n\n\n\n\n\n\n\n\n\n\n\n\n"}
{"id": "243395", "url": "https://cs.wikipedia.org/wiki?curid=243395", "title": "Nové Město na Moravě", "text": "Nové Město na Moravě\n\nNové Město na Moravě ( ) je město v okrese Žďár nad Sázavou v kraji Vysočina, 10 km východně od Žďáru nad Sázavou, na jižním okraji Žďárských vrchů. Založeno bylo okolo roku 1250 Bočkem z Obřan, zakladatelem cisterciáckého kláštera ve Žďáře nad Sázavou. Největšího rozkvětu požívalo v době renesance za pánů z Pernštejna. Zachovalé historické jádro města tvoří městskou památkovou zónu, kterou doplňuje bohatá sochařská výzdoba ulic a náměstí od místních rodáků Jana Štursy a Vincence Makovského. Mezi nejvýznamnější památky patří katolický kostel sv. Kunhuty, budova staré radnice a zámek. Žije zde obyvatel.\n\nNové Město na Moravě bylo vždy místem konání významných sportovních happeningů světového významu. Již historií je závod Světového poháru v běžeckém lyžování Zlatá lyže, jejíž místo přebraly závody Světového poháru v biatlonu. V únoru roku 2013 zde proběhlo Mistrovství světa v biatlonu 2013, každým rokem se zde koná i závod Světového poháru horských kol. Okolí města je vhodné nejen pro příznivce zimních sportů, v letním období pak nabízí nespočet možností pro pěší turisty i cyklisty. Akce se konají v areálu Vysočina arena.\n\nHistorie města je spjata se vznikem žďárského kláštera založeného Bočkem z Obřan v polovině 13. století, do té doby je téměř celé území česko-moravské hranice pokryté pomezním pralesem. První písemná zmínka o obci pochází z roku 1267, kde je osada uváděna ještě jako Bočkonov (Bočkov) v listině potvrzující Bočkův odkaz klášteru. Jako Nové Město (latinsky \"Nova Civitas\") se poprvé objevuje na listině krále Václava II. z roku 1293, kde je již uvedeno jako městečko. V roce 1312, po smrti Smila z Obřan, připadlo Nové Město Jindřichu z Lipé. Ten nechal v obci vybudovat tvrz, která bývala pro svou rozlehlost nazývána hradem.\n\nOd roku 1496 patřilo panství Pernštejnům, za jejichž doby zažívalo město výrazný ekonomický rozmach, zvláště za Vratislava z Pernštejna (1561–1582). Tři roky po jeho smrti bylo panství prodáno Janem a Maxmiliánem z Pernštejna Vilému Dubskému z Třebomyslic. Ten nechal pustou tvrz zbořit a na jejím místě vybudoval renezanční zámeček, ve kterém se usídlil, po dlouhé době vrchnost opět sídlila přímo ve městečku.\n\nPo Bílé hoře bylo panství zkonfiskováno a novým majitelem se v roce 1624 stal kardinál František z Ditrichštejna, který měl v té době rovněž sousední klášterní panství žďárské, odkud byla nyní vykonávána správa zdejšího panství. Za jeho vlastnictví bylo Nové Město povýšeno na město (1635), současně byl městu obnoven znak.\n\nV roce 1638 změnli panství majitele znovu. Tentokrát se jím stává Šimon Kratzer ze Schönsperka (dříve hospodářský správce), který podporoval sklářskou výrobu v panství, zamýšlel vybudovat také železářské hutě. K jeho záměru však nedošlo, protože v roce 1645 byl zastřelen Švédy při jejich útoku na město. Panství od té doby spravoval a v roce 1660 převzal jeho syn František Maxmilián Kratzer. Ten mezi tím uskutečnil záměr svého otce, když v roce 1651 postavil na Kadově dvě železářské vysoké pece a k tomu výrobou navazující hamry na Kuklíku, Vříšti a Líšné. Tím položil základ železářské výroby na Novoměstsku.\n\nV roce 1691 na základě soudního výnosu připadlo panství knížeti Ferdinandu Ditrichštejnovi. O 8 let později prodal jeho syn Leopold Nové Město světské nadaci šlechtičen v Brně, jíž patřil až do roku 1945. V čele Nadačního ústavu se vystřídalo mnoho šlechtičen. Za dobu jejich nadvlády proběhla na novoměstském panství v 18. století tzv. pozdní horská kolonizace, při které vznikly nejmladší vesnice jako např. Blatiny, Koníkov, Samotín, Krátká a Moravské Milovy. Za hraběnky Hohenzollernové (1721–1745) byl nově přestavěn katolický kostel, její nástupkyně baronka Miniati di Campoli (1746–1759) barokně přestavěla zámek a prodloužila hřbitovní kostel. Zrušením poddanství v roce 1848 – za baronky Skrbenské (1836–1858) – pozbyla vrchnost dosavadního významu.\n\nRoku 1723 město zachvátil velký požár, v roce 1791 zde proběhla podružská rebelie a v letech 1796–1797 helvetská rebelie. V roce 1850 se Nové Město stalo sídlem okresního hejtmanství a zároveň jednoho ze tří soudních okresů. Od roku 1906 má Nové Město přívlastek „na Moravě“ pro odlišení od ostatních Nových Měst. V roce 1949 bylo sídlo okresu přeneseno do Žďáru nad Sázavou. Novější dějiny města výrazně ovlivnilo založení reálného gymnázia v roce 1894, vybudování železnice z Tišnova do Žďáru nad Sázavou v roce 1905, rozvoj lyžování od konce 19. století a s ním související výroba lyží a rovněž tak výroba chirurgických nástrojů zahájená v roce 1949.\n\nOsada, později městečko Nové Město, byla založena ve 2. polovině 13. století nad soutokem říček Bezděčka a Bobrůvka. První domy byly postaveny asi v jižní části dnešního Vratislavova náměstí. Do poloviny 16. století se zástavba omezovala jen na jedno náměstí; dnešní Vratislavovo, Komenského a Palackého náměstí byla totiž spojena dohromady. Z tohoto náměstí vybíhaly cesty, které určovaly další postup výstavby. Jižním směrem, na Bobrovou vedla Bobrovská (Nečasova ulice); severozápadním na Žďár Žďárská ulice. Severovýchodním směrem vedla ulice Nové Domy (Masarykova ulice), na jejímž konci se cesta dělila na dvě větve na Svratku a na Jimramov. V polovině 50. let 16. století byla přestavbou měšťanského domu v jihozápadní části náměstí vybudována radnice, zároveň zde blok domů oddělil tzv. Dolní (Palackého) náměstí.\n\nK významným stavebním zásahům do dosavadní podoby městečka došlo na konci 16. století. Majitel novoměstského panství Vilém Dubský z Třebomyslic nejenže dal obnovit, ale také značně rozšířil panské sídlo, vznikl tak renesanční zámek. Zároveň došlo k postavení panského pivovaru a o něco později ke stavbě tzv. Hrádku (Halina), sídla jeho manželky Kateřiny Zahrádecké ze Zahrádek. Tím se oddělil prostor dnešního Komenského náměstí. Jako odbočka z ulice Nové Domy vznikl koncem 16. století východní konec Malé ulice, která vedla ke kostelíku Nanabevzetí Panny Marie na novém hřbitově. Vzdálenější část Malé ulice, které se říkalo \"Pod kostelíčkem\", vznikla pak až začátkem 18. století. Ve 2. polovině téhož století bylo město rozšířeno o ulici Svatojánskou (Podstrání, dnes Brněnská a Jánská ulice).\n\nDalší stavební vývoj výrazně poznamenaly rozsáhlé ničivé požáry. Ten, který vypukl 3. dubna 1723, zničil domy zejména na severozápadní straně náměstí. Po velkém požáru v roce 1801, který zasáhl 208 domů včetně kostela převládla v Novém Městě zděná výstavba, ta se však nadále soustřeďovala především do centra města.\n\nV 1. třetině 20. století se město začalo rychle zvětšovat, nová výstavba se přesunula na území zvané Niva, které vyplňovalo plochu mezi dosavadním městem, Malou a Žďárskou ulicí a oběma rybníky (Cihelským a Klečkovským). Ve stejném období se ovšem město rozrůstá i na severu a severovýchodě, kolem vlakového nádraží. Za Novými Domy je zastavována východní strana silnice na Jimramov, čtvrti zde vzniklé se říká \"Hejkalov\"; staví se také v ulici vedoucí od sokolovny k nádraží (Tyršova a Smetanova ulice) a na pozemku u viaduktu (lokalitě se říkalo \"Šanghaj\", dnes ulice Mírová a Výhledy). Řada domů vyrostla za nádražím (Nezvalova ulice), první domy vznikají nad Kazmírovým rybníkem (Německého ulice). Na přelomu 30. a 40. let 20. století byl jižně od žďárské silnice vybudován rozsáhlý areál okresní nemocnice, naproti přes silnici pak vzniklo první novoměstské sídliště určené pro zaměstnance nemocnice.\n\nMohutný stavební rozvoj zaznamenalo město ve 2. polovině 20. století. Severozápadně od města, nedaleko železniční trati při silnici na Vlachovice, byl postaven podnik Chirana (Medin) výrobce chirurgických nástrojů, který zahájil svůj provoz na konci roku 1949. Severovýchodně od města, v areálu bývalé Slonkovy firmy situované východně od silnice na Pohledec, byl uveden v roce 1951 do provozu podnik na výrobu \"lyží Sport\" (Sporten); o 20 let později zde byl vybudován nový provoz. Bytovou výstavbu rozhodujícím způsobem ovlivnila těžba uranu v okolí Dolní Rožínky. Panelová sídlištní výstavba určená převážně pro její zaměstnance proběhla v několika vlnách. V 60. letech 20. století vzniklo sídliště U nádraží (tzv. \"Staré sídliště\") a stavělo se také na Tyršově ulici, v téže době byly postaveny i tři věžové domy (nazývané podle barvy jejich fasády); v následující dekádě pak vyrostlo sídliště na Hornické ulici. Kvůli další panelové výstavbě byla v 80. letech zbourána téměř celá východní strana Gottwaldovy (Masarykovy) ulice, tím byl zásadně narušen i vzhled Komenského náměstí. Na jeho severní straně vyrostla novodobá budova nákupního střediska, na západní straně stál už od poloviny 70. let moderní obchodní dům.\n\nZastavěna byla postupně také volná plocha severně od Žďárské ulice, tady vzniklo sídliště Pod zastávkou a panelová výstavba pokračovala výstavbou sídliště Pod nemocnicí (ulice Pavlovova a Mendlova). V blízkosti panelových sídlišť vyrostly dvě hotelové ubytovny pro horníky pojmenované Uno a Duo. Tzv. \"\"stará hotelovka\"\" (Uno) byla v 90. letech upravena přestavbou a následnou přístavbou na městské byty; \"\"nová hotelovka\"\" (Duo) byla prodána realitní kanceláři, jsou v ní jednak byty, ale je také využívana ke komerčním účelům. Výstavba rodinných domků se soustředila především na území nad Kazmírovým rybníkem, kde vznikla samostatná městská čtvrť na půdorysu písmene U, které se říká \"Betlém\". Rodinné domky se však stavěly i na řadě dalších míst, zvláště za \"Klečkovcem\" a \"Cihelňákem\" v oblasti nazývané \"Korsika\" (ulice Dukelská a Veslařská) a na úpatí Brožkova kopce (ulice Na Výsluní, Zahradní). Na začátku 70. let byl uveden do provozu nový hotel Ski, postavený v lese Ochoza na úpatí Harusova kopce.\n\nV souvislosti s touto rozsáhlou bytovou výstavbou a nárůstem počtu obyvatel došlo od konce 60. let 20. století k vybudování celé řady objektů občanské vybavenosti. Na ulici Leandra Čecha, západně od gymnázia směrem ke Klečkovskému rybníku, vyrostla nová základní škola; na místě zbořené sokolovny na Tyršově ulici byl postaven kulturní dům (1976); vybudovány byly také mateřské školy (na Drobného, Malé, Tyršově a Žďárské ulici). Stavební ruch zasáhl i areál okresní nemocnice, v závěru 70. let se zde podařilo dokončit dlouho plánovanou stavbu gynekologicko-porodnického pavilonu; postupně došlo k rekonstrukci většiny pavilonů, k výstavbě centrálního operačního sálu a heliportu. Přestože už v 70. letech byl schválen záměr vybudovat autobusové nádraží mimo centrum města, v prostoru pod zámkem, k jeho otevření došlo až v roce 1991. V polovině 90. let byl jižně od Žďárské ulice vybudován Dům s pečovatelskou službou, ve kterém jsou i městské byty.\n\nNečasovu ulici tvoří domy po obou stranách komunikace vycházející z Palackého náměstí a ústící do kruhového objezdu a dále několik domů ve svahu po pravé straně silnice stoupající k Nové Vsi. Tato ulice se od nepaměti nazývala Bobrovská. V několika starých zápisech se objevuje i název Obrovská, z dob kdy se Bobrové říkalo i Obrová. Původní zástavbu Bobrovské ulice tvořily pouze domy od Palackého (dříve Dolního) náměstí k mostu, tedy čísla popisná 17–31 s výjimkou domu čp. 25, který kdysi stával až za mostem a byl počítán k ulici Svatojánské.\n\nPrávě ústí Bobrovské ulice u přechodu potoka Bezděčky doznalo oproti minulosti největších změn. Při rekonstrukci okresní silnice procházející Novým Městem byla Bobrovská ulice na přelomu let 1938 a 1939 vydlážděna kamennou dlažbou. Nová silnice byla na začátku Bobrovské ulice po přechodu potoka Bezděčky napřímena (dříve opisovala pravý oblouk). Muselo dojít k postavení nového mostu a přeložení vodní nádrže nad Jelínkovým mlýnem (čp. 26). Byl postaven nový železobetonový most o šířce 8 metrů. Musel být také přesunut kříž stojící ve větvení silnice na Novou Ves a Petrovice, křižovatka byla rozšířena a zpřehledněna vykácením stromů. Na počátku 70. let minulého století se tato křižovatka opět měnila, když jí začala procházet nově vybudovaná přeložka silnice I/18. A dnešní podobu s kruhovým objezdem získala teprve nedávno.\n\n\"Peklem\" byl nazýván už ve starých pozemkových knihách dům čp. 20 a jeho majiteli se podle něj říkalo \"Pekelník\". Snad toto označení vzniklo v dobách, kdy tu býval hamr. Víc než hamr byla známa hospoda „\"Na Pekle\"“. V polovině 19. století si ji tu otevřel původem žďárský řezník Václav Procházka. Jeho žena byla vyhlášenou kuchařkou a tak hospoda prosperovala. Sám Procházka se nejvíce proslavil v revolučním roce 1848. Stal se hejtmanem a cvičitelem Národní gardy a byl také zvolen poslancem říšského sněmu ve Vídni. Posledním hostinským v „\"Pekle\"“ byl o sto let později další žďárský rodák Josef Zábrš. Z pekla můžeme pokračovat rovnou do očistce. Skončíme tak v další hospodě, která bývala v nedávno zbořeném domě čp. 27 stojícím u odbočky k Jelínkovu mlýnu. Říkalo se tu \"V Očistci\" nebo u Valíšků. Hostinským tu v 2. polovině 19. století býval Josef Vališ a později jeho stejnojmenný syn. Oba byli také tkalci a kostelníky. Josef ml. ale nakonec hostinec prodal a odstěhoval se do Ameriky.\n\nPo návštěvě pekla a očistce možná čekáte, že už půjdeme rovnou do nebe. Zastavíme se v barvírně. Úspěšný barvířský závod provozoval v čp. 29 na přelomu 19. a 20. století František Kubík. Svému okolí byl velmi dobře znám, neboť díky němu za domem tekl „věčně modrý potok“. Potok, který dříve tekl za domy na západní straně Bobrovské ulice, byl ve skutečnosti mlýnským odpadem. Tekla tudy voda z Kazmírova mlýna (čp. 35) a ústila do nádrže před Jelínkovým mlýnem. Tento mlýn s číslem popisným 26 stojí sice trochu stranou, ale můžeme ho ještě k Bobrovské ulici počítat. Mlýn tu býval přinejmenším na konci 15. století, kdy se mu říkalo Šarlův. Na konci 16. století ho koupil Jiřík Humpolecký z Rybenska a od té doby je znám jako mlýn Humpolecký. Během třicetileté války mlýn zpustl a přešel do majetku vrchnosti. Vrchnostenskými mlynáři tu byli od 18. století členové mlynářského rodu Jelínků. Posledním mlynářem byl již ve století dvacátém Augustin Jelínek.\n\nOd roku 1938 se začaly na domech v Bobrovské ulici objevovat pamětní desky věnované významným osobnostem. Jako první se 17. července 1938 odhalovala pamětní deska na domě čp. 22, kde od svého raného dětství žil ruský legionář František Seidl, který padl v červnu 1918 při dobývání Kurganu. O devět let později – 27. července 1947 – odhalil tehdejší ministr výživy Václav Majer pamětní desku na rodném domě ing. Jaromíra Nečase. Jaromír Nečas se roku 1888 narodil v domě čp. 31, v dobách první republiky se stal ministrem sociální péče a později byl i členem exilové vlády v Londýně. A právě na jeho počest byla už v říjnu 1945 Bobrovská ulice přejmenována na Nečasovu. V roce 1910 se v domě čp. 21 na Bobrovské ulici narodil Josef Veselka, pozdější zakladatel a sbormistr Akademického pěveckého sdružení Moravan, profesor brněnské konzervatoře a JAMU. A na jeho rodném domě, tehdy už v Nečasově ulici, mu byla 8. května 1996 odhalena pamětní deska. Byla v Nečasově ulici třetí a zatím poslední.\n\nPalackého náměstí, to je v Novém Městě poměrně exkluzivní adresa, jí se mohou pochlubit jen obyvatelé čtyř domů – čísel popisných 16, 32, 33 a 34. Ostatní domy s okny do Palackého náměstí jsou již počítány k Nečasově ulici nebo Vratislavovu náměstí. V zástavbě oddělující dnes obě náměstí je ukryt dům čp. 97, v němž ještě nedávno sídlilo informační centrum. V tomto místě se předpokládá původní tvrz, nebo přinejmenším sídlo vrchnostenských úředníků v dobách, kdy Nové Město vlastnili členové mocného rodu Pernštejnů. Jak jinak si vyložit znamení zubří hlavy zdobící kamenný sloup, na nějž je svedena klenba přízemní místnosti domu čp. 97.\n\nNejen shluk domů, ale i terénní zlom odděluje Vratislavovo a Palackého náměstí. A právě díky své poloze bylo Palackého náměstí původně nazýváno \"Dolním náměstím\" či \"Dolním rynkem\". Střed náměstí tvoří kašna, která svou podobu kamenného kvadrilobu (čtyřlistu) získala v roce 1891. V létě roku 1905 byla osazena plastikou Jana Štursy Píseň hor zpodobňující pasáčka s ovcí na klíně. Od roku 1942 je originál plastiky z hořického pískovce umístěn v Horáckém muzeu a na kašně je umístěna kopie zhotovená ve zlínské Škole umění vedené tehdy Vincencem Makovským. Takzvaný Pasáček se stal jedním ze symbolů Nového Města. Není ale jediným sochařským výtvorem zdobícím Palackého náměstí. Na kašně měla být původně umístěna socha Františka Palackého, která nakonec našla své místo v protilehlém svahu. Slavnostně byla odhalena 26. října 1902. Od té doby bylo náměstí nazýváno Palackého, i když oficiálně byla změna názvu potvrzena až v roce 1907. Okupace a zřízení protektorátu však s sebou přinesly nařízení o odstranění všeho, co neodpovídalo „změněným státoprávním poměrům“. A tak byla 28. června 1940 socha Palackého odstraněna a v říjnu téhož roku bylo náměstí opět přejmenováno na Dolní. Po osvobození se název Palackého náměstí vrátil. Na návrat sochy si muselo město počkat do 2. června 1946, kdy byla socha po dlouhých sporech o její umístění znovuodhalena na původním místě. Stejně jako Píseň hor je i socha Otce národa dílem Jana Štursy. Palackého socha je navíc i Štursovou první veřejnou zakázkou.\n\nObě sochy vznikly z podnětu a za podpory Josefa Jelínka, Štursova poručníka a mecenáše. Josef Jelínek (1829–1903) býval novoměstským koželuhem a majitelem domu čp. 32 na Palackého náměstí (dům s věžičkou), kde se říkalo u bohatých Jelínků. Byl veřejně činným, ať už jako předseda nebo člen řady místních spolků, tak i jako člen obecního výboru (zastupitelstva). V letech 1861–1891 zastával s přestávkami post starosty města. Byl také poslancem Moravského zemského sněmu. Na jeho návrh byla pro kašnu na tehdejším Velkém náměstí zhotovena socha Vratislava z Pernštejna. V roce 1891 bylo Josefu Jelínkovi uděleno čestné občanství města. V otcových stopách šel i Josef Jelínek mladší (1858–1936), který býval velitelem novoměstských hasičů či prvním starostou obnoveného Sokola (mimo jiné též před první světovou válkou majitelem prvního automobilu ve městě). V roce 1913 byl zvolen jako jeho otec starostou města a byl jím až do poválečných voleb v roce 1919. Již od svého zvolení starostou se potýkal s nepřízní části novoměstských obyvatel (té se nevyhnul ani jeho otec). V roce 1923 prodal svůj dům „eráru“ a odstěhoval se do Pardubic. Dům čp. 32 se pak stal sídlem finančních úřadů s okresní působností. Když Nové Město ztratilo statut okresního města, našla v domě své první sídlo v roce 1951 zřízená samostatná hudební škola.\n\nŘadu zajímavých osobností najdeme i mezi obyvateli rohového domu čp. 34. Od roku 1662 až do současnosti je v držení členů rodu Německých. Prvním z nich byl Martin Německý, který se oženil s Dorotou, dcerou Kateřiny Kalouskové zvané \"Šlejfrlice\" (patrně byla majitelkou šĺajferny – brusírny). Přídomek přešel i na dům čp. 34, kterému se říkalo u Šlejfrlíků. Díky hudebnímu nadání svých obyvatel získal dům během 18. století jiný přídomek. V roce 1752 se stal majitelem domu Daniel Německý, který byl hudebníkem, městským varhaníkem a později i rektorem městské školy. Od jeho časů se domu čp. 34 začalo říkat u Varhaníků. Nejslavnějším rodákem z domu čp. 34 však byl Daniel Matyáš Německý (1762–1820), dvojnásobný doktor (filozofie a veškerého lékařství), oblíbený lékař, vědec, novátor a samozřejmě také hudebník. Rod Německých dal světu i slavné lyžaře Josefa a Otakara Němce. Přídomek Šlejfrlík výměnou za Varhaníka nezanikl. Přenesl se ale na protější rohový dům čp. 101, který se dostal do držení druhé větve rodu Německých založené Václavem Německým, vnukem Martina Německého-Šlejfrlíka. Z těchto „Šlejfrlíků“ pocházel i František Německý, známý novoměstský hostinský a hoteliér, zakladatel Hotelu Německý stojícího ještě před 30 lety na Masarykově ulici. Zajímavým pojítkem mezi domy čp. 34 a 101 bývala městská brána, která kdysi uzavírala přístup do centra města ze Žďárské ulice.\n\nO původu jména Žďárské ulice není pochyb, tudy se jezdilo z Nového Města do Žďáru. Se jménem dostala ulice do vínku i oheň – žďáření. Požár, který vypukl 13. června 1879 v noci ve stodole domu čp. 84, se zapsal trvale do dějin celého města. Díky silnému větru ženoucímu oheň ke středu města tehdy shořelo 19 obytných a 12 hospodářských stavení. Co do rozsahu nemohl tento požár aspirovat na „titul“ největšího požáru v historii, nicméně stal se podnětem k historickému rozhodnutí. O několik týdnů později – 24. srpna 1879 – byl v Novém Městě založen sbor dobrovolných hasičů.\n\nŽhavá témata však najdeme i u vody. Ke Žďárské ulici patřívaly tři mlýny zmiňované již v 16. století. Nedaleko mostu stával Hánův mlýn (čp. 81). Mlýn vyhořel již při památném požáru celého města v roce 1801. Po tomto požáru byl ještě obnoven. Ke zkáze ho přivedli o několik desítek let později zdejší mlynáři Josef Ondra a po něm Jakub Žák. Budovy mlýna zchátraly a byly zatíženy dluhy. Rozpadající se, ale dobře pojištěný, mlýn v noci 22. června 1907 do základů vyhořel. Mlýn již obnoven nebyl, pouze pila. Od roku 1918 na mlýně začal provozovat pilařskou živnost Filip Jaroš, a právě proto je tento objekt znám jako Jarošova pila.\n\nPožár ukončil činnost i dalšího mlýna známého jako Kazmírův (čp. 35). Původně se tomuto mlýnu a rybníku nad ním říkalo Škrobův. Patrně od dob mlynáře Kazimíra Štampy, který žil na přelomu 17. a 18. století, se začalo říkat mlýnu a rybníku Kazmírův. Posledním mlynářem v Kazmírově mlýně byl Alois Jelínek ze známého fryšavského mlynářského rodu. Historii mlýna uzavřel požár, který vypukl o půlnoci 27. září 1916.\n\nTřetí z mlýnů se dočkal svého zániku i bez přispění ohně. Ke konci 16. století ho postavil pod tehdejším Sadovým rybníkem Jan Štrafa. Rybník se ale dnes jmenuje Klečkovský po Janu Klečkovi, který mlýn v roce 1643 prodal vrchnosti. Mlýnu se říkalo i Ráčkův a rybníku se tak někdy říká dodnes. Posledním mlynářem tu totiž byl Josef Ráček, známý podivín, který nechal mlýn zchátrat a na konci života se snažil získat peníze na opravu od památkového úřadu. Mlýn nakonec koupil novoměstský velkostatek a v červnu 1935 ho nechal zbořit.\n\nTéměř o deset let později zažilo Nové Město i válečný požár. Letadla Rudé armády 9. května 1945 ostřelovala a bombardovala ustupující německé jednotky. Letecký útok zaplatilo životem i několik civilistů, poškozena byla řada domů. Nejvíce jich bylo právě ve Žďárské ulici. Dům čp. 82 listonoše Františka Vyplašila stojící v křižovatce (u zrcadla) dnešních ulic Žďárské a Dukelské již obnoven nebyl. Na jeho místě byl na návrh Vincence Makovského vybudován v roce 1953 kamenný taras. Již o tři roky dříve byla Žďárská ulice přejmenována na \"Stalingradskou\", na paměť města zničeného během druhé světové války. Ke svému původnímu názvu se ulice vrátila v roce 1962\n\nNové Město na Moravě se nachází v západní části Moravy; je vzdáleno 10 km východně od Žďáru nad Sázavou po silnici první třídy I/19. Leží v nadmořské výšce 600 m n. m. na jižním okraji Žďárských vrchů, které jsou východní součástí rozsáhlé Českomoravské vrchoviny.\n\nMěsto leží v jižní části Chráněné krajinné oblasti Žďárské vrchy. CHKO byla vyhlášena roku 1970 a rozléhá se na 715 km² v nadmořských výškách od 490 do 836,3 m (nejvyšší vrchol Devět skal). Je pramennou oblastí mnoha řek, kterou prochází hlavní evropská rozvodnice mezi Severním a Černým mořem. Jedním z typických krajinných prvků v této oblasti jsou rulové skalní útvary, které byly vytvořeny mrazovým zvětráváním na zalesněných vrcholcích Žďárských vrchů, například Malinská skála, Dráteničky, Čtyři palice, Pasecká či Lisovská skála. Zhruba 15 km jihovýchodně od města se nachází westernové městečko Šiklův mlýn. Nad Novým Městem se nachází také největší sjezdovka na Vysočině – sjezdovka Harusův kopec. Sjezdovka je v sezoně uměle zasněžována a osvětlena. Harusův kopec – „Harusák“ je zmiňován již v knize Bohumila Polácha \"Srub radosti\".\n\nMěstský znak udělil městu dne 30. listopadu 1635 kardinál František kníže Dietrichštejn. Městský prapor udělilo městu předsednictvo České národní rady svým 926. usnesením z 93. schůze dne 7. května 1992.<ref name=\"Vyhl 2/1993\">Vyhláška Č. 2/1993 o městských symbolech Dostupné online </ref>\n\nMěstský znak města Nového Města na Moravě tvoří oválný štít nakoso půlený od pravé horní strany dolů k levé straně, horní polovina je zlatá, dolní červená, dva vinařské nože se stříbrnou čepelí a střenkou v přirozené barvě stojí vedle sebe, jeden na zlatém poli a druhý na červeném poli – ohnutými špicemi nahoru ven, nad noži na zlatém poli je knížecí klobouk, dole mezi střenkami na červeném poli pak sedící, dozadu se ohlížející zlatý lev bez koruny, s pozdviženým jedním ocasem.\n\nMěstský prapor města Nového Města na Moravě má list nakoso dělený, horní pole žluté, dolní červené, na třetinách listu jsou postaveny odvrácené vinařské nože, délka čepele nožů je 5/10 šířky listu a střenky 2/10 šířky listu, čepele jsou bílé, střenky hnědé, poměr délky k šířce je 3 : 2.\n\nMěstskou pečeť města Nového Města na Moravě tvoří městský znak, kolem něhož je nápis \"Město – Nové Město na Moravě\", rozdělený sněhovými vločkami.\n\nTradičním maskotem Nového Města na Moravě je strašidlo horáckých lesů – \"Horácký hejkal\". Jeho podobu se snažilo vystihnout mnoho novoměstských umělců, tradičním vzorem však zůstává podoba ztvárněná novoměstským rodákem Karlem Němcem. Postava Horáckého hejkala představuje divého muže – skřeta s dlouhými, řídkými rozježenými vlasy a vousy.\n\nNové Město na Moravě je tvořeno vlastním městem a 9 vesnicemi:\n\n\nNejznámější sportovní událostí je závod světového poháru v běhu na lyžích – Zlatá lyže Českomoravské vrchoviny (obvykle konec ledna), který se jezdí v malebném okolí hotelu Ski v lese Ochoza. Od roku 2006 je světový pohár součástí projektu FIS – Tour de Ski. Dále cyklistický závod Rovner Vysočina (počátek srpna). Okolí je hojně využíváno také pro závody v orientačním běhu, horských kol, kolečkových lyží či triatlonu.\n\nV roce 2007 se zde konalo mistrovství v orientačním závodě na horských kolech. V roce 2011 se zde konalo mistrovství světa horských kol, v roce 2012 první závod světového poháru v biatlonu. V roce 2013 se zde poprvé konalo Mistrovství světa v biatlonu 2013, byl to 46. ročník této události.\n\nPřes Nové Město na Moravě prochází od roku 1905 železniční Trať 251 Žďár nad Sázavou – Tišnov, tzv. Tišnovka, nádraží Nové Město na Moravě se nachází necelý kilometr severovýchodně od centrálních náměstí, zastávka Nové Město na Moravě zastávka se nachází na západním okraji městské zástavby, nedaleko nemocnice a továrny MEDIN.\n\nJižním obchvatem (jako ulice Brněnská) prochází západovýchodním směrem silnice I/19. Severojižním směrem procházejí přes centrum města peáží silnice II/360 a II/354. Z města vychází ještě několik silnic III. třídy, a to III/36039 směrem na východ na Zubří a Vojtěchov, III/35314 na severozápad na Tři Studně (krátkou spojkou III/01844 napojená v západní části města na silnici I/19), III/35315 na západ do místní části Jiříkovice,\n\nMěsto je přirozeným uzlem regionální autobusové dopravy. Dominantním dopravcem je zde ZDAR a.s. (kromě základní obslužnosti regionu zde zastavuje i dvěma dálkovými linkami, 840127 Žďár nad Sázavou–Olomouc a 840319 Bystřice nad Pernštejnem–Praha), zastavují zde však i dálková linka dopravce Tourbus a.s. (720265 Brno–Svratka), linka ICOM transport 760700 Jihlava–Ostrava a z Poličky do města jezdí linka 840901 dopravce Zlatovánek spol. s r.o. Autobusy mají ve městě dva terminály: autobusové nádraží (nyní s názvem „Nové Město na Moravě, centrum“ se nachází v bezprostřední blízkosti centra města i silnice I/19. Dopravní terminál s názvem „Nové Město na Moravě, Dopravní terminál“ byl zprovozněn v dubnu 2013 a nachází se u železničního nádraží ve východní části města. Má 5 autobusových stání, z toho 3 krytá, a 33 parkovacích míst P+R.\n\nNové Město na Moravě zahájilo provoz městské autobusové dopravy slavnostní předváděcí jízdou 6. ledna 2014. MHD je provozována na dvou jednosměrně okružních linkách se závleky a provozuje ji vozem pro 25 sedících cestujících dopravce ZDAR a.s. Během ročního zkušebního provozu chce dopravce doladit jízdní řády podle připomínek a vyzkoušet různé typy autobusů a podle potřeby je připraven nasadit větší autobus. Obě linky začínají a končí na dopravním terminálu. Linka 1 (845001), červená, je kratší, jede od Maršovic přes terminál kolem kulturního domu k nemocnici, navazuje zejména na vlaky. Linka 2 (845002), modrá, vede od Maršovic pod Brožkův Kopec, přes Dukelskou ulici, nemocnici, Palackého náměstí k Bille a Masarykovou ulicí na dopravní terminál, je více zaměřena na místní školáky. Jízdy na linkách se střídají v sudou a lichou hodinu, jezdí celotýdenně od 5 hodin ráno do 8 večer, některé ranní a polední spoje jezdí ale jen v pracovních dnech. Do přípravy zastávek a roční objednávky dopravních výkonů investovalo město asi milion korun. Pro další roky počítá s ročními dotacemi v řádu statisíců. Plné jízdné za jednu jízdu je 10 Kč a platí se při nástupu u řidiče, pro děti od 6 do 15 let je poloviční, zároveň byla zavedena od počátku roku 2014 Novoměstská karta (základní cena 900 Kč, pro děti a studenty 720 Kč a pro seniory nad 70 let 480 Kč), v jejíž ceně je automaticky zahrnuto roční předplatné na MHD a za svoz odpadu a slevy v městských zařízeních.\n\nMěstem prochází dálková cyklotrasa č. 19 (souběžně se silnicí I/19) a cyklotrasa č. 103 vede po silnici III/35314 na severozápad na Tři Studně.\n\n\n\nVýchodně od Nového Města se nacházela vesnice Mnichov nebo též Michovy, která zanikla a dnes ji připomínají pouze místní názvy Horní a Dolní Michovy a Michovské hory. První zmínka o osadě Mnichov pochází z konce 15. století, kdy jsou zmiňováni Mikuláš Vicher a Huňatý z Mnichova. Od začátku své existence patřila osada pánům z Lipého, kteří ji v roce 1496 prodali Vilémovi z Pernštejna. Od té doby začíná postupné skupování pozemků v Mnichově obyvateli Nového Města. Roku 1540 byla vesnice Janem z Pernštejna prodána Novému Městu. V roce 1580 ji Vratislav z Pernštejna uznává jako součást tehdejšího městečka. O 7 let později byla osada již vylidněná a o další rok později je v kupní smlouvě uváděna jako zcela pustá.\n\nMnichov možno lokalizovat severně od kopce Kalvárie na horní okraj pramenného zářezu přibližně v místech dnešní silnice č. 19 ve směru k Bystřici nad Pernštejnem.\n\n\n\n"}
{"id": "243398", "url": "https://cs.wikipedia.org/wiki?curid=243398", "title": "Hans Kelsen", "text": "Hans Kelsen\n\nHans Kelsen (11. října 1881 Praha – 19. dubna 1973 Orinda u Berkeley, Kalifornie) byl rakouský právní teoretik, právní filozof a státovědec. Zabýval se zejména teorií práva, ústavním právem a mezinárodním právem. Je zakladatelem právně-filozofického směru nazývaného ryzí nauka právní, jemuž příbuzná byla normativní teorie práva.\n\nHans Kelsen se narodil 11. října 1881 v Praze, v německy mluvící židovské rodině. Jeho otec Adolf Kelsen (narozený jako Abraham Littman) byl obchodník a pocházel z Brodů v Haliči. V Praze dlouho nezůstali, už roku 1884 se přestěhovali do Vídně, kde Hans Kelsen získal vzdělání. V roce 1900 absolvoval na klasickém gymnáziu a začal studovat práva na Vídeňské univerzitě, kde roku 1906 získal titul doktora práv. Po jednoroční praxi u soudu zastával různé úřednické funkce, ale především se připravoval na vědeckou dráhu.\n\nV roce 1911 se v oboru státního práva habilitoval prací \"Hauptprobleme der Staatsrechtlehre entwickelt aus der Lehre vom Rechtssatze\" („Hlavní problémy státoprávní nauky odvozené z nauky o právním výroku“) a začal působit na vídeňské právnické fakultě jako soukromý docent. Po první světové válce, ve které působil jako právní poradce na ministerstvu války, se stal nejdříve roku 1918 mimořádným a o už rok později řádným profesorem v oboru ústavního práva. Podílel se na tvorbě ústavy Rakouské republiky a stal se přísedícím ústavního soudu.\n\nPo roce 1930 musel z politických důvodů opustit ústavní soud, pak univerzitu a nakonec celé Rakousko. Jeho působištěm se stal německý Kolín nad Rýnem, odkud však po roce 1933 musel opět kvůli svému židovskému původu odejít. Dále působil v Ženevě a v letech 1936–1938 také na právnické fakultě Německé univerzity v Praze. V roce 1940 opustil Evropu úplně a po krátkém působení na Harvardově univerzitě se stal řádným profesorem na Kalifornské univerzitě v Berkeley, kde působil až do své smrti 19. dubna 1973.\n\nVe svém díle se Hans Kelsen inspiroval zejména transcendentální filozofií Immanuela Kanta, v interpretaci marburské školy (zejména Hermanna Cohena). To se projevuje především ve striktním požadavku na oddělení práva od jiných věd a v důsledném uplatňování normativních metod zkoumání práva. Kant inspiroval Kelsena pouze ve filozofické rovině, nikoli v rovině právně-teoretické (Kant byl zastáncem přirozeného práva). Myšlenkovými předchůdci Hanse Kelsena v právní teorii byli spíše Jeremy Bentham a John Austin a jejich rozkazní teorie. Sám Kelsen se označoval za žáka německého právníka a státovědce Georga Jellinka.\n\nKelsen významně ovlivnil řadu zejména britských právníků, mimo jiné H. L. A. Harta a J. Raze, z českých autorů brněnského Františka Weyra. Kelsenovým kolegou, ale výslovným protivníkem byl naopak německý právní teoretik absolutní svrchovanosti státu Carl Schmitt.\n\nV ústavním právu se Kelsen pokládá za tvůrce evropského modelu ústavního soudu jako nejvyššího ochránce demokracie a právního státu. Tento model, odlišný od ústavního soudnictví v USA, převzala řada dalších zemí (od roku 1921 i Československo).\n\nV oblasti teorie práva se Hans Kelsen proslavil asi nejvíce. Vytvořil nový právně-teoretický směr, označovaný jako ryzí nauka právní. Základem této teorie je přísné oddělení práva a morálky. Právo je podle něj vnitřně souladný, hierarchicky uspořádaný systém norem. Hierarchie právního řádu spočívá v tom, že nižší normy (obsažené např. ve vyhláškách) musí být v souladu s vyššími normami (normy zákonné, ústava). Pyramidální struktura právního řádu je dnes všeobecně přijímána.\n\nVytvořil také teoretický pojem „základní norma“ (\"Grundnorm\"), což je nejvyšší norma, stojící nad ústavou. Ta v Kelsenově pojetí umožňuje chápat právní řád jako platný. Tato teoretická konstrukce se stala v právní teorii předmětem mnoha sporů a byla všeobecně diskutována. Zabýval se též problematikou platnosti a účinnosti právních norem. V pozdějším období své vědecké kariéry se věnoval především normám jako takovým, podílel se na tvorbě mezinárodního práva a napsal rozsáhlý komentář k právu OSN.\n\nKelsen ostře vystupoval proti dosavadní právní teorii jak se vyvinula v 19. století. Vytýkal jí míšení práva s mimoprávními jevy (morálka, náboženství, sociologie) a prosazoval přísně juristický přístup k právu. Odmítal také tzv. dualismy v právu (tedy rozlišování objektivního a subjektivního práva, veřejného a soukromého práva, atp.). Sám však říkal, že nechce připsat vědě o právu nový směr, že chce pouze vytvořit normativní vědecké základy srovnatelné s jinými vědními obory.\n\nBěhem své vědecké kariéry spolupracoval též s tzv. brněnskou školou normativní teorie, zejména s jejím čelným představitelem a svým přítelem Františkem Weyrem. Společně vydávali mezinárodní časopis \"Revue internationale de la théorie du droit\".\n\n\n\n\n\n"}
{"id": "243399", "url": "https://cs.wikipedia.org/wiki?curid=243399", "title": "Barel rock", "text": "Barel rock\n\nBarel rock je folková hudební skupina, která byla založena v roce 1982 jakožto studentské amatérské sdružení na Vysoké škole veterinární v Brně (dnešní Veterinární a farmaceutická univerzita Brno). Sám název kapely, stejně tak jako její původní repertoár, byl a doposud je značně recesistní a parodicky laděný, neboť je odvozen od hry na plastové barely, květináče a podobné nádoby. Velice originální je i elektrofonická kytara-lopata postavená ve stylu velké lopaty na uhlí (lopata uhelka), kterou skupina také občas používá. Největším úletem je harmonika ve stylu oblíbených kláves Michala Davida poháněná šlapacím měchem hadicí od vysavače. Spolu se skupinou Lokálka patří tato skupina do tzv. „humoristicko-recesistické“ větve českého folku. Skupina dnes oficiálně sídlí ve Žďáře nad Sázavou.\n\n\n\n\n\n"}
{"id": "243401", "url": "https://cs.wikipedia.org/wiki?curid=243401", "title": "Michal Institoris Mošovský ml.", "text": "Michal Institoris Mošovský ml.\n\nMichal Institoris Mošovský ml. (známý též jako Inštitoris, Mossótzy či Mossóczy) (9. září 1732, Bystrička – 7. října 1803, Bratislava) byl slovenský evangelický farář, superintendent, spisovatel a bibliofil.\n\nPsal mimo jiné i v biblické češtině.\n\nZasáhl do vývoje evangelické toleranční církve v Čechách a na Moravě a přispěl k uklidnění napětí mezi luterány a reformovanými prostřednictvím svého spisu \"Listovní odpověď k augšpurského vyznání Čechům a Moravanům na jejich otázku: Jestli lámání chleba při s. Večeři Páně potřebné?\", který vyšel spolu s Českou konfesí v roce 1783 v Praze.\n\nProti francouzské revoluci a ateismu jsou zaměřeny jeho spisy \"Strom bez kořene a čepice bez hlavy\" (Bratislava, 1793), \"Od Boha zlomená pýcha našich i Božích nepřátelů\" (Bratislava, 1799).\n\n\n"}
{"id": "243402", "url": "https://cs.wikipedia.org/wiki?curid=243402", "title": "Jakub Noha", "text": "Jakub Noha\n\nJakub Noha (* 1. září 1950 v Praze) je český folkový písničkář, kytarista, textař a básník.\n\nV dětském věku se učil hrát na housle a na kytaru. Po studiu na střední škole vystudoval v roce 1975 Vysokou školu ekonomickou. V době studií byl zpěvákem ve Vysokoškolském uměleckém souboru univerzity Karlovy, po studiích během základní vojenské služby zpíval v Armádním uměleckém souboru Víta Nejedlého v Praze. S vlastním písničkovým repertoárem vystupuje již od poloviny 70. let 20. století. Do začátku 80. let vystupoval společně s Oldřichem Janotou, roce 1980 založil spolu s Jiřím Kohoutkem a Vlastimilem Markem hudební sdružení \"NA PRAHU\". Zároveň s tím vznikl i stejnojmenný hudební pořad tematicky věnovaný Praze. V roce 1982 pak vznikl kratší protiválečný pořad \"Ptáci a ryby\". V roce 1983 Supraphon vydává skupině první singl, ve stejném roce se ale skupina rozpadla. V roce 1990 základ nové hudební uskupení spolu se Slávkem Formanem a Jaroslavem Kovářem, i tento soubor se brzy rozpadá.\nV roce 1992 vzniká současné hudební uskupení Jakub Noha band. První sestava, plně využívající lahodně znějícího dvojlasu Jakuba s bratrem Janem Nohou (bicí + zpěv), doplněná o baskytaru Jana Volného, nahrála krásná písničková alba \"Kde je ten ráj\", \"Tady někde\" a především vynikající monotematické konceptuální \"Na Prahu\" (obzvláštněné houslemi Jana Hrubého).\nPočátkem tisíciletí se rozpadla, v současném Noha Bandu Jakuba doprovázejí kytarista Petr Bublák, bubeník (a syn) Vojtěch Noha a baskytarista Libereckého Jarretu Marek Štulír. Jestliže zvuk prvního Noha Bandu se dal přirovnat k Beatles (které také s oblibou hrával) nebo kalifornským folkrockovým kapelám, druhá inkarnace evokuje spíše špinavý zvuk Youngových Crazy Horse. Vlastní tvorba tohoto hudebního uskupení se pohybuje na pomezí folku, blues a rocku.\n\n\n\n\n\n"}
{"id": "243412", "url": "https://cs.wikipedia.org/wiki?curid=243412", "title": "Jake Burton Carpenter", "text": "Jake Burton Carpenter\n\nJake Burton Carpenter známý jako Jake Burton (29. dubna 1954 New York – 20. listopadu 2019) byl americký snowboardista; zakladatel firmy \"Burton Snowboards\". Je považován za spoluvynálezce snowboardu.\n\nJake Burton Carpenter se narodil v New Yorku, ale vyrůstal v Cedarhurstu v okrese Nassau County. Po absolvování Marvelwoodovy školy v Connecticutu se zapsal na University of Colorado at Boulder. Doufal, že jako lyžař bude úspěšný v univerzitním lyžařském týmu, ale jeho lyžařská kariéra skončila, když si zlomil při autonehodě klíční kost a následně ve stejném týdnu si ji zlomil ještě dvakrát, přičemž jednou na skateboardu. Po několika letech mimo univerzitu (včetně pracovního pobytu na koňské farmě) pokračoval ve studiích na Newyorské univerzitě, kterou absolvoval v oboru ekonomie. Po absolvování této univerzity se vrátil ke sportu. V Londonderry ve Vermontu si upravil Snurfer na základní model snowboardu, který měl navíc provaz, který jezdci umožňoval základní kontrolu nad snowboardem. V roce 1979 začal lepší snowboardy začal prodávat, byly vyrobené z ohebného dřeva a laminátu, k tomu měly pevné vázání, které drželo prkno na jezdcově botě. Ze společnosti Burton se postupem času stala jedna z největších světových snowboardových továren.\n\nKaždý podzim pořádal Jake „Fall Bash“, což je párty pro všechny zaměstnance a pro jeho přátele.\n\nZemřel 20. listopadu 2019 v Burlingtonu ve Vermontu.\n"}
{"id": "243415", "url": "https://cs.wikipedia.org/wiki?curid=243415", "title": "Paví vrch", "text": "Paví vrch\n\nPaví vrch (281 m n. m.) je vrch v Praze-Smíchově, nad záhybem Radlické ulice. Jižní svah tvoří stráň údolí Radlického potoka. Na severní straně se nachází park Santoška. K vrcholu kopce směřuje ulice Nad Santoškou, na niž navazuje serpentina ulice Na Pavím vrchu a bezejmenná účelová komunikace. Pro pěší je kopec přístupný z více stran.\n\nPod severovýchodním úbočím vede silniční tunel Mrázovka, který má na hřebeni kopce asi 48 metrů vysokou věž větrací šachty hloubky 79 metrů, vybudované v letech 2001–2002. U paty šachty se nachází podzemní ventilátorovna o ploše 207 m² a trafostanice o ploše 157 m².\n\nJednou z vrcholových dominant je honosná vila č. p. 1949. Původně patřila uhlobaronu Krulišovi, proto je někdy označována jako Krulišova vila. Při pražském povstání v roce 1945 zde dlouho odolávaly jednotky SS, ale nakonec se 6. května v poledne vzdaly. Roku 1948 byla vila znárodněna a od té doby ji užívá ministerstvo vnitra. Za socialismu spadalo toto pracoviště pod šestou správu Státní bezpečnosti a byl zde mimo jiné jeden ze 7 československých řídicích bodů rušiček zahraničního rozhlasového vysílání. Koncem 80. let byla vila nákladně zrenovována, na práci byli dováženi vězni. Dnes ji užívá Ministerstvo vnitra České republiky (objekt je označen \"Radiokomunikační a měřící středisko MVČR\"). \n\nSeverně od ní, nad záhybem stoupající ulice, se nachází architektonicky významná konstruktivistická Říhova vila (č. p. 1911), kterou architekt Josef Karel Říha postavil pro svou vlastní rodinu roku 1928.\n\nU východního konce hřebene je vyhlídka na údolí Vltavy, Nové Město, Vyšehrad a Pankrác, na západním konci hřebene je palouček s vyhlídkou na Radlice a přilehlé stráně.\n\nNa jižním a jihovýchodním svahu se do 1. poloviny 20. století rozkládaly vinice Barvířka, Brentová a Laurová.\n"}
{"id": "243427", "url": "https://cs.wikipedia.org/wiki?curid=243427", "title": "Tři legendy o krucifixu", "text": "Tři legendy o krucifixu\n\nTři legendy o krucifixu je povídkový triptych, který vydal Julius Zeyer poprvé časopisecky v Lumíru roku 1892, knižně pak poprvé vyšel roku 1895. Jak z názvu vyplývá, je společným prvkem spojujícím všechny tři samostatné legendy krucifix – kříž s ukřižovaným Ježíšem Kristem. Společným znakem je též osud hlavní postavy, která se nachází v nějaké mezní osobní situaci a snaží se jí v souladu se svým svědomím a vírou řešit. Čím se pak legendy liší je zásadní téma, kterým se ta která zabývá. Jednou to je téma národnostní, podruhé náboženské a potřetí sociální. Každá z legend ukazuje různé způsoby víry člověka v Boha.\n\nPo jazykové stránce autor používá, jak je u něj zvykem, dlouhá souvětí se složitou větnou stavbou, ale jinak je jazyk blízký vyprávění legend nebo pověstí.\n\nDěj nás zavádí do Prahy v době pobělohorské. Poražený český národ trpí pod vládou cizí šlechty. V bídě na ulici přežívá mnoho žebráků a pohybuje se mnoho chudých, mezi nimi také Inultus (latinsky: \"Nepomstěný\"). Jedné noci potká podivnou sochařku Flavii Santini, která právě hledá věrohodný model pro svoji sochu ukřižovaného Krista. Inultus splňuje její představu výrazem plným bolesti a utrpení, které provází jeho chudý život. Flavia má sochu vytvořit pro bohatého španělského šlechtice Baltazara a její dokonalostí chce předčit svou velkou konkurentku i vzor, sochařku Properzii de'Rossia. Inultus jako model dochází do ateliéru a nechává se na dlouhé hodiny pevně přivázat na kříž. Dlouhodobý pobyt v nepříjemné poloze mu přináší bolest a utrpení tak velké, že Flavia s uspokojením nachází ve výrazu jeho obličeje přesně to, co chce. Každodenní bolest na kříži však přivádí Inulta k přesvědčení, že stejně jako Kristus i on trpí a obětuje se, avšak za český národ, aby jej přivedl ke spasení. Tato myšlenka mu přináší uspokojení a útrpný výraz z jeho tváře mizí. To se Flavii nelíbí a v zuřivosti Inulta zabije. Podle mrtvého Inulta úspěšně dokončí svoji sochu a dostane se jí uznání nejen od španělského šlechtice, ale i ve společnosti. S pomocí svého služebnictva Inultovu mrtvolu vhodí do hlubokého sklepa. Sama však časem cítí výčitky svědomí, a tak se zabije. Téže noci zmizí ze sbírky španělského šlechtice i její socha Krista. Služebnictvo pak zveřejní Flaviin vražedný čin. Na pohřbu Inulta se sejde množství chudých lidí, kteří v něm ctí nadpřirozenou bytost. V čele pohřebního průvodu vidí kráčet Krista a biblického krále Davida.\nDěj se odehrává v Toledu, kde vedle sebe žijí početné skupiny křesťanů a židů, které se navzájem nemají příliš v lásce. Povídka ukazuje příčiny náboženské nevraživosti mezi věřícími těchto dvou náboženství.\nMladý žid Abisaín věří v Boha, jak jej vykládá Starý zákon, ale nevěří v Ježíše Krista. To je důvodem k tomu, že nenávidí i všechny křesťany a přeje jim jen smrt. Miluje Rispu, dceru židovského přítele Meribála, a chce si ji vzít za ženu. Meribál chce svoji dceru provdat pouze za toho, kdo je ochotný proti křesťanům bojovat. Abisaín se tedy rozhodne jednat, aby se otci své milé zalíbil. Seznámí jej se svým plánem, jak křesťanům ublížit. Jejich rozhovor ale skrytě vyslechne i Rispa. Abisaín tedy jde do křesťanského kostela a namaže nohy sochy ukřižovaného Krista jedem, protože ví, že křesťané chodí po obřadu nohy této sochy líbat, a tím je chce otrávit. Ukryje se v přítmí kostela, aby vše dobře viděl. První ale přijde k soše Krista Rispa ukrytá v plášti. Když chce nohy políbit, stane se zázrak, z nohou vypadne hřeb a socha Krista vyzvedne nohy do takové výše, že je nemožné je políbit. Křesťané si toho všimnou a považují Rispu za nehodnou k líbání nohou, když navíc zjistí, že je židovka, chtějí ji za znesvěcení vlastního kostela kamenovat. Rispa však najde zastání u abatyše, která ji vezme pod svoji ochranu, když se dozví, jak chtěla zemřít, aby varovala před činem svého milého.\nAbisaína to rozzlobí a ještě více pak sen, ve kterém se jej Kristus snaží převést na svoji stranu. V rozčilení jde v noci do kostela, probodne Kristovu sochu dýkou a shodí ji z kříže. Pak ji zabalí do pláště a odnese přes město do svého domu. Ráno je probuzen velkým hlukem a do jeho bytu se dere množství lidí – křesťanů – z ulice. Nechápe, proč. Lidé mu ukáží zakrvácenou sochu, která probodnuta značila celou cestu do jeho bytu krví. Rozzuřený dav jej ztrestá. Sápe na kusy jeho tělo a on, trpící, se znovu setkává s Kristem a uvěří v něj. Necítí pak žádnou bolest, ale jen nevýslovné blaho, které zachvátí jeho duši.\nDěj legendy je situován do vysokých slovenských hor. Samko se po letech vrací do svého rodného domu, který však již patří jiným lidem. Vzpomíná jak v domě uprostřed přírody strávil své dětství s rodiči, které mu zabili cizí vojáci, a roky svého jinošství s prabábou, o kterou přišel, když jej vojáci místního pána odvedli k němu na náročnou stavbu velkého hradu. Dlouhá léta tam ve skromnosti trpěl ponížení nejen od vojáků pána, ale i od spolupracujících dělníků. Jedinou útěchu našel u ptáků, mezi kterými v dětství vyrůstal a porozuměl jejich řeči. Tam dostal přezdívku Pták. Když byla stavba hradu dokončena, pán dělníky rozehnal, aby je nemusel živit. Samko zjistil, že se nemá kam vrátit, a tak se toulal po horách jako žebrák od stavení ke stavení.\nJednou se dostane do většího města, je raněn a probere se až na podlaze kostela mezi mrzáky a raněnými. Tam se při bohoslužbě zjeví Kristus a zbaví raněné jejich utrpení. Samkovi to pomůže nalézt svoji vnitřní sílu. Odchází těžkou cestou do hor, živí se jen lesními plody, až najde bohatý klášter. Mniši mu pomohou a přijmou ho mezi sebe. Samko má pocit, že se dostal do ráje. Ale i tito zbožní muži jej považují za blázna, když se seznámí s jeho životním příběhem. Po straně se mu stejně jako jiní lidé vysmívají.\nSamko při pracích v klášteře objeví v jedné kobce pohozený a zašlý krucifix. Postará se o něj, vyčistí jej a oblíbí si jej. Chodí často za ním, povídá si s ním a nosí mu jídlo. Jednou mniši zaslechnou Samkovu rozmluvu a chtějí za ním vstoupit do kobky a smát se mu. Jenže po vstupu do kobky jsou velmi překvapeni, když Kristus s tímto skromným a prostým chlapcem sám rozmlouvá. Slíbí mu, že jej vezme k sobě do opravdového ráje. Mniši pochopí, že Samko je díky svému příkladnému skromnému životu podle víry lepší než oni sami a stojí u Boha výše než oni. Nakonec splní umírajícímu Samkovi aspoň poslední přání: pohřbí jej pod křižovatkou cest, aby mohli lidé šlapat i po smrti po jeho srdci, jako to dělali po celý jeho život.\n\n"}
{"id": "243428", "url": "https://cs.wikipedia.org/wiki?curid=243428", "title": "Zlatá liga", "text": "Zlatá liga\n\nZlatá liga ( ) byl prestižní atletický seriál pořádaný mezinárodní atletickou federaci IAAF v letech 1998 až 2009. Vítězové všech mítinků si mezi sebou dělili jackpot ve výši jednoho milionu dolarů. Od roku 2006 se tento milion dělil na dvě části: první polovinu si rozdělili všichni účastníci s pěti vítězstvími, druhou pak absolutní vítězové.\n\nOd roku 2010 byla nahrazena novým seriálem Diamantové ligy.\n\n"}
{"id": "243429", "url": "https://cs.wikipedia.org/wiki?curid=243429", "title": "Dešin Šegpa", "text": "Dešin Šegpa\n\nDešin Šegpa (1384 - 1415) byl 5. karmapa školy Karma Kagjü a učitel čínského císaře, od něhož obdržel černou korunu.\n\nNarodil se v jižním Tibetu. Podle legendy ihned po naození řekl: \"Jsem karmapa. Óm mani padmé húm šrí.\" Brzy byl také Dešin Šegpa určen jako 5. karmapa, inkarnace předchozího karmapy Rolpy Dordžeho. Jako učitel dharmy mnoho cestoval po Tibetu i Mongolsku. Poté, co měl čínský císař vizi Avalókitéšvary, zavítal pátý karmapa v roce 1406 i na císařský dvůr. Prostřednictvím Šegpova učení o nenásilí (sa. \"ahinsá\") se mu podařilo zabránit několika válečným konfliktům.\n\n\n"}
{"id": "243435", "url": "https://cs.wikipedia.org/wiki?curid=243435", "title": "Thongwa Döndän", "text": "Thongwa Döndän\n\nTongwa Döndän (1416 - 1453) byl 6. karmapa školy Karma Kagjü, školy tibetského buddhismu.\n\nNarození Tongwa Döndäna ve východním Tibetu doprovázely četné zázraky a znamení. Již od dětství začal učit dharmě a brzy byla na něj přenesena linie Kagjü. Je autorem několika tantrických rituálů. Nechal vystavět mnoho buddhistických klášterů a stúp.\n\n\n"}
{"id": "243436", "url": "https://cs.wikipedia.org/wiki?curid=243436", "title": "Honda RA107", "text": "Honda RA107\n\nHonda RA107 je vůz formule 1 týmu Honda Racing F1 Team, který se účastní mistrovství světa formule 1 v roce 2007.\n\nVýkonnost týmu v předsezónních testech byla různorodá a Jenson Button naléhal, aby se vozy rapidně zlepšily. Bohužel na začátku sezony se ukázalo, že nový vůz je prakticky nekonkurenceschopný. Dokázal jej porážet i vůz jejich sesterského týmu Super Aguri, který je v podstatě jen vylepšenou verzí loňského modelu Hondy RA106. Zlepšení se dostavilo až v průběhu sezony, kdy Button dokázal ve Francii a Itálii získat první dva body.\n\n26. ledna byl představen nový barevný design Hondy, zobrazující planetu Zemi na černém pozadí vesmíru. Na zadním křídle je napsána adresa webu týkajícího se uvědomění si problémů životního prostředí, My Earth Dream.com. Tato stránka byla zprovozněna bezprostředně po představení nového vozu. Reakce na novou image Hondy ve formuli 1 byly různé, např. hnutí Greenpeace zdůraznilo jak si Honda protiřečí a ukázalo jak ve skutečnosti formule znečišťuje okolní prostředí.\n\n\nPodle plánu měla být nová specifikace současného modelu RA107 představena zhruba v polovině sezony. Nakonec bude nový vůz, na jehož základech Honda plánuje postavit model pro příští sezonu, mít premiéru zřejmě při japonské Grand Prix na okruhu Fudži.\n\nNejvětší změnou bude zcela přepracované aerodynamické řešení přední části vozu, včetně předního přítlačného křídla; přídavná křidélka na bočnicích vozu, jejichž úkolem bude vytvořit více mechanického přítlaku a lépe odvádět vzduch proudící kolem vozu na zadní část vozu.\n\nUniversal Music, Gatorade, Fila, IBM\n\n\"*\"Sezona v průběhu.\n"}
{"id": "243440", "url": "https://cs.wikipedia.org/wiki?curid=243440", "title": "Tunelování", "text": "Tunelování\n\nTunelování je termín užívaný běžně pro rozsáhlý finanční podvod, při kterém management z firmy ve velkém odčerpá její finanční prostředky do jiných firem managementem zpravidla vlastněných ((nastrčenými) spřátelenými osobami). Toto odčerpávání prostředků většinou ovšem není přímé (šlo by o často příliš velké riziko), ale např. prostřednictvím pro tunelovanou firmu výrazně nevýhodných obchodů.\n\nPoprvé byl tento termín použit pravděpodobně v Česku v první polovině 90. let 20. století, ovšem rozšířil se i mimo české prostředí a ve světě se pak používal např. během Asijské finanční krize. Jev zvaný \"tunelování\" se na počátku 90. let překládal do angličtiny jako \"Asset stripping\" („vzdalování aktiv“). Tento jev existoval na západě již dříve, v České republice ovšem dosáhl v průběhu 90. let značných rozměrů vinou nedostatečně rozvinutého a ustáleného právního prostředí. Brněnský hantec ovšem měl již dříve podobný termín „tunel“ případně „křivé tunel“ a spojení „udělat tunel“, „vařit na někoho křivé tunel“. Vyjadřuje jakoukoliv formu podvodu či podrazu, nejen finanční.\n\nNásledují příklady podniků, v nichž se předpokládaly tunelovací praktiky:\n\nVýstižným příkladem tunelování podvodného vyvedení finančních prostředků z C.S. Fondů. Tyto fondy v roce 1997 koupila od původních vlastníků ruská společnost Kos-Mos, která obratem vyměnila vedení společnosti C.S. Fond a.s. a změnila podpisové vzory k účtům fondů. Záhy byly za částku ve výši zhruba 1,23 mld. Kč, téměř veškerou hotovost fondů, nakoupeny akcie společnosti Drůbež Příšovice, a.s., o zhruba desetinové hodnotě.\n\n\n"}
{"id": "243449", "url": "https://cs.wikipedia.org/wiki?curid=243449", "title": "Altaelva", "text": "Altaelva\n\nAltaelva je řeka v severním Norsku, ve správní oblasti Finnmark. Je dlouhá 229 km. Povodí řeky je 8963 km².\n\nPramení v horské oblasti Finnmarksvidda, odkud teče na sever, kde se poblíž města Alta vlévá do Altafjordu na rozhraní Barentsova a Norského moře v Severním ledovém oceánu.\nNa svém středním toku protéká Altaelva jedním z největších kaňonů v Evropě. K jeho dolní části nacházející se přibližně 25 km jižně od Alty vede několik značených turistických tras.\n\nPrůměrný roční průtok vody činí 101 m³/s.\n\nProtéká městy Kautokeino a Alta.\nAltaelva je známá jako nejlepší lososová řeka v Norsku. V roce 1979 se na řece začala stavět vodní elektrárna. Tato stavba vyvolala obavy místních obyvatel o zachování přítomnosti lososů v řece a se stala předmětem vleklého sporu za občanská práva Sámů. Následovaly dlouhé měsíce nenásilných protestů na jejichž konci byl založen parlament Sámů, který rozhoduje o jejich záležitostech. Elektrárna byla nakonec přesto postavena, na přítomnost lososů v řece neměla žádný vliv.\n\n\n"}
{"id": "243451", "url": "https://cs.wikipedia.org/wiki?curid=243451", "title": "Čhödag Gjamccho", "text": "Čhödag Gjamccho\n\nČhödag Gjamccho (1454 – 1506) byl 7. karmapa Karma Kagjü, jedné ze škol tibetského buddhismu.\n\nNarodil se v severním Tibetu. Podle tradice již v pěti měsících řekl: \"Na světě nic není kromě prázdnoty (sa. \"šúnjatá\").\" O čtyři měsíce později byl rozpoznán jako sedmý karmapa, inkarnace Thongwa Döndäna. Většinu života strávil učením o nenásilí (sa. \"ahinsá\").\n\n\n"}
{"id": "243453", "url": "https://cs.wikipedia.org/wiki?curid=243453", "title": "Konjunktiv", "text": "Konjunktiv\n\nKonjunktiv (z pozdně latinského \"modus coniunctivus\", v překladu \"způsob sloužící k větné vazbě\", z lat. \"coniungere\" – spojovat) či (v některých jazycích) subjunktiv, francouzsky subjonctif (česky spojovací způsob) je slovesný způsob, který vyjadřuje zpravidla podmíněnost či hypotetičnost děje. Existoval již v praindoevropském jazyce a udržel se v mnoha živých jazycích. V češtině a některých dalších slovanských jazycích převzal jeho funkci kondicionál a částečně též imperativ. V jiných jazycích splynul konjunktiv s optativem.\n\nVyjadřuje akce možné, pravděpodobné, hypotetické, žádoucí, obávané nebo potřebné (slouží tak k vyjádření postojové modality mluvčího). Je to způsob akcí myšlených, které se nemusí stát v žádném časovém bodě. Označuje především subjektivnost, pochybnosti či nejistotu sdělení.\n\nKonjunktiv se spolu s optativem vyskytoval již v praindoevropském jazyce, což je zrekonstruovaný hypotetický jazyk, z kterého vycházejí četné současné jazykové rodiny. Těmi jsou například jazyky románské, keltské, germánské, slovanské, množství jazyků indického subkontinentu a jazyky íránské a perské. Tyto jazyky často konjunktiv zkombinovaly s dalšími způsoby a vytvořily způsoby hybridní, či jej zcela pozbyly.\n\nV tomto praindickém jazyce zajišťoval konjunktiv úlohu nereálna, tedy situací nepravděpodobných či protichůdných. Naproti tomu optativ vyjadřoval přání či tužby.\n\nPouze albánština, avestánština, starořečtina, sanskrt a do jisté míry i církevní staroslověnština si zachovaly konjunktiv a optativ jako způsoby oddělené a paralelní.\nV sanskrtu se použití konjunktivu nachází pouze v raném védickém jazyce a optativ s imperativem jsou ještě méně časté. Kolem roku 500 upadl konjunktiv v zapomnění, načež jeho místo převzaly optativ a imperativ. Tvary konjunktivu první osoby se nadále používaly jako imperativ, který však svůj tvar, odpovídající první osobě, ztratil.\n\nLatinský konjunktiv se skládá především z forem optativu, zatímco některé z tvarů původního subjunktivu vytvořily flexi času budoucího. To je patrné zejména v třetí konjugaci latinských sloves. V latině se \"*i\" minulého optativu projevuje tím, že latinský konjunktiv má samohlásky většinou uzavřené, zejména když indikativ užívá samohlásky méně uzavřené. Kupříkladu v indikativu se mění na v subjunktivu.\n\nV portugalštině, španělštině a italštině (jakož i v jiných románských jazycích) si subjunktiv uchovává tvar snadno odlišitelný téměř pro všechna slovesa. To platí i pro velké množství francouzských sloves. Všechny tyto jazyky totiž zdědily konjunktiv z latiny, který kombinuje několik forem a použití originální indoevropské flexe.\n\nNejčastější použití ve španělštině:\n\nVezměme tvar slovesa v infinitivu a odstraníme infinitivní koncovku (např.: \"trabajar\", kořen \"trabaj-\"). K tomu již můžeme dodat následující koncovky a vytvořit tak tvar přítomného subjunktiva:\n\nTedy kupříkladu: \"que yo trabaje\", \"que tú trabajes\", \"que vos trabajes\" (Rioplatense), \"'que vos trabajés\" (en Centroamérica), \"que él trabaje\", \"que nosotros trabajemos\", \"que vosotros trabajéis\", \"que ellos trabajen\".\n\nJe třeba také podotknout, že ačkoliv jsou koncovky vždy pravidelné, slovesa, která mají nepravidelný tvar v první osobě čísla jednotného, jej přebírají také do subjunktivu. Několik nejpoužívanějších sloves má navíc v subjunktivu zcela nepravidelný kořen:\n\nNásledující koncovky platí pro případ imperfekta subjunktivu:\n\nZatímco tvar -se je odvozen přímo z latinského subjunktivu, forma -ra byla odvozena později od španělského plusquamperfekta.\n\nBudoucí subjunktiv se již přestal používat v běžném jazyce. Nadále je možné jej nalézt pouze ve formálním kontextu ve třetí osobě. V moderním jazyce je nahrazen jinými formami subjunktivu.\n\nBudoucí subjunktiv se užívá především v právním prostředí. Obzvlážtě jej můžeme nalézt v článcích volebních zákonů, např.:\n\n\nPostupem času stále více převažuje užití přítomného subjunktivu nad ostatními formami. Stejně tak méně záleží na psaném či ústním, formálním či neformálním kontextu.\n\nV němčině se rozlišuje konjunktiv I a konjunktiv II. \n\nKonjunktiv I zahrnuje konjunktiv prézenta (např. \"er sei, er habe\"), konjunktiv futura a konjunktiv perfekta.\n\nKonjunktiv I často vyjadřuje cizí mínění, z pohledu mluvčího často nevěrohodné (indikativ prézenta: \"Er sagt, dass niemand zu Hause ist.\" – \"Říká, že nikdo není doma.\" x konjunktiv prézenta: \"Er sagt, dass niemand zu Hause sei.\" – \"Říká, že (prý) nikdo není doma.\"). \n\nKonjunktiv II zahrnuje konjunktiv préterita (\"er wäre, er hätte\") a konjunktiv plusquamperfekta. \n\nPojem \"kondicionál\" němčina nezná. Konjunktiv préterita odpovídá českému kondicionálu přítomnému, v hovorové němčině se (mimo sloves \"haben\", \"sein\" a \"werden\") často nahrazuje opisnou formou „würde + infinitiv“ – \"Ich hülfe\" (neobvykle a zastarale) x častěji \"Ich würde helfen.\" – \"Pomohl bych.\" Konjunktiv plusquamperfekta odpovídá českému kondicionálu minulému.\n"}
{"id": "243457", "url": "https://cs.wikipedia.org/wiki?curid=243457", "title": "Hana Ulrychová", "text": "Hana Ulrychová\n\nHana Ulrychová (* 31. březen 1949 Liberec) je česká zpěvačka, sestra hudebníka Petra Ulrycha.\n\nDětství prožila v Brně, kde byl její otec – operní pěvec – angažován jako sólista Janáčkovy opery. Od dětství velmi ráda zpívala, účinkovala v dětských sborech a učila se zpěvu. Vystudovala střední zdravotní školu.\n\nPo boku svého staršího bratra Petra účinkovala v brněnském \"Divadle bez tradic\" (DIBETRA).\nOd roku 1964 přešla do rockové skupiny Vulkán, v roce 1967 pak do skupiny Atlantis. Se skupinou Atlantis vystupovala v pražském divadle Rokoko. Zde zpívala vedle původního repertoáru také převzaté písně. Dále též vystupovala s olomouckou skupinou \"Bluesmeni\". Od roku 1968 vystupuje sólově, příležitosti začaly přicházet zejména po roce 1969, kdy její bratr Petr měl zákaz účinkování v médiích. Od roku 1970 se datuje její spolupráce s Tanečním orchestrem Československého rozhlasu (TOČR) i s brněnským orchestrem Gustava Broma. V roce 1971 získala s písní \"Spoutej mě\" (autorů Bohuslava Ondráčka a Zdeňka Borovce) své první velké ocenění – zlatou Bratislavskou Lyru. V roce 1974 vychází sourozencům Ulrychovým legendární album \"Nikola šuhaj loupežník\" (mnohem dříve než pozdější divadelní a filmové adaptace téhož námětu, jež nesly odlišný název \"Balada pro banditu\"). Tato úspěšná deska posunula sourozeneckou dvojici směrem k moravskému folklóru a stylizaci moravských lidových písní, které jsou dodnes hlavním repertoárem jejich doprovodné hudební skupiny Javory. V roce 1975 natočila své první profilové album \"Pojďte dál, chci být chvíli s Vámi\". Společně se svým bratrem Petrem také vystupovala v brněnských muzikálech \"Máj\", \"Koločava\" a \"Radúz a Mahulena\". Méně je známo, že Karel Kryl napsal píseň Nevidomá Dívka právě pro Hanu Ulrychovou, jejíž přednes je fenomenální, až později píseň interpretoval autor sám a v poslední době je známá verze v podání Anety Langerové.\n\nHana Ulrychová je fenomenální česká zpěvačka s velmi silným, krásným, čistým a výrazně znělým hlasem – altem. Zcela neprávem je médii a veřejností dodnes opomíjena, neboť je skutečnou legendou s výjimečným hlasem a kultivovaným pěveckým projevem.\n\n\n\n\n"}
{"id": "243459", "url": "https://cs.wikipedia.org/wiki?curid=243459", "title": "Chargé d’affaires", "text": "Chargé d’affaires\n\nChargé d’affaires (CDA) je diplomatická funkce vedoucího diplomatické mise v zahraničí. Česky je označovaná jako „vedoucí úřadu“. Může jím být jmenován diplomat, který je vedením zastupitelského úřadu pověřen ať již trvale, nebo dočasně, a který není řízen mimořádným a zplnomocněným velvyslancem.\n\nFunkce chargé d’affaires ale nesouvisí s diplomatickými hodnostmi. Při jmenování vysílající stát nežádá o souhlas hostitelské země (o tzv. \"agrément\"). Jmenování je pouze oznamováno cizímu ministerstvu zahraničí. Chargé d'affaires tedy není akreditován u hlavy cizího státu (jako velvyslanec nebo vyslanec), ale u příslušného ministerstva zahraničních věcí.\n\nVídeňskou úmluvou o diplomatických stycích je rozlišována funkce „chargé d’affaires en pied“ a „chargé d’affaires ad interim“:\n\n\n\nDiplomaté pověření funkcí chargé d’affaires en pied patří zpravidla mezi vedoucí a vyšší diplomaty. Zmocněnec, který zastupuje hlavu mise (velvyslance nebo vyslance) v jeho nepřítomnosti, se nazývá \"zmocněnec ad interim\".\n\n"}
{"id": "243466", "url": "https://cs.wikipedia.org/wiki?curid=243466", "title": "Bolazec", "text": "Bolazec\n\nBolazec (bretonsky Bolazeg nebo Botlazec) je francouzská obec v departementu Finistère v Bretani. Je vzdálená 63 kilometrů od Quimperu.\n\nPojmenování města vzniklo spojením bretonských slov \"bot\" (příbytek) a \"Glazec\" (jméno staré šlechtické rodiny).\n\n\nHistorie obce a památky\n"}
{"id": "243470", "url": "https://cs.wikipedia.org/wiki?curid=243470", "title": "Petr Ulrych", "text": "Petr Ulrych\n\nPetr Ulrych (* 21. únor 1944 Hradec Králové) je český zpěvák, hudební skladatel a textař, bratr zpěvačky Hany Ulrychové.\n\nPo ukončení střední školy vystudoval letecké inženýrství na Vojenské akademii v Brně. Letectví se však nikdy nevěnoval, ihned po ukončení školy v roce 1966 se stal profesionálním hudebníkem. Během studií na vysoké škole se soukromě učil hře na klavír, na brněnské konzervatoři dva roky studoval skladbu a hru na kontrabas. V roce 1961 spoluzaložil brněnské \"Divadlo bez tradic\" (DIBETRA) kam ho posléze následovala i jeho mladší sestra Hana. Od roku 1964 přešel do rockové skupiny Vulkán, v roce 1967 pak do skupiny Atlantis, kam ho opět následovala i sestra Hana.\n\nKdyž «21. srpna 1968 přišla \"na pomoc\" bratrská vojska, Petr Ulrych tentýž den spontánně složil a nahrál píseň Zachovejte klid!. Slova \"To ráno bylo klidný jako všechna rána, … a nikdo netušil, že otevře se brána pro křídla strašných ptáků, která nejsou sen. Zachovejte klid, se ozvalo z ticha, přišel k nám někdo, kdo nebyl pozvaný, zachovejte klid, když těžko se dýchá a každou chvíli někdo vběhne do rány. Zbývá mi jenom píseň, a proto zpívám jděte pryč, jděte pryč, pravdu nezničí tanky, my máme pravdu a vy jenom bič, zradu a bič\" samozřejmě neunikla cenzorům a na kariéru Ulrychových to mělo fatální dopad.»\n\nSe skupinou Atlantis vystupoval v pražském divadle Rokoko, kde vystupoval v pořadu \"Nepůjdem do kláštera\". Největším hitem skupiny byla píseň \"Nechoď do kláštera\", jež tehdy zvítězila v rozhlasové houpačce (což byla někdejší rozhlasová hitparáda). Petr Ulrych projevoval sklony k syntéze moravského folklóru s rockem, což se výrazně projevilo v následujících letech. V roce 1974 vychází sourozencům Ulrychovým legendární album \"Nikola šuhaj loupežník\" (mnohem dříve než pozdější divadelní a filmové adaptace téhož námětu, jež nesly odlišný název \"Balada pro banditu\"). Tato úspěšná deska, nahraná společně s Orchestrem Gustava Broma, posunula sourozeneckou dvojici směrem k moravskému folklóru a stylizaci moravských lidových písní, které jsou dodnes hlavním repertoárem jejich doprovodné hudební skupiny Javory. Petr Ulrych je uměleckým vedoucím, skladatelem i textařem této skupiny, kromě této vlastní tvorby je též autorem scénické a filmové hudby k několika dalším filmům a divadelním představením. Společně se sestrou Hanou také vystupoval v jím zhudebněných (jako spoluautor se Stanislavem Mošou) brněnských muzikálech \"Legenda\", \"Máj\", \"Koločava\" a \"Radúz a Mahulena\" uváděných v Městském divadle Brno. Za hudbu k muzikálu Koločava získal cenu Alfréda Radoka.\n\n\n\n\n\n\n"}
{"id": "243482", "url": "https://cs.wikipedia.org/wiki?curid=243482", "title": "Tambora", "text": "Tambora\n\nTambora (také \"Tomboro\") je činný stratovulkán, který se nachází na severu indonéského ostrova Sumbawa. Vrcholovou část tvoří mohutný kráter o průměru 7 km, jehož nejvyšší stěna dosahuje nadmořské výšky 2851 m.\n\nTambora je známá díky erupci z roku 1815, jejímiž následky zahynulo přibližně 100 000 lidí a je proto považována za jednu z největších zaznamenaných v historii lidstva (stupně VEI 7 – větší, ale lidmi nezaznamenaná, byla například Tobská katastrofa). Vyvržené sopečné produkty zasáhly bezprostředně Borneo, Jávu, Sumatru a Moluky. Vzhledem k velkému množství sopečného popela, který se uchytil v atmosféře, však následky erupce ovlivnily následující rok celou severní polokouli v podobě změny klimatu. Rok 1816 bývá označován jako \"Rok bez léta\".\n\nSopka proslula sérií erupcí, které začaly 5. dubna 1815 a vyvrcholily 10. dubna 1815. Tato sopečná erupce je považována za největší zaznamenanou erupci v historii lidstva. Výbuch tehdy vyvrhl asi 150 km³ pyroklastických trachyandezitů a byl slyšet až do vzdálenosti 2700 km od sopky. Kouř dosáhl výšky 44 km a sopečný materiál společně se sopečnými plyny byl dopraven až do stratosféry. Odhaduje se, že do atmosféry bylo uvolněno okolo 180 megatun aerosolu kyseliny sírové). Spad popela byl zaznamenán ve vzdálenosti až 1300 km od sopky. Popela bylo prý tolik, že v okruhu 65 km se pod jeho tíhou propadaly střechy domů. V okruhu 80 km údajně zahynulo vše živé včetně 10 000 lidí. V následujících týdnech následkem hladomoru a šíření nemocí zahynulo dalších 80 000 lidí. Podle odhadů si erupce vyžádala přibližně 92 000 lidských životů. Výbuch Tambory doprovázelo i pětimetrové tsunami, které způsobilo obrovské povodně po celé Indonésii.\n\nNásledující rok 1816 byl pro velké množství sopečného popela v atmosféře znám v Evropě a Severní Americe jako \"Rok bez léta\". V tomto roce došlo na severní polokouli k poklesu teploty o 0,5 °C oproti dlouhodobému průměru. Klimatolog Brönnimann na rekonstrukci teplot ukazuje, že v létě 1816 na východě Kanady (a v oblasti Nová Anglie) byly podprůměrné teploty, ale na západě Kandy nadprůměrné. Nešlo tedy o globální ochlazení všech míst.\n\nV květnu 1816 se Severní Amerikou prohnala sněhová bouře, která pokryla sněhovou pokrývkou USA a Kanadu a zničila veškerou úrodu. V kanadském Québecu v té době napadlo 30 cm sněhu. Po několika týdnech se na mnohých řekách a jezerech začal objevovat led. V této době byly zaznamenány velké teplotní rozdíly, kdy teplota během několika hodin klesla z 35 °C k bodu mrazu.\n\nNapoleonské války skončily roku 1815. V Evropě byla situace natolik vážná, že lidé, aby přežili, museli porazit své koně, kteří byli tehdy hlavním dopravním prostředkem. To mělo za následek celou řadu dopravních problémů. Situace přispěla k nápadu Karlu Draisovi na sestrojení svého \"Laufmaschine\", jinak známého jako draisina. Sám Drais ale uvádí, že reaguje na nedostatek koní způsobených válkou.\n\n"}
{"id": "243484", "url": "https://cs.wikipedia.org/wiki?curid=243484", "title": "Amidy", "text": "Amidy\n\nAmidy jsou skupina organických i anorganických sloučenin.\n\nAmidy karboxylových kyselin jsou organické sloučeniny, které vznikají náhradou skupiny OH karboxylové skupiny za amidovou skupinu NH. Substituované amidy mohou mít místo obou vodíků skupiny NH alkyly. Amidy patří mezi funkční deriváty karboxylových kyselin.\n\nAnorganické amidy vznikají náhradou jednoho atomu vodíku v molekule amoniaku atomem kovu (při náhradě dvou atomů vznikají imidy, při nahrazení všech tří vznikají nitridy), např.:\n"}
{"id": "243485", "url": "https://cs.wikipedia.org/wiki?curid=243485", "title": "Javory (hudební skupina)", "text": "Javory (hudební skupina)\n\nSkupina Javory je hudební uskupení sourozenců Hany a Petra Ulrychových založené v roce 1974. V současnosti (2013) vystupuje ve dvou formacích. Klasické Javory, které vystupují s tradičními nástroji, doplňuje bigbítová odnož JAVORY BEAT, která vnáší do hudebního výrazu skupiny novější nástrojové prvky.\n\n\n\n\n\n\n"}
{"id": "243496", "url": "https://cs.wikipedia.org/wiki?curid=243496", "title": "Srebrenický masakr", "text": "Srebrenický masakr\n\nGenocida v Srebrenici (též Srebrenický masakr) byl válečný zločin, spáchaný v červenci 1995 během války v Bosně a Hercegovině. Genocida se zakládala na masovém, plánovaném vraždění zajatých civilistů, výhradně Bosňáků muslimského vyznání, mužů a chlapců. Došlo k ní v regionu Srebrenica a spáchala ji Vojska Republiky Srbské pod vedením generála Ratka Mladiće, spolu s paramilitantní jednotkou \"Škorpioni\", která byla pod kontrolou Ministerstva vnitra Srbska. Na genocidě se podílelo i několik stovek řeckých a ruských dobrovolníků.\n\nUdálost je považována za jeden z největších masakrů v Evropě od druhé světové války a řadí se mezi nejhrůznější zločiny moderní evropské historie. Zavražděno bylo přes 8000 Bosňáků. Aktuální seznam pohřešovaných a zavražděných lidí v Srebrenici obsahuje 8373 jmen (z toho 74 žen a 33 dětí mladších 15 let), toto číslo však stále není konečné.\n\nGenerál Ratko Mladić a skupina důstojníků Vojsk Republiky Srbské jsou v současné době obviněni z válečných zločinů, včetně genocidy, Mezinárodním trestním tribunálem pro bývalou Jugoslávii (ICTY). ICTY mimo jiné vydal pravomocný rozsudek, v němž masakr v Srebrenici kvalifikuje jako akt genocidy. Dne 26. února 2007 Mezinárodní soudní dvůr potvrdil rozsudek ICTY a konstatoval, že masakr ve Srebrenici a Žepě představoval genocidu. Jako genocidu masakr označuje i Rezoluce Spojených států amerických č. 199, Rezoluce Spojených států amerických č. 310 a Usnesení Evropského parlamentu 2015/2747(RSP).\n\nPočátkem 90. let 20. století se s přicházejícími změnami ve střední a východní Evropě začala měnit i situace na Balkáně. Na jedné straně se otevíraly emancipační tendence jednotlivých republik (především severu) Jugoslávie, na straně druhé snahy o udržení její celistvosti. Poměrně rychlé vyhlášení samostatného nejprve Slovinska, později Chorvatska a nakonec i Bosny a Hercegoviny bez řešení statusu Srbů, kteří obývali části těchto republik v dominantním postavení, mělo za následek vyhlášení samostatnosti Republiky Srbská krajina na území Chorvatska a Republiky srbského národa v Bosně a Hercegovině.\n\nPolitické neshody se již na jaře 1991 vyostřily natolik, že v některých oblastech Chorvatska přerostly v ozbrojené střety a nakonec v regulérní válku. Vojáci pravidelných armád, polovojenské jednotky i námezdní žoldáci na všech stranách konfliktu prováděli vraždy, masakry a znásilňování nepřátelského etnika, loupili a vypalovali jim domy. Aby bylo zabráněno těmto excesům, ustanovila OSN roku 1991 vojenské jednotky UNPROFOR, které od roku 1992 měly zabraňovat vraždění civilního obyvatelstva vytvářením tzv. „bezpečných zón“.\n\nÚkolem jednotek UNPROFOR bylo podle podmínek příměří mezi srbskými a muslimskými silami primárně dohlížet na demilitarizaci oblasti kolem Srebrenice, ale z rozhodnutí Rady bezpečnosti OSN také odvracet srbské útoky proti oblasti a zajišťovat humanitární pomoc. Nejasná byla i možnost použití síly.\n\nOblast středního Podriní (region okolo Srebrenice) s převážně bosenskou populací měla strategický význam pro Srby. Bez tohoto regionu by neexistovala teritoriální celistvost v rámci nově vyhlášené Republiky srbské. Z tohoto důvodu Srbové přistoupili k etnickým čistkám Bosňáků z oblastí ve východní části Bosny a středního Podriní. Z rozsudku ICTY:\n\nJakmile byly města a vesnice bezpečně v jejich rukách, srbské síly – armáda, policie, paramilitantní skupiny a někdy dokonce i srbští vesničané – postupovaly následovně: muslimské domy a obydlí byly systematicky vypleňovány a vypalovány. Muslimské obyvatelstvo bylo shromážděno nebo zajato a přitom někdy mláceno či zabito. Muži a ženy byli odděleni a většina mužů zadržena v bývalé věznici KP Dom.\n\nDne 6. července 1995 v časných ranních hodinách začali město ostřelovat příslušníci Vojsk Republiky Srbské, jejichž část byla rekrutována z okolních vesnic. Město Srebrenicu chránilo 600 nizozemských vojáků UNPROFOR a vojáci 28. divize bosensko-muslimské armády, kteří následně podnikli protiútok.\n8. července bylo město ostřelovánu znovu, přičemž bylo zasaženo i předsunuté stanoviště nizozemských UNPROFOR, kteří se kvůli nedostatečné výzbroji museli vzdát a po delším vyjednávání jim Srbové povolili odjet do Srebrenice. Cestou tam se však nizozemští vojáci při snaze projet silniční zátaras dostali do konfliktu s bosenskými obránci, kteří po jejich transportéru hodili granát. Výsledkem byla smrt vojína Raviv van Renssena.\nNásledující den pokračovalo srbské ostřelování a z města uprchly tisíce civilistů. Srbové obsadili další pozorovací stanoviště sil OSN a vzali jako rukojmí asi 30 nizozemských vojáků. 10. a 11. července mělo dojít k leteckým útokům na Srby, ale nakonec k tomu nedošlo i kvůli tomu, že Srbové hrozili, že v případě útoku zabijí nizozemská rukojmí. V tomtéž období se 28. divize bosensko-muslimské armády, která v bojích utrpěla ztrátu asi 2 tisíc mužů, začala postupně stahovat, i když byla početně silnější, než útočící srbské jednotky. Její vojska odcházela směrem ke Snagovu a zbylí vojáci museli složit zbraně, přičemž byli zajati srbskými silami. 12. července 1995 začaly autobusy odvážet zbývající ženy a děti na muslimská území, muži však zůstali izolováni. Celkem Srebrenicu opustilo dle Světové zdravotnické federace 35 632 lidí.\n\nRáno 10. července byla situace v samotné Srebrenici napjatá. Její obyvatelé zaplavili ulice a začali utíkat k Potočarům, kde se nacházela základna OSN. Plukovník Karremans požadoval okamžitou vzdušnou podporu NATO. Letouny NATO se 11. července pokusily bombardovat dělostřelecké pozice Vojsk republiky srbské (VRS) nad Srebrenicí, ale vzdušná podpora NATO byla zastavena poté, co VRS pohrozila zabitím nizozemských vojáků, kteří se nacházeli v jejím zajetí, a odstřelováním základny OSN v Potočarech a jejího okolí, kde se nacházelo 20 000–30 000 civilistů.\n\nDne 11. července VRS obsadila Srebrenici. Pozdě odpoledne se generálové Ratko Mladić, Radislav Krstić a další důstojníci prošli ulicemi Srebrenice a velký počet (tisíce) utečenců pochodoval k Potočarům, kde hledal záchranu u Nizozemského batalionu.\nKonfrontováno s pádem Srebrenice, civilní obyvatelstvo se stáhlo do Potočar, vzdálených pět kilometrů severozápadně od města, aby tam nalezlo ochranu na základně OSN. Do večera 11. července se tam shromáždilo mezi 20 a 25 tisíci uprchlíků, většinou žen, dětí, starců a „vojensky nezpůsobilých“. Několik tisíc jich vstoupilo do základy OSN otvorem v oplocení, který nizozemští vojáci vystříhali na místě méně viditelném pro příslušníky VRS, zatímco se ostatní nacházeli v okolí základny, v halách továren a na polích. V mase utečenců bylo v samotné základně nejméně 300 „vojensky způsobilých“ mužů a mimo ni mezi 600 až 900. Nikdo z nich nebyl ozbrojen. Tímto způsobem se na malém prostoru shromáždil velký počet uprchlíků, přitom podmínky byly kvůli vysokým teplotám, nedostatku vody, potravin a léků zcela katastrofální.\n\nVědomi si reality, uprchlíci v Potočarech navečer dne 11. července veřejně požadovali od příslušníků Nizozemského batalionu, aby byli evakuováni. Informován byl o tom i plukovník Thomas Karremans a přes něj na setkáních v hotelu Fontana i velitel Hlavního štábu VRS generál Ratko Mladić. Na druhém setkání, uskutečněném téhož dne ve 23:00 ve stejném hotelu, plukovník Karremans informoval generála Mladiće a všechny přítomné (důstojníky Hlavního štábu VRS a představitele uprchlých civilistů Nesiba Mandžiće) o obklíčené mase lidí a humanitární krizi, která hrozila utečencům v Potočarech. Při té příležitosti generál Mladić řekl, že sami Bosňáci musí rozhodnout, jestli si přejí zůstat nebo odejít (a kam) a že prověří, jestli se mezi „vojensky způsobilými“ muži v Potočarech nenachází váleční zločinci. Výslovně požadoval, aby příslušníci 28. divize Armády Republiky Bosny a Hercegoviny (ARBiH) z enklávy Srebrenica složili zbraně. Důstojníci Nizozemského batalionu nevěděli, kde se v té chvíli nachází tyto síly a na třetí schůzce konané 12. července v 10:00 v uvedeném hotelu v Bratunaci sdělili generálu Mladićovi, že se jim nepodařilo navázat kontakt s příslušníky 28. divize ARBiH. Této schůzky se účastnili i tři zástupci uprchlíků (Nesib Mandžić, Ćamila Osmanović a Ibrahim Nuhanović). I přes ujištění představitelů uprchlíků, že nevědí, kde se 28. divize nachází a s jejími členy nejsou v kontaktu, generál Mladić zopakoval požadavek na odzbrojení a slíbil zajistit převoz pro všechny civilisty z enklávy Srebrenica s podmínkou, že předtím oddělí muže od 17 do 70 let, aby zjistil, jestli se eventuálně neúčastnili předchozích válečných zločinů.\n\nPředstavitelé mezinárodních humanitárních organizací ve Srebrenici poslali 12. července svým centrálám zprávu, ve které se uvádí, že humanitární situace v ranních hodinách toho dne je dosud nejhorší, jelikož se nedostává potravin, léků a ošacení, dle jejich odhadu se okolo 30 000 lidí nachází na základně nebo v jejím okolí a dalších 8 000 se pokouší probít z Horních Potočar do základny UNPROFOR. Výslovně je uvedeno, že mezi shromážděným obyvatelstvem se nenachází ani jediný ozbrojený voják ARBiH.\n\nV ranních hodinách (mezi 6. a 7. hodinou) dne 12. července do základny OSN v Potočarech vstoupili příslušníci speciální jednotky Ministerstva vnitra RS, části Bratunacké brigády a jednotky vojenské policie Bratunacké brigády, aby „zajistily pořádek“, hledali a oddělovali „vojensky způsobilé“ muže podle ústního nařízení generála Ratka Mladiće na setkání v hotelu Fontana v Braunci z 11. a 12. července. Tam byla, mimo jiné, domluvena evakuace uprchlých civilistů z Potočar na území pod kontrolou ARBiH ve směru na Tuzlu s následným oddělením „vojensky způsobilých“ mužů.\n\nSituace se před polednem 12. července v Potočarech zhoršovala. Tehdy se za doprovodu vysokých důstojníků Hlavního štábu a televizních štábů objevil generál Ratko Mladić, který mezi obklíčenými lidmi vyvolal naději, když dětem rozdával sladkosti (později byl rozdělován chléb) a sliboval, že civilisté budou odvezeni tam, kam si přejí.\n\nTěžké podmínky v Potočarech 12. července se ještě zhoršily z důvodu terorizování, urážení a mučení během oddělování „vojensky způsobilých“ mužů a sporadickým vraždám za slévárnou zinku, u potoka a za „bílým domem“. Teror se zvětšil v průběhu noci. Vojáci vytahovali a odváděli lidi z davu. Bylo slyšet výkřiky, naříkání, sténání a výstřely. Někteří uprchlíci viděli mučení, znásilňování a zabíjení a někteří našli zavražděné. Několik civilistů spáchalo sebevraždu oběšením.\nBrzy ráno 12. července velení Drinského korpusu VRS nařídilo všem svým jednotkám a Ministerstvu obrany mobilizaci všech dopravních prostředků a jejich shromáždění na fotbalovém stadionu v Bratunaci od 16:30 hodin.\n\nOkolo poledne 12. července začaly do Potočar přijíždět první autobusy a kamiony na převoz žen, dětí a starců ve směru na Tuzlu. Uprchlíci do nich okamžitě začali nastupovat, aniž by věděli, kam pojedou. Příjezd velkého počtu autobusů a kamionů byl organizován Hlavním štábem VRS. Nastupování do autobusů bylo prováděno za přítomnosti a pod dohledem příslušníků VRS a za pomoci Nizozemského batalionu. V průběhu dne bylo do teritoria ARBiH evakuováno okolo 8500 lidí. Převoz byl během noci přerušen a pokračoval v ranních hodinách 13. července.\nKomandant Hlavního štábu VRS, neurčitý počet důstojníků tohoto štábu, velení Drinského korpusu a velitel Bratunacké brigády byli ve dnech 12. a 13. července vídáni na základně Nizozemského batalionu v Potočarech.\n\nBěhem převozu byly autobusy a kamiony přeplněné a počasí bylo velmi teplé. Prvý konvoj vozidel doprovázeli příslušníci Nizozemského batalionu a při cestě do Tišće nedocházelo k oddělování „vojensky způsobilých“ mužů. Později členové VRS jejich asistenci zabránili násilným odejmutím vozidel a v průběhu evakuace bylo na různých místech, nejčastěji v Tišći, prováděno oddělování. Po příjezdu do Tišće utečenci pokračovali pěšky do Kladnje, několik kilometrů přes „zemi nikoho“, mezi srbskými a bosňáckými liniemi.\n\nÚplná evakuace uprchlých Bosňáků z Potočar a splnění dohod z 11. a 12. července byly dokončeny 13. července do 20:00 hodin. Na letišti v Doubravách našlo útočiště okolo 22 000 těchto uprchlíků (ve stanovém městě), dalších několik tisíc se ubytovalo na druhých místech a u přátel a rodiny.\nJiný osud potkal odvedené muže. Ti museli v Potočarech zanechat všechny své věci před „bílým domem“ a potom byli drženi v krajně nevhodných podmínkách. V blízkosti „bílého domu“, za budovou „Transport“ a v okolí potoka byly v těchto dnech prováděny sporadické vraždy, o čemž se mohli přesvědčit příslušníci nizozemského batalionu OSN, kteří na to upozornili svého nadřízeného plukovníka Josepha Kingoriho, vojenského pozorovatele OSN pro oblast Srebrenice. Slyšel střelbu a pokoušel se zjistit, co se děje, ale v tom mu zabránili příslušníci VRS. Oddělení „vojensky způsobilí“ Bosňáci v Potočarech (nejméně 1000 osob) byli odvezeni z Potočar na jiná zajatecká místa v Bratunaci 12. a 13. července, kam byli dopravováni i zajatci ze smíšené kolony v lese a odtud na místa poprav. Zbyla po nich velká hromada osobních věcí a dokumentů, která byla spálena pozdě večer 13. července.\n\nMezinárodní výbor Červeného kříže ze základny v Potočarech evakuoval dne 16. července 87 raněných do Bratunace, kde bylo také provedeno oddělování „vojensky způsobilých“. Separováno bylo 23 zraněných, kteří se stali válečnými zajatci. Jejich osud je neznámý.\nJedna část obyvatelstva (mezi 10 a 15 tisíci) se po obsazení Srebrenice shromáždila u vesnic Jaglić a Šušnjari, odkud hledali záchranu v oblastech pod kontrolou ARBiH. Asi jedna třetina mužů byli vojáci 28. divize ARBiH, ale jen část z nich byla ozbrojena. V čele kolony stanuly jednotky 28. divize, za nimi pak civilisté, mezi kterými byl i menší počet žen, dětí a starců. Zadní voj vytvořil samostatný batalion 28. divize.\nČelo kolony vyrazilo 12. července v 00:30 hodin z Šušnjar přes Jaglić a Buljim k místu zvanému Kameničko Brdo. V noci byla kolona kvůli slabé viditelnosti a strachu z min a paniky přerušena a její pohyb byl zastaven. K obnovení pohybu došlo až po svítání.\nVRS z různých směrů kolonu odstřelovala, protože podle pravidel VRS, což potvrdili vojenští specialisté obžaloby i obhajoby v procesu s generálem Krstićem, „představovala legitimní vojenský cíl“.\n\nHlavní část kolony v odpoledních hodinách pokračovala v cestě, přičemž první skupina přešla silnici Konjević Polje-Nova Kasaba. VRS okolo 18:00 přesně určila polohu utečenců na pozici Kameničko Brdo (nad vesnicí Pobuđe), kam větší díl kolony úspěšně dorazil. Kolona uprchlíků vedená představiteli obecní samosprávy s raněnými na čele vyrazila okolo 20:00 z polohy Kameničko Brdo k vodnímu toku zvanému Krajinovički potok. Poté, co tento potok přebrodilo několik desítek lidí, objevili se vojáci VRS. Přijížděli kamiony a obrněnými transportéry silnicí ze směru od vesnice Kravina, mezi kterými bylo jedno vozidlo bílé barvy se symboly UNPROFOR vyzývající přes megafon Bosňáky, aby se vzdali.\n\nV odpoledních a večerních hodinách síly VRS a Ministerstva vnitra zajaly větší počet lidí ze zadního voje kolony v oblasti Ravni Buljim. VRS používala různé způsoby, počítaje v to výstroj OSN a Červeného kříže, aby oklamala účastníky kolony. Slibovala jim ochranu života, přepravu do Tuzly a garantovala bezpečnost s tím, že UNPROFOR a Červený kříž byl pověřen jejich dopravou do Tuzly. Počet zajatých dne 12. července dosáhl asi 1000 osob. Při zajímání VRS zajatcům odnímala osobní majetek, některé z nich na místě zabila.\nNa blokádu a zajímání běženců ze Srebrenice Republika Srbská angažovala speciální jednotky policie. Tak byl v oblasti vesnic Brežanci-Bokčin Potok v 15:55 hodin zablokován větší podíl uprchlíků. Této činnosti se měly účastnit i některé menší jednotky policie z Republiky Srbská Krajina a Republiky Srbsko, přímé důkazy ale nejsou k dispozici.\nDalším místem zajímání byla oblast rozdělení kolony v úpatí hory Kameničko Brdo a osady Krajinovići u vesnice Pobuđe.\n\nRozdělené skupiny kolony dne 13. července v 1:00 hodinu pokračovaly v cestě k silnici Konjević Polje-Nova Kasaba a překročily ji krátce před svítáním. V přechodu této komunikace bránily příslušníci VRS střelbou. Poslední větší skupiny přešly silnici u místa Svilili okolo 6:00 hodiny, poté byl přechod cesty znemožněn VRS, která na komunikaci umístila početné síly.\nV ranních hodinách v širším prostoru vesnic Pobuđe mezi dopravní komunikací Bratunac-Konjević Polje-Nova Kasaba bylo zablokováno okolo 8000 lidí. V průběhu dne do 17:30 hodin bylo zajato nejméně 6000 mužů, kteří se nacházeli na různých místech. Největší díl zajatců byl odveden na sběrná místa v Nové Kasabě, kde bylo drženo 1500-3000 lidí, a vesnici Sandići, kam bylo dopraveno 1000-4000 lidí. Část zajatců zadržených u vesnic Nova Kasaba a Konjević Polje byla zabita na břehu řeky Jadar ráno 13. července.\n\nTéhož dne v odpoledních hodinách (okolo 16:00) VRS ve třech autobusech dovezla skupinu zajatých Bosňáků do vesnice Cerska a tam je zastřelila. Zabito bylo nejméně 149 osob, ve věkovém rozmezí 15-50 let, z nichž 147 nosilo civilní oblečení. Nejméně 48 mělo svázáno ruce za zády drátem.\nNěkolik zajatců na dopravní komunikaci Kravina-Milići bylo na místě zabito.\nPozdě odpoledne 13. července více než 1000 zajatých u vesnice Sandići bylo odvedeno do Kravice a zavřeno ve skladišti zemědělského družstva OOK Kravica. Po incidentu, kdy jeden zajatec zabil policistu, její příslušníci zahájili zabíjení zajatců bazukami, ručními granáty aj.\nVRS okolo 16:00 hodiny na hoře Udrč přesně zaměřila shromážděnou masu, kde se nacházelo přibližně 5000 lidí, proti kterým zahájila dělostřeleckou palbu. Kolona pokračovala v cestě k vesnici Kamenica a dále k Tuzle.\n\nU vesnice Glodi se kolona zastavila, jelikož VRS v oblasti Velja glava umístila zálohy v očekávání, že uprchlíci půjdou přes Caparde k Tuzle, tj. nejkratší cestou.\nJednotky 1. bratunacké brigády napadly část příslušníků přetržené kolony v Pobuđe, kteří se pokoušeli hledat bezpečí v enklávě Žepa, umístěním záloh v oblasti Bračan a Podravanje.\nVRS dislokovala zálohy 14. července v objektu Velja glava a kolonu rozbila. Poté se kolona vrátila a mířila k Mlađevci. Čelo kolony se zastavilo v místě Jošanica Gaj a čekalo, až se celá kolona shromáždí a v 16:00 se její účastníci vydali na cestu. VRS v oblasti vesnic Marčići-Snagovo umístila silné zálohy s tanky a transportéry, které podporovaly speciální jednotky Ministerstva vnitra. Během střetnutí byl zajat velitel jednoho oddílu. V 16:00 kolona pokračovala na Tuzlu, přičemž byla vystavena dělostřelecké palbě z objektu Velja glava a kopců nad Zvornikem. Zajatý velitel se spojil s majorem Obrenovićem ze Zvornické brigády VRS a poté aktivita dělostřelectva ustala.\n\nBěhem noci ze 14. na 15. červenec kolona více jak 4000 lidí směřovala k silnici Zvornik-Tuzla. Po zřízení průchodu v oblasti Marčići ke koloně přibyli i ti, kterým se podařilo probít z obležení u Konjević Polje a Nové Kasaby.\nOzbrojené síly RS, zvláště 1. milićká a 1. bratunacká brigáda a s nimi Samostatný batalion Skelani, prováděly „obhlídku terénu“ a zajaly větší počet Bosňáků.\nV průběhu 14. července z Bratunace do Zvorniku bylo převezeno 2000-2500 mužů. Zajatci byli umístěni v tělocvičně základní školy v Grbovcích a dalších školách. V samotných Grbovcích bylo asi 1000 zajatců. Z Grbovcí pak byli se zavázanýma očima kamiony převáženi na popraviště v Orahovci. Zavraždění byli naházeni do masových hrobů, které VRS později vykopala a jejich ostatky převezla na druhá místa a pohřbila (lokalita Lazeta), totéž se opakovalo ještě jednou (lokalita Hodžići).\nStejného dne VRS 1500-2000 zajatců z Bratunace převezla do Petkovců a uvěznila v tělocvičně základní školy. Zajatcům byly svázány ruce za zády drátem, poté byli přinuceni se vyzout a kamiony je převážely k hrázi Petkovci, kde je VRS střílela ve skupinkách od 5 do 10 osob. Jeden díl zajatců byl 14. července z Bratunace převezen autobusy do vesnice Pilica (základní školy), kde byli zadržováni dvě noci.\n\nBěhem noci ze 14. na 15. červenec čelo kolony s raněnými pokračovalo v cestě k místu zvaném Crni Vrh a překročilo silnici Zvornik-Tuzla. V ranních hodinách překročila komunikaci v oblasti Crni Vrh s vydala se k lokalitě Križevačke njive, kde došlo ke srocení kolony.\nKolona v ranních hodinách 15. července překročila silnici Zvornik-Caparde a s ohledem na vzdálenost 3-4 kilometrů od vesnice Baljkovica neměla dosud přímý kontakt s předními liniemi VRS. Druhá část kolony byla v ten samý čas teprve pod horou Udrč a směřovala ke Kamenici a dále k Tuzle.\nSíly VRS ve snaze zamezit pohybu kolony zablokovaly širší oblast Crni Vrh a Planinci, částečně oblast Kamenica a Glođansko brdo. V oblasti Pandurica, Planinci, Crni Vrh, Kamenica a Glođansko brdo se nacházelo okolo 3000 lidí.\n\nV rozhovoru s jedním generálem z Hlavního štábu VRS Dragan Obrenović, náčelník štábu Zvornické brigády, navrhl, aby se kolona pustila. Generál to však odmítl a nařídil její zastavení a zničení, s čímž souhlasil i náměstek ministra vnitra RS, který všem jednotkám nařizoval (letectvo nevyjímaje) zabití všech lidí v koloně.\n\nVysoký důstojník Centra veřejné bezpečnosti Zvornik informoval Obrenoviće o situaci v Bratunaci, kde se nacházelo velké množství zajatých Bosňáků a poukázal na nebezpečí, který se tím vytvořilo.\nBěhem přechodu linií na cestě Konjević Poje byl zajat větší počet Bosňáků.\nTéhož dne Sekretariát Ministerstva obrany Zvornik na základě žádosti Velitelství Drinského korpusu vydal nařízení k mobilizaci všech vojensky způsobilých branců na teritoriu okresů Vlasenica, Milići, Skelani, Bratunac a Šekovići s cílem zabezpečení terénu a zničení kolony.\nKromě armády se do chytání a přivádění zajatců zapojily i policejní oddíly Republiky Srbské.\nČelo kolony se dne 15. července v 17:15 hodin při pohybu střetlo s jednotkami Ministerstva vnitra Republiky Srbské ve vesnici Marčići. Tehdy došlo poprvé k přímé konfrontaci mezi čelem kolony a opevněným postavením MV Republiky Srbské, jehož jednotky, zvláště Centrum veřejné bezpečnosti Zvornik, společně s armádou byli rozprostřeny na prostoru od Srebrenice do Tuzly. Na obou stranách byli padlí.\n\nKolona v průběhu noci z 15. na 16. července bezpečně prošla částí cesty Križevačke njive-Baljkovica, kde se skryla v jednom potoku a vyčkávala na výsledek bojů na Baljkovici, které vedly síly 2. korpusu ARBiH a jedna skupina ozbrojených vojáků z čela kolony.\nV oblasti Marčići-Crni Vrh síly Republiky Srbské nasadily 500 vojáků a policistů, aby zastavili rozpojenou část kolony (okolo 2500 lidí), kteří šla od Glodi k vesnici Marčići.\nČást 28. divize ARBiH za účasti a dělostřelecké podpory jednotek 2. korpusu ARBiH z Tuzly provedla v ranních hodinách (okolo 8:00) 16. července útok, probila se liniemi VRS a spojila s jednotkami 2. korpusu v oblasti Baljkovice, kde se vedly prudké boje. Poté bylo zahájeno vyjednávání mezi 2. korpusem ARBiH a Zvornickou brigádou VRS.\n\nVelitelství Zvornické brigády „zhodnotilo situaci“ a samovolně otevřelo koridor „civilnímu obyvatelstvu, kterého bylo na 5000“ a dohodlo se na „strategii evakuace“, přitom požadovalo „osvobození zajatých policistů a svých zmizelých vojáků“. Pravděpodobně „s civilisty odešel i neurčitý počet vojáků, nikdo z nich však nebyl ozbrojen“.\nDohodnutý koridor byl otevřen od 14:00 do 17:00, pro kolonu v oblasti Baljkovice však byl 16. července (mezi 17:00 a 18:00) neprodyšně uzavřen. 16. července bylo podle zjištěných informací zabito 1000-1200 lidí, kteří byli 14. července odvezeni do Pilice. Popravy se uskutečnily na statku Branjevo.\n\nStejného dne (okolo 15:00) byla provedena další exekuce zajatců. Tehdy skupina přišlých vojáků z Bratunacké brigády VRS vyvedla zajatce z Kulturního domu v Pilici a zabila okolo 500 lidí. VRS také 16. července provedla likvidaci několika set (asi 500) zajatců v Kozluku.\nV oblasti Pobuđe se 16. července v lesích skrývalo na 2000 uprchlíků.\nSrbské síly i 17. července pokračovaly v zajímání Bosňáků.\nVelitelství Zvornické brigády vydalo 18. července po zabití jednoho svého vojáka, který se „pokoušel přivést nějaké zajatce během obhlídky“, nařízení, podle něhož mají být všichni zajatci v jeho oblasti působnosti zlikvidováni, aby se zabránilo rizikům při „jejich chytání“. V souladu s tímto rozkazem (odvolán 21. července) byli všichni zajatí během „obhlídky terénu“ na místě zabíjeni.\n\nDne 18. července VRS pracovala na hledání, chytání a zabíjení Bosňáků. V brzkých ranních hodinách se jedna skupina 200 osob vzdala na prostotu mezi Novou Kasabou a Konjević Polje.\nTehdy se v širším prostoru Pobuđe schovávalo na 500 lidí, kteří se pokoušeli uniknout do Žepy a poté do Srbska nebo přes Udrč do Tuzly.\nV oblasti Planinci-Baljkovica VRS v ranních hodinách zabila 20 osob. Na lokaci Crni Vrh-Potočari-Planinci-Baljkovica se obklíčení nacházelo okolo 150 lidí.\nVšechny akceschopné síly MV Republiky Srbské, které se nacházely v zóně Centra veřejné bezpočetnosti Zvornik, provedly obhlídku terénu v oblasti Kamenica, Jošanica, Liplje, Džafin Kamen a Crni Vrh ke Snagovu. Při té příležitosti zabily 8 Bosňáků. V oblasti pod starou cestou u Snagova se schovávalo „ještě 200 muslimů ozbrojených automatickými a loveckými puškami“. Toho rána „okolo 50 muslimů zaútočilo na linie Zvornické brigády v oblasti Pandurova, aby se probilo na muslimské teritorium. Jeden voják VRS byl zabit a jeden těžce zraněn.“ Centrum veřejné bezpečnosti Zvornik plánovalo na příští den obklíčení a zničení obou uvedených skupin.\nMenší skupinky Bosňáků se i po 19. červenci celé dny a měsíce schovávaly v lesích v naději, že se probijí do Tuzly.\n\nČást zraněných zajatců (asi 50) byla převezena do nemocnice v Bratunaci. Další skupina zajatců byla odvedena do tábora Batkovići (u Bijeljiny) a později vyměněna s protistranou. Části Bosňáků se podařilo přejít do Srbska, odkud jich bylo následně 38 vráceno do Republiky Srbské. Někteří z nich byli odvedeni do tábora Batkovići, další vyměněni, osud většiny z nich je dosud neznámý.\nDo Žepy, další „bezpečné zóny” OSN, „přišel 201 voják“. Do 28. července dalších 500.\n\nDle oficiálních údajů bylo zabito přes 8 tisíc muslimských mužů. Existuje svědectví o znásilnění jedné ženy a zavraždění dítěte. Po jednání mezi OSN a bosenskými Srby byli poslední nizozemští vojáci UNPROFOR propuštěni, ale museli na místě zanechat zbraně, vybavení a zásoby.\n\nPo krvavém ostřelování tržnice Markale v Sarajevu, které se odehrálo 28. srpna, Severoatlantická aliance započala nálety na cíle v Bosně a Hercegovině. V listopadu téhož roku byla podepsána Daytonská dohoda, která ukončila válku v Bosně a Hercegovině.\n\nKvůli působení nizozemské jednotky došlo následně k pádu nizozemské vlády.\nMezinárodní trestní tribunál pro bývalou Jugoslávii klasifikoval toto vraždění jako genocidu.\n\nZ odhadovaných 8 tisíc obětí masakru se zatím podařilo identifikovat 6,838. Objevují se spekulace, že část mrtvých jsou ve skutečnosti muslimští vojáci zabití v boji při obraně Srebrenice či civilní Srbové, kteří byli zabiti Muslimy před touto událostí.\nBosenští Srbové tento masakr později přiznali, ovšem některá srbská i světová média tvrdila, že počet 8 000 zavražděných bosenských muslimů je přehnaný a že není doložitelný. Seznam osob pohřešovaných nebo zabitých v Srebrenici obsahuje 8 373 jmen. Od konce bosenské války byly exhumovány ostatky zhruba 8 000 obětí, z nichž kolem 3 000 bylo dosud identifikováno. Ředitel nizozemské NGO Srebrenica Historical Project Stephen Karganovic však uvádí, že bosenská laboratoř výsledky testů DNA v kauze Srebrenica dezinterpretuje, protože tyto testy neříkají nic o způsobu a době smrti. Údaje o počtu muslimských obětí zpochybňuje kniha \"Masakr ve Srebrenici: důkazy, kontext, politika\", která v roce 2011 vyšla v USA.\n\nZa Srebrenický masakr byli odsouzeni tito bosenskosrbští velitelé: generál Zdravko Tolimir na doživotí, podplukovník Dragan Obrenović na 17 let vězení, Momir Nikolić na 27 let vězení, Radislav Krstić na 35 let vězení, Vidoje Blagojevič na 18 let vězení a Dragan Jokić 9 let vězení. V roce 2003 byl vydán zatykač i na bosenskomuslimského velitele Nasera Oriće. Hlavní žalobkyně OSN Carla del Ponte žádala trest 18 let odnětí svobody, ovšem Naser Orić byl odsouzen k trestu dvou let vězení, jenž byl v červenci 2008 odvolacím soudem zrušen.\n\nSkupina příbuzných obětí zvaná Matky ze Srebrenice se snažila získat odškodnění od OSN za to, že nizozemští vojáci OSN umožnili deportaci 350 obětí z bezpečné zóny do rukou bosenských Srbů. Jelikož nelze OSN žálovat, matky následně zažalovaly přímo nizozemský stát. V roce 2002 vyšla zpráva o částečné vině Nizozemska, což vedlo dokonce k pádu vlády. Soudy nižší instance potvrdily v roce 2014 částečnou vinu státu a roku 2019 bylo nejvyšším soudem v Haagu konstatováno 10procentní zavinění. Právě taková byla podle soudu šance, že by se Srbové těchto muslimů nezmocnili, kdyby k jejich přesunu z bezpečné zóny nedošlo a zůstali na nizozemské základně. Soud označil jejich vydání za nezákonné.\n\nPodle bosenského muslimského šéfa policie ve Srebrenici Hakiji Meholjiće, byl pád Srebrenice naplánován administrativou Billa Clintona.\n\nV rozhovoru („Pět tisíc muslimských hlav za vojenskou intervenci“) pro časopis \"Dani\" dne 22. června 1998 Hakija Meholjić prohlašoval, že v září roku 1993 byl s dalšími lidmi ze Srebrenice na pracovní návštěvě v Sarajevu. Skupinu si pozval prezident Alija Izetbegovič. Ten si během setkání vzal Meholjiće stranou a řekl mu, že potřebuje dostat na svou, tedy bosensko-muslimskou stranu Američany, a že Bill Clinton mu řekl, že by intervenci NATO v Bosně nařídil pouze v případě, pokud by Srbové zabili ve Srebrenici nejméně 5000 Muslimů.\n\nPodle Ibrana Mustafiće, které byl prezidentem výkonné rady obecního shromáždění ve Srebrenici, Naser Orič podnikal se svými bojovníky ze Srebrenice opakované výpady do okolí města, zabíjel srbské civilisty a plenil jejich sídla s cílem vyprovokovat odezvu bosensko-srbské armády tak, aby mohla být Izetbegovičova objednávka splněna. Ibran Mustafić ve své knize \"Plánovaný chaos\" poznamenává, že muslimští vojáci používali Srebrenicu jako chráněnou základnu pro útoky na okolní srbské vesnice, jako byl nájezd velitelů Ekrema Salihoviče a Ibrahima Mandžičena srbskou vesnici Višnjica 26. června 1995. \"\"Když jsem řekl Mandžičovi, že takovéto útoky by mohly ospravedlnit útok bosensko-srbské armády na Srebrenicu, řekl mi: Tyhle akce jsme neiniciovali my, rozkazy jsme dostali ze Sarajeva\"\", svědčí Mustafic, a dodává, že se později dověděl, že \"\"rozkaz k útoku na srbské vesnice kolem Srebrenice podepsal Enver Hadžihasanovic (z hlavního velitelství bosensko-muslimské armády v Sarajevu\")... Zjevně chtěli vyprovokovat odezvu za účelem vyřešení srebrenického problému.\"\"\n\n\n\n"}
{"id": "243498", "url": "https://cs.wikipedia.org/wiki?curid=243498", "title": "Josef Kubíček", "text": "Josef Kubíček\n\nJosef Kubíček (13. března 1890 Slatina nad Zdobnicí - 29. listopadu 1972 Brno), byl český malíř, sochař a řezbář. Patřil mezi výrazné osobností českého realistického sochařství počátku dvacátého století.\nByl žákem Josefa Václava Myslbeka, bratrem akademického sochaře Leoše Kubíčka a osobním přítelem malíře Jana Trampoty.\n\nObdobně jako jeho bratr Leoš Kubíček byl sochařem a věnoval se především řezbářství zaměřenému na tvorbu dřevěných plastik vycházejíce při své práci z řezbářské tradice podhůří Orlických hor.\n\nPod vlivem Jana Trampoty se kromě toho věnoval rozsáhlé malířské tvorbě.\n\n\nMládí prožil v podhůří Orlických hor, v němž nacházeli náměty pro svou uměleckou tvorbu takoví umělci jako byli Antonín a Jan Slavíčkovi, Herbert Masaryk, Vojtěch Sedláček, Vincenc Beneš, Miloslav Holý, Otakar Nejedlý, Jan Trampota, Josef Hubáček a další.\n\n\n\n\n\n\n\nDokladem jeho tvůrčí invence a všestrannosti se stal jeho pobyt na zámku v Nové Vsi u Chotěboře, kam byl roku 1915 spolu se svým přítelem Janem Trampotou pozván mecenáškou Jarmilou Mixovou-Šťastnou. Intenzivně se tam ve společnosti malíře Jana Trampoty věnovat krajinomalbě.\n\n\n\n\n\n\n\nV těchto letech si Kubíček začal intenzivně uvědomovat hodnotu přátelství. Proto se častými hosty jeho ateliéru v Králově Poli stávali malíři Trampota, Duša a Foltýn, redaktor Pacovský, spisovatel J.V.Pleva a básník Jiří Mahen.\n\n\n1965 Je jmenován zasloužilým umělcem\n\nJeho dílo navzdory postupným proměnám jeho výtvarného nazírání tvoří jednotný celek jehož charakteristickým znakem je umělcova tvůrčí nezávislost. Představuje výrazný přínos českému sochařství první poloviny dvacátého století.\n\n\nTvorba Josefa Kubíčka byla dosud prezentována na 23 samostatných výstavách a 95 společných výstavách v České republice, Slovenské republice, Polsku, Rusku, Bulharsku, Německu, Rakousku, Švýcarsku, Itálii, Rumunsku, Švédsku a Estonsku.\n\n\n"}
{"id": "243501", "url": "https://cs.wikipedia.org/wiki?curid=243501", "title": "Richard Strauss", "text": "Richard Strauss\n\nRichard Strauss [štraus] (11. června 1864, Mnichov, Německo – 8. září 1949, Garmisch-Partenkirchen, Německo) byl německý hudební skladatel pozdější éry romantismu, který se proslul zvláště svými symfonickými básněmi a operami; byl také známým dirigentem.\n\nNarodil se 11. června roku 1864 v bavorském Mnichově jako syn Franze Strausse (1822–1905), který byl hlavním hráčem na lesní roh v mnichovském Dvorním orchestru a později profesorem na hudební akademii. Jeho matka Josephine (1838–1910) pocházela ze známé pivovarnické dynastie Pschorr, jedné z nejbohatších mnichovských rodin. Základního hudebního vzdělání se mu dostalo od otce a své první dílo napsal ve svých šesti letech; od této doby až do své smrti skládal skoro nepřetržitě.\n\nVe svém dětství navštěvoval zkoušky orchestru v Mnichově a později dostával soukromé hodiny teorie hudby od tamějšího dirigentského asistenta. První opery, které poznal v divadle, byly \"Lohengrin\", \"Tannhäuser\" a \"Siegfried\" od Richarda Wagnera. V roce 1882 se zapsal na mnichovskou univerzitu, kde studoval filozofii a historii umění, nikoliv hudbu. Zde však vydržel jen jeden rok a poté byl svým otcem poslán do Berlína. Tam se setkal s mnoha vlivnými umělci, spisovateli a hudebníky, mezi něž patřil známý dirigent a klavírista Hans von Bülow, první manžel Lisztovy dcery Cosimy, tehdy již podruhé provdané za Richarda Wagnera. Bülow mu nabídl, aby se stal jeho pomocným dirigentem v Meiningenu. Tuto nabídku přijal a během měsíce se stal hlavním dirigentem. Mohl spolupracovat s Johannesem Brahmsem, byl wagnerovsky ovlivněn Alexandrem Ritterem, prvním houslistou orchestru, a poprvé uslyšel provedení svého vlastního koncertu pro lesní roh. Dirigentem v Meiningenu zůstal do roku 1885.\n\n10. září roku 1894 se oženil se sopranistkou Paulinou de Ahna (1863-1950), dcerou bavorského generála Adolfa de Ahna. Byla to bouřlivá a otevřená, ale také panovačná a někdy mrzutá žena, avšak jejich manželství bylo šťastné. Pauline byla pro něj velkým zdrojem inspirace, složil o ní a pro ni řadu krásných písní.\n\nDne 5. listopadu 1898 se Strauss uchopil poprvé dirigentské taktovky v berlínské Dvorní opeře Pod lípami (\"Hofoper Unter den Linden\") při představení opery Richarda Wagnera \"Tristan a Isolda\". V Berlíně se po celých 20 let svého tamějšího působení (1898 až 1918) věnoval uvádění skladeb soudobých komponistů. K tomu účelu založil orchestr zvaný „Berlínský orchestr zvukových umělců“ (\"Berliner Tonkünstler-Orchester\"). Snažil se také o zlepšení hmotných podmínek hudebníků a jejich uznání ve společnosti. V roce 1901 se stal předsedou Všeobecného německého hudebního spolku (\"Allgemeiner deutscher Musikverein, ADM\").\n\nStrauss se věnoval intenzívně hudební teorii. V roce 1905 doplnil a pozměnil všeobecně uznávanou nauku o instrumentalizaci skladeb francouzského skladatele Hectora Berlioze. Berliozovo dílo doplnil o další nástroje jako je lesní roh a zpracoval také podněty Richarda Wagnera. Strauss sám dokázal důmyslným používáním hudebních nástrojů ve svých kompozicích vytvářet nová zvuková zabarvení. V Berlíně složil řadu instrumentálních skladeb, mj. svoji známou \"Alpskou symfonii\". Tehdy také hojně cestoval. Navštívil Severní Ameriku a podnikl rozsáhlé cesty po Řecku a Itálii.\n\nPo nastoupení nacistů k moci v Německu v roce 1933 byl Richard Strauss bez předchozí dohody jmenován prezidentem Říšské hudební komory (\"Reichsmusikkammer\"), státní organizace na podporu německé hudby. Již v roce 1935 však byl z této funkce sesazen pro svou spolupráci se spisovatelem Stefanem Zweigem, jenž byl žid. Stárnoucí skladatel se pokoušel od režimu distancovat, ale stejně jako nemálo jeho krajanů trpěl po nacistické porážce silnou deprivací. Následně, v letech 1945 až 1949, byl i se ženou nucen hledat útočiště ve Švýcarsku, a to bez finančních prostředků, které mu byly „zmrazeny“. Po této nemilé epizodě však Strauss ke konci svého života obdržel svolení vrátit se do milovaného domova v bavorském Garmisch-Partenkirchen.\n\nRichard Strauss zemřel 8. září 1949 v Garmisch-Partenkirchen ve věku 85 let.\n\nV roce 1900 se Richard Strauss setkal se spisovatelem a básníkem Hugem von Hofmannsthal. Jejich přátelský vztah vyústil v jeden z nejplodnějších partnerských vztahů skladatele a libretisty v celé operní historii. Hofmannsthal napsal libreta již pro první dvě Straussovy stěžejní opery \"Salome\" (1905) a \"Elektra\" (1909), které byly obě poprvé uvedeny v Drážďanech. Spolupráci skladatele Strausse a libretisty Hofmannsthala vděčí světové operní obecenstvo i další díla: \"Der Rosenkavalier\" (\"Růžový kavalír\", 1911), \"Ariadne auf Naxos\" (Ariadna na Naxu, 1912 / 1916), \"Die Frau ohne Schatten\" (\"Žena beze stínu\", 1919), \"Die ägyptische Helena\" (\"Egyptská Helena\", 1927) a \"Arabella\" (uvedena až po Hofmannsthalově smrti, a to 1933).\n\nV roce 1948 napsal svoji poslední skladbu, \"Vier letzte Lieder\" (\"Čtyři poslední písně\") pro soprán a orchestr, údajně pro norskou sopranistku Kirsten Flagstad. V roce 1947 sebekriticky prohlásil: „Já nemohu být prvotřídní skladatel, jsem však prvotřídní druhořadý skladatel!”\n\nHudební tvorba Richarda Strausse je jedinečná a nezaměnitelná. Jeho hudba dovede být jak hrubá, tak o několik taktů dále v prudce stoupajícím úseku se dotýkat citových vrcholů. Co tolik odlišuje jeho umění, je mistrovské zvládnutí orchestrace, jež se mu dařilo jako dirigentovi i jako skladatelovi. Mezi jeho skvostná orchestrální díla patří \"Eulenšpíglova šibalství\", \"Don Quijote\", \"Alpská symfonie\" a \"Sinfonia domestica\".\n\nNeméně ovšem proslul Strauss svými operami a také svou písňovou tvorbou. Spolupráce s libretistou, nadaným a náročným Hugem von Hofmannstahlem, jež trvala až téměř do Hofmannsthalovy smrti v roce 1929, dala vzniknout mistrovským dílům, patřícím již v tehdejší době a až do dneška mezi nejvíce hrané opery na světových scénách.\n\n\n\n\n\n"}
{"id": "243506", "url": "https://cs.wikipedia.org/wiki?curid=243506", "title": "Upsala", "text": "Upsala\n\nNázev Upsala může znamenat:\n\n\"tyto názvy se píší jen s jedním p, na rozdíl od jiných, uvedených v rozcestníku Uppsala a to z historického důvodu\"\n\n"}
{"id": "243508", "url": "https://cs.wikipedia.org/wiki?curid=243508", "title": "Petr Froněk", "text": "Petr Froněk\n\nPetr Froněk (1979 - 28. dubna 2007) byl český kulturista.\n\nPetr Froněk v roce 2007 tragicky zahynul s Vlastou Krejsou při dopravní nehodě na 67. km dálnice D1, když se vraceli z Mistrovství ČR v Orlové. Na serveru Ronnie.cz vznikla sbírka pro rodiny Vlasty Krejsy a Petra Froňka, do které mimo jiné přispívá Svaz kulturistiky a fitness ČR a firma Aminostar. Pohřeb se uskutečnil 4. května 2007 v 9.30 hodin v obřadní síni na hřbitově v Lovosicích.\n"}
{"id": "243510", "url": "https://cs.wikipedia.org/wiki?curid=243510", "title": "Bitva u Jankova", "text": "Bitva u Jankova\n\nBitva u Jankova (6. března 1645) byla jednou z nejkrvavějších bitev třicetileté války. Během střetu švédských a císařských vojsk došlo k vypálení všech okolních vesnic, jen Jankov vypálen nebyl.\n\nBitva znamenala zásadní zlom v průběhu třicetileté války. Císařská armáda byla rozprášena a vrchní velitel Melchior Hatzfeld, hrabě z Gleichenu, zajat. Švédský velitel Lennart Torstenson pak táhl se svou armádou na Vídeň, zastavily ho však zprávy o mírovém jednání a v říjnu po neúspěšném obléhání Brna (květen–srpen) opustil české země.\n\nV předvečer boje byla císařská vojska rozestavena do výhodných postavení podél dlouhého zalesněného hřebene. Švédové, skryti v údolí, odvážně v noci obešli císařské levé křídlo. Švédské jednotky útočily překvapivě z údolí proti strategicky důležitému vršku u Broumovic a zahnaly předvoj dragounů. Císařské jezdectvo se rozjelo z lesa přímo proti zalesněnému obsazenému vršku, rozpoutala se prudká palba. Švédové již stačili rozestavit dělostřelectvo a ze všech sil pálili do sevřených dragounských řad. Císařská jízda se nedokázala stáhnout. Byla sevřena v úzké úžlabině mezi dvěma zalesněnými vršky a nemohla ani do stran, ani zpět. Před sebou měla rybník. Hlavní část císařského jezdectva stála tedy uvězněna v úžlabině. Následky švédského ostřelování stísněných a nepohyblivých šiků byly strašlivé a stále se zhoršovaly, protože na vršek u kapličky přibývaly další a další Torstensonovy kanóny a z úžlabiny se tlačili další a další císařští jezdci. Pouze malé části císařské jízdy se podařilo protáhnout se podél rybníka a zaujmout bojové postavení, ostatní zůstali uvězněni v tlačenici, nekrytí před drtivou švédskou palbou. Poté vyrazila švédská jízda do útoku a zahnala protivníky zpět do lesa.\n\nCísařská pěchota a dělostřelectvo byly jako posila rychle stahovány přes les k ohroženému levému křídlu. Než se stačily přesunout, narazily bez varování na švédskou pěchotu, která právě zahájila útok. Zpovzdálí bylo vidět, jak se z pahorkatého lesa napřed vyvalil kouř a hned poté císařská pěchota a jezdectvo (Rytina podle soudobé kresby očitého svědka ukazuje změť mužů těžce běžících se zbraněmi na ramenou a proudy koní s jezdci i bez nich.) Mezi stromy zůstali pouze padlí a zajatí, devět děl a všechny vozy s municí.\n\nŠvédové dál zleva útočili na nepřátelská postavení. Císařští se otočili proti útočníkům, ale ani to nepomohlo. Celou dobu je tvrdě ostřelovalo švédské dělostřelectvo, které postupovalo v několika pohyblivých skupinách a neustále se přesouvalo z vršku na vršek. Občas se jim dokonce podařilo pálit císařským přímo za zády. Dunivá střelba švédských děl zatlačovala roztrhané císařské linie stále dál, z kopce na kopec.\n\nJmenovaná bitva zlomila císařské armádě páteř, mimo jiné i následkem porážky bavorského jezdectva, které tvořilo pevné jádro armády císaře Ferdinanda. A ke všemu byla tato jízda jen vypůjčena přes zimu a bylo jí zapotřebí nacházejícího jara u Rýna, až zase ožijí Francouzi.\n\nTato bitva také ukončila dlouhou sérii situací, které z vojenského hlediska uvízly na mrtvém bodě. Všichni si překvapeně uvědomili, že válka dospěla ke konečnému zvratu. Lidé v císařských a katolických zemích propadali děsivým vidinám. V představách už zřeli, jak se Torstensson spojil se sedmihradskými jednotkami a zaplavuje Rakousko. Šířily se pověsti o nadcházející alianci Švédska, Holandska a Anglie a zděšený papežský nuncius Chigi v Osnabrücku (kde už se vedla zdlouhavá mírová jednání) psal, že „nezabrání-li Francie všem dalším švédským vítězstvím, způsobí sobě i katolictví takovou pohromu, která už nikdy potom nepůjde napravit“, a mínil, že pokud to dopadne hodně špatně, hrozí „katolictví úplná zkáza“.\n\nV bitvě u Jankova zahynulo 6 500 lidí.\n\nNebesa nemohla způsobit vítězství, tak alespoň varovala. Brzy po bitvě se lidovým podáním rozšířila v okolí Jankova pověst o tom, jak několik dnů před bitvou, při mši v jankovském kostele vypadlo kopí s praporcem z ruky dřevěné sochy sv. Václava a rozlomilo se na tři části. Podivili se všichni tomu neobyčejnému případu, a přítomný Jan starší z Talmberka, statku jankovského dědičný pán, vyptával se okolo stojících, zdali kdo pozoroval, jakým způsobem prapor, který by jinak násilím zlomením ruky vytažen býti nemohl, na zem spadl; i odpověděli někteří z okolo stojících, že viděli, kterak socha ruku pootevřela a prapor vypustila, že se tudíž nějaké nešťastné událostí dá nadíti, což se po několika dnech vyplnilo porážkou císařského vojska v bitvě u Jankova.\n\n\nK 350. výročí bitvy v roce 1995 byl na místě bitvy postaven památník ve tvaru slzy. Na památku obětí se koná každým rokem pochod \"Po stopách bitvy u Jankova\".\n\n\n\n"}
{"id": "243511", "url": "https://cs.wikipedia.org/wiki?curid=243511", "title": "Josef Rous", "text": "Josef Rous\n\nJosef Rous (20. dubna 1874 Žamberk – 1. srpna 1942, Žamberk), byl řezbář, autor oltářů, rámů, lustrů a náročného mobiliáře, štafir a pozlacovač. Zručný restaurátor, opravář hudebních nástrojů, řezbář a betlémář. Restauroval varhany, betlémy, vyráběl i opravoval loutky. Tvořil pro interiéry zámků v Častolovicích, Opočně a Doudlebách nad Orlicí. Pro farní kostel v Žamberku vytvořil oltář sv. Terezie, v zámecké kapli oltář sv. Aloise.\nVěnoval se i fotografování.\n\nSopr.yl synem zakladatele rodinné tradice Františka Rouse staršího, jenž se věnoval řezbářství a restaurátorství a pracoval s dekorativními materiály, jako je mořská pěna, perleť nebo slonová kost. Jeho výrobky byly žádány ve Vídni i v Paříži.\n\nVšichni bratři Josefa Rouse se uplatnili jako stavitelé a sochaři.\n\nFrantišek Rous mladší (1874–1942) vystudoval Akademii výtvarných umění a jako akademický sochař se v roce 1896 zúčastnil soutěže o pomník sv. Václava v Praze. Stal se autorem trojspřeží (trig) pro Národní divadlo v Praze, sousoší Kentaura s Nymfou na vrcholu kašny na náměstí T. G. M. v Žamberku, pomníku obětem 1. světové války v Žamberku, busty Benedikta Rejta umístěné v Národním muzeu v Praze.\n\nSochařině se věnovali i jeho bratři Gustav a Karel. Bratr Alois se stal stavitelem.\n\nJosef Rous se narodil 20. dubna 1874. V dílně svého otce pracoval téměř 50 let a získal tam základy řezbářského a pozlacovačského řemesla. 1. srpna 1891 získal u svého otce výuční list od Představenstva společenstva řemesel stavitelských. V roce 1894, ve dvaceti letech, převzal otcovu dílnu. Byl jediným z pěti bratrů, který neodešel dále studovat do Vídně. Jeho nepříliš pevné zdraví mu to nedovolovalo. Nové poznatky z oboru získával spíše samostudiem a krátkodobými cestami do Vídně. Velmi bohatý studijní materiál pro něho představovaly umělecké práce, které vytvářely mobiliář okolních zámků a byly lákavým zdrojem inspirace.\n\nV roce 1892 se zúčastnil samostatnou prací krajanské výstavy v Dobrušce, kde získal 1. cenu za barokní rám. Upoutal pozornost natolik, že byl rám prodán ještě před otevřením výstavy. V roce 1895 mu bylo uděleno nejvyšší ocenění za řezaný rám na Národopisné výstavě v Praze.\n\nV roce 1898 získal 1. cenu za rám podle vlastního návrhu ve veřejné soutěži vypsané Uměleckoprůmyslovým muzeem v Praze. Dalších ocenění se mu dostalo na výstavách v Hradci Králové, Pardubicích a Červeném Kostelci. Stal se vyhledávaným odborníkem na dokonale vypracované rámy a vytvářel rovněž luxusní kusy nábytku, bohatě zdobené kazety, šperkovnice i reliéfní obrazy. Byl velmi zdatným restaurátorem nejrůznějších dřevěných předmětů, nábytku, dřevěných částí varhan i pískovcových plastik. K jeho zálibám patřila i tvorba miniatur a maket lodí a korábů. Jeho práce si cenili zástupci šlechtických rodin. Byly mu svěřovány prestižní zakázky. Většinu jeho prací tvořily objednávky Parishů, Bubnů, Schtubenberků, Kinských a Kolowratů, dále zámožnějších měšťanů a církve. Pracoval podobně jako jeho otec s rozmanitými druhy dřev – nejčastěji však s lípou, ořechem, dubem, třešní, ebenem a mahagonem. Uplatnil zde i své dovednosti pozlacovače. Pro jeho práci bylo typické, že si dokázal osvojit tvarosloví jednotlivých historických slohů a citlivě je aplikovat.\n\nKolem roku 1900 vznikla na zakázku obchodníka Františka Charfreitaga jedna z nejpůvabnějších prací Josefa Rouse – skvostný secesní paraván s litografiemi Alfonse Muchy. Tehdy ještě mladý Josef Rous nemohl tušit, že jeho práce získá po více než 80 letech (v roce 1983) v USA na celosvětové výstavě výtvarného umění v New Haavenu ocenění „nejokázalejší zástěna přelomu století“. Josef Rous spojil své umění na přání zadavatele s umělcem takových kvalit, jakým byl Alfons Mucha. Plošně stylizované florální motivy, typické pro evropskou secesi a tvorbu Alfonse Muchy, převedl Josef Rous do trojrozměrné podoby pásů lotosových květů a vlčích máků. Čtyři dívky ztvárňují v litografiích Alfonse Muchy Probuzení jitra, Záři dne, Snění večera a Odpočinek noci. Bílý rám se zlacením podtrhuje jemnost Muchových grafik.\n\n1. světová válka byla jeho nejméně příznivým obdobím života. Za údajné šíření politického letáku byl odsouzen na tři roky vězení. Vězněn byl nejprve v Terezíně, později v Katašváru a v Garstenu. Z dochované korespondence ženě Boženě je evidentní, že i během věznění si nechával posílat polotovary pro drobné předměty a promýšlel, které rozsáhlejší práce bude realizovat, až se vrátí zpět domů do Žamberka.\n\n1. srpna 1942 Josef Rous v Žamberku zemřel. Pochován byl na žamberském městském hřbitově v rodinné hrobce Rousů, kterou vytvořil jeho bratr sochař a štukatér Karel Rous.\n\nRousova dílna, kterou Josef Rous po otci převzal, se stala Mekkou východních Čech a místem setkávání významných umělců. Položila základy výtvarného vzdělání sochařům Leoši a Josefu Kubíčkovým, Josefu Ženíškovi a sochaři Josefu Kotyzovi. Její činnost lze považovat za skutečný přínos do výtvarné produkce podorlického regionu.\n\nVětšinu prací Josefa Rouse tvořily objednávky Parishů, Bubnů, Schtubenberků, Kinských a Kolowratů, dále zámožnějších měšťanů a církve. Vytvářel zejména luxusní kusy nábytku, bohatě zdobené kazety, šperkovnice, rámy i reliéfní obrazy, byl velmi zdatným restaurátorem nejrůznějších dřevěných předmětů, nábytku, dřevěných částí varhan i pískovcových plastik. K jeho zálibám patřila i tvorba miniatur a maket lodí a korábů. Pro jeho práci bylo typické, že si dokázal osvojit tvarosloví jednotlivých historických slohů a v jejich duchu pracoval.\n\nPseudobarokní oltář sv. Terezičky (1929 – 1930) byl objednán pro farní kostel sv. Václava v Žamberku. Proporce oltáře tvůrce konzultoval s bratrem Františkem a zvolil pro jeho výzdobu barokní tvarosloví se stylizovanou vegetabilní ornamentikou, oltáři dominuje sv. Terezie s dítětem v náručí, obraz je signován. Josef Rous zde prokázal rovněž dovednosti štafírnické, nátěr celodřevěného oltáře věrně imituje růžový a šedý mramor. Nad oltářní mensou jsou rodové znaky Parishů.\n\nTento pozoruhodný oltář autor vytvořil pro kapli žamberského zámku spolu s bratrem ak. sochařem Františkem Rousem ml. Ústředním tématem je sv. Alois, modlící se k Panně Marii s Ježíškem v náručí, oltář je rámován řezbou s bohatou ornamentikou akantových rozvilin, po stranách oltáře jsou pilastry s korintskými hlavicemi. Oltář působí tak, jako kdyby byl zhotoven z jediného kusu dřeva v přírodní barvě, není použito ani zlacení ani polychromie.\n\nSnad nejvíce prací vytvořil autor pro žamberský zámek na objednávku Parishů a pro měšťany ze Žamberka. Pracoval podobně jako jeho otec s rozmanitými druhy dřev – nejčastěji však s lípou, ořechem, dubem, třešní, ebenem a mahagonem. Za svůj život vytvořil na 150 lustrů a desítky rozmanitě pojednaných rámů. Uplatnil zde i své dovednosti pozlacovače\n\nTento čalouněný nábytek, který Josef Rous vytvořil jako svatební dar pro svou starší dceru Boženu, si jistě zaslouží pozornost.\n\nSoubor nábytku pro žamberský zámek. Umělecky hodnotnou práci Josefa Rouse si cenili nejen Parishové, ale také Bubnové, Kinští, Schtubenberkové i Kolowratové.\n\nByla vytvořena v roce 1903 na zakázku barona Oscara Parishe. Patří k unikátním dílům a do roku 1948 byla součástí zámeckého mobiliáře. Její vnitřní prostor měl sloužit k prezentaci loveckých zbraní a trofejí. Je bohatě zdobená hlubokou i nízkou řezbou. Má dvě prosklená křídla, v horní části dominují výjevy z lesního interiéru se srnkami, bažanty a loveckými psy, dolní čtvrtinu skříně tvoří reliéf s postavou klečícího a modlícího se muže. Podle české legendistiky jde o ztvárnění sv. Huberta – náruživého lovce, kterému se při štvanici zjevil jelen se zářícím křížem mezi parohy a hlas ukřižovaného mu vytkl jeho vášeň. Po návratu domů se dal Hubert na pokání, stal se řeholníkem a biskupem. Jelen je umístěn v pravé dolní čtvrtině. Okraje reliéfů i prosklených částí jsou lemovány vegetabilními prvky se sukovitými kmeny a motivy dubového listí. Z horních rohů se dívají dvě sovy. Vnitřní prostor měl sloužit k prezentaci loveckých zbraní a trofejí. Skříň byla součástí mobiliáře zámku v Žamberku.\n\nPatří k pozoruhodným pracím – „Pohled na Senftenberg v roce 1712“, „Senftenberg 1796“, ztvárněný podle předlohy grafika a vedutisty Jana Venuta, „Lovecký zámeček v Liticích“ a „Sv. Jiří bojující s drakem“. Tyto reliéfní obrazy mají bohatě řezané rámy florentského typu. V roce 1940 byly zapůjčeny Charlesem Parishem na výstavu Ikonografie Žamberska a dnes jsou součástí stálé expozice žamberského muzea.\n\nSvůj um a invenci mohl Josef Rous postavit vedle takových umělců, k jakým patřil Alfons Mucha. Důkazem toho je paraván, kde se dokonale snoubí umění obou. Paraván vznikl asi kolem roku 1900, na základě objednávky žamberského obchodníka Františka Charfreitaga. Na jeho výzdobu byly podle přání zadavatele užity litografie Alfonse Muchy s náměty Čtyř denních dob. Čtyři témata, zachycující Ranní probuzení, Záři dne, Snění večera a Odpočinek noci, jsou zasazena do čtyřdílného bílého rámu. V pokračování Muchových litografií v horní části jsou pásy lotosových květů s vlčími máky. Zástěna spočívá na mírně rozšířených nohou. Muchovy litografie i Rousova řezba vytvářejí podivuhodný barevný i stylový harmonický soulad. Rousova řezba, provedená v bílozlaté barvě, podtrhuje jemnost Muchových litografií, v jemných pastelových barvách. V roce 1985 byl paraván zapůjčen na výstavu do National Gallery of Art ve Washingtonu, kde byly prezentovány nejkrásnější paravány z celého světa. Organizátoři výstavy M. Komanecky a V. Buter prohlédli více než 250 zástěn a z nich vybrali 40 nejskvostnějších. Zástěna A. Muchy a Josefa Rouse byla tehdy označena za „ nejokázalejší zástěnu z přelomu století“, paraván je součástí sbírek žamberského muzea.\n\nDíky zástupcům rodiny Janderkových a Staňkových disponuje žamberské muzea řadou prací, které dokladují skvostné práce řezbáře Josefa Rouse. S pracemi Josefa Rouse se proto v žamberském muzeu setkáváme na každém kroku. Druhorokokový nábytek v bílozlatém provedení Nábytek byl zhotoven ve 20. letech 20. století z lipového dřeva Pozornost si zaslouží jistě také čalouněný, který Josef Rous vytvořil jako svatební dar pro starší dceru Boženu. Nábytek byl v posledních letech z prostředků Města Žamberka a za významné podpory MK ČR náročně zrestaurován. Kolekci vytváří čalouněná pohovka, tři taburety, čtyři křesla, stůl, servírovací stolek, knihovna a stříbrník, původně patřil do tohoto souboru ještě psací stůl. Josef Rous je autorem okázalého zlaceného rámu\nVelmi podobný soubor druhorokokového nábytku byl zhotoven také pro žamberský zámek.\n\n\n\n"}
{"id": "243516", "url": "https://cs.wikipedia.org/wiki?curid=243516", "title": "Vlasta Krejsa", "text": "Vlasta Krejsa\n\nVlasta Krejsa (1973 – 28. dubna 2007) byl český kulturista.\n\nVlasta Krejsa v roce 2007 tragicky zahynul s Petrem Froňkem při dopravní nehodě na 67. km dálnice D1, když se vraceli z Mistrovství ČR v Orlové. Na serveru Ronnie.cz vznikla sbírka pro rodiny Vlasty Krejsy a Petra Froňka, do které mimo jiné přispíval Svaz kulturistiky a fitness ČR a firma Aminostar.\n\nSmuteční obřad se konal 4. května 2007 ve hřbitovní kapli v Roudnici nad Labem a zúčastnily se jej známé osobnosti české kulturistiky. Poslední řeč pronášeli Tomáš Rybář a Eva Soukupová.\n\nVlasta Krejsa měl manželku Lucii a osmiletého syna Jakuba (* 5. 5. 1999), společně žili v Bechlíně.\n\n\n"}
{"id": "243521", "url": "https://cs.wikipedia.org/wiki?curid=243521", "title": "Villgratenské hory", "text": "Villgratenské hory\n\nVillgratenské hory jsou částí Východních Alp ležící na území Rakouska, konkrétně spolkové země Východní Tyrolsko a v Itálii, v provincii Bozen. Rakouská část je mnohem větší. Nejvyšším vrcholem je Weiße Spitze (2 962 m n. m.) v severní části masivu. Hory jsou tvořeny z většiny alpskými loukami, jen nejvyšší vrcholy jsou skalnaté. Někdy bývají přiřazovány k Vysokým Taurám.\n\nOd skupiny Vysokých Taur – části Venedigergruppe odděluje pohoří na severu údolí Defereggental. Na jihu jsou to potom údolí řek Rienz a Dráva, která jej dělí od Dolomit, Karnských Alp a Gailtalských Alp (skupiny Lienzských Dolomit). Západní hranici tvoří údolí řeky Antholzer Bach, oddělující Villgratenské hory od mnohem vyšší skupiny Rieserferner. Dolina Tauerntal a tok řeky Isel vymezuje prostor pohoří na východě.\n\nVýraz „Villgratner Berge“ (Villgratenské hory) je název psaný v publikaci horského spolku Alpenverein - Východní Alpy z roku 1984. Tento název také preferuje nakladatelství Rudolf Rother (odborné zaměření na Alpy), v knize Východní Alpy. V mnoha mapách lze stále zahlédnout méně používaný (spíše starší) název \"Defereggengebirge\". Údolí Defereggental se nalézá na severu této skupiny. Severně od něj je již skupina Venedigergruppe. Naproti tomu dolina Villgratental se nalézá úplně na území pohoří Villgratenské hory. Proto je toto pojmenování používáno jako stěžejní a je častěji uváděné, než pojmenování podle údolí Defereggental, které je hraniční a do této skupiny náleží pouze svou pravobřežní část. Ve dřívějším dělení Východních Alp byla k pohoří přiřazována skupina Lasörling gruppe, která je však nyní řazena do skupiny Venedigergruppe.\n\nVillgratenské hory se dělí na 6 skupin či hřebenů:\n\nVrcholy ve skupině Villgratenské hory, které jsou vyšší než 2 800 m:\n\n\n"}
{"id": "243525", "url": "https://cs.wikipedia.org/wiki?curid=243525", "title": "Tramvajové obratiště", "text": "Tramvajové obratiště\n\nTramvajové obratiště je část tramvajové trati uzpůsobená k otáčení nebo změně směru jízdy tramvajových vozů a vlaků. Obvykle je součástí obratiště odstavný prostor (odstavná kolej nebo koleje) pro vyčkávání vlaků na stanovený čas odjezdu, zastávka nebo zastávky pro výstup (konečná zastávka linky) a zastávka nebo zastávky pro nástup. Obratiště bývají vybavena sociálním zařízením pro řidiče (záchod, umývárna), nádobami s pískem určeným pro doplnění sypačů v tramvajích, někdy i dalšími služebními prostorami (dispečerská místnost, odpočinková místnost pro řidiče) a dalším zázemím pro řidiče i cestující (občerstvení, veřejné záchodky atd.). Některá tramvajová obratiště jsou součástí přestupního uzlu veřejné dopravy.\n\nPodle polohy na trati lze rozlišit obratiště:\n\nPodle dopravního a stavebního uspořádání lze dále obratiště dělit na tyto typy:\n\nV počátcích tramvajového provozu byly vozy koňky i motorové tramvajové vozy zpravidla obousměrné, tažná zvířata nebo vlečné vozy se na konečné přepřahaly. K přepřahání vlečných vozů sloužila druhá kolej a soustava výhybek. Smyčky se k obracení vlaků nepoužívaly (podobně jako dodnes nejsou obvyklé na železnici).\n\nV Praze byly smyčky použity poprvé jako řešení mimořádných kapacitních nároků na tramvajový provoz. První tramvajová smyčka v Praze byla provozována jako provizorní při Všesokolském sletu a sloužila na Letné od června do srpna 1907. První trvalá tramvajová smyčka byla zřízena u Výstaviště. Zprovozněna byla 15. května 1908 a dodnes slouží v podobné dispozici, v jaké byla zřízena (přesněji v podobě z roku 1952). Jedinou odlišností je skutečnost, že dnešní výjezdová část smyčky byla původně součástí již zrušené tratě z nitra Královské obory. Smyčka měla velký úspěch a ještě roku 1908 byla postavena další, u Vinohradského divadla na Purkyňově náměstí (dnešní náměstí Míru) (byla zrušena roku 1928). V průběhu 20. století byla téměř všechna obratiště přebudována na smyčky. V letech 1946–1967 byly častým řešením obousměrné smyčky. Posledním úvraťové obratiště v pravidelném tramvajovém provozu v Praze bylo v Motole u zastávky Motol, které bylo zrušeno koncem roku 1974. Obracení obousměrných vozů na kolejovém přejezdu se používá pouze jako dočasné řešení při výlukách.\n\n"}
{"id": "243542", "url": "https://cs.wikipedia.org/wiki?curid=243542", "title": "Jan I.", "text": "Jan I.\n\nJan I. je jméno těchto panovníků a osob:\n\n\n\n\n"}
{"id": "243543", "url": "https://cs.wikipedia.org/wiki?curid=243543", "title": "Lukáš Hurník", "text": "Lukáš Hurník\n\nLukáš Hurník (* 12. července 1967 Praha) je český hudební skladatel, hudební publicista, moderátor, rozhlasový manažer, syn českého skladatele Ilji Hurníka, klavíristky Jany Hurníkové a synovec českého skladatele Petra Ebena.\n\nStudoval na Pedagogické fakultě Univerzity Karlovy, kde získal titul Ph.D. Svoji hudební dráhu započal jako rocker v hudební skupině \"Biwoy\", kde hrál na baskytaru a skládal první písničky. Některé prvky ze svých rockerských skladeb později použil při komponování vážné hudby, například ve skladbě \"Hot-suita\", která získala první cenu na skladatelské soutěži v Tokiu. Syntéza různých hudebních postupů a stylů je pro jeho kompoziční práci dosti typická. V jeho díle najdeme jak tvorbu písňovou, tak tvorbu orchestrální resp. symfonickou ať duchovní či světskou. Jeho orchestrální skladby zazněly pod taktovkou Jiřího Bělohlávka, Libora Peška, Jamese Judda a dalších dirigentů. Muzikálová opera \"The Angels\" měla premiéru v roce 2006 v Národním divadle v rámci Pražského jara.\n\nVíce než jeho vlastní skladatelská práce je známá jeho činnost neúnavného a kultivovaného popularizátora vážné hudby, kterou již po relativně dlouhou dobu provádí jak v domovském Českém rozhlasu, tak na půdě České televize (občas i se svým bratrancem Markem Ebenem). Je také spoluautorem učebnic hudební výchovy pro základní a střední školy, pravidelně publikuje v hudebním tisku, o hudbě napsal i velmi pěknou a čtivou populárně naučnou knihu. V současné době (2010) zastává funkci šéfredaktora hudebních stanic Českého rozhlasu D-dur a Jazz Od roku 2006 do roku 2010 zastával též funkci předsedy České hudební rady. Je laureátem \"Ceny Rudolfa II.\" za propagaci kultury a umění.\n\n\n\n\n\n\n\n"}
{"id": "243547", "url": "https://cs.wikipedia.org/wiki?curid=243547", "title": "Rada obce", "text": "Rada obce\n\nRada obce (neformálně též \"obecní rada\") je výkonným orgánem obce zřizovaným v obcích s více než 15členným zastupitelstvem podle zákona č. 128/2000 Sb., o obcích. Rada je jedním ze způsobů realizace práva na samosprávu, oproti zastupitelstvu vykonává však působnost samostatnou i přenesenou, stanoví-li tak zákon. Primárně realizuje úkoly jí svěřené zastupitelstvem, část kompetencí je ale svěřena zákonem výhradně jí. Členové rady označovaní jako radní jsou voleni z řad zastupitelů a rada se zastupitelstvu odpovídá. V čele rady stojí starosta, dále je volen jeden či více místostarostů.\n\nV městysech se nazývá rada městyse a ve městech včetně statutárních měst rada města. Do jejích kompetencí patří zejména zabezpečování hospodaření obce, schvalování rozpočtu, zřizování komisí a odborů obecního úřadu.\n\nPoradním orgánem rady jsou její komise. Rada rozhoduje usnesením na svých schůzích, které ze zákona nejsou veřejné. \n\nV České republice má podle zákona o obcích 5–11 členů (vždy lichý počet), volí je zastupitelstvo – členy jsou starosta, místostarosta a další členové rady z řad zastupitelstva. \n\nV obcích, kde má zastupitelstvo méně než 15 členů, se rada obce nevolí a její funkci zastává podle § 99 odst. 2 zákona o obcích starosta, přičemž podle § 102 odst. 4 je v takovém případě zastupitelstvu obce navíc ze zákona vyhrazeno\n\nRada obce se schází ke svým schůzím podle potřeby a její schůze jsou neveřejné. Tato schůze je usnášeníschopná, je-li přítomna nadpoloviční většina všech jejích členů. Aby bylo rozhodnutí přijato, musí s ním souhlasit nadpoloviční většina všech členů, tedy nejen těch přítomných.\n\nRada připravuje návrhy pro zasedání zastupitelstva obce a zákonem o obcích je jí vyhrazeno například:\n\n"}
{"id": "243548", "url": "https://cs.wikipedia.org/wiki?curid=243548", "title": "Fakulta informatiky a statistiky Vysoké školy ekonomické", "text": "Fakulta informatiky a statistiky Vysoké školy ekonomické\n\nFakulta informatiky a statistiky (FIS, F4) je jedna z 6 fakult Vysoké školy ekonomické v Praze (VŠE). V roce 1991 vznikla fakulta informatiky a statistiky, která navázala na Fakultu řízení. O její vznik se významně zasloužil její první děkan prof. Jiří Likeš. V současné době fakulta zastřešuje katedry a studijní obory zabývající se problematikou informatiky, statistiky a ekonometrickými a dalšími matematickými metodami aplikovanými do hospodářské praxe. Výuka těchto oborů se postupně rozvíjela na VŠE již od konce 50. let. Fakulta umožňuje studovat ve všech formách studia, tedy v prezenční, distanční i kombinované formě studia. Na fakultě se nachází celkem osm kateder, které se podílejí na odborné profilaci studentů v bakalářském a následném navazujícím magisterském (inženýrském) studiu. Je zde možno také absolvovat doktorské studijní programy (Ph.D.).\n\nNevyučují se zde čistě teoreticky zaměřené obory; studentům fakulty se dostává nejenom odborného základu v daném oboru, ale díky provázanosti studijních programů a výuce celoškolských předmětů si absolventi odnášejí i základy z ekonomických oborů.\n\nStudium bakalářských oborů trvá 3 roky, je zakončeno obhajobou bakalářské práce a státní zkouškou z oboru. Po absolvování lze pokračovat v navazujícím magisterském studiu.\n\nSeznam oborů:\n\nV navazujících magisterských oborech nejenom studují absolventi bakalářských programů fakulty, ale i studenti z jiných fakult VŠE a jiných vysokých škol. Studium těchto oborů poskytuje teoretické i praktické znalosti. Standardní délka studia je dva roky.\n\n\n\nDoktorské studium je zajišťováno jednotlivými katedrami. Standardní délka interního doktorandského studia jsou 3 roky.\n\nSeznam oborů:\n\nFakulta pořádá řadu vědeckých konferencí a má svůj výzkumný program. Mezi významnou vědeckou činnost patří příspěvek Katedry informačního a znalostního inženýrství k data miningu. K nejvýznamnějším projektům patří projekt SEWEBAR zaměřený na sémantickou analýzu a reportování v dataminingu.\n\n"}
{"id": "243549", "url": "https://cs.wikipedia.org/wiki?curid=243549", "title": "Horákovi", "text": "Horákovi\n\nHorákovi je český televizní seriál, natočený společností Dramedy Productions pro Českou televizi. Předlohou je španělský seriál \"Los Serrano\". Seriál začala Česká televize vysílat ve středu 6. září 2006 a má 39 dílů. Divák sleduje každodenní radosti i starosti moderní rodiny. Jde o dějově uzavřené příběhy, které však spojují osudy a rodinné vztahy hlavních postav. Web SerialZone uvádí, že 1. série končí po 22. díle \"Vetřelec\" a 2. série začíná 1. dílem \"Věštba\".\n\n"}
{"id": "243552", "url": "https://cs.wikipedia.org/wiki?curid=243552", "title": "Mr. &amp; Mrs. Smith", "text": "Mr. &amp; Mrs. Smith\n\nMr. & Mrs. Smith je americká akční komedie natočená v roce 2005 Dougem Limanem. Vypráví o dvou manželech, kteří jsou oba nájemní vrazi a pokud chtějí přežít, musí proti sobě bojovat. Nakonec však vše dopadne jinak, než se původně zdálo…\n\nHlavní role ztvárnili Brad Pitt a Angelina Jolie.\n\nDěj pojednává o manželích Johnovi a Jane, kteří jsou nájemní vrazi, aniž by to vzájemně věděli. Seznámili se v Bogotě, když policie hledala turisty, kteří jsou sami, protože někdo sejmul Barakudu.\n\nKdyž přišli policisté, oba dva řekli, že jsou tady spolu, takže je policie nechala být, a tím začal příběh a jejich vztah.\nKdyž si žili spokojený život v New Yorku, přišla manželská krize a začali chodit do manželské poradny.\n\nFilm začíná prvním příchodem dvojice do manželské poradny, kdy vypráví poradci o svém seznámení. Potom se oba vrátí domů a tváří se nenápadně, jako by druhý den nešli opět zabíjet. V této době oba dostanou zakázku na zabití jistého muže a oba jejich týmy určí totéž místo, kde bude možné oběť zlikvidovat. Když jsou ale oba zabijáci na místě, vzájemně si překáží a oběť unikne. John i Jane tedy musí dodržet danou podmínku - musí zabít toho, jenž jim pokazil akci. Když se oba dozvědí, koho musí odstranit, jsou překvapení, ale odhodlaní úkol splnit. Po návratu z práce nastane tedy v jejich domě a okolí krutý boj.\n\nNakonec si však oba manželé uvědomí, že jeden druhého nedokáže zabít. Oba ale vědí, že je takto stihne smrt od jejich kolegů a nadřízených a rozhodnou se, že musí dostat jejich původní cíl. Když se jim to podaří, dozví se od onoho muže, že je jejich agentury poslaly proti sobě záměrně. Dozvěděli se totiž, že jsou manžely a nechtěly tudíž riskovat. Oba manželé se tedy musí vypořádat s mnoha jejich bývalými kolegy - cvičenými zabijáky...\n\nNakonec po přestřelce v obchodním domě ale vše dobře dopadne a John s Jane se do sebe opět zamilují a jejich vztah se tím oživí.\n\n"}
{"id": "243553", "url": "https://cs.wikipedia.org/wiki?curid=243553", "title": "Šestnáctiúhelník", "text": "Šestnáctiúhelník\n\nŠestnáctiúhelník je rovinný geometrický útvar, mnohoúhelník s šestnácti vrcholy a šestnácti stranami.\n\nSoučet velikostí vnitřních úhlů konvexního šestnáctiúhelníku je přesně 2520° (14π).\n\nPravidelný šestnáctiúhelník lze složit z šestnácti shodných rovnoramenných trojúhelníků, jejichž úhly při základně mají velikost formula_1 a při vrcholu formula_2.\n\nPro pravidelný šestnáctiúhelník platí vzorce:\n\n\nPravidelný šestnáctiúhelník je možné sestrojit pomocí kružítka a pravítka (euklidovsky). Stačí sestrojit osmiúhelník, opsat mu kružnici a najít průsečíky os jeho stran s touto kružnicí. Tím získáme osm dalších bodů šestnáctiúhelníka ke stávajícím osmi, které bude mít společné s pomocným osmiúhelníkem.\nDá se také sestrojit s odchylkou úhlů takto:\n\n\n"}
{"id": "243558", "url": "https://cs.wikipedia.org/wiki?curid=243558", "title": "Ostřice přioblá", "text": "Ostřice přioblá\n\nOstřice přioblá (\"Carex diandra\", syn.: \"Carex teretiuscula\", \"Vignea diandra\"), je druh jednoděložné rostliny z čeledi šáchorovité (\"Cyperaceae\"). Někdy je udávána také pod jmény ostřice dvoumužná, tuřice dvoumužná nebo tuřice přioblá.\n\nJedná se o rostlinu dosahující výšky nejčastěji 20-60, vzácněji až 90 cm. Je vytrvalá, řídce trsnatá a vytváří krátké oddenky, netvoří tak mohutné trsy jako ostřice latnatá nebo ostřice odchylná. Listy jsou střídavé, přisedlé, s listovými pochvami. Lodyha je nevýrazně trojhranná, přioblá, delší než listy. Čepele listu jsou asi 1-2,5 mm široké, žlábkovité. Pochvy dolních listů jsou šedě černohnědé, podélně se nerozpadají a netvoří čupřinu jako u ostřice odchylné. Ostřice přioblá patří mezi stejnoklasé ostřice, všechny klásky vypadají víceméně stejně a obsahují samčí i samičí květy. V dolní části klásku jsou samičí květy, v horní samčí. Klásky jsou uspořádány do cca 2-3 cm dlouhého klasu (lichoklasu), ani dolní větévky se většinou nevětví a nevytváří tedy latu klásků, ani dolní větévka nebývá delší než 1 cm. Podobná ostřice latnatá oproti tomu většinou vytváří latu klásků, dolní větévky se větví a jsou až 5 cm dlouhé. Okvětí chybí. V samčích květech jsou zpravidla 3 tyčinky. Název \"diandra\" (poukazuje na 2 tyčinky) je zavádějící, ale podle pravidel Mezinárodního kódu botanické nomenklatury nemůže být tak snadno změněn. Z tohoto důvodu je lepší v češtině používat název přioblá než dvoumužná. Čnělky jsou většinou 2. Plodem je mošnička, která je světle hnědá, hladká a lesklá, asi 2,3-2,9,mm dlouhá, zakončená na vrcholu dvouzubým, na okraji drsným, zobánkem. Každá mošnička je podepřená plevou, která je světle nebo tmavě červenohnědá s širokým blanitým lemem. Kvete nejčastěji v květnu až v červnu. Počet chromozómů: 2n=60.\n\nOstřice přioblá roste na vhodných místech v Evropě, kromě jižní části, kde skoro chybí. Dále je rozšířena na Sibiři a jinde v okolní Asii na východ až po Japonsko. Dále její areál zasahuje do Severní Ameriky, kde ji najdeme hlavně na Aljašce, v Kanadě a v USA (chybí v jižních státech). V Severní Americe také roste blízce příbuzný druh \"Carex prairea\". Mapka rozšíření zde: .\n\nV ČR je to poměrně vzácný a ustupující druh rostloucí od pahorkatin do podhůří. Je to silně ohrožený druh flóry ČR, kategorie C2. Jejím stanovištěm jesou hlavně rašeliniště, rašelinné louky a slatiny.\n\n\n\n \n"}
{"id": "243562", "url": "https://cs.wikipedia.org/wiki?curid=243562", "title": "Apollinaris Patera", "text": "Apollinaris Patera\n\nApollinaris Patera je štítová sopka na povrchu Marsu, která se nachází na severní polokouli poblíž rovníku jihovýchodním směrem od štítové sopky Elysium Mons na planině Elysium Planitia severně od kráteru Gusev.\n\nVelikost základny je 296 kilometrů (jiné zdroje uvádějí velikost základny 180 × 280 kilometrů). Na vrcholku sopky je mělký kráter s nepravidelným okrajem, u kterého se předpokládá vznik spojený s explozivním vulkanismem. Vyjma projevů exploze, se zde nachází i výlevný vulkanismus, který vytvořil rozsáhlou výlevnou plošinu v převažujícím jižním až jihovýchodním směru. Vzhled vulkánu naznačuje, že explozivní erupce jsou staršího data a že výlevný vulkanismus následoval až po explozi vulkánu (spodní hesperian či pozdní noachian). V západní části sopky jsou viditelné projevy skluzů, které napovídají, že zdejší materiál je tvořen sopečným popelem.\n\nStáří sopky se odhaduje na 3 miliardy let či více jak 3,5 miliardy let. I když se vypíná pouze přibližně 5 kilometrů nad nulovou nadmořskou hladinu Marsu, je vrcholek většinu času zahalen v mracích. Největší kráter nacházející se na vrcholku sopky dosahuje průměru 80,5 kilometrů s největší hloubkou okolo 1 kilometru.\n\nPojmenován byl v roce 1973 po horkém pramenu nacházející se severozápadně od italského Říma v oblasti Etruria.\n\nNa snímcích je možné pozorovat i vztah magmatismu a ledu vázaného v půdě. Díky uvolněnému teplu z magmatu docházelo k roztání podzemního ledu v regolitu, což vedlo k lokálním záplavám.\n\n\n"}
{"id": "243568", "url": "https://cs.wikipedia.org/wiki?curid=243568", "title": "Veracruz (Veracruz)", "text": "Veracruz (Veracruz)\n\nVeracruz je město v Mexiku, ve stejnojmenném státu Veracruz na pobřeží v Mexickém zálivu. V roce 2010 zde žilo 552 156 obyvatel.\n\nAby se předešlo záměně se stejnojmenným státem, označuje se město někdy jako „Puerto de Veracruz“.\n\nMěsto založil Hernán Cortés v roce 1519.\n\n\n"}
{"id": "243570", "url": "https://cs.wikipedia.org/wiki?curid=243570", "title": "Rocheova mez", "text": "Rocheova mez\n\nRocheova mez je teoretická hranice vzdálenosti, pod níž je jedno těleso, držené pohromadě pouze vlastní gravitací, roztrženo vlivem slapových sil druhého tělesa. Udává se zvlášť pro tuhá tělesa (předpokládá se zachování tvaru) a zvlášť pro tělesa kapalná (kde se bere v úvahu deformace slapovými silami). Je pojmenována podle francouzského astronoma Édouarda Rocheho, který ji teoreticky odvodil v roce 1848.\n\nTuhým satelitem se rozumí homogenní koule, která není deformována slapovými ani odstředivými silami (jsou zanedbány síly v materiálu tělesa – pevnost materiálu).\n\nRocheova mez formula_1 vzdálenosti nerotujícího tuhého satelitu od středu většího centrálního tělesa je\n\nkde formula_3 je poloměr centrálního tělesa, formula_4 je hustota centrálního tělesa a formula_5 je hustota satelitu.\n\nRocheovu mez lze vyjádřit také z hmotnosti centrálního tělesa formula_6:\n\nNízké oběžné dráhy přirozených satelitů jsou obvykle kruhové a s vázanou rotací, při níž je k centrálnímu tělesu přivrácená stále stejná strana satelitu. Rotací způsobené odstředivé síly se pak přičítají k silám slapovým, což Rocheovu mez pro tuhý satelit zvyšuje na\n\nTekutý satelit se protahuje slapovými silami centrálního tělesa a zplošťuje vlastní rotací, dokud nedosáhne hydrostatické rovnováhy. Zvětšení délky satelitu v důsledu této deformace dále zesiluje deformující síly a zeslabuje vlastní gravitaci satelitu. Výsledkem je pak mnohem větší hodnota Rocheovy meze, která pro vázaně rotující nestlačitelný homogenní tekutý satelit v hydrostatické rovnováze činí\n\nVýraz celkem dobře vyhovuje i pro kamenné a ledové měsíce s typickým rozměrem větším než 100 km, tedy pro tělesa plně formovaná gravitací. U těles menších vstupuje do hry jejich vnitřní pevnost.\n\nPři poklesu pod Rocheovu mez dochází k rozpadu měsíce a formování prstence – viz obrázek.\n\n"}
{"id": "243575", "url": "https://cs.wikipedia.org/wiki?curid=243575", "title": "Kosmický let", "text": "Kosmický let\n\nKosmický let je takový let, při němž je dosaženo kosmického prostoru, tedy výšky nejméně 110 až 140 km. Pokud je této výšky dosaženo pouze po balistické dráze, hovoříme o tzv. suborbitálním letu (např. prostřednictvím SpaceShipOne). V dnešní době suborbitální lety nemají praktický význam. Proto, aby bylo možno vypustit těleso na oběžnou dráhu, je nutno vyvinout značnou rychlost – \"1. kosmickou\"\" \"(7,6 km/s), v případě překonání zemského gravitačního pole 2. kosmickou (11,2 km/s – tzv. úniková rychlost) a pro lety k vnějším planetám sluneční soustavy a do vzdáleného vesmíru 3. kosmickou rychlost. Pro tyto lety je nezbytná raketová technika s dostatečně silnými motory a robustními nádržemi. Mezihvězdný let je pak kosmický let k jiným hvězdám.\n\nDůvody kosmického letu jsou různé a souvisí s tím, zda jde o pilotovaný, nebo nepilotovaný let, nebo zdali se počítá s návratem tělesa na Zemi, nebo ne, zda je těleso vypouštěné na oběžnou dráhu Země, nebo ne a případně o jaký typ dráhy jde a jaká je délka mise. Ve všeobecnosti je cílem kosmického letu dosáhnutí kosmického prostoru, který má v porovnání s prostorem v zemské atmosféře mnoho zvláštních vlastností, jejichž využití může být výhodné. Velmi řídká atmosféra ve velkých výškách umožňuje, aby těleso bylo navedené na oběžnou dráhu okolo Země a setrvalo na ní poměrně dlouho. Tím těleso dosáhne dynamického stavu beztíže, který se nikde na Zemi na tak dlouhou dobu nedá simulovat. Stav beztíže je předmětem mnoha technologických, materiálových, biologických, lékařských, fyzikálních a dalších výzkumů. Nepřítomnost atmosféry poskytuje další výhodu a to, že nezkresluje pohled na noční oblohu, nedochází tu k scintilacii hvězd, k poklesu jejich jasnosti či refrakci a tak z kosmického prostoru může být uskutečňováno velmi přesné a cenné astronomické měření. Přístroje umístěné v kosmickém prostoru navíc mohou zkoumat nebeskou sféru v celém elektromagnetickém spektru, což by na Zemi nebylo možné, protože atmosféra většinu vlnových délek pohlcuje. Užitečný pro vědu je také pohled z kosmu zpět na Zem, tzv. dálkový průzkum Země.\n\nPraktický užitek kosmického letu spočívá dále v možnostech telekomunikace, navigace, vojenství, přímého průzkumu jiných těles sluneční soustavy (planet, měsíců atd.), budování orbitálních stanic, zásobování orbitálních stanic, výměna posádek, opravy umělých kosmických těles a snášení umělých kosmických těles na Zemi.\n\nAby se kosmický let mohl uskutečnit, je potřeba vynášenému tělesu udělit alespoň 1. kosmickou rychlost ve výšce minimálně 200 km. Toto se v současnosti děje pomocí nosných raket. Nosná raketa je těleso s proměnnou hmotností, využívající princip reaktivního pohonu. Palivo (kapalné, nebo tuhé) je spaluje v tzv. spalovací komoře. Přitom prudce vzroste tlak v komoře a spaliny vylétávají tryskou motoru vysokou rychlostí do okolí. To tlačí raketu směrem nahoru.\n\nÚspěšné vypuštění rakety vyžaduje množství pozemních zařízení, které dohromady vytváří kosmodrom. Jeho základem je startovací rampa, nazývaná také startovací komplex, kde se raketa udržuje ve startovní poloze a kde probíhají závěrečné přípravy rakety na start. Většinou tam dochází také k plnění rakety palivem. Raketa se na kosmodrom přepravuje z montážní budovy. Důležitou součástí kosmodromu je také středisko řízení startu, kde se řídí předstartovní přípravy na raketě a obvykle i první fáze startu. Ze střediska řízení vesmírných letů, které může být samozřejmě i velice vzdálené od kosmodromu, letoví kontroloři kontrolují telemetrii daného tělesa. Po startu raketa letí tzv. střeleckým sektorem kosmodromu.\n\nUžitečné zatížení, které raketa vynáší, může být družice, sonda nebo kosmická loď. Toto těleso musí mít vhodnou konstrukci, aby odolávalo nepříznivým kosmickým podmínkám. Musí mít stabilní dodávku elektrické energie, kterou mu zabezpečují buď baterie, radioaktivní rozklad v izotopových bateriích, nebo solární panely. Dále musí být zabezpečená jeho komunikace se Zemí (podle možností nepřetržitá), musí mít systémy orientace a stabilizace, navigační systém a řídící orientační systém.\n\nNepilotovaná tělesa se vracejí z kosmu jen zřídka. Mnoho nepotřebných dílů, například vyhořelých stupňů nosných raket nebo nefunkčních družic cíleně shoří v zemské atmosféře. Jiné zůstávají po dlouhou dobu na orbitě (kosmické smetí), heliocentrické dráze, únikové dráze ze sluneční soustavy, nebo dopadnou na povrch tělesa, které zkoumaly (například na povrch Měsíce, planety apod.). K návratu jsou například projektované sondy se vzorky.\n\nTěleso se na Zem může vrátit vlastními silami nebo (velmi zřídka) v nákladovém prostoru raketoplánu. Pokud se vrací samo, je nutné, aby mělo zachovanou schopnost manévrování a aby byl jeho povrch chráněný tepelným štítem. Při opětovném vstupu do atmosféry, který se uskuteční vysokou rychlostí, začne vznikat silné tření o částice atmosféry, které jeho povrch zahřejí na vysokou teplotu. Okolo tělesa se vytvoří sloupec ionizovaného plynu podobně jako při průletu meteorů. V této fázi letu jsou možnosti vysílání jeho údajů na Zem velmi omezené.\n\nV závěrečné fázi letu, kdy těleso svým pohybem už neionizuje vzduch okolo sebe, se na finální zabrzdění a měkké dosednutí tělesa používá většinou padák. Další možností (používanou kromě padáku) jsou brzdící trysky. Pouze raketoplán je schopný přistát podobným způsobem jako bezmotorové letadlo díky vlastním aerodynamickým schopnostem. Také raketoplán používá při přistání padák, ale jen jako prostředek ke zkrácení dojezdu po dosednutí hlavního podvozku na přistávací dráhu.\n\nNejdůležitější odlišnost vesmírného prostředí spočívá v odlišné velikosti gravitační síly. Při startu a přistání jsou kosmonauti vystaveni přetížení (tj. síly působící na posádku jsou několikanásobně vyšší např. při přetížení 5G člověk, za běžných podmínek vážící 70 kg váží 350 kg), při vlastním letu působí na posádku stav beztíže.\n\nHlavními problémy beztížného stavu je adaptace na nevnímání gravitace, kdy se objevují potíže podobné mořské nemoci (nechutenství, zvracení, bolest hlavy …). problémy obvykle odezní během několika dní.\n\nDlouhodobým problémem je přesun tekutin v těle. Voda, na zemi svou tíží tažená dolů, se přesunuje vzhůru. Výsledkem jsou otoky horní poloviny těla. Tyto efekty se omezují cvičením a používáním zvláštních obleků vyvolávajících podtlak na dolní polovině těla.\n\nDalším závažným následkem pobytu v beztíži jsou změny v kostech a svalech. Výška kosmonautů díky odpadnutí tíže vzroste o 2-3 centimetry. Významné je ubývání hmoty kostí tempem 1-1.5% za měsíc a atrofie nenamáhaných svalů. Tyto efekty lze zpomalit pravidelným cvičením, které při dlouhodobých letech zabírá kosmonautům cca 2 až 2.5 hodiny denně. Před návratem na Zemi se dávky ještě zvyšují.\n\n"}
{"id": "243576", "url": "https://cs.wikipedia.org/wiki?curid=243576", "title": "1st International School of Ostrava", "text": "1st International School of Ostrava\n\n1 International School of Ostrava (1ISO) je bilingvní škola s výukou v angličtině a češtině, která se nachází v Ostravě. Projekt multikulturního vzdělávání českých dětí a cizinců zahrnuje veřejnou mateřskou a základní školu a soukromou střední školu (čtyřleté a osmileté gymnázium). Škola byla otevřena v roce 2005. V roce 2006 se přestěhovala do zrekonstruované budovy základní školy na Ostrčilově ulici v městském obvodu Moravská Ostrava a Přívoz. Cílem školy je nabídnout studium v anglickém jazyce českým i zahraničním studentům a zároveň je připravit k dalšímu studiu na univerzitách v České republice i zahraničí.\n\nV dubnu 2008 rodiče žáků této školy oslovili několik institucí, mj. úřad městského obvodu Moravská Ostrava a Přívoz, magistrát statutárního města Ostravy, krajský úřad Moravskoslezského kraji i Českou školní inspekci. Majitelé soukromého gymnázia, které na projektu 1ISO spolupracuje, totiž začali přesvědčovat rodiče, aby své děti přehlásili do jejich nově vznikající základní školy. Ta však není veřejná, ale soukromá, navíc v době, kdy rodiče lákala, ani neměla akreditaci MŠMT. Ostravský primátor Petr Kajnar, který pomohl prosadit projekt 1ISO, je přesvědčen, že je vše v pořádku a že se jedná o nedorozumění. Brett Gray, zastupující soukromou základní školu, se odmítl vyjádřit. Na tiskové konferenci konané 14. května 2008 zástupci soukromé organizace zastřešující novou školu uvedli, že škola již získala potřebnou akreditaci ministerstva školství pro bilingvní výuku. Iva Konevalová, jednatelka společnosti, však neuvedla počet nově otvíraných tříd, jak vysoké bude školné či další detaily. Oznámila sice, že výuka bude probíhat na Základní škole Ostrčilova, tam však místo pro další třídy nemají. Ačkoliv společnost usiluje o získání mezinárodní akreditace pro základní školu i gymnázium, tento proces může trvat několik let. Do té doby bude nová základní škola v podstatě kopírovat už několik let fungující dvojjazyčnou výuku v Základní škole Ostrčilova.\n\nDne 31. května 2008 vyšel v Moravskoslezském deníku článek s jednatelem společnosti Brettem Grayem. V něm prohlásil, že od září 2008 bude zahájena činnost 1st International School of Ostrava, s. r. o. Ta bude mít status zahraniční školy na území České republiky. Tato škola, kterou ve stručnosti nazývá mezinárodní škola, nebude konkurencí stávající dvojjazyčné Základní škole Ostrčilova. Žáci by se měli vyučovat dle britského vzdělávacího systému a po absolvování by měli získat maturitní vysvědčení platné v mezinárodním měřítku. Škola bude financována ze sponzorských darů a školného, které by mělo být 100–250 tisíc korun ročně. V rozporu s předchozím vyjádřením však není jasné, kde bude škola sídlit.\n\n"}
{"id": "243578", "url": "https://cs.wikipedia.org/wiki?curid=243578", "title": "Piña Colada", "text": "Piña Colada\n\nPiña Colada je alkoholický nápoj z bílého rumu, kokosového mléka a šťávy z plodů ananasu. Nealkoholické varianta tohoto nápoje se jmenuje Virgin Colada. \n\nV oblasti Karibského moře se vždy připravuje z čerstvého kokosu a ananasu. Společně se rozmixují v mixéru a následně, již ve sklenici, doplní o bílý rum.\n\nV Evropě se pak zpravidla kokos nahrazuje kokosovým sirupem a ananas zase ananasovým džusem. Někdy se lze setkat i s variantou, kdy je kokosový sirup doplněn či zcela nahrazen smetanou, případně ještě existuje varianta Malibu (což je bílý rum s kokosovým sirupem) + ananasový džus + smetana. S pravou Piňa Coladou to ovšem má společný už jen název.\n\nV obou případech by se mělo servírovat s plátkem ananasu.\n\n"}
{"id": "243579", "url": "https://cs.wikipedia.org/wiki?curid=243579", "title": "Brná (Ústí nad Labem)", "text": "Brná (Ústí nad Labem)\n\nBrná (: \"Birnai\"), názvem katastrálního území Brná nad Labem (: \"Birnai an der Elbe\"), je část statutárního a krajského města Ústí nad Labem v České republice, spadající pod městský obvod Ústí nad Labem-Střekov, do roku 1980 byla samostatnou obcí. Nachází se v Českém středohoří na pravém břehu řeky Labe, asi pět kilometrů jižně od centra Ústí nad Labem. Její území je tvořeno jedním celým katastrálním územím o rozloze 4,24 km, ležícím v nadmořské výšce od 140 do 626 m n. m. K roku 2011 zde žilo 1179 obyvatel.\n\nNejstarší dochovaná zmínka pochází z roku 1057 a od středověku se ve vsi kromě běžných zemědělských produktů pěstovalo ovoce a vinná réva. Významněji se Brná začala rozvíjet až v 19. století, během něhož se stala rekreačním zázemím Ústí nad Labem. Agrární charakter si udržela až do konce 50. let 20. století, kdy na rozparcelovaných pozemcích zaniklého jednotného zemědělského družstva začala mohutná výstavba rodinných domů a rekreačních objektů. V roce 1980 se Brná stala součástí Ústí nad Labem a od té doby je jeho rezidenční a rekreační oblastí.\n\nBrnou prochází silnice II/261 a železniční trať 072. Celé její katastrální území náleží do velkoplošného zvláště chráněného CHKO České středohoří a mimo to je její součástí přírodní rezervace Sluneční stráň. Od roku 1931 je při řece Labi v provozu termální koupaliště o několika bazénech. Mezi místní pamětihodnosti patří kaple svaté Anny, dříve stávala v centru vsi, která je kulturní památkou.\n\nNázev Brná je odvozen od obecného staroslověnského adjektiva , což znamená „z bláta“ nebo „kalný“. Odkazuje tedy patrně k někdejší kalné vodě Průčelského potoka nebo blátivému rozbahněnému terénu na břehu Labe. Její německý název je Birnai a mezi kdysi používané tvary patří též Byrun, Brnau, Birna, Brny či Bernay. Vzhledem k tomu, že v někdejším Československu existovala další dvě sídla tohoto názvu (Brná ve Věžné v okrese Pelhřimov a Brná v Potštejně v okrese Rychnov nad Kněžnou), získala Brná na Ústecku v roce 1959 přívlastek „nad Labem“, aby se název nepletl s ostatními.\n\nNejstarší zmínka o Brné pochází z roku 1057 ze zakládací listiny litoměřické kapituly, kde je uvedena jako poddanská ves. Následně o ní panuje záznam v darovací listině šlechtice Hroznaty premonstrátskému klášteru v Teplé roku 1194. O necelý čtyřicet let později zastavil klášter Brnou v roce 1233 řádu německých rytířů a koncem 14. století je již uváděna jako součást střekovského panství. O století později přešla do vlastnictví rytířů ze Sebuzína a v roce 1496 byla zmíněna (spolu s několika vesnicemi v okolí) jako odúmrť po Mikuláši ze Sebuzína. Po několikerém zastavení nakonec počátkem 17. století přešla pod lovosické panství, jehož součástí byla až do roku 1848.\nPo třicetileté válce (1618–1648) stálo v Brné třináct domů, které obývalo osm sedláků a pět zahradníků. Ves měla zemědělský charakter a od středověku se zde kromě běžných zemědělských produktů pěstovalo ovoce a vinná réva (ta se přestala pěstovat zhruba koncem 19. století). V roce 1756 byla na návsi ve tvaru okrouhlice vystavěna pozdně barokní kaple svaté Anny a roku 1783 došlo k otevření jednotřídní školy. V letech 1848 a 1863 Brnou postihly ničivé požáry, při nichž shořela velká část vesnice. Od roku 1869 je Brná uváděna jako samostatná obec, kterou byla až do roku 1980.\n\nVýznamnější růst nastal v Brné až počátkem 19. století, přičemž v polovině téhož století se díky své příznivé poloze a prostředí stala rekreačním zázemím Ústí nad Labem a místem nedělních výletů Ústečanů. Roku 1900 zde byla postavena honosná vila, kde od poloviny 20. let žila rodina barona Herzogenberga (od té doby je nazývána zámečkem, přestože jím nikdy nebyla). V roce 1930 byl v Brné objeven termální pramen o teplotě 30 °C a o rok později došlo na jeho místě k vybudování termálního koupaliště. Obec si i po druhé světové válce udržela zemědělský charakter, ačkoli řada místních obyvatel pracovala v ústeckých továrnách. V letech 1951 až 1959 v Brné působilo jednotné zemědělské družstvo (JZD), ale pro nedostatek členů bylo zrušeno a jeho pozemky rozparcelovány. Koncem 50. let započala mohutná výstavba rodinných domků a rekreačních objektů (především chat) a území Brné tak získalo takřka výhradně rekreační charakter. V roce 1980 se Brná v rámci velké integrace sídel v zázemí Ústí nad Labem stala součástí krajského města. Kromě Brné se v témž roce stala součástí Ústí nad Labem sídla Církvice, Habrovice, Hostovice, Koštov, Sebuzín, Svádov a Vaňov.\n\nJakožto součást Ústí nad Labem spadá od roku 1992 do euroregionu Labe. V roce 2002 Brnou zasáhla povodeň, která zatopila oblasti pod náspem železniční trati 072 (včetně termálního koupaliště). V důsledku kompletního přerušení silniční dopravy byla v Brné dočasně zřízena mimořádná vlaková zastávka.\n\nBrná je součástí města Ústí nad Labem a nachází se v jižní části okresu Ústí nad Labem v Ústeckém kraji při řece Labi. Statisticky se člení na základní sídelními jednotky Brná, Brná-Čertova jizba a Nad Brnou. Zástavba je poměrně souvislá a je zahrnuta do ZSJ Brná, zbylé dvě ZSJ jsou neosídlené části katastrálního území ve svazích nad zástavbou, Nad Brnou severně od Průčelského potoka a Brná-Čertova jizba jižně od Průčelského potoka.\n\nKatastrální území Brná nad Labem se rozkládá na ploše 4,24 km. Ze západu jej vymezuje řeka Labe, od které se hranice odpoutává za termálním koupalištěm v oblasti U Lázní. Přes železniční trať 072 a silnici II/261 dále stoupá po svahu, kde posléze vede po severozápadním okraji přírodní rezervace Sluneční stráň. Na severu se stáčí pod vrchem Vysoký Ostrý (587 m n. m.) a směřuje paralelně s hřebenem pohoří (jen občas po vrstevnici). Pod vrchem Malý Ostrý (571 m n. m.) mění směr k jihozápadu a na zhruba kilometrové vzdálenosti hranice klesá o téměř 300 metrů nadmořské výšky. Po tomto zaklesnutí do katastrálního území se hranice obrací a Průčelskou roklí stoupá podél Průčelského potoka až do blízkosti vesnice Němčí. Zde míjí vedení vysokého napětí, vrch Modřín (626 m n. m.) a posléze se stáčí jižně k Němčickému potoku. Po směru jeho toku pak pokračuje a zhruba 500 metrů před ústím do Labe mění směr k severozápadu. Ke své západní hranici, kterou je řeka Labe, se dostává v oblasti viaduktu pod železniční tratí 072 a ulicí Konečná. Katastrální území leží v nadmořské výšce 140–626 m n. m., přičemž jeho nejvyšším bodem je Skřivánčí vrch a nejnižším hladina řeky Labe. Od severu na jih sousedí postupně s katastrálními územími Střekov, Nová Ves, Němčí u Malečova a Sebuzín.\n\nMezi místní pamětihodnosti se řadí takzvaný zámeček (dříve zámeček Herzogenberg), který však zámkem nikdy nebyl. Původně se jednalo o honosnou vilu vídeňského rentiéra Roberta Florenta postavenou v roce 1900, která následně přešla do vlastnictví židovského obchodníka s ovocem Emila Kahna. Od něj ji v roce 1924 odkoupil francouzský šlechtic Alain Rohan pro svého kmotřence barona Ottokara Picot de Peccaduc, svobodného pána z Herzogenbergu. Ten zde žil se svojí početnou rodinou a provozoval zahradnictví. Na zámečku vyrůstala též jeho dcera, kunsthistorička Johanna von Herzogenberg, která byla za podporu rozvoje česko-německých vztahů oceněna mimo jiné Řádem Tomáše Garrigua Masaryka. Své vzpomínky na Brnou zaznamenala v autobiografii \"Z mého života\" (v originále ), která v češtině vyšla v roce 2002. K roku 2013 je zámeček sídlem krajské veterinární správy Státní veterinární správy ČR pro Ústecký kraj.\nV Brné se dále nachází dvě sakrální památky. První z nich je pozdně barokní kaple svaté Anny z roku 1750, chráněná jako kulturní památka České republiky. V minulosti byla centrem návsi, v jejím interiéru jsou umístěné lidové plastiky a v cibulovité věžičce má malý litinový zvon. Druhou je novogotická kaple Povýšení svatého Kříže, stojící za zámečkem, kterou nechal v roce 1930 postavit baron Ottokar von Herzogenberg. V průčelní dřevěné hranolové věžičce je malý zvon. V první polovině 90. let byla rekonstruována a v září 1995 znovu vysvěcena ústeckým arciděkanem Antonínem Sporerem.\nNedaleko kaple sv. Anny stojí restaurant a hotel Srdíčko, postavený v roce 1728 Mathiasem Kleinem jako hostinec. Roku 1883 jej od něj odkoupil Ernst Herzig a o pět let později v něm otevřel Herzigs Restauration (současný název vznikl překladem příjmení původního majitele). V roce 1897 v hostinci několik týdnů pobýval německý spisovatel Karel May a napsal zde část svého románu \"Vánoce\" (). Rozeklané skály v Průčelské rokli jej údajně měly inspirovat k některým scénám románu \"Vinnetou\". V roce 1982 byla na jeho počest přejmenována Dlouhá ulice v jižní části Brné na ulici Karla Maye.\n\nV Brné se rovněž nachází termální koupaliště, každoročně otevřené od 1. května do 15. září, které provozuje příspěvková organizace Městské služby Ústí nad Labem. Jeho součástí je několik termálních bazénů (rekreační s tobogánem, dětský, plavecký a rekreační), hřiště na plážový volejbal a minigolf. Návštěvníkům jsou k dispozici převlékací kabinky, úschovna jízdních kol, stánky s občerstvením a restaurace. V roce 2008 bylo diváky regionální televize R1 Lyra vyhlášeno koupalištěm roku.\n\nRůst Brné započal až počátkem 19. století. V roce 1833 zde žilo 174 obyvatel, koncem století již 199, po druhé světové válce 587 a k roku 2011 celkem 1179. Kromě 402 trvale obývaných domů (k roku 2011) se na počátku 21. století se v Brné nachází asi 570 chat.\n\n\n\nBrná je rezidenční a rekreační oblastí města Ústí nad Labem a nenacházejí se v ní žádné průmyslové nebo obchodní areály. V rámci občanské vybavenosti je přítomna prodejna smíšeného zboží a pobočka České pošty v Sebuzínské ulici. Na jaře a v létě je v provozu hotel Srdíčko, který funguje též jako restaurace. Sídlí v historické budově, kde na konci 19. století pobýval spisovatel Karel May (více v sekci Pamětihodnosti). Z dalších restauračních zařízení působí v Brné k roku 2013 restaurace U Kapličky (u autobusové zastávky Brná) a V Zahradě (u autobusové zastávky Na Rybárně).\nU řeky Labe se mezi Říční ulicí a Průčelským potokem nachází kemp poskytující ubytování v chatkách, pokojích, prostranství pro stany a soukromý bazén a hřiště na tenis a volejbal. Kemp je v provozu od 28. dubna do 14. října a v jeho areálu sídlí škola vodního lyžování (více v sekci Sport).\n\nPrvní jednotřídní škola byla v Brné otevřena již v roce 1783. Po druhé světové válce na ní působil jako učitel a ředitel Jaroslav Brodský, který se stal v roce 1968 zakladatelem a tajemníkem klubu bývalých politických vězňů K 231. K roku 2013 v Brné funguje mateřská škola v Sebuzínské ulici a první stupeň základní školy v Jitřní ulici. V budově základní školy je během voleb (komunálních, krajských, parlamentních, evropských) umístěna volební místnost.\n\nV Brné se nenachází žádný kostel ani modlitebna, pouze dvě kaple (svaté Anny a Povýšení svatého Kříže), kde se však nekonají pravidelné bohoslužby. Území náleží pod římskokatolickou farnost v Církvicích, která spadá pod ústecký vikariát litoměřické diecéze.\n\nZe složek integrovaného záchranného systému v Brné působí Poříční oddělení Krajského ředitelství policie Ústeckého kraje, které sídlí v ulici U Viaduktu.\n\nSběr komunálního odpadu zajišťuje firma AVE. Dvakrát do roka (na jaře a na podzim) jsou organizovány svozy objemného odpadu, nebezpečného odpadu a vaků s odpady ze zeleně. Na několika místech (např. na konečné autobusové zastávce a nad základní školou) jsou umístěny kontejnery na sběr tříděného odpadu, a to na papír, sklo a plasty (PET lahve). Na konečné autobusové zastávce má navíc společnost Asekol umístěn kontejner na zpětný odběr elektrických baterií a elektrozařízení.\n\nV blízkosti autobusové zastávky Na Rybárně se nachází fotbalové hřiště využívané místním klubem SK Brná, jehož A-tým hrál k roku 2013 nejnižší krajskou soutěž ve třídě 1.B, v roce 2014 však postoupil do I. A. třídy a v roce 2016 pak zaznamenal historický úspěch, když sportovní cestou postoupil do Krajského přeboru ÚKFS, tedy do nejvyšší krajské soutěže. B-tým SK Brná pak dlouhodobě působí ve III. třídě Ústeckého okresu. \n\nV areálu termálního koupaliště, které nabízí mimo jiné plavecký bazén, je k dispozici hřiště na plážový volejbal a minigolf. Nedaleko též působí Klub vodních motoristů (KVM) a tělovýchovná jednota České loděnice provozující školu vodního lyžování.\n\nKatastrálním územím prochází podél řeky Labe dálková cyklotrasa č. 2, též označovaná jako Labská stezka. Ta vede z Vrchlabí, přes Kolín a Mělník (potud vedena jako č. 24), přes Litoměřice, Ústí nad Labem a Děčín dále do Německa (zde vedena jako Elberadweg), kde končí u ústí Labe do Severního moře v přístavním městě Cuxhaven.\n\nV okolí je i množství turistických tras. Patří mezi ně zelená turistická značka z Němčí na hrad Střekov a žlutá turistická značka z konečné autobusové zastávky v Brné do Sebuzína. Na autobusové zastávce v Brné začíná i 8,5 kilometrů dlouhá zelená naučná stezka Pod Vysokým Ostrý vedoucí přes Průčelskou rokli, labské úbočí a vesnici Nová Ves na hrad Střekov. Jejím nejvyšším bodem je vyhlídka na vrchu Vysoký Ostrý (587 m n. m.). Součástí naučné stezky jsou informační tabule, upozorňující na jednotlivé složky zdejší krajiny.\n\nMístní páteřní komunikací je silnice II/261 z Liběchova do Děčína, která vede mezi zástavbou a vzhledem k reliéfu krajiny je souběžná s tokem Labe. Na území Brné nese název Sebuzínská ulice, a to od lokality U Lázní až po místo křížení s železniční tratí 072, kterou podchází viaduktem. Slouží zejména pro obsluhu území na pravém břehu řeky Labe a druhotně pro spojení významnějších regionálních center jako jsou Mělník, Štětí, Litoměřice a Ústí nad Labem. Podle Celostátního sčítání dopravy provedeného v roce 2010 po silnici jezdilo denně v průměru 6942 vozidel (z toho 6315 osobních vozidel, 575 těžkých vozidel a 52 jednostopých vozidel). Místní životní prostředí zatěžuje především odvoz kameniva z kamenolomů Libochovany a Kamýk silničními vozidly (k roku 2003 šlo o zhruba 14,5 tisíc vozidel za rok, tj. 73 vozidel za den).\nBrnou prochází dvoukolejná elektrifikovaná železniční trať 072 z Ústí nad Labem do Lysé nad Labem, která vzhledem k reliéfu krajiny vede rovněž podél řeky Labe. Je využívána jak pro osobní dopravu, tak nákladní dopravu (hromadné substráty, hotové výrobky, kontejnery, automobily a v minulosti uhlí). Za dob Rakouska-Uherska byla využívána Rakouskou severozápadní dráhou () a do 50. let 20. století existovala přímo v Brné železniční stanice. Od té doby jsou nejbližšími stanicemi Ústí nad Labem-Střekov a Sebuzín. Pod železnicí jsou vybudovány čtyři podjezdy (směrem od Ústí nad Labem: u koupaliště, v ulici Říční, v místě křížení se silnicí II/261 a v ulici Konečná) a jeden podchod (v místě křížení Průčelského potoka).\n\nV minulosti v Brné fungovala osobní vodní doprava. Do druhé světové války ve vesnici existoval přístav, kam od roku 1851 zajížděla (SBDG). Přístav byl zároveň na trase mezi Obřístvím u Mělníka a Drážďanami, kterou obsluhovala paroplavební společnost J. J. Rustona a J. Andrewse. Do roku 2005 pak fungoval sezónní přívoz mezi protějším Vaňovem a termálním koupalištěm, který zajišťovalo historické plavidlo \"Marie\" z roku 1928. Podle ČTK v roce 2005 nebyla loď v provozu, protože se dosavadnímu provozovateli (Technické služby Ústí nad Labem) nepodařilo najít kvalifikovaného kormidelníka. V letech 2015 a 2016 společnost Auto moto Jiroušek inzerovala víkendovou letní dopravu lodí Marie na trase Vaňov – Píšťany, okrajově na webu zmiňuje možnost převozu na trese Vaňov–Brná nebo Vaňov–Střekov, a to vždy po domluvě pro minimálně 5 osob nebo za 150 Kč. Od 6. června 2015 do 19. září 2015 se plavila společnost Auto moto Jiroušek lodí Marie o kapacitě 35 osob po trase Církvice, Velké Žernoseky, Dolní Zálezly, Píšťany. V roce 2016 lodní linka vedla po trase Ústí nad Labem-Vaňov – Camp Brná – Dolní Zálezly – Církvice – Libochovany – Velké Žernoseky – Píšťany. Linka byla v obou letech dotována městem Ústí nad Labem. Doba plavby je po proudu i proti proudu po dvou a půl hodinách, v 9:45 z Vaňova a 13:15 z Píšťan, v červnu a v září jen o sobotách, v červenci a v srpnu o sobotách a nedělích. Jízdné je podle ujeté vzdálenosti od 10 do 38 Kč, jednotné pro děti od 6 let i dospělé, za psa, kočárek či jízdní kolo je příplatek 15 Kč.\n\nMěstskou hromadnou dopravu zajišťuje město Ústí nad Labem prostřednictvím společnosti Dopravní podnik města Ústí nad Labem. K roku 2013 se konkrétně jedná o autobusové linky číslo 17 a 27 vedoucí z Brné do čtvrti Předlice (linka číslo 17 v opačném směru rovněž v některých případech obsluhuje Sebuzín a Církvice). Čísla autobusových linek a jejich cílové stanice se v minulosti měnily. Postupně tak šlo mimo jiné o linky č. 12 do Chabařovic, č. 1 do centra města nebo č. 11 do Chlumce. K roku 2013 vedou linky č. 11 a 12 od hlavního nádraží ČD do obce Přestanov a linka č. 1 od hlavního nádraží ČD do Krupky na Teplicku. Autobusové zastávky na území Brné jsou (směrem od Ústí nad Labem): „Na Rybárně“, „Brná, osada“ a „Brná“.\n\nGeologicky je Brná součástí Českého masivu, kde se nachází v oblasti Českého středohoří, které vzniklo na střetu dvou regionálně významných jednotek, oblasti sasko-durynské (\"saxothuringikum\") a tepelsko-barrandienské (\"centralbohemikum\"). Horninový základ je tvořen krystalickými břidlicemi vzniklými na přelomu starohor a prvohor, které ale v lokalitě na povrch nevystupují a jsou překryty mladšími sedimenty či vulkanity. V průběhu druhohor, kdy bylo celé České středohoří zaplaveno cenomanským mořem, docházelo k sedimentaci pískovců (částečně též jílovců a slepenců). Tyto horniny dominují podloží zastavěné části katastrálního území a jsou uloženy v západovýchodním pásu, avšak na povrch vystupují pouze v dolní části Průčelského potoka. Na utváření podoby oblasti měl velký vliv třetihorní vulkanismus, který dal vzniknout Českému středohoří. V lokalitě Brné došlo v té době ke zhruba pěti až deseti lávovým výlevům olivinických bazaltoidů ústeckého souvrství. Třetihorní horniny (čediče, znělce a tufy) se na podloží podílejí ve vrcholových partiích, zejména východně od Průčelské rokle, kde na povrch vystupují podpovrchová tělesa v podobě vrcholů Malý Ostrý či Skřivánčí vrch. Velké klimatické změny v průběhu čtvrtohor (střídání glaciálů a interglaciálů), během nichž docházelo k intenzivní erozi a denudaci, měly velký vliv na stávající geomorfologicky pestrý ráz krajiny. Tok Labe se během nich prohloubil o více než 100 metrů. V jeho nejbližším okolí (například v lokalitě U Lázní nebo při dolním toku Průčelského potoka) se v různých mocnostech a výškách dochovaly říční uloženiny (spraše, písky a štěrky).\nZ geomorfologického hlediska je Brná součástí Krušnohorské subprovincie, konkrétně Českého středohoří a jeho podcelku Verneřické středohoří, v jehož rámci spadá pod geomorfologický okrsek Litoměřické středohoří. Reliéf oblasti je velmi pestrý s velkým výškovým rozpětím (140–626 m n. m.), díky čemuž má v některých částech charakter hornaté krajiny. Hlavní podíl na tom nese Labe, které tvoří erozní bázi (základ) regionu. Jeho antecendentní zahlubování v průběhu čtvrtohor, které následoval i Průčelský potok, způsobilo průběžné zmlazování reliéfu. V důsledku říční eroze tak byla většina kuželových vulkánů smyta a ve středu zarovnána v plošinu. Vliv na utváření povrchu měla i rozdílná odolnost hornin. Během teplotních výkyvů čtvrtohor se v oblasti (zejména v Průčelské rokli) kromě svahových akumulací vyvinuly také různé skalní formy. Dominantním skalním útvarem jsou skalní sruby, mezi další patří například skalní jehly, skalní věže, skalní okna či pseudokrasové jeskyně. Kamenité akumulace jsou zastoupeny suťovými poli, balvanitými poli a balvanitými proudy, které vznikly pod skalními sruby. S ohledem na svažitost reliéfu převládají příkré erozně denudační svahy se sklonem větším než 10°, přičemž v Průčelské rokli dosahuje sklon terénu až 66,5°. V takových lokalitách je zvýšená náchylnost ke svahovým pohybům. U svažitosti nad 15° navíc již může docházet k rychle působícím pochodům, jako jsou řícení, sesouvání apod.\n\nZ hlediska členění půdních typů jsou v oblasti zastoupeny zejména hnědé půdy, hnědé půdy eutrofní a kambizemě. Převládají eutrofní kambizemě, které mohou být ve vyšších polohách oglejené. Vzácně se na exponovaných místech skal a srázů mohou objevovat různé typy rankerů. Při řece Labi se také nachází nivní půdy.\n\nPodle Quittovy klimatické klasifikace náleží většina lokality do teplé klimatické oblasti T2. Pro tu jsou charakteristická dlouhá, teplá a suchá léta, a mírně teplá jara a podzimy. Zimy jsou krátké, mírně teplé a suché, přičemž sněhová pokrývka má během nich pouze velmi krátkého trvání. Dále pro ni platí průměrné lednové teploty –2 až –3 °C a průměrné červencové teploty 18 až 19 °C. Ve vegetačním období se úhrn srážek pohybuje mezi 350 a 400 mm, v zimním pak mezi 200 a 300 mm srážek. Nepatrná část území při východní hranici v blízkosti Němčí náleží do mírně teplé oblasti MT7. Nejbližší meteorologické stanice jsou na Kočkově v Ústí nad Labem a poté na hoře Milešovce (837 m n. m.). Zdejší mikroklima ovlivňuje též řeka Labe, jejíž údolí patří k oblastem s největší četností mlh v České republice.\n\nBrná leží při řece Labe, což je vodní tok I. řádu a jedna z největších řek a vodních cest v Evropě, díky čemuž náleží do úmoří Severního moře. Její úsek v oblasti Brné tvoří vodní útvar Labe od toku Ohře po tok Bílina. Průtok řeky se stal dominantním modelujícím činitelem, který ovlivnil ráz a vzhled zdejší krajiny. Její břeh tvoří, podobně jako na protější vaňovské straně, kamenná regulace, která se datuje do 20. a 30. let 20. století, kdy došlo výstavbou Masarykových zdymadel pod hradem Střekov ke vzdutí hladiny v průměru o několik metrů v celkové délce 19,8 kilometrů. Průměrný dlouhodobý průtok řeky je v profilu Ústí nad Labem (tj. pod zdymadly) 290 ms.\n\nOblastí dále protéká Průčelský potok a část jižní hranice katastrálního území tvoří Němčický potok.\n\nPrůčelský potok (někdy též Prudký potok) je po Labi díky své erozivní činnosti nejvýznamnějším modelačním činitelem krajiny – vytvořil boční údolí s příkrými svahy, známé jako Průčelská rokle. Pramení u nedaleké vesnice Němčí v nadmořské výšce 617 m n. m. a na svém 3,14 km dlouhém toku překonává výškový rozdíl 478 metrů. Jelikož potok nedokázal držet krok s rychlým zahlubováním Labe, překonává převýšení svého toku často skokovitě v podobě peřejí a drobných vodopádů (největší z nich je vysoký 6 metrů). Dolní část toku byla antropogenně upravena a napřímena skrze zástavbu, přičemž v této oblasti byla vybudována řada umělých kaskád. Potok je překlenován několika silničními komunikacemi, železniční tratí, lávkou pro pěší a asi 20 metrů před ústím do Labe také brodem na cyklostezce Labská stezka. Při ústí potoka je přítomen náplavový kužel. Vzhledem k tomu, že jde o celostátně méně významný tok, nejsou dostupné informace o jeho průměrných ročních průtocích.\n\nBrná spadá do oblasti se sezónně doplňovanou mělkou podzemní vodou, jejíž výška hladiny a vydatnost je nejvyšší v květnu a červnu, a nejnižší v září až listopadu. Průměrný specifický odtok se udává mezi 0,5 a 1 l.skm. Rizikovým faktorem vodních toků jsou povodně, a to jak běžné, tak přívalové. V srpnu 1925 došlo po průtrži mračen k přívalové povodni na Průčelském potoce, která poškodila několik domů v okolí. K vůbec největším povodním došlo v letech 1845 a 2002. V prvním případě výška hladiny Labe dosáhla 11 metrů, zatímco ve druhém případě dosáhla 11,85 metrů a klasifikace 250leté vody.\n\nBrná se nachází v oblasti výskytu termálních vod v pískovcích na bázi křídy, která sahá od Teplic a Děčína až po Úštěk a Benešov nad Ploučnicí. Zdroj termální vody zde byl poprvé navrtán 5. dubna 1930 mistrem studnařem Antonem Kuhebauchem, kdy z artézského vrtu o hloubce 327 metrů vytryskl do výšky osmi metrů pramen o teplotě 30 °C. O rok později na tomto místě na labském břehu postavila obec Střekov, pod níž tehdy Brná spadala, termální koupaliště. To mělo v té době dva bazény a v roce 1937 došlo k jeho rozšíření o vanové lázně. Z počátku se slabě mineralizovaná voda rovněž využívala na pitné kúry a byla stáčena do lahví na prodej (termální prameny na Ústecku a Děčínsku mají vyšší celkovou mineralizaci s převažujícím sodíkem, hydrogenuhličitany a vyšším obsahem fluoru). Další vrt byl pro potřeby koupaliště vyhlouben v roce 1968 a po bezmála čtyřiceti letech byl pro svůj havarijní stav po povodních nahrazen novým v roce 2003, z nějž termální voda vytéká samovolně (jde o artézskou zvodeň). Další informace o provozu koupaliště pokračují v sekci Pamětihodnosti.\n\nDle biogeografického členění ČR náleží oblast Brné do hercynské podprovincie, kde leží na hranici mezi Milešovským a Verneřickým bioregionem. Jak širší okolí Českého středohoří, tak samotná Brná jsou oblasti druhově rozmanité, což byl jeden z důvodů vyhlášení zdejšího velkoplošného a maloplošného zvláště chráněného území CHKO České středohoří a PR Sluneční stráň. Mezi příčiny druhové pestrosti patří především odlišnost horninového podloží, rozmanitost reliéfu a rozdílnost klimatických činitelů. V hluboce zaříznutých údolích řeky Labe a Průčelské rokle často dochází k inverzi teplotních pásem, což se projevuje tím, že na dnech těchto údolí je průměrná teplota nižší než ve vyšších polohách. Díky tomu zde žijí i rostlinné a živočišné druhy horského a podhorského charakteru.\n\nZ botanického hlediska leží území na pomezí dvou rozdílných fytogeografických oblastí – mezofytika a termofytika, konkrétně Lovečkovického a Labského středohoří. Potenciální přirozenou vegetaci tvoří převážně bučina s kyčelnicí devítilistou (\"Dentario eneaphylli-Fagetum\"), při řece Labi dále černýšová dubohabřina (\"Melampyro nemorosi-Carpinetum\") a při jižní hranici území ostrůvkovitě břeková doubrava (\"Sorbo torminalis-Quercetum\"). Lesy tvoří významnou část katastrálního území (zhruba polovinu), přičemž jde o lesy listnaté. Mezi zdejší stromy patří například buk lesní (\"Fagus sylvatica\"), dub zimní (\"Quercus petraea\"), dub letní (\"Quercus robur\"), bříza bělokorá (\"Betula pendula\"), jasan ztepilý (\"Fraxinus excelsior\") a lípa srdčitá (\"Tilia cordata\"). V zahradě místní krajské veterinární správy stojí památný strom jinan dvoulaločný (\"Ginkgo biloba\"), chráněný od roku 2011. Počátkem 20. století byly na některá stanoviště vysazovány ekonomicky výhodné dřeviny, především smrky. V neodpovídajících podmínkách však trpěly suchem, různými chorobami a škůdci. Mezi ojediněle rostoucí jehličnaté stromy patří smrk ztepilý (\"Picea abies\"), modřín opadavý (\"Larix decidua\") a borovice (\"Pinus\").\n\nV oblasti je bohatý bylinný porost. Do dnešní doby si získala převahu teplomilná a suchomilná květena. Typickými rostlinami jsou již zmíněná kyčelnice devítilistá (\"Dentaria enneaphyllos\") a kyčelnice cibulkonosná (\"Dentaria bulbifera\"). V suťových lesích a dubohabřinách v okolí Brné rostou také některé z původních českých orchidejí. Patří mezi ně třeba bradáček vejčitý (\"Listera ovata\"), okrotice bílá (\"Cephalanthera damasonium\"), hlístník hnízdák (\"Neottia nidus-avis\") nebo kruštík širolistý pravý (\"Epipactis helleborine subsp. helleborine\"). V oblasti roste také celá řada zvláště chráněných rostlin. V PR Sluneční stráň je to například tařice skalní (\"Aurinia saxatilis\"), již zmíněná okrotice bílá, vemeník dvoulistý (\"Platanthera bifolia\"), kosatec bezlistý (\"Iris aphylla\"), lomikámen vždyživý (\"Saxifraga paniculata\"), dvojštítek měnlivý (\"Biscutella varia\"), bělozářka liliovitá (\"Anthericum liliago\") atd.\n\nZ invazních druhů v oblasti roste netýkavka žláznatá (\"Impatiens glandulifera\"), bolševník velkolepý (\"Heracleum mantegazzianum\"), trnovník akát (\"Robinia pseudoacacia\"), křídlatka japonská (\"Reynoutria japonica\") a křídlatka sachalinská (\"Reynoutria sachalinensis\").\n\nSavce v oblasti zastupují početná stáda muflonů (\"Ovis musimon\"), prasat divokých (\"Sus scrofa\") a srnčí zvěře. Dále se zde vyskytují též lišky obecné (\"Vulpes vulpes\") a ojediněle i jezevci lesní (\"Meles meles\"). Právě divoká prasata na počátku 21. století působí materiální škody místním obyvatelům ve snaze dostat se za potravou (například zrajícím ovocem) do oplocených zahrad. V oblasti PR Sluneční stráň se vyskytuje plch velký (\"Glis glis\").\nPři řece Labi žije vodní ptactvo, především pak potápky (\"Podicipediformes\"), kachna divoká (\"Anas platyrhynchos\"), lyska černá (\"Fulica atra\") nebo labuť velká (\"Cygnus olor\"). Z vzácnějších druhů ptactva se v oblasti Brné vyskytuje například skorec vodní (\"Cinclus cinclus\"), hýl rudý (\"Carpodacus erythrinus\") nebo konipas horský (\"Motacilla cinerea\"). Na území PR Sluneční stráň byl zaznamenán výskyt holuba doupňáka (\"Columba oenas\"), dudka chocholatého (\"Upupa epops\"), slavíka obecného (\"Luscinia megarhynchos\") či žluvy hajní (\"Oriolus oriolus\"), a Průčelská rokle je díky hnízdišti výra velkého (\"Bubo bubo\") označena jako významná ornitologická lokalita. Z dravců jsou nejhojnější káně lesní (\"Buteo buteo\") a poštolka obecná (\"Falco tinnunculus\"), dále sokol stěhovavý (\"Falco peregrinus\") a v zimě káně rousná (\"Buteo lagopus\").\n\nZ plazů se zde vyskytuje například zmije obecná (\"Vipera berus\"), slepýš křehký (\"Anguis fragilis\"), ještěrka obecná (\"Lacerta agilis\") a ještěrka živorodá (\"Zootoca vivipara\"). Ve vlhkých oblastech lze nalézt i užovku obojkovou (\"Natrix natrix\") a mloka skvrnitého (\"Salamandra salamandra\"). Z žab v oblasti žije třeba skokan zelený (\"Pelophylax esculentus\") a skokan hnědý (\"Rana temporaria\").\nVelmi rozmanitý je v lokalitě výskyt hmyzu, přičemž řada jeho zástupců je zákonem chráněna. Patří mezi ně například nosorožík kapucínek (\"Oryctes nasicornis\"), roháč obecný (\"Lucanus cervus\") či otakárek fenyklový (\"Papilio machaon\"). V sutích Průčelské rokle byly nalezeny také některé reliktní druhy pavouků – mimo jiné šlo o jediný nález druhu pavučenka noscovitá (\"Glyphesis servulus\") v Čechách. Na území přírodní rezervace existuje starý záznam výskytu zvláště chráněného chrobáka vrubounovitého (\"Sisyphus schaefferi\").\n\nCelé území Brné spadá do chráněné krajinné oblasti České středohoří, která byla výnosem ministerstva kultury ČSR vyhlášena 19. března 1976. Předmětem ochrany je unikátnost krajinného reliéfu v rámci střední Evropy, rozmanitost geologické stavby a biodiverzita fauny a flory. Specifikum oblasti spočívá také ve strmém srážkovém gradientu v jihozápadně-severovýchodním směru, při kterém na 75 kilometrů délky pohoří vzrůstá srážkový průměr až o 100 %.\n\nPřírodní rezervace Sluneční stráň se rozprostírá na 7,62 hektarech v první zóně CHKO České středohoří, na jižním a jihovýchodním svahu vrchu Vysoký Ostrý v severní části katastrálního území Brná nad Labem. Předmětem ochrany je „typická geobiocenóza Českého středohoří s výraznou teplomilnou květenou“. Nacházejí se zde rozmanitá teplomilná společenstva, počínaje sporou vegetací skalních výchozů a sutí přes travnaté a křovité porosty stepního a lesostepního charakteru, až po listnatý les s převahou dubů. Z bohaté květeny (přes 230 druhů vyšších rostlin) je zde početný výskyt zvláště chráněných druhů a pestré je rovněž živočišstvo, které je zastoupeno například 84 druhy obratlovců a 17 druhy mravenců.\n\n\n"}
{"id": "243583", "url": "https://cs.wikipedia.org/wiki?curid=243583", "title": "Jean-Baptiste Jourdan", "text": "Jean-Baptiste Jourdan\n\nJean-Baptiste, hrabě Jourdan (29. dubna 1762 v Limoges – 23. listopadu 1833 v Paříži) byl francouzský generál, maršál Francie v době prvního císařství.\n\nJourdan byl synem ranhojiče. V 16 letech věku vstoupil do armády, účastnil se tažení do Severní Ameriky a po návratu sloužil dále ve vojsku. Roku 1790 byl kapitánem národní gardy v Limoges a roku 1791 velitelem praporu u Severní armády a pod Dumouriezem se účastnil tažení do Holandska v letech 1792 a 1793. Během této akce se vyznamenal a již 30. července 1793 byl povýšen do hodnosti divizního generála. Poté, co se svou divizí bojoval v bitvě u Hondshoote (8. září 1793) je 2 dny poté jmenován vrchním velitelem armády na místo odvolaného generála Houcharda. Poráží Rakušany u Wattignies (16. října 1793), ale brzy poté pro svůj nesouhlas s plánem Výboru pro obecné blaho, podniknout zimní tažení, je odvolán. Již na jaře roku 1794 je však opět jmenován vrchním velitelem Moselské armády a poté armády na Máze a Sambře. Nejslavnějším Jourdanovým vítězstvím je bitva u Fleurus (26. června 1794), po které museli Rakušané ustoupit za Rýn. Jourdanova armáda obsazuje pak 7. června 1795 pevnost Lucemburk, nato 6. září 1795 překračuje Rýn a obsazuje Kastel a Mohuč. Pak ovšem byl 11. října 1795 poražen u Hoechstu Clerfaytem a tím přinucen opět se stáhnout za Rýn. Následující rok opět překročil Rýn a obsadil značnou část Horní Falce a pak 24. srpna 1796 u Ambergu a 3. září 1796 u Würzburgu byl rozhodně poražen arcivévodou Karlem a s velkými ztrátami se stáhl do Düsseldorfu a zde složil velení. Výtky a obvinění, kterými byl po ústupu zavalen, se později snažil vyvrátit ve spisu \"„Memoires pour servir á l´histoire de la campagne de 1796„\" (Paříž, 1819). V březnu 1797 byl zvolen do Rady pěti set.\nRoku 1799 stal se vrchním velitelem Dunajské armády a 1. března 1799 překročil při Basileji Rýn. Byl však následně opakovaně arcivévodou Karlem poražen u Ostrachu (21. března 1799) a u Stockachu (25. března 1799) a poté odvolán. Svůj postup se snažil obhájit ve spisu \"„Precis des operations de l’armée du Danube sous les ordres du general Jourdan„\" (Paříž 1799).\n\nPři převratu 18. brumaire (9. listopadu 1799) se zachoval, přes své republikánské přesvědčení, neutrálně. Byl pak roku 1800 pověřen prvním konsulem obranou Piemontu. Tohoto úkolu se Jourdan zhostil výborně. Roku 1803 stal se senátorem a roku 1804 povýšil jej císař do hraběcího stavu a 19. května 1804 povýšil jej opět do nejvyšší vojenské hodnosti maršála Francie. Byl zahrnut funkcemi včetně členství ve Státní radě, ale nikdy jej již císař nepověřil samostatným velením. Roku 1806 byl jmenován guvernérem Neapole a roku 1808 následuje krále Josepha do Španělska, kde se stává královým vojenským poradcem a šéfem španělského generálního štábu. Tyto funkce vykonává s přestávkou 1809-1812 až do roku 1814. Po Druhé restauraci roku 1815 se stal předsedou tribunálu soudícího maršála Neye, který však prohlásil se nezpůsobilým k odsouzení paira. Roku 1816 stal se Jourdan velitelem 7. divize a roku 1819 byl králem Ludvíkem XVIII. jmenován pairem. Revoluci roku 1830 přivítal s nadšením a na několik dní se stal ministrem zahraničí Francie, aby se 11. srpna 1830 stal guvernérem Invalidovny. Zemřel 13. listopadu 1833 a je pochován v kryptě Invalidovny v Paříži.\n"}
{"id": "243584", "url": "https://cs.wikipedia.org/wiki?curid=243584", "title": "Grand Prix Belgie 2007", "text": "Grand Prix Belgie 2007\n\nGrand Prix Belgie ( LXIII Grand Prix de Belgique ) byla 14. závodem sezóny 2007, který se konal 16. září 2007 na okruhu Spa-Francorchamps. V závodě zvítězil, potřetí v řadě, Kimi Räikkönen na voze Ferrari. Felipe Massa druhým místem zajistil pro Ferrari 75. double v historii a třetí v sezóně.\n\n\n Felipe Massa - Ferrari F2007- 1:48.036\n\n Kimi Räikkönen - Ferrari F2007- 1'45.994\n\n\n\n"}
{"id": "243598", "url": "https://cs.wikipedia.org/wiki?curid=243598", "title": "Asi", "text": "Asi\n\nAsi nebo ASI může znamenat:\n\n\n"}
{"id": "243607", "url": "https://cs.wikipedia.org/wiki?curid=243607", "title": "Aeolis Mensae", "text": "Aeolis Mensae\n\nAeolis Mensae je skupina stolových hor na povrchu Marsu, která se nachází na severní polokouli jižním směrem od štítové sopky Elysium Mons v oblasti Aeolis. Na jejích vrcholech se nachází dobře známá oblast s větrem erodovanými útvary charakteristická množstvím údolí, tektonických zón a dalších útvarů. Skupina stolových hor se táhne přes 820 kilometrů.\n\nV roce 2019 vyšla studie, která dokládá, že tato oblast je pravděpodobným zdrojem výronu metanu do atmosféry Marsu, který dříve pozorovala sonda Curiosity operující v kráteru Gale.\n\nOblast Aeolis Mansea je situována na hranici mezi planinou na severu a vrchovinou na jihu, na které se nachází množství tektonických zlomů. Převýšení mezi planinou a vrchovinou dosahuje až 3 000 metrů.\n\nPojmenována byla v roce 1976 dle klasického albedového jména. Oblast byla podrobně zkoumána kamerou HRSC na sondě Mars Express v roce 2007, která přinesla množství kvalitních snímků umožňujícící generování 3D snímků.\n\n\n"}
{"id": "243613", "url": "https://cs.wikipedia.org/wiki?curid=243613", "title": "Louis Baraguey d'Hilliers", "text": "Louis Baraguey d'Hilliers\n\nLouis Baraguey d'Hilliers (13. srpna 1764 v Paříži — 6. ledna 1813 v Berlíně) byl francouzský generál, období napoleonských válek.\n\nBaraguey pocházející ze starého rodu nižší šlechty, vstoupil 1783 do královské armády a sloužil jako kadet v alsaském pěším pluku. Roku 1787 byl povýšen do nejnižší důstojnické hodnosti – stal se podporučíkem. Po výbuchu revoluce však v žebříčku hodností začal prudce stoupat. Tak roku 1791 byl poručíkem, o rok později již kapitánem, ale tentýž rok byl povýšen do hodnosti podplukovníka. Stal se zástupcem náčelníka štábu armády generála Custina a později Alexandra Beauharnaise a v dubnu 1793 se stal brigádním generálem. Bohužel s pádem generála Custina i Beauharnaise byl zatčen i d’Hilliers a každým dnem hrozila mu poprava, která neminula oba jeho představené. Od gilotiny jej zachránil jen převrat 9. termidoru (27. července 1794) a tím pád Robespierra a hrůzovlády. V roce 1795 bojoval proti royalistickým povstalcům na pařížském předměstí Saint-Antoine, poté však byl suspendován, zatčen a postaven před válečný soud. Tribunálem byl však zproštěn viny. Po skončení procesu sloužil v Cherbourgu u západní armády pod velením generála Hochea a poté byl převelen k italské armádě generála Bonaparte. Zde mu vrchní velitel svěřil dvě půlbrigády s nimiž obsadil Bergamo a v květnu 1797 Benátky a byl tam jmenován guvernérem. Za své vynikající výsledky byl v březnu 1797 povýšen do hodnosti divizního generála. V dalším roce se účastnil egyptské výpravy, ale po dobytí Malty byl poslán s vítěznými trofejemi a kořistí zpět do Francie. Dne 27. června 1798 byla však jeho fregata La Sensible napadena britskou přesilou a generál d’Hilliers byl v boji zraněn a padl do zajetí. Dopraven do Portsmouthu byl pro zranění propuštěn na čestné slovo.\n\nPo návratu do Francie byl již 31. července 1798 zatčen a obviněn z paktování se s nepřítelem a opět stanul před válečným soudem a opět byl zproštěn viny. Následujícího roku byl jmenován náčelníkem štábu rýnské armády a operoval pod Mac Donaldem. V roce 1801 byl jmenován generálním inspektorem pěchoty a roku 1804 obdržel hodnost generálplukovníka dragounů. V tažení 1805 velel záložní kavalérii a vynikl u Elchingen (14. října 1805) a poté byl jmenován velitelem Ingolstadtu. Roku 1808 se stal podruhé guvernérem Benátek a v tažení 1809 sloužil pod místokrálem Evženem. Vynikl v bitvě u Raabu (14. června 1809). Po uzavření Schönbrunnského míru (14. října 1809) byl jmenován vrchním velitelem v Tyrolsku, kde významně přispěl k zklidnění situace.\n\nV roce 1810 jej Napoleon převelel do Španělska a Baraguey tam převzal velení armády v Katalánsku. V roce 1809 byl mu udělen titul hrabě císařství. Během ruské kampaně 1812 byl nejprve dosazen do funkce guvernéra Smolensku a při ústupu se stal velitelem divize 9. sboru maršála Victora. V tíživé situaci musel část své divize nechat kapitulovat před Rusy (9. listopadu 1812) za což upadl do Napoleonovy nemilosti. Byl zbaven funkce a měl být postaven před válečný tribunál. V přípravě k procesu, zcela zdeptaný depresemi a vyčerpán prodělanou ruskou kampaní onemocněl \"„fievre inflamatoire et nerveuse“\" („zánětlivá a nervová horečka“), což mohl být tyfus a zemřel v Berlíně asi na předávkování opiem, které bylo v té době standardním lékem průjmových onemocnění.\n\nBaraguey d´Hilliers je jedním z 558 důstojníků a generálů, jejichž jména jsou vyryta na Vítězném oblouku v Paříži. \nJeho syn Achille se stal v době Napoleona III. Maršálem Francie.\n"}
{"id": "243614", "url": "https://cs.wikipedia.org/wiki?curid=243614", "title": "Edouard Jean-Baptiste Milhaud", "text": "Edouard Jean-Baptiste Milhaud\n\nÉdouard Jean-Baptiste Milhaud [\"mijó\"] (10. července 1766, Arpajon – 8. ledna 1833, Aurillac) byl francouzský generál.\n\nMilhaud získal důstojnický patent roku 1789 a již v roce 1796 byl plukovníkem. V hodnosti brigádního generála bojoval v bitvě u Slavkova (2. prosince 1805) a roku 1807 dosáhl hodnosti divizního generála. Pro svou věrnost a statečnost byl Napoleonem povýšen do stavu císařských hrabat (10. března 1808). V letech 1808 až 1812 byl účastníkem španělského tažení. V roce 1813 v bitvě u Lipska (16.–19. října 1813) velel jezdeckému sboru. Pro své obrovské zkušenosti velitele jezdectva byl roku 1814 jmenován generálním inspektorem francouzského jezdectva. Během vlády Sta dní se opět přidal k Napoleonovi a v bitvě u Ligny (16. června 1815) prorazil svou divizí kyrysníků střed pruské armády a rozhodl tak bitvu, která byla posledním vítězstvím Napoleona. V bitvě u Waterloo 18. června 1815 se vyznamenal svými statečnými jezdeckými útoky. Během druhé restaurace byl generál Milhaud pro svůj věrný postoj k Napoleonovi vypovězen z Francie. Ihned po Červencové revoluci 1830 byl králem Ludvíkem–Filipem osobně pozván zpět do vlasti, ale již 8. ledna 1833 zemřel.\n"}
{"id": "243615", "url": "https://cs.wikipedia.org/wiki?curid=243615", "title": "Cestování", "text": "Cestování\n\nCestování znamená přepravu lidí účastnících se cesty či výletu nebo proces či čas vystihující osobu či objekt v pohybu z jednoho místa na druhé. Důvody k cestování zahrnují:\n\n\n"}
{"id": "243620", "url": "https://cs.wikipedia.org/wiki?curid=243620", "title": "Opyš", "text": "Opyš\n\nOpyš je geomorfologický tvar, který má obvykle charakter úzkého hřbetu. Je to zadní, klesající a zužující se konec skalního ostrohu. Původ výrazu \"opyš\" není jasný, existuje hypotéza, že toto slovo znamenalo \"ocas\" a význam byl přenesen jako označení terénního útvaru.\n\nVlastním jménem Opyš se také označuje spodní část ostrohu, na kterém stojí Pražský hrad. Kromě toho se ještě vrch jménem Opyš (516 m n. m.), místně známý také jako \"Vobyš\", nachází v Chráněné krajinné oblasti Křivoklátsko na katastru středočeského Drozdova mezi Zbirohem a Žebrákem.\n"}
{"id": "243622", "url": "https://cs.wikipedia.org/wiki?curid=243622", "title": "Dopisování", "text": "Dopisování\n\nDopisování je osobní, soukromý a pravidelný korespondenční přátelský vztah obvykle mezi dvěma lidmi a na větší vzdálenost, realizovaný prostřednictvím výměny dopisů nebo – s příchodem internetu – také e-mailů. Využívání e-mailu možnosti dopisování poněkud rozšiřuje, protože se na komunikaci v takovém případě mohou podílet i další lidé a navazování dopisování na konkrétní témata je ulehčeno díky existenci odborných internetových diskuzních fór.\n\nDopisování bývá často také provozováno jako součást vzdělávání, např. ve školní výuce. Pomáhá nejen učit se zacházet s vlastním či cizím jazykem, ale také rozšiřovat obzory poznáváním nových zemí, kultur a zvyků.\n\nOd slova „dopisování“ je odvozeno slovo „dopisovatel“, které ovšem primárně neoznačuje osobu účastnící se soukromé korespondenční výměny informací, nýbrž novináře či žurnalistu (např. \"zahraniční dopisovatel\" či \"mimořádný dopisovatel\"), tedy mediálního zpravodaje.\n"}
{"id": "243623", "url": "https://cs.wikipedia.org/wiki?curid=243623", "title": "Jára Kohout", "text": "Jára Kohout\n\nJára Kohout, vlastním jménem Jaroslav Kohout (9. prosince 1904 Praha – 23. října 1994 Praha) byl český filmový herec a zpěvák. Za svůj život hrát asi v 54 českých filmech, z toho jen ve čtyřech po druhé světové válce do roku 1948, kdy emigroval. Odešel nejprve do Německa a Francie, později přesídlil do USA. Patřil mezi nejoblíbenější filmové herce 1. československé republiky, i v těžkých podmínkách v emigraci se nakonec dokázal prosadit a i v USA se stal velmi populárním. Po Sametové revoluci se dne 3. dubna 1990 vrátil po 42 letech emigrace zpět do vlasti, kde také nakonec i zemřel.\n\nNarodil se v dobře situované rodině, od dětství se učil tanci a hře na housle, již od sedmi let hrál ochotnicky divadlo. Jeho otec si však vůbec nepřál, aby byl divadelníkem, a nechal ho vyučit zubním technikem. Jára se pak této profesi ještě po několik let věnoval přičemž po večerech hrál divadlo. Za svůj život hrál v mnoha a mnoha pražských kabaretech až se na jednom studentském večírku náhodou seznámil s Ferencem Futuristou, který ho přizval k vystupování společně s jeho bratrem Emanem Fialou. Tato spolupráce posléze trvala plných devět let. Vystupovali v různých kabaretech a zábavních podnicích po celé Praze a byli všichni velice populární. V těchto letech natočil také několik gramofonových desek. Kromě toho také natáčel filmy. Zpočátku hrál v němých filmech, po vzniku zvukového filmu vystupoval i muzikálových filmech a filmových operetách. Zavedl se také jako úspěšný komediální herec. V roce 1935 Jára koupil smíchovské Švandovo divadlo, v roce 1938 pak od emigrující dvojice V+W (Jiří Voskovec & Jan Werich) odkoupil celé Osvobozené divadlo i s herci a inventářem a přejmenoval jej na \"Divadlo U Nováků\". Doba okupace byla ale pro něho osobně velice problematická, kompromitoval se v několika rozhlasových skečích, což ale stejně nezabránilo tomu, aby nebyl posléze zatčen a uvězněn v Pankrácké věznici. Z vězení ho prý nakonec dostal jeden příslušník SS, který měl rád jeho filmy. Ani po válce to neměl nijak jednoduché, divadlo mu bylo zestátněno a on v něm nesměl vystupovat. Živil se pak jako estrádní umělec po zájezdech, vystupoval i na Slovensku. Po válce si zahrál už jen ve 4 filmech. \n\nV noci z 2. na 3. října 1948 během pohostinského představení hry \"Na tom našem dvoře\" pro celníky v Aši emigroval o přestávce před druhým dějstvím v masce kohouta spolu se svojí ženou Mimi a jejich dcerami Alenou, Zuzkou a dvouletou Danielou do západního Německa.\n\nŽivot v emigraci zpočátku nebyl vůbec jednoduchý, zprvu musel jezdit po různých utečeneckých táborech v Německu, kde bavil české krajany, poté na pozvání francouzského rozhlasu odjel i s rodinou do Francie, kde vystupoval ve známém pařížském podniku \"El Monico\" na Place Pigalle. Tehdy zde s ním vystupovala např. Édith Piaf, Josephine Bakerová či Yves Montand. Potom dostal od Pavla Tigrida pozvánku na účinkování v rádiu Svobodná Evropa v Mnichově (RFE). Zde ale nevydržel dlouho a přestěhoval se do americké pobočky RFE v New Yorku v USA, kterou vedl Ferdinand Peroutka. V USA vystupoval pro krajany, hrál několik drobných postaviček ve filmu, účinkoval i reklamě, zahrál si na Broadwayi mimo jiné též i s Barbrou Streisandovou. Uskutečnil i několik cest za krajany do Austrálie.\n\nIhned roku 1951 pomáhal zakládat českou redakci Svobodné Evropy. Byl obsazován do různých rozhlasových her. Dne 17. listopadu 1952 se ale již objevuje ve Spojených státech. Pak se ale do Svobodné Evropy vrací jako rozhlasový redaktor a herec, ve svých pamětech vzpomíná i na setkání s různými emigranty.\n\nPo Sametové revoluci se dne 3. dubna 1990 vrátil po 42 letech emigrace zpět do vlasti, zahrál si epizodní role i v několika nových českých filmech, vystupoval v rozhlase i v televizi, stihl se i znovu oženit s o 60 let mladší ženou, se kterou pak i veřejně vystupoval. Zemřel v Praze na rakovinu prostaty. \nSvé memoáry vydal pod názvem \"Hop sem, hop tam\" ve švýcarském nakladatelství KONFRONTATION SA v Curychu v roce 1977. Po roce 1989 vyšly i v Praze. \n\n\n\n\n\n"}
{"id": "243633", "url": "https://cs.wikipedia.org/wiki?curid=243633", "title": "Ostřice odchylná", "text": "Ostřice odchylná\n\nOstřice odchylná (\"Carex appropinquata\", \"Vignea appropinquata\", \"Carex paradoxa\"), je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice odchylná.\n\nJedná se o rostlinu dosahující výšky nejčastěji 30-80 cm. Je vytrvalá a vytváří výrazné trsy. Listy jsou střídavé, přisedlé, s listovými pochvami. Lodyha je trojhranná, stejně dlouhá nebo delší než listy. Čepele listu jsou asi 2-4 mm široké, žlábkovité, dosti tuhé. Pochvy dolních listů jsou černohnědé a rozpadají se na podélná vlákna vytvářející čupřinu. Je to významný znak druhu, kterým se odlišuje od podobných druhů ostřice latnatá a ostřice přioblá. Ostřice odchylná patří mezi stejnoklasé ostřice, všechny klásky vypadají víceméně stejně a obsahují samčí i samičí květy. V dolní části klásku jsou samičí květy, v horní samčí. Klásky jsou uspořádány do cca 4-8 cm dlouhého složeného květenství, lichoklasu s náznakemlaty klásků. Dolní větévky se totiž větví, postranní větve jsou krátké, kratší než u ostřice latnaté. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je tmavě hnědá, na vnější straně nápadně žilnatá, matná, cca 2,5-3mm dlouhá, na vrcholu zakončená zobánkem. Každá mošnička je podepřená plevou, která je rezatá, bez suchomázdřitého lemu. Kvete nejčastěji v květnu až v červnu. Počet chromozómů: 2n=64.\n\nOstřice odchylná roste na vhodných místech v Evropě, kromě jižní části, kde se vyskytuje jen málo. Dále je rozšířena na jižní Sibiři a na Kavkaze.\n\nV ČR je to poměrně vzácný druh, který v posledních desetiletích ustoupil. Roste od nížin do podhůří. Je to silně ohrožený druh flóry ČR, kategorie C2. Jejím stanovištěm jsou hlavně rašelinné louky a slatiny, někdy se vyskytuje i v mokřadní olšiny.\n\n\n\n \n"}
{"id": "243637", "url": "https://cs.wikipedia.org/wiki?curid=243637", "title": "Vávra", "text": "Vávra\n\nVávra (z Vavřinec) je časté české příjmení. Náleží mimo jiné těmto významným osobnostem:\n\n\n"}
{"id": "243639", "url": "https://cs.wikipedia.org/wiki?curid=243639", "title": "Milosrdná sestra", "text": "Milosrdná sestra\n\nMilosrdná sestra je titul řeholnic některých řádů a kongregací soustřeďující se na péči o nemocné, trpící a sirotky. \n\n"}
{"id": "243641", "url": "https://cs.wikipedia.org/wiki?curid=243641", "title": "Institut západní polokoule pro bezpečnostní spolupráci", "text": "Institut západní polokoule pro bezpečnostní spolupráci\n\n' (\"Institut západní polokoule pro spolupráci v otázkách bezpečnosti\", WHISC nebo WHINSEC, dříve ', , \"Škola Amerik\") je zařízení armády Spojených států amerických ve Fort Benning v okrese Columbus státu Georgia. Zřízen byl jakožto část (výnos o autorizaci národní obrany). Jeho motto je: „Svoboda, mír a bratrství“. Kompetencí institutu je „poskytnout profesionální vzdělání a výcvik“ při „povýšení demokratických hodnot, respektu k lidským právům, a znalost a pochopení zvyků a tradic Spojených států amerických.“\n\nInstitut západní polokoule pro spolupráci v otázkách bezpečnosti je výcvikové zařízení, vedené ve španělském jazyce, zejména určené pro vojenský personál Jižní Ameriky. Institut doposud navštěvovalo okolo 60 000 frekventantů; nyní je to asi 800–1000 studentů každý rok.\n\nRozpočet WHISC je 10 milionů dolarů a je hrazen z rozpočtu americké armády a poplatků za učení (), placené skrze granty (mezinárodní vojeské vzdělání a výcvik - IMET), přídružné programy (mezinárodní kontrola narkotik - INC) a program (zahraniční vojenské prodeje - FMS).\n\nToto zařízení bylo v minulosti mnohokrát obviňováno z podpory kontroverzních diktátorských režimů a tzv. eskader smrti.\n\nToto zařízení bylo založeno v roce 1946 v Panamě ve Fort Gulick jako „Latinskoamerické výcvikové středisko - základní oddíl“. V roce 1963 dostalo název (Škola Amerik [armády Spojených států amerických]). V roce 1984 byl výcvik přesunut do Fort Benning (v souvislosti se smlouvou o Panamském kanálu).\n\nV roce 2000 zvyšující tlak na Kongres Spojených států, aby zastavil financování School of the Americas způsobil, že Pentagon zařízení přejmenoval na Institut západní polokoule pro spolupráci v otázkách bezpečnosti.\n\nPodle Lesleyho Gilla, spolupracujícího profesora antropologie na americké univerzitě, „vybudování základního oddílu [latinskoamerického výcvikového střediska] se shodovalo s obnovením expanzívních ambicí Spojených států v Amerických subkontinentech a částečně zaplnilo vakuum moci, vytvořené druhou světovou válkou, která zpřetrhala dlouhotrvající vojenská vlákna mezi evropskými imperiálními mocnostmi – zejména Francie, Itálie a Německa“ \"(Gill, str. 62)\" Zatímco mnoho evropských národů čelilo nelehkému úkolu poválečné přestavby svých zemí, „vítězné a relativně netknuté Spojené státy se přesunuly k zaplnění vakua, zanechaného Evropany a konsolidaci jejich pozice jakožto globální supervelmoci.“\n\nPo právním zplnomocnění původního zrušení statutu \"the School of the Americas\" v roce 2001 a zřízení \"Institutu západní polokoule pro spolupráci v otázkách bezpečnosti\" se v tomto zařízení odehrálo několik změn. Byl vyvinut nový výcvikový program lidských práv a v současné době mají všichni frekventanti možnost tyto hodiny navštěvovat, s tím, že nemusejí dodržet předepsanou minimální osmihodinovou instruktáž v oblasti lidských práv, stejně jako tzv. \"due process\", civilní kontrolu armády a její roli v demokratické společnosti.\n\nByl založen program („nauč učitele“), který vybavuje frekventanty navštěvující tento kurz k návratu do své vlasti a založení hodin kurzu lidských práv sami za sebe. Navíc, výcvikové kurzy se zaměřením na rozvoj velitelských schopností, protidrogových operací, operací pro podporu míru, předcházení rizik nebo „jakýchkoli jiných, které sekretariát [ministerstva obrany] pojme za vhodné“. K vyhodnocení toho, zdali je zařízení „slučitelné s ekonomickými politickými cíli respektive k Latinské Americe a Karibské oblasti“ a revizi „životopisů, instrukcí, fyzické vybavenosti, účetních záležitostech a akademických metodách“ byla zřízena tzv komise návštěvníků. Mnoho materiálu z oficiálních internetových stránek zařízení mluví o iniciativách souvisejících s lidskými právy, ale přes dojem, že toto zasahuje přes celý výcvikový program, bojové techniky, komando techniky, protipovstalecké metody a metody výslechu nejsou v oficiální prezentaci zmíněny. Na přímou otázku, týkajících se těchto technik a metod, WHINSEC tvrdilo, že nikdy neučilo techniky vyslýchání či jakékoli z ostatních předmětů na půdě tohoto zařízení. V listopadu 2006 dala, v reakci na protestní vigílii organizace SOA Watch, svolení k návštěvě zařízení veřejností.\n\nPůvodní zařízení, \"the School of the Americas\", bylo obviněno z toho, že páchalo státem sponzorovaný terorismus prostřednictvím armády Spojených států. V roce 2001 změnil Pentagon název a některé prvky poslání zařízení ve Fort Benning, aby reflektoval jeho potřeby v době po Studené válce. V roce 2005 byl představen návrh zákona na zrušení tohoto zařízení.\n\n\"The School of the Americas\" (SOA) byly obviněny z výcviku členů parlamentu vinných ze závažných porušeních lidských práv a hájení technik, které porušují mezinárodně uznávané standardy, zejména ženevské úmluvy. Absolventi SOA čítají muže jako Hugo Bazer Suárez, Leopoldo Galtieri, Manuel Noriega, Efraín Ríos Montt, Vladimiro Montesinos, Guillermo Rodríguez, Omar Torrijos, Roberto Viola, Roerto D'Aubuission, Victor Escobar a Juan Velasco Alvarado. Protože mnoho z jejích frekventantů se pojí nebo bylo spřízněno s eskadrami smrti a státními puči v zemích Latinské Ameriky, stala se jednou ze zkratek (škola zabijáků).\n\nV minulých letech WHINSEC zprovoznil vetovací systém zaměřený na nepřijímání porušovatelů lidských práv. Ten by měl zabránit získat místo v institutu každému, kdo (nebo útvar, ve kterém sloužil) byl obviněn z porušování lidských práv.\n\nÚdajně ale stále zařízení vychovává porušovatele lidských práv. V roce 1992 komise \"OAS Inter-American Commission on Human Rights\" doporučila stíhání kolonela Cida Diaze za účast na vraždě v tzv. masakru v Las Hojas v roce 1983. Jeho jméno je na seznamu porušovatelů lidských práv ministerstva zahraničí USA. Diaz byl přijat na institut v roce 2003.\n\n20. září 1996 uvolnil Pentagon několik výcvikových příruček připravených armádou Spojených států, používaných mezi lety 1987 a 1991 v Jižní Americe a \"the School of the Americas\". Tyto konkrétní příručky jsou podobné plánům lekcí používaných SOA již od roku 1982. a podobné těm jako jsou nebo byly Projekt X a KUBARK. Podle Lisy Haugaardové z SOA Watch, tyto příručky učily represivní techniky a propagovaly porušování lidských práv napříč Jižní Amerikou a světem. Příručky obsahovaly pokyny v motivaci strachem, výnosy ze smrti nepřítele, křivá obvinění a uvěznění, mučení, popravy a únosy členů rodin cílových obětí. Joseph Kennedy řekl: „Tyto příručky učily taktice, která přišla přímo ze sovětského gulagu a nemá místo v civilizované společnosti.“ Pentagon přiznal, že tyto manuály byly „chyba“.\n\nV druhé polovině listopadu se u vchodu do Fort Benning obvykle konají demonstrace. Na tu z roku 2005 přišlo 19 000 lidí. Datum demonstrace je stanovována na 16. listopad, jako smutné výročí masakru, kdy ve státě El Salvador v roce 1989 bylo zavražděno šest tamních jezuitských kněží a jedna žena se svojí dcerou na půdě Středoamerické Univerzity. Z 27 vojáků (citovaných dle \"Komise pravdy Spojených národů\") bylo 19 absolventů \"the Scool of Americas\". Lidé přicházejí uctít oběti absolventů SOA; i těch, kteří přežili\n\n\n (hlídka školy Amerik - SOAW nebo SOA Watch) je organizace kladoucí si za cíl monitorovat praktiky \"School of the Americas\" resp. pozdějšího WHINSEC a upozorňovat na ně veřejnost. Je iniciátorem demonstrací před Fort Benning.\n\n\nTematika výcvikového zařízení ve Fort Benning není veřejnosti (jak americké tak celosvětové) moc známé, a kromě nízkonákladových publikací organizace SOA Watch se o něm zmiňuje Joel Anderas ve své knize \"Válečná závislost: Ilustrovaný průvodce militarismem USA\", kde o ní referuje jako o „teroristické základně na území USA“.\n\n\n\n\n"}
{"id": "243642", "url": "https://cs.wikipedia.org/wiki?curid=243642", "title": "Ostřice latnatá", "text": "Ostřice latnatá\n\nOstřice latnatá (\"Carex paniculata\", syn. \"Vignea paniculata\"), je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice latnatá.\n\nJedná se o rostlinu dosahující výšky nejčastěji 40-100 cm. Je vytrvalá a vytváří výrazné trsy. Listy jsou střídavé, přisedlé, s listovými pochvami. Lodyha je trojhranná se žlábky, silně drsná, o málo delší než listy. Čepele listu jsou asi 3-7 mm široké, slabě žlábkovité, dosti tuhé. Pochvy dolních listů jsou bledě až černě hnědé, nerozpadavé na podélná vlákna, nevytváří se čupřina typická pro druh ostřice odchylná. Ostřice latnatá patří mezi stejnoklasé ostřice, všechny klásky vypadají víceméně stejně a někdy obsahují samčí i samičí květy. V dolní části klásku jsou samičí květy, v horní samčí. Většinou jsou však klásky trochu pohlavně rozlišeny, dolní mohou být pouze samičí, horní zase pouze samčí. Klásky jsou uspořádány do cca 5-15 cm dlouhého složeného květenství, lichoklasu s náznakem laty klásků. Dolní větévky se totiž větví, postranní větve jsou až 5 cm dlouhé, delší než u ostřice přioblé a ostřce odchylné. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je tmavě hnědá, nezřetelně žilnatá, lesklá, cca 2,5-3,5 mm dlouhá, na vrcholu zakončená křídlatým dvouzubým zobánkem. Každá mošnička je podepřená plevou, která je hnědá s výrazným suchomázdřitým lemem. Kvete nejčastěji v květnu až v červnu. Počet chromozómů: 2n=60, 62 nebo 64.\n\nOstřice latnatá roste na vhodných místech v Evropě, kromě jižní části, kde se vyskytuje jen málo. Také chybí v severní Skandinávii. Mapka rozšíření zde: .\n\nV ČR se vyskytuje roztroušeně od nížin do hor. Jejím stanovištěm jsou hlavně břehy vod, mokřadní olšiny, slatinné louky, vápnitá luční prameniště.\n\n\n\n \n"}
{"id": "243649", "url": "https://cs.wikipedia.org/wiki?curid=243649", "title": "Fuglafjørður", "text": "Fuglafjørður\n\nFuglafjørður je rybářské městečko na ostrově Eysturoy na Faerských ostrovech. V roce 2005 zde žilo 1542 obyvatel. PSČ je FO 530. Zeměpisné souřadnice jsou 62°14'40 severní šířky a 6°48'52 západní délky.\n"}
{"id": "243650", "url": "https://cs.wikipedia.org/wiki?curid=243650", "title": "Vágur", "text": "Vágur\n\nVágur je přístavní město na Faerských ostrovech, administrativní centrum stejnojmenné obce. Nachází se na východním pobřeží fjordu Vágsfjørður na ostrově Suðuroy; v blízkosti obce leží vesnice Nes. V roce 2005 zde žilo 1420 obyvatel.\n\nObec byla založena ve 14. století; první písemná zmínka pochází z roku 1350. V roce 1584 zde podle dobového soupisu žilo 17 obyvatel.\n\nV roce 1860 založil místní rodák Jákup Dahl v západní části obce společnost \"J. Dahl Ltd.\", která se brzy stala jednou z největších obchodních a lodních společností Faerských ostrovů. V roce 1921 byla severozápadně od obce postavena první vodní elektrárna na Faerských ostrovech, roku 1939 byl v obci dokončen nový kostel a v roce 1951 byla postavena a otevřena nová místní škola.\n\nV současnosti je zde například hotel, banka, zdravotní středisko a různé obchody, dále sportovní hala a plavecký bazén. Vedle přístavu se nachází moderní závod na zpracování ryb. Je zde muzeum maleb místního malíře Rutha Smithe a poblíž hlavní obecné cesty má svůj památník faerský národní hrdina Nólsoyar Páll.\n\n\n\n"}
{"id": "243653", "url": "https://cs.wikipedia.org/wiki?curid=243653", "title": "Elektrárna Kozienice", "text": "Elektrárna Kozienice\n\nElektrárna Kozienice je polská tepelná elektrárna o instalovaném výkonu 2880 MW. Jedná se o druhou největší tepelnou elektárnu v Polsku (po elektrárně Bełchatów) a největší černouhelnou elektrárnu v Polsku (z hlediska instalovaného výkonu). Elektrárna se nachází u Kozienic v Mazovském vojvodství.\n\n\nOd roku 1988 jsou zařízení elektrárny postupně modernizována a dle plánu bude modernizace pokračovat do roku 2020.\n\n"}
{"id": "243656", "url": "https://cs.wikipedia.org/wiki?curid=243656", "title": "Eva Pilarová", "text": "Eva Pilarová\n\nEva Pilarová (* 9. srpna 1939 Brno), rodné příjmení Bojanovská, je česká zpěvačka a herečka. Trojnásobná vítězka čtenářské ankety Zlatý slavík v kategorii zpěvaček.\n\nDne 28. října 2009 byla Evě Pilarové udělena Medaile Za zásluhy.\n\nZpívala už od dětství (např. v dětském chrámovém sboru u sv. Tomáše, vedl sbormistr a varhaník Vladimír Stehlík), a to i vážnou hudbu. Koncem 50. let začala na brněnské JAMU studovat operní zpěv, zároveň v té době vystupovala v divadle Večerní Brno. Po roce studia, v roce 1960 však JAMU opustila a nastoupila do pražského divadla Semafor, kde vystupovala mimo jiné též s legendární dvojicí Jiří Suchý a Jiří Šlitr a kde se záhy prosadila jako výborná zpěvačka.\n\nV roce 1962 odešla spolu s Waldemarem Matuškou a Karlem Štědrým zpívat do Divadla Rokoko , ale už v roce 1964 se vrátila zpět do Semaforu. V tomtéž roce si také ve filmu \"Kdyby tisíc klarinetů\" zahrála roli (coby výrazná sboristka dívčí školy - spolu s Naďou Urbánkovou a dalšími) sice drobnou, ale s úžasným duetem s Karlem Gottem (píseň \"Je nebezpečné dotýkat se hvězd\"). Během své dlouhé pěvecké kariéry nazpívala velké množství známých hitů, velice populární a oblíbené byly její duety s Waldemarem Matuškou, zpívala ale i s Karlem Gottem a dalšími zpěváky.\n\nV době normalizace nemohla jezdit na západ – zde sehrála svou roli emigrace jejího prvního (Milan Pilar) i druhého (Jaromír Mayer) manžela; v roce 1977, aby vůbec mohla i nadále vystupovat, podepsala tzv. Antichartu, za což se cca po 40 letech omluvila.\n\nJe to zpěvačka obdařená velmi krásným, silným a barevně zajímavým, naprosto nezaměnitelným hlasem – sopránem o rozsahu tří oktáv, oplývající navíc vynikající pěveckou technikou. S přibývajícími léty se stále více orientuje především na žánrovou oblast jazzu a swingu. I když je stále vynikající zpěvačkou, přece vrchol její kariéry spadá do 60. a 70. let; dnes patří právem k pěveckým legendám s neoddiskutovatelně jedním z nejlepších hlasů – ne-li nejlepším vůbec – jaký česká pop–music kdy měla.\n\nEva Pilarová je potřetí vdaná. Prvním manželem byl v letech 1960–1964 hudebník Milan Pilar (1934–1973, emigroval do Západního Německa r. 1962), druhým pak v letech 1968–1971 zpěvák Jaromír Mayer (* 1943). Od r. 1984 je jejím třetím manželem tanečník Jan Kolomazník (* 1952). Z prvního manželství pochází syn Milan. Její maminka Františka Bojanovská v červnu 2019 oslavila 104. narozeniny.\n\nOcenění\n\n\n\n\n\n"}
{"id": "243657", "url": "https://cs.wikipedia.org/wiki?curid=243657", "title": "Čížov (rozcestník)", "text": "Čížov (rozcestník)\n\nNázev Čížov má více sídel:\n"}
{"id": "243661", "url": "https://cs.wikipedia.org/wiki?curid=243661", "title": "Udmurtsko", "text": "Udmurtsko\n\nUdmurtsko (rusky a udmurtsky \"Удмуртия\", \"Udmurtija\"), oficiálním názvem Udmurtská republika (rusky \"Удмуртская республика, Udmurtskaja Respublika\"; udmurtsky \"Удмурт Республика, Udmurt Respublika\" nebo \"Удмурт Элькун\", \"Udmurt El’kun\"), je jednou z republik Ruské federace. Nachází se na východě evropské části Ruska, na okraji Východoevropské roviny mezi řekami Kamou a Vjatkou.\n\nMá rozlohu 42 100 km² a žije zde 1 552 800 obyvatel, především Rusové a původní obyvatelstvo území republiky Udmurti. Hlavním městem je Iževsk, udmurtsky Ižkar. Na jihu sousedí s Tatarstánem, na jihovýchodě s Baškortostánem. Na východě hraničí s Permským krajem a na severu a západě s Kirovskou oblastí.\n\nÚředními jazyky republiky jsou udmurtština a ruština.\n\nVýznamnými přírodními zdroji republiky jsou rašelina, prameny minerálních vod a naleziště ropy, která jsou odhadována na 820 milionů tun. 40 % rozlohy republiky pokrývají jehličnaté lesy.\n\nVýznamné řeky v republice jsou: Čepca, Iž, Kama, Kilmez a Siva. Také tu pramení (na severu) Vjatka, která pak v jihozápadním cípu území tvoří malý úsek hranice s Tatarstánem. Votkinská a Dolnokamská přehrada, obojí na řece Kamě, částí svých ploch ohraničují republiku z východu, resp. jihu.\n\nSeznam sídel s více než 5 000 obyvateli (stav k 1. lednu 2007):\nSeznam rájónů s údaji o počtu obyvatel (stav k 1. lednu 2007):\n"}
{"id": "243662", "url": "https://cs.wikipedia.org/wiki?curid=243662", "title": "Pošvatky", "text": "Pošvatky\n\nPošvatky (Plecoptera) je řád celosvětově rozšířeného hmyzu. Velikost jeho příslušníků se pohybuje mezi pěti a 65 milimetry. Pošvatky v larválním stadiu žijí čtyři roky, jako dospělci zhruba týden.\nOdhadovaný počet známých druhů je kolem dvou tisíc, u počtu druhů v České republice se lze v literatuře setkat s číslem 105 a 115, přičemž není vysvětlováno, co tento rozdíl způsobuje; za převažující lze považovat údaj o 115 druzích. Tento řád je systematicky rozdělen na patnáct čeledí.\nPošvatky jsou jedním z primitivnějších řádů létajícího hmyzu, řazených do sběrné kategorie Polyneoptera.\nPředstavitelé řádu \"Plecoptera\" mají ploché, měkké tělo, jsou nenápadně zabarvení. Typická je pro tento rod kombinace hnědé či šedé barvy, přičemž šedohnědá barva je patrně nejčastější.\nZadeček je normálně vyvinut, bez anomálií, je zakončen dvěma dlouhými přívěsky. U pohlavních orgánů se vyskytují štety, které mají pomocné kopulační funkce. Hruď je rozdělena zřetelně na přibližné třetiny. Zadohruď a středohruď jsou prakticky identické, předohruď se od nich odlišuje tím, že je lehce zploštělá a vytváří tak plochý šíjový štít. Na hrudi jsou umístěny tři páry nohou, které mohou být dlouhé a štíhlé nebo krátké a silné. Chodidla jsou vždy tříčlánková, přičemž tyto články bývají zpravidla stejné, u některých rodů je prostřední článek zkrácen. Pošvatky mají dva páry křídel, která jsou stejně dlouhá, zadní pár je však širší. Samečci mohou mít oproti samičkám křídla různě zkrácena. Na křídlech je patrné zřetelné prvotní rozvětvení, některé druhy ho mají doplněno a příčné, méně patrné žilky. Křídla pošvatky skládají na plocho přes zadeček. Ústní ústrojí je kousací, přičemž kusadla mají prvotní tvar a i na třetím páru jsou zřetelně vyvinuty obě sanice. Ústa jsou doplněna pětičlennými čelistními makadly a tříčlennými pyskovými makadly. Tykadla jsou dlouhá, nitkovitá.\nZajímavým jevem je velmi malý rozvoj nervové soustavy, která je potlačena velmi rozvinutou pohlavní soustavou. Anatomickou zvláštností je fakt, že žaludek není sací, ale svalnatý a je spojen s malpigickými žlázami.\n\nPošvatky mají zajímavý způsob namlouvání, samci tlučou zadečkem do země a samičky jim na to odpovídají, tyto námluvy mohou trvat poměrně dlouhou dobu. Tento tlukot pošvatky vnímají pomocí smyslových orgánů, které jsou umístěny v nohách.\n\nSamičky po oplodnění shromáždí vajíčka na zadečku a takto spojená do chuchvalců je nakladou do vody. Počet vajíček je individuální, zpravidla se jedná o několik set oplodněných vajíček. Z těch se po druhově rozdílné době vylíhnou nymfy. Obvyklá doba líhnutí se pohybuje mezi čtyřmi až šesti týdny, ale některé druhy mají tuto dobu až tři měsíce.\nVylíhlé larvy jsou pak prakticky stejné jako dospělí jedinci, rozdíly jsou v pozdějších stadiích tak nepatrné, že je pro laika prakticky nemožné určit zda jde o larvu, či dospělého jedince. Tyto rozdíly spočívají nejčastěji v jiném způsobu dýchání a obživy. Z toho pramení rozdíly ve vyvinutí kusadel. Jediným opravdu podstatným rozdílem jsou nevyvinutá křídla. Larvální stadium trvá až čtyři roky a během něho se larva třicet pětkrát svléká. Proměna je nedokonalá. Larvy žijí celý svůj život ve vodě, většina larev dýchá pouze povrchem těla, pouze větší druhy mají na spodní straně hrudi, zadečku nebo nohách žaberní chvosty. Larvy jsou zpravidla masožravé, ale vyskytují se i larvy býložravé a zcela výjimečně se vyskytuje i všežravost.\nV posledním larválním stadiu larvy opustí vodu a vylezou na břeh, kde proběhne poslední svlečení a tím i přeměna v dospělce.\n\nVzhledem k tomu, že dospělci žijí velmi krátce, samci týden až dva, samice o málo déle, je způsob života redukován na rozmnožovací úlohu. Ačkoli mají křídla, nejsou dobrými letci a létají pouze výjimečně na krátké vzdálenosti. Žijí poblíž vody jak na rostlinách, tak pod kůrou, kameny atp.\nLarvy jsou zpravidla masožravci, méně často býložravci a výjimečně všežravci. Dospělci nejčastěji pouze pijí, jinak nepřijímají potravu vůbec, v takovém případě žijí ze zásob. Druhy, které přijímají potravu, se živí řasami a lišejníky.\nPošvatky jsou celosvětově rozšířeny, většina druhů však žije v mírném nebo chladném podnebném pásu.\nDrtivá většina druhů žije v horských či podhorských oblastech u chladnějších vodních toků či ploch, kde probíhá jejich larvální vývoj.\nLarvy i dospělci jsou důležitou složkou potravního řetězce především pstruhovitých ryb. Z tohoto hlediska je lze považovat za nezastupitelné. Zároveň jejich larvy brání přemnožení jiným druhům (např. komárům).\nLarvy pošvatek velice citlivě reagují na znečištění vody a bývají považovány za jeden z ukazatelů čistoty vody.\n\n"}
{"id": "243665", "url": "https://cs.wikipedia.org/wiki?curid=243665", "title": "Mikjö Dordže", "text": "Mikjö Dordže\n\n__BEZOBSAHU__\n\nMikjö Dordže (1507 - 1554) byl 8. karmapa školy Karma Kagjü a byl znám především jako autor ve všech oborech buddhistické filozofie.\n\nNarodil se v tibetské provincii Nagam Čhu ve východním Tibetu, Khamu. Podle legendy se ihned po narození posadil a pronesl: „Já jsem karmapa!“. Avšak jiné dítě z provincie Amdo o sobě také tvrdilo, že je karmapa. Spor byl vyřešen tak, že se před děti položilo mnoho předmětů, mezi kterými byly některé patřící Čhödagovi Gjamcchovi, 7. karmapovi. To dítě, které vybere předměty pařící předešlému karmapovi, je pak prohlášeno za jeho inkarnaci. Tato metoda od té doby patří ke standardním metodám, jak rozeznat převtělence. Mikjö Dordže byl schopen tyto věci vybrat, zatímco druhý kandidát nikoli.\n\nMikjö Dordže za svůj život napsal velmi mnoho spisů. Jako jeho předchůdci byl i on pozván ke dvoru čínského císaře. Avšak řekl, že je zbytečné tam chodit, protože císař do té doby zemře. Podle legendy tomu tak skutečně bylo.\n8. karmapa dostal všechny nauky Karma Kagjü od Denmy Dubthoba Taši Paldžora, ale studoval a praktikoval také pod vedením mnoha jiných mistrů. Klíčové nauky linie Karma Kagjü předal 5. Šamarpovi Könčhogovi Jönlagovi, který se stal následujícím držitelem linie. Karmapa Mikjö Dordže zemřel ve věku 47 let.\n\n\n\n"}
{"id": "243667", "url": "https://cs.wikipedia.org/wiki?curid=243667", "title": "Wangčhug Dordže", "text": "Wangčhug Dordže\n\nWangčhug Dordže (1556 – 1603) byl 9. karmapa školy Karma Kagjü a sepsal základní meditační texty školy.\n\nNarodil se v tibetské provincii Kham. Podle legendy po narození pronesl: „Já jsem karmapa!“. Zanedlouho byl rozpoznán jako inkarnace Mikja Dordžeho. Mnoho cestoval po Tibetu a založil velké množství klášterů. Svou činností zasahoval i do života prostých Tibeťanů a proto byl považován i za světského vládce Tibetu.\n\n\n\n"}
{"id": "243669", "url": "https://cs.wikipedia.org/wiki?curid=243669", "title": "Pozemní hokej", "text": "Pozemní hokej\n\nPozemní hokej je kolektivní sport určený pro muže i ženy. Jedná se o klasický staroanglický sport, mezi které lze zařadit i kriket a ragby. Ve světě se setkáme obecně s názvem hokej - „hockey“, v České republice se termín hokej používá primárně pro hokej lední.\n\nPozemní hokej je na světové scéně prezentován několika turnaji v mužské i ženské kategorii. Znám je především jako olympijský sport a to již od roku 1908. Jednou za čtyři roky je možné sledovat Mistrovství světa v pozemním hokeji - „Hockey World Cup“. Každý rok se 6 nejlepších týmů, dle žebříčku Mezinárodní hokejové federace (FIH), utká na Poháru Mistrů - „Champions Trophy“. Velmi prestižní je i Mistrovství světa juniorů do 21 let.\n\nDo osmdesátých let 20. století dominovaly světové scéně pozemního hokeje Indie a Pákistán, a to především díky skvělé technické vyspělosti hráčů. Od té doby se na špičku tlačí především týmy Nizozemska, Německa, Španělska, Nového Zélandu a Austrálie. Mezi silné evropské týmy patří také Anglie a Belgie. Ostatní evropské země včetně České republiky trpí výkonnostními výpadky a nepatří mezi světovou mnohdy ani evropskou elitu.\nDle žebříčku Mezinárodní hokejové federace se k 7. červenci 2013 Česká republika nacházela na 21. místě na světě v mužských soutěžích, což bylo asi nejlepší umístění v historii. V ženském hokeji bylo dlouho nejlepším týmem Nizozemsko, ovšem v posledních letech jim velice silně šlape na paty Austrálie. Silné jsou také týmy Indie, Číny, Jižní Koreje, Argentiny a Německa. Český ženský pozemní hokej se dle stejného zdroje nacházel ke dni 30. června 2013 na 33. místě celosvětového žebříčku.\n\nPozemní hokej je celosvětově zastřešen Mezinárodní hokejovou federací (FIH) \"International Hockey Federation\". Český svaz pozemního hokeje (ČSPH) spadá ještě pod Evropskou hokejovou federaci (EHF) \"European Hockey Federation\". Pro mediální zviditelnění pozemního hokeje byla v roce 2007 ustavena European Hockey League (EHL) – obdoba fotbalové ligy mistrů. Jejím prvním vítězem se stal německý tým Ulenhorster HC po vítězství nad nizozemským HGC. Soutěž je pořádána každý rok za účasti 24 nejlepších klubových týmů Evropy.\n\nPozemní hokej se v Evropě i ve světě hraje na mnoha klubových úrovních, ale jen málo hráčů je skutečnými profesionály. Většina hráčů se věnuje hokeji během studia, případně během zaměstnání na částečný úvazek, který doplňuje trenérskou činností v klubech.\n\nV České republice stejně jako v Německu, Polsku a Rakousku je velice populární zimní varianta pozemního hokeje – halový pozemní hokej. Jde o variantu hranou v hale o pěti hráčích včetně brankáře na každé straně. Halový hokej je velice atraktivní pro diváka a vyžaduje excelentní techniku od hráčů. České týmy v této halové variantě pozemního hokeje jsou úspěšnější, než v jeho klasické - venkovní - podobě. Ženy získaly v roce 2015 bronzové medaile na Mistrovství světa, muži byli stříbrní na kontinentálním šampionátě již dvakrát, naposledy v roce 2012.\n\nSporty s holí a míčkem existovaly již dva tisíce let před naším letopočtem v Persii a jiných zemích. Koncem 18. století byla v Anglii a Skotsku rozšířená hra se dvanácti hráči na každé straně, nazývaná \"SHINTY\". V těchto zemích se začal ve druhé polovině 19. století šířit moderní pozemní hokej. Byla tu sepsána jeho první pravidla. Na olympiádě se poprvé objevil již v roce 1908. Roku 1924 vznikla Fédération Internationale de Hockey sur Gazon (FIH - Fédération Internationale de Hockey sur Gazon).\n\nPozemní hokej jak ho známe dnes se začal utvářet během 19. století na anglických školách. První klub vznikl v roce 1849 v Blackheath na jihu Londýna. Moderní pravidla pozemního hokeje se však vyvinula až z verze hrané Middlesex kriket kluby během zimního období. Oficiálně prvním klubem pozemního hokeje, který přijal pravidla střeleckého kruhu a balonek z gumy byl Teddington Hockey Club (1871) na jihozápadě Londýna, následovaný dalšími dodnes známými kluby.\n\nPozemní hokej byl exportován do anglických kolonií a zemí společenství národů (Commonwealth), kde se v mnoha případech stal nedílnou součástí kulturního bohatství některých zemí.\n\nHokejová asociace byla založena v roce 1886. První mezistátní utkání mezi Irskem a Walesem bylo sehráno v roce 1895 a mezinárodní výbor pro pravidla byl ustanoven v roce 1900. V roce 1908 a 1920 se pozemní hokej dostal na pořad olympijských her (OH). V roce 1924 byl pozemní hokej vyřazen z programu OH, což vedlo k založení Fédération Internationale de Hockey sur Gazon (FIH) – řídící orgán evropského pozemního hokeje, u jehož založení stálo i Československo. International Hockey Federation (FIH) bylo založeno v roce 1970. Ženský pozemní hokej byl uveden na olympijských hrách až v roce 1980 a právě na těchto hrách československý ženský tým dokázal obsadit druhé místo a získat historicky první a doposud poslední medaile v tomto sportovním odvětví pro naši zemi.\n\nPozemní hokej se do poloviny 70. let 20. století hrál na přírodní trávě (ve východní Evropě a rozvojových zemích déle). V Československu, ale i jinde nebylo výjimkou hrát utkání na škvárovém povrchu. Později se začal prosazovat umělý povrch. Šlo o umělou trávu prosýpanou pískem nebo lépe kropenou vodou. S příchodem umělých povrchů došlo i k výše zmíněným změnám v pořadí týmů na světové špičce, jelikož pro doposud dominující země byl umělý povrch příliš drahý. S příchodem umělé trávy se změnil styl hry, taktika a především rychlost. Dominovat začali Nizozemci, Němci a Australané.\n\nRozměry hřiště na pozemní hokej byly původně udávány v imperiálních jednotkách (yardy, stopy). V současné době jsou ovšem oficiálně používány metrické hodnoty dle Mezinárodní hokejové federace (FIH) - \"Rules of Hockey 2007\".\nPozemní hokej hrají dva týmy o 11 hráčích na obdélníkovém hřišti o rozměrech 91,40 m × 55 m (100 × 60 yardů). Na každé straně hřiště je branka 2,14 m (7 stop) vysoká a 3,66 m (12 stop) široká uzavřená v půlkruhu vzdáleném 14,63 m (16 yardů) od brány. Tento půlkruh je znám jako střelecký kruh „shooting circle (or D or arc)“ a je vyznačený silnou lajnou. 22,90 m (25 yardů) od zadní čáry je s ní vodorovná dělící lajna zvaná třetina. Další čárou je „půlka“ dělící hřiště na dvě poloviny. Penalta, neboli místo pro trestný úder, se nachází před bránou ve vzdálenosti 6,40 m (7 yardů) od středu brankoviště.\n\nDříve tradiční přírodní travnatý povrch stále častěji střídají syntetické povrchy. Nejkvalitnější variantou pro hru jsou takzvané „waterbased“ neboli vodní umělé trávy. Tyto musí být pravidelně kropeny, aby jejich mokrý povrch umožnil přilnavost balonku k ploše. Vodní povrchy jsou rychlejší a nezpůsobují odřeniny jako pískové umělé trávy. Písková „sandbased“ umělá tráva je prosýpána pískem, který zabraňuje nadměrnému poskakování balonku. Existuje samozřejmě mnoho provedení umělých povrchů, ale výše zmíněná provedení jsou pro pozemní hokej nejčastější. V poslední době se prosazují ještě hybridní varianty kombinující pískové provedení lehce kropené vodou. Jsou méně náročné na spotřebu vody a zachovávají kvality vodní umělé trávy.\nVodní umělé trávy najdete na hřištích v Rakovníku, na Slavii, v Hostivaři, v Praze na Zeleném Pruhu, v Hradci Králové a v Českých Budějovicích. Hybridní plochu vlastní družstva z Plzně-Litic a Bolevce. Nová hybridní umělá tráva je v Mnichovicích. Také v Kadani byl již dokončen přechod z přírodní trávy na trávu umělou (kombinované hřiště pozemní hokej/fotbal).\n\nCílem hry je dopravit pomocí hole do protivníkovy branky míč. Ten je vyroben z tvrdého plastu a má průměr 7,1 až 7,5 cm. Míč se také rozděluje podle povrchu, na kterém se bude hrát - lze hrát s míčem hladkým nebo tečkovaným.\nZápas je rozdělen na dva poločasy (s desetiminutovou přestávkou), z nichž každý trvá 35 minut. (Utkání může být modifikováno dle turnajových regulí. V poslední době je oblíbený formát 4x17,5 minuty s dvouminutovou pauzou po první a třetí čtvrtině a osmiminutovou po druhé čtvrtině.)\n\n\n\n\n"}
{"id": "243671", "url": "https://cs.wikipedia.org/wiki?curid=243671", "title": "Evangelická teologická fakulta Univerzity Karlovy", "text": "Evangelická teologická fakulta Univerzity Karlovy\n\nEvangelická teologická fakulta (ETF) Univerzity Karlovy (UK) je jednou ze tří teologických fakult této univerzity.\n\nV roce 1781 byly Tolerančním patentem povoleny v habsburském soustátí dvě reformační konfese, augsburská a reformovaná. Žádost českých a moravských evangelíků o zřízení vlastního bohosloveckého učiliště však císař Josef II. již zamítl. Pastoři obou tolerovaných konfesí proto získávali vzdělání na theologických fakultách v Německu a v Uhrách. V roce 1821 byl pro výchovu bohosloveckého dorostu zřízen teologický ústav ve Vídni. Zde museli posléze svá studia začínat a končit všichni evangeličtí bohoslovci z Čech, Moravy i Rakouského Slezska. Kromě toho však dále studovali v Heidelbergu, Tübingenu, Basileji, ve Skotsku a jinde. Na jaře roku 1848 prosazovali zřízení evangelické teologické fakulty v jedenácté sekci Národního výboru Bedřich Vilém Košut a Josef Růžička. 1890 se snažil o zřízení protestantské teologické fakulty akademický spolek \"Jeroným\".\n\nV roce 1918 po vzniku ČSR se české a moravské reformované a luterské sbory spojily v Českobratrskou církev evangelickou. Ta začala vzápětí usilovat o zřízení vlastní teologické fakulty.\n\n8. dubna 1919 byl parlamentem schválen zákon o založení Husovy československé evangelické fakulty bohoslovecké v Praze (HČEFB) jako samostatný autonomní ústav se všemi právy a výsadami (promoční, doktorské) vysoké školy. (Jako den zřízení byl určen 1. říjen 1919.) Husova fakulta sídlila nejprve v sakristii pražského evangelického kostela sv. Salvátora, od roku 1920 pak v bývalém arcibiskupském semináři v Klementinu, od roku 1945 v Konviktské ulici. V letech 1950–95 (pod názvem Komenského evangelická bohoslovecká fakulta) sídlila v Husově domě (sídle Českobratrské církve evangelické) v Jungmannově ulici č.p. 9.\n\nNa fakultě studovali bohoslovci ČCE, ale i studenti z dalších českých protestantských církví a reformovaní Slováci.\n\nPrvním děkanem fakulty byl zvolen Gustav Adolf Skalský (1857-1926), který přednášel praktickou teologii a církevní právo. Církevní dějiny učil bývalý luterský superintendent Ferdinand Hrejsa (1867-1953). Katedru Nového zákona vedl František Žilka (1871-1944). V roce 1920 přibyli Josef Lukl Hromádka (1889-1969) (systematická teologie a Slavomil Ctibor Daněk (1885-1946) (Starý zákon). Dále filozofie J. L. Sněhule (1875-1946), dějiny náboženství František Linhart (1882-1959), praktická teologie František Bednář (1884-1963) a církevní dějiny František M. Bartoš (1889-1972).\n\nV roce 1950 byla fakulta vládním nařízením rozdělena na Komenského evangelickou bohosloveckou fakultu (KEBF; pro studenty Českobratrské církve evangelické, menších evangelických církví a reformované Slováky) a Husovu československou bohosloveckou fakultu (HČBF; pro studenty z Církve československé husitské).\n\nV roce 1990 byla Komenského evangelická bohoslovecká fakulta přijata do svazku Univerzity Karlovy a její název byl změněn na ten dnešní.\n\nEvangelická teologická fakulta chce sloužit svobodným bádáním k poznání pravdy, v níž spočívá blaho lidského rodu, jakož i pěstovat vědu evangelické teologie a umožnit přístup k ní všem zájemcům, bez ohledu na církevní příslušnost. Zavazuje se přitom k uctivé pozornosti vůči biblickému svědectví a k pozornému naslouchání dědictví české i evropské reformace a ke snaze uvádět obé do rozhovoru s tradicemi křesťanské ekumeny a s myšlenkovými a duchovními proudy dnešního lidstva. (Statut ETF UK)\nNa fakultě je možné studovat:\n\nNejvyšším představitelem fakulty je její děkan, jímž je od roku 2014 teolog Jiří Mrázek.\n\n\nV současnosti fakulta sídlí v domě Marathon na Novém Městě v Černé ulici čp. 646/II. Dům byl postaven v roce 1928 podle návrhu architekta Františka Xavera Čtrnáctého původně pro Plichtův tělovýchovný ústav. V suterénu se po celé šíři domu nachází velká tělocvična s galerií, na zdi tělocvičny jsou tři reliéfy od Ladislava Šalouna se sportovní tematikou. V současnosti se v tělocvičně nachází fakultní knihovna. V dvorním traktu je původní dřevěné dvouramenné schodiště s obrazem od Vladimíra Stříbrného z roku 1928. V přízemí domu při ulici je kavárna Marathon Café.\n\nBudova patřila Českobratrské církvi evangelické. Po schválení 33. synodem této církve byla v roce 2014 prodána Univerzitě Karlově.\n\n"}
{"id": "243675", "url": "https://cs.wikipedia.org/wiki?curid=243675", "title": "Narodowe Odrodzenie Polski", "text": "Narodowe Odrodzenie Polski\n\nNarodowe Odrodzenie Polski (NOP) (česky: Národní obrození Polska) je polská radikální krajně pravicová nacionalistická politická strana, zaregistrovaná v roce 1992. Prohlašuje se za reinkarnací Národního radikálního tábora, předválečné násilně antisemitské mládežnické organizace, která byla zakázána v roce 1934.\n\nJako oficiální datum svého vzniku NOP uvádí 10. listopad 1981, kdy se konalo diskusní fórum nacionalisticky, antikomunisicky orientované mládeže, na jehož základě se v průběhu roku 1983 konstituovalo NOP jako národně–revoluční hnutí s jasnou strukturou a ideologií. Až do pádu komunistického režimu v Polsku na konci 80. let se NOP zabývalo zejména organizováním demonstrací a studentských stávek v rámci protivládního revolučního hnutí. Nezanedbatelná v této době byla také publikační činnost NOP. Vydávání značného množství písemných materiálů patřilo od počátků fungování NOP k jeho stěžejním aktivitám. Prvním periodikem byl od listopadu 1983 časopis Jestem Polakiem (Jsem Polák). Od roku 1985 až do roku 1989 fungovalo stejnojmenné undergroundové nakladatelství, jež kromě množství knih a informačních brožur pokračovalo ve vydávání periodik. Uvolnění politické situace v 90. letech přineslo mimo jiné možnost zařazení nejvýznamnějšího periodika – časopisu „Szczerbiec“ – do sítě veřejné distribuce.\n\nSvou činnost NOP definitivně zlegalizovalo v roce 1992 zaregistrováním stejnojmenné politické strany. Ve změněné politické situaci 90. let se primárně zaměřilo na rozšiřování svého vlivu, a to dvěma způsoby. Za prvé výchovným působením na členy a sympatizanty a oslovováním nových potenciálních stoupenců realizací vzdělávacích programů. Za druhé vytvářením sítě spřízněných institucí, jež přímo (spolu)zakládá nebo se u jejich vzniku významně angažuje - politických organizací, výzkumných institucí a mládežnických, sportovních, odborových a sociálních hnutí. Významnými zůstávají nadále i publikační aktivity. NOP je spoluzakladatelem ITP (International Third Position).\n\nZřetelný odpor vůči současnému demokratickému systému, způsobujícímu morální relativismus a svěřujícímu osud národa do rukou zkorumpovaných politických elit. Z podobných pozic vychází i rozhodný odpor vůči evropské integraci a obava o samotnou existenci polského státu. Požadavek uskutečnění národní revoluce namířené proti úhlavnímu nepříteli (liberální demokracii). V hospodářské korporativismus.\n\n\nNárodní obrození Polska je uváděno jako antisemitská organizace řadou vládních orgánů, nevládních organizací, akademických institucí a individuálních odborníků z různých zemí světa, jako je Ministerstvo zahraničí USA či Evropská komise proti rasismu a intoleranci (ECRI). Podle Institutu Stephena Rotha pro studium současného antisemitismu a rasismu NOP propaguje násilné formy neofašismu a anisemitismu, včetně popírání Holocaustu. Podle britského historika Johna Pollarda jsou neonacistické elementy NOP a jejich rasismus a homofobie předmětem rostoucího zájmu v ostatních členských zemích Evropské unie.\n\n"}
{"id": "243676", "url": "https://cs.wikipedia.org/wiki?curid=243676", "title": "Čhöjing Dordže", "text": "Čhöjing Dordže\n\nČhöjing Dordže (1604 – 1674) byl 10. karmapa školy Karma Kagjü, jedné ze škol tibetského buddhismu.\n\nNarodil se v tibetské provincii Amdo. 6. šamarpa Čhökji Wangčhug ho v osmi letech rozpoznal jako inkarnaci předchozího karmapy. Brzy mu bylo předáno učení Kagjü.\n\nDesátý karmapa se ocitl ve svízelné politické situaci. Jeho současník, pátý dalajlama Ngawang Lozang Gjamccho, byl prvním dalajlamou, kterému byla svěřena světská moc v Tibetu. Dalajlama vyzdvihl svou školu Gelugpa a některé ostatní školy včetně Karma Kagjü byly pronásledovány. Čhöjing Dordže tak byl nucen na dvacet let opustit Tibet. V exilu zakládal kláštery v Nepálu, Barmě a Číně.\n\n\n"}
{"id": "243683", "url": "https://cs.wikipedia.org/wiki?curid=243683", "title": "Arve", "text": "Arve\n\nArve je řeka ve Francii (Horní Savojsko), která malou částí dolního toku zasahuje do Švýcarska (Ženeva). Je to levý přítok Rhôny. Je 102 km dlouhá. Povodí má rozlohu 2060 km².\n\nPramení v Masivu Mont Blanc na svazích hory Aiguille d'Argentière (3901 m) na francouzsko-švýcarské hranici.\n\nV povodí bylo vybudováno několik vodních elektráren. Využívala se také k plavení dřeva. Protéká městy Chamonix, Sallanches, Cluses, Bonneville, Annemasse (Francie), Ženeva (Švýcarsko).\n\n"}
{"id": "243692", "url": "https://cs.wikipedia.org/wiki?curid=243692", "title": "Klášter Murbach", "text": "Klášter Murbach\n\nKlášter Murbach je jedním z nejznámějších benediktinských klášterů v Alsasku, v údolí u paty Grand Ballon ve Vogézách ve Francii.\nKlášter, blízko obce Guebwiller, byl založen roku 727 hrabětem Eberhardem a ustanoven jako benediktinské sídlo svatým Pirminem. Majetek kláštera zahrnoval 3 města a 30 vesnic. Budovy, zahrnující kostel s jednou z nejranějších románských kleneb, byly zdevastovány roku 1789 během francouzské revoluce venkovany a klášter byl krátce poté zrušen.\nZ románského kostela, který byl zasvěcen svatému Legerovi, zbyla pouze příčná loď s dvojicí věží a východní konec budovy s chórem. Na místě hlavní lodi je dnes hřbitov.\nZakladatel kláštera, hrabě Eberhard, bratr Luitfrida z Etichonenu, přivedl biskupa Pirmina z kláštera Reichenau na Bodamském jezeře aby zde vytvořil náboženskou komunitu řádu svatého Benedikta. Hrabě Eberhard dal klášteru velký majetek a privilegia, zahrnující právo svobodné volby opata. Klášter byl povinen nechat si tato práva opětovně potvrzovat a byl tak závislý na papeži a římském císaři (po roce 1680 na francouzském králi). Klášter byl pod ochranou svatého Legera, který zavedl Benediktinský řád v Burgundsku v 7. století.\nKlášter měl velkou politickou důležitost a Karel Veliký sám nosil titul „Opat z Murbachu“ (Pastor Murbacencis) jako světská osoba v letech 782 – 783.\nKolem roku 850 se Murbach stal jedním z duchovních center Horního Porýní; knihovna obsahovala kolem 340 děl teologie, mluvnice a historie. V téže době rostla světová proslulost kláštera a klášter obdržel mnoho darů. Murbach vlastnil majetek a práva na 350 místech. Většinou v Alsasku, v diecézích Basilej a Štrasburk; ale také na pravém břehu Rýna a dokonce v Černém lese.\nToto první období prosperity skončilo roku 936 s invazí Maďarů do Alsaska. Ve 13. století byl klášter znovu obnoven. Od 14. století začal jeho vliv upadat. Roku 1759 se mniši opustili benediktinský řád a klášter se stal kolejním ústavem pro členy šlechty. Roku 1789 během revoluce byl klášter zničen.\n\nMezi monument historique byl zapsán v roce 1841.\n\n"}
{"id": "243703", "url": "https://cs.wikipedia.org/wiki?curid=243703", "title": "Ješe Dordže", "text": "Ješe Dordže\n\nJeše Dordže (1676 - 1702) byl 11. karmapa školy Karma Kagjü, jedné ze škol tibetského buddhismu.\n\nNarodil se v tibetské provincii Kham, kde byl rozpoznán sedmým šamarpou. Poté, co se usídlil v jednom klášteře v centrálním Tibetu, mu bylo předáno učení Kagjü i učení Padmasambhavy zvané terčhö.\n\n\n"}
{"id": "243706", "url": "https://cs.wikipedia.org/wiki?curid=243706", "title": "Aube", "text": "Aube\n\nAube je řeka ve Francii (Champagne-Ardenne, Burgundsko). Je to pravý přítok Seiny. Je 225 km dlouhá. Povodí má rozlohu 4500 km².\n\nPramení na planině Langres a do Seiny ústí u Marcilly-sur-Seine.\n\nZdroj vody je především dešťový. Vyšší stav nastává v zimě. Průměrný průtok v ústí je 41 m³/s.\n\nNa dolním toku je možná vodní doprava. Protéká městy Dolancourt, Lesmont (Francie).\n\n"}
{"id": "243709", "url": "https://cs.wikipedia.org/wiki?curid=243709", "title": "Čhangčhub Dordže", "text": "Čhangčhub Dordže\n\nČangčhub Dordže (1703 - 1732) byl 12. karmapa školy Karma Kagjü, jedné ze škol tibetského buddhismu.\n\nNarodil se v tibetské provincii Kham. Podle legendy po narození řekl: „Já jsem karmapa!“. Byl rozpoznán osmým šamarpou. I díky politické situaci v Tibetu cestoval po Číně, Nepálu a Indii, kde šířil učení o nenásilí (sa. \"ahinsá\").\n\n\n"}
{"id": "243713", "url": "https://cs.wikipedia.org/wiki?curid=243713", "title": "ETF", "text": "ETF\n\nETF má více významů:\n\n"}
{"id": "243715", "url": "https://cs.wikipedia.org/wiki?curid=243715", "title": "Düdul Dordže", "text": "Düdul Dordže\n\nDüdul Dordže (1733 – 1797) byl 13. karmapa školy Karma Kagjü, jedné ze škol tibetského buddhismu.\n\nNarodil se v městě Čhampa Dongsar. V raném věku byl rozpoznán jako inkarnace předchozího karmapy Čangčhub Dordžeho. Obdržel vzděláni školy Kagjüpa i Ňingmapa. Když mu bylo 31 let, stal se hlavou své školy. Proslul svou láskou ke zvířatům.\n\n\n"}
{"id": "243716", "url": "https://cs.wikipedia.org/wiki?curid=243716", "title": "Wolfgang Graeser", "text": "Wolfgang Graeser\n\nWolfgang Graeser (7. září 1906 Curych - 13. června 1928 Berlín, sebevražda) byl německý matematik a hudební analytik.\n\nPocházel z hudební rodiny, mládí prožil v Neapoli. Po maturitě v Mnichově začal v 17 letech studovat v Berlíně matematiku, hudbu, fyziku a orientalistiku. Zabýval se až do své smrti studiem Bachova Umění fugy. Prosadil myšlenku, že není jen teoretickým kompendiem kontrapunktického umění, ale naopak velmi působivým hudebním celkem, schopným oslovit posluchače.\n\nV ročence Nové Bachovy společnosti na rok 1924 (vydal Breitkopf a Härtel 1926) uveřejnil svou orchestrální verzi Umění fugy (smyčový orchestr, smyčcový kvartet, dřeva, žestě, cembalo a varhany) a analyzoval zároveň důvody takovéto realizace včetně své, později proslulé, teorie centrálně symetrického půdorysu Bachova cyklu.\n\nSpolu s kapelníkem Karlem Straubem, kantorem lipského svatotomášského kostela, a členy orchestru Gewandhausu připravil také Umění fugy k historicky prvnímu provedení. Uskutečnilo se s velkým ohlasem v kostele sv.Tomáše dne 26. června roku 1927 a přesvědčilo natolik, že Nová Bachova společnost zařadila Graeserovu verzi Umění fugy v roce 1932 jako dodatek do svého již dokončeného kompletního vydání Bachových děl.\n\nSvou prací Graeser zásadním způsobem přispěl ke znovuobjevení Umění fugy hudební veřejností. Ačkoli jeho teorie nebyla ani jeho současníky všeobecně přijata a v odborných kruzích převažují dnes zřetelně její oponenti, byl nesporně prvním muzikologem, který se problematikou Bachova cyklu podrobně zabýval a precizně formuloval základní otázky.\n\n\n"}
{"id": "243717", "url": "https://cs.wikipedia.org/wiki?curid=243717", "title": "Thegčhog Dordže", "text": "Thegčhog Dordže\n\nThegčhog Dordže (1798 - 1868) byl 14. karmapa školy Karma Kagjü, jedné ze škol tibetského buddhismu.\n\nNarodil se v tibetské provincii Kham. Předchozí karmapa Düdul Dordže zanechal dopis, ve kterém uvedl detailní popis, kde má být nalezena jeho inkarnace až zemře. Když čtrnáctého karmapu mniši našli, byla mu předána nauka Kagjü. Jako učitel pak cestoval po celém Tibetu a stal se známým díky jeho myšlence sjednotit jednotlivé školy tibetského buddhismu.\n\n\n"}
{"id": "243718", "url": "https://cs.wikipedia.org/wiki?curid=243718", "title": "Louis Néel", "text": "Louis Néel\n\nLouis Eugène Félix Néel (22. listopad 1904 Lyon – 17. listopad 2000) byl francouzský fyzik a nositel Nobelovy ceny za fyziku z roku 1970.\n\nStudoval v Paříži na École normale supérieure. \nNobelovu cenu obdržel společně se švédským astrofyzikem H. Alfvénem) za svoji práci týkající se magnetických vlastností pevných látek.\nV roce 1930 Néel vyslovil domněnku existence magnetického chování zvaného antiferomagnetismus v protikladu k feromagnetismu. Toto chování mizí nad určitou teplotou zvanou Néelova teplota. Néel také podal vysvětlení slabého magnetického pole určitých hornin, což mělo význam pro studium příčin vzniku magnetického pole Země.\n"}
{"id": "243721", "url": "https://cs.wikipedia.org/wiki?curid=243721", "title": "Khakhjab Dordže", "text": "Khakhjab Dordže\n\nKhakhjab Dordže (1871 - 1922) byl 15. karmapa školy Karma Kagjü, jedné ze škol tibetského buddhismu.\n\nNarodil se v tibetské provincii Cang. Jakmile přišel na svět, podle legendy vyslovil mantru Óm mani padmé húm. V pěti letech už uměl číst posvátné texty. Když mu byla předána nauka Kagjü, cestoval jako učitel po Tibetu. Z jeho doby se nám zachovalo mnoho textů, jelikož je dal patnáctý karmapa znovu vytisknout.\n\nMěl mnoho známých žáků jako např. Situ Päma Wangčhug Gjalpo či Džamgön Paldän Khjence Ösel.\n\n\n"}
{"id": "243722", "url": "https://cs.wikipedia.org/wiki?curid=243722", "title": "Gufero", "text": "Gufero\n\nGufero (též simmerring, simering, simerink od jména Walther Simmer) je strojní součástka. Je to pryžové těsnění hřídelí a ložisek. Většinou se ukládá do víka ložisek. Má kruhový tvar s otvorem pro průchod hřídele.\n\nPoužívá se například u jednoduchých dvoutaktních motorů k utěsnění prostoru klikové skříně od skříně převodové. Zabrání tak nežádoucímu úniku palivové směsi z klikové skříně do převodovky a taktéž nežádoucímu úniku oleje z převodovky do klikové skříně. Z důvodu tření mezi guferem a otáčející se hřídelí se po určité době gufero opotřebí a je třeba ho vyměnit za nové.\n\n\n\n"}
{"id": "243723", "url": "https://cs.wikipedia.org/wiki?curid=243723", "title": "Střední Atlas", "text": "Střední Atlas\n\nStřední Atlas ( , [Al-aţlas al-mutawasiţ], ) je pohoří v marockém vnitrozemí jihovýchodně od Fezu, které se táhne z jihozápadu na severovýchod a spojuje Vysoký Atlas s Rífem. Z jihu a východu ho ohraničuje údolí řeky Mulúja.\n\nJižně od Meknesu a Fezu přechází vrchovina nejdříve v tzv. \"Plochý Atlas\" a posléze ve vlastní Střední Atlas. Tato zvrásněná část je nejvíce zvednutá na východě, kde přesahuje 3 300 m. Prudký pád 700 až 800 m do údolí Mulúje je hranicí s Východomarockými náhorními stepmi.\n\nStřední Atlas je bohatý na srážky (až 1000 mm) a řeky, které zde pramení, zavlažují značnou část Maroka. Sníh zde zůstává ležet 4 až 5 měsíců, jsou tu i lyžařská střediska (např. Azrou). Při tání sněhu v březnu a dubnu nejsou vzácné bleskové povodně.\n\nPohoří je tvořeno převážně vápencem s občasnými výlevy čediče. Hranice lesa leží v 2600 až 2800 m n. m. Lesy tvoří dub cesmínovitý \"(Quercus ilex),\" různé druhy opadavých dubů a atlaský cedr.\n\n"}
{"id": "243729", "url": "https://cs.wikipedia.org/wiki?curid=243729", "title": "Csömend", "text": "Csömend\n\nCsömend je obec v Maďarsku v župě Somogy. Rozkládá se na ploše 8,66 km² a v roce 2009 zde žilo 302 obyvatel.\n"}
{"id": "243730", "url": "https://cs.wikipedia.org/wiki?curid=243730", "title": "Csököly", "text": "Csököly\n\nCsököly je obec v jihozápadním Maďarsku v župě Somogy.\n\nJejí rozloha činí 29,84 km² a v roce 2009 zde žilo 1 154 obyvatel.\n"}
{"id": "243733", "url": "https://cs.wikipedia.org/wiki?curid=243733", "title": "Škoda 13T", "text": "Škoda 13T\n\nŠkoda 13T je česká nízkopodlažní tramvaj vyráběná firmou Škoda Transportation. Byla vyvinuta pro Brno, vychází však z typu 14T zkonstruovaného pro Prahu. Od svého předchůdce se odlišuje jenom v určitých drobnostech. Design tramvaje navrhla firma Porsche Design Group, dceřiná společnost automobilky Porsche. Stejně jako pro 14T, začal i pro vozy 13T výrobce používat na jaře 2008 obchodní název Elektra.\n\n13T je jednosměrný šestinápravový motorový a částečně nízkopodlažní tramvajový vůz. Skládá se z pěti článků, které jsou navzájem spojeny klouby a krycími měchy. Nízkopodlažní jsou druhý a čtvrtý článek, které jsou zavěšeny mezi okolní články. Neotočné hnací podvozky se nacházejí pod krajními články a prostředním článkem.\n\nPro vstup a výstup cestujících slouží šestery předsuvné dveře na pravé straně vozové skříně. Nízkopodlažní články mají po dvou dvoukřídlých dveřích, krajní články pak vždy jedny jednokřídlé. Na rozdíl od pražské verze tramvaje (14T) první dveře nevedou do kabiny řidiče, ale do prostoru pro cestující.\n\nVozy jsou vybaveny digitálními informačními panely. V interiéru se pak nachází další dva oboustranné LCD displeje od firmy BUSE, které jsou určeny pro informace o trase a pro reklamu. Kabina řidiče je plně klimatizována; nachází se zde také dva monitory kamerového systému (4 kamery snímají vnějšek vozidla, 4 vnitřek).\n\nOd vozu č. 1920 (dodávky na přelomu let 2010 a 2011 a na jaře 2011) mají tramvaje 13T kvůli nedostatečnému prostoru pro průchod cestujících odlišný interiér v lichých článcích. Sedačky pro cestující zde již nejsou uspořádány podélně s uličkou uprostřed (jako tomu je u prvních 19 vozů i pražských tramvají 14T), nýbrž jsou rozmístěny v klasickém příčném uspořádání. Vlevo se nachází vždy dvě sedadla, vpravo lavice se šířkou jednoho a půl sedadla.\n\nTramvaje z roku 2016 (podtyp 13T6) mají rovněž oproti starším vozům několik modifikací. V interiéru přibyl mezi vysokými a nízkými články jeden schodek a klouby z vnitřní strany již nejsou kryty návalkami, ale měchy. Rovněž byl doplněn systém samočinného zavírání dveří. Vnitřní LCD panely nově dodala firma Bustec namísto dříve používaných panelů od firmy BUSE. Tramvaje naopak již nejsou osazovány informačními panely na vnitřní straně vnějších informačních panelů. V exteriéru nově přibyla LED světla pro denní svícení a vnější panely od firmy BUSE jsou nyní v technologii LED.\n\n15. listopadu 2017 byl na všech vozech spuštěn systém automatického zavírání dveří. Na vozech 13T6 z roku 2016 byl systém plně funkční již z výroby. Starší vozy byly sice optickou závorou vybaveny, ale pro její zprovoznění musely být provedeny drobné úpravy včetně úpravy softwaru.\n\n\nV letech 2007 až 2016 bylo vyrobeno 49 vozů v sedmi sériích.\n\nU brněnských tramvají 13T bylo zavedeno pojmenování každého vozu, které odkazuje na jména parních tramvajových lokomotiv používaných v Brně na konci 19. století (např. známá \"Caroline\", nyní muzejní exponát Technického muzea). Vozy nulté až páté série jsou pojmenovávány ženskými, zdrobnělými jmény podle abecedy (např. vůz č. 1901 \"Adélka\", č. 1902 \"Barborka\", atd.). Vozy šesté série jsou pak pojmenovávány po významných brněnských osobnostech (např. vůz č. 1930 \"Bohuslav Fuchs\").\n\n"}
{"id": "243741", "url": "https://cs.wikipedia.org/wiki?curid=243741", "title": "Eliminace (chemie)", "text": "Eliminace (chemie)\n\nEliminace je chemická reakce organických sloučenin, při které mezi uhlíkovými atomy vznikne násobná vazba. Probíhá obecně tak, že se ze dvou sousedních uhlíkových atomů v molekule sloučeniny odštěpí atomy nebo skupina atomů, které poskytnou nízkomolekulární produkt a mezi těmito uhlíkovými atomy vznikne násobná vazba.\n\nTato reakce je v praxi často urychlována přítomností katalyzátoru.\n\nOpakem eliminace je adice.\n\nDehydratace ethanolu\n\nKaždá z těchto reakcí má specifickou odštěpující skupinu:\n\n"}
{"id": "243742", "url": "https://cs.wikipedia.org/wiki?curid=243742", "title": "Mistrovství světa ve vzpírání 2007", "text": "Mistrovství světa ve vzpírání 2007\n\n76. mužské a 19. ženské Mistrovství světa ve vzpírání se konalo mezi 17. a 26. zářím 2007 v thajském Čiang Mai. Zúčastnilo se ho také 6 českých vzpěračů. Česká republika na základě výkonů svých reprezentantů na tomto a předchozím světovém šampionátu nezískala právo vyslat svého zástupce na nadcházející olympijské hry; několik míst se bude přerozdělovat ještě na menších soutěžích v roce 2008.\n\nCelkovou reputaci šampionátu velmi pokazily dopingové prohřešky sportovců. V současné době již bylo diskvalifikováno 16 sportovců a sportovkyň, včetně českého reprezentanta Tomáše Matykiewicze, jenž obsadil 18. místo. Kromě něj šlo o 5 zástupců Barmy, 3 vzpěrače z Kazachstánu a po 1 sportovci z Iráku, Jemenu, Kataru, Kyrgyzstánu, Mexika, Rumunska a Uzbekistánu. Navíc 3 další případy běloruských závodníků jsou dosud v šetření. Vzhledem k celkovému počtu provedených testů – 150 – lze konstatovat, že každý desátý sportovec byl pozitivně testován. Prokázané prohřešky již zamíchaly s kvalifikací na Letní olympijské hry 2008.\n\n\n\n"}
{"id": "243743", "url": "https://cs.wikipedia.org/wiki?curid=243743", "title": "Výsledky Mistrovství světa ve vzpírání 2007", "text": "Výsledky Mistrovství světa ve vzpírání 2007\n\nPodrobné výsledky Mistrovství světa ve vzpírání 2007:\n\nV nejlehčí váhové kategorii mužů proběhl dramatický souboj o všechny sady medailí. V trhu hned v úvodu zaváhal jeden z favoritů – Kubánec Sergio Álvarez – a zapsal si pouze 118 kg. Do souboje o zlato pak nejvýrazněji promlouvali Vietnamec Hoàng Anh Tuấn, Severokorejec Ča Kum-čol a loňský mistr světa z trhu a dvojboje Číňan Li Čeng. Hoàng nakonec za 127 kg bral bronz. Velký souboj se poté odehrál mezi Severokorejcem a Číňanem. Ča měl výhodu nižší tělesné hmotnosti, a tak mu stačilo pouze „dotahovat“ Číňana Li, který měl nižší startovní číslo a k pokusům nastupoval před ním. Li nakonec absolvoval tři platné pokusy a zapsal si velmi dobrých 130 kg. Ča posledním pokusem rovněž dokázal dostat činku až nad hlavu, ale rozhodčí mu pokus nakonec poměrem 2:1 neuznali, protože plně nepropnul paže.\n\nO vítězi dvojboje se rozhodovalo hlavně v nadhozu. Vítěz trhu, Číňan Li, měl velké problémy. Platný byl až jeho třetí pokus, díky němuž si zapsal 153 kg v nadhozu. To sice znamenalo výsledek 283 kg v dvojboji, o 3 kg více než loni, kdy se stal mistrem světa, v tu chvíli však ještě pokračovalo v soutěži šest závodníků. Bronzový z trhu, Vietnamec Hoàng, z boje o zlato v dvojboj vypadl vinou problémů se zády. Ve dvou úvodních pokusech mu dvakrát vypršel časový limit, aniž k pokusu nastoupil, a ani ve zbývajícím pokusu se s problémy nedokázal vyrovnat. Druhým pokusem na 155 kg se pokoušel Severokorejec Ča zajistit si vedení v dvojboji. A úspěšně. Dále se už bojovalo o vítězství v nadhozu. Jediným úspěšným na 156 kg byl Kubánec Álvarez. Zvednout stejnou váhu se pokoušel také Indonésan Eko Yuli Irawan, který dosud soutěží procházel poměrně nenápadně, ale neuspěl, zapsal si 154 kg a nakonec vybojoval bronz z nadhozu a dvojboje. O 157 kg se pokoušeli ještě oba Severokorekci Ča Kum-čol a Ri Kjong-sok. Ča neuspěl. Ri předvedl velice nadějný pokus. Činku dostal až nad hlavu do poměrně stabilní pozice, ale nedokázal v ní déle setrvat a s činkou hrůzně upadl. Rozhodčí v poměru 2:1 ohodnotili jeho pokus jako špatný, a tak se vítězem v nadhozu stal Kubánec Sergio Álvarez, stejně jako minulý rok. Na vítězství Ča Kum-čola v dvojboji a druhé místo Li Čenga dramatický závěr nadhozu již neměl žádný vliv.\n\nV trhu kategorie mužů do 62 kg se rozhodovalo o zlatu až na vahách přes 140 kg. Číňan Čchiou Le, mistr světa z loňského roku, dvakrát neuspěl na váze 141 kg, při posledním pokusu si navíc poranil pravý loket a s výkonem 137 kg v trhu skončil bez medaile z tohoto mistrovství. Svého krajana však zastoupil devatenáctiletý Jang Fan, který nakonec za 142 kg bral zlato. Druhý skončil Severokorejec Im Džong-su, který získal stříbro stejným výkonem. K pokusu na 142 kg nastoupil až po Číňanovi, a tudíž bylo jasné, že skončí druhý, ať už jeho pokus dopadne jakkoli. Třetí místo nakonec obsadil Bulhar Ivajlo Filev, který třemi platnými pokusy došel až na váhu 138 kg. Český reprezentant Petr Slabý, který startoval ve skupině D, nezvedl základní váhu 108 kg.\n\nV rámci nadhozu se startovní skupina A rozštěpila na dvě výkonnostní kategorie. O zlato vedli souboj Číňan Jang a Severokorejec Im. Ze zlata se opět radoval Jang. Im v posledním pokusu zvedl 173 kg, čímž se dostal do vedení jak v nadhozu, tak v dvojboji. Číňan, který šel k poslednímu pokusu po něm, využil své nižší tělesné hmotnosti a zvedal stejnou váhu, čímž by se opět dostal do vedení v obou disciplínách. Jang uspěl a radoval se ze tří zlatých medailí. Na bronzový stupínek se opět probojoval Bulhar Filev, který opatrným zvyšováním došel až na 163 kg. Shodný výkon předvedl i jeho krajan Jasen Stojanov, ale na čtvrté místo ho odsunulo až pomocné kritérium – pořadí pokusu. Vzepřít váhu vyšší než 163 kg se pokoušeli ještě další čtyři vzpěrači, ale žádný z nich neuspěl. Pořadí dvojboje proto zůstalo stejné jako v trhu i nadhozu: první Jang, druhý Im, třetí Filev. Čech Petr Slabý skončil v nadhozu výkonem 140 kg třicátý pátý; v dvojboji vzhledem k absenci platného pokusu z trhu nebyl klasifikován.\n\nV trhu přešli přes váhu 150 kg čtyři atleti. Na 153 kg začínal Číňan Š' Č'-jung a pokus zvládl úspěšně. Po něm zvedal Bulhar Demir Demirev, který by se vzepřením stejné váhy dostal na průběžné druhé místo. Demirev tímto posledním pousem uspěl a čekal, jak se povede soupeřům. K pokusu, který by mu zajistil minimálně bronz, nastouopil Turek Mete Binay. Ve svém technicky hůře podařeném pokusu zabojoval a nakonec si zapsal konečných 154 kg. Nyní zbyli v soutěži pouze dva Číňané – Š' Č'-jung a Čang Kuo-čeng. Š' vynechával a nechal soutěžit Čanga. Ten dokázal zdvihnout 155 kg, ale na 157 kg již neuspěl. Jako jediný v soutěži si pak Š' nechal naložit 158 kg, svým posledním pokusem uspěl a bral zlato. Čech Radim Kozel, jenž startoval ve skupině D, vybojoval výkonem 130 kg v konkurenci 62 vzpěračů slušné třicáté místo.\n\nSoutěž v nadhozu opět viděla mnoho nezdařených pokusů. Prvními, kteří uspěli na vyšších vahách, byli až Severokorejec Kim Čol-džin, který úspěšně zahájil na 185 kg, mistr světa a Evropy Francouz Vencelas Dabaya, který se ujal průběžného vedení výkonem 187 kg posledním pokusem, a Číňan Čang Kuo-čeng, který druhým pokusem dokázal zvednout dokonce 189 kg. Po Číňanově pokusu byl na řadě Severokorejec, který by se vzepřením stejné váhy dostal do vedení v nadhozu, ale v dvojboji by to znamenalo pouze čtvrté místo. Kim ale ani jedním ze svých dvou pokusů neuspěl. Kromě těchto tří vzpěračů v soutěži ještě pokračoval Jihokorejec Lee Bae-jung, jenž se rovněž pokoušel o 189 kg, avšak taktéž neuspěl a na šampionátu předvedl šest neplatných pokusů. V tento okamžik už bylo jasné, že Čang je mistrem světa v nadhozu i dvojboji. Svůj triumf ještě korunoval závěrečným pokusem na 192 kg. Druhé místo v dvojboji připadlo Š' Č'-jungovi, který si na další soupeře vybudoval velký náskok v trhu, a třetí nakonec skončil díky vyrovnaným výkonům Bulhar Demir Demirev. Český vzpěrač Radim Kozel zvládl v nadhozu 146 kg, což znamenalo padesáté třetí místo. Součtem 276 kg pak obsadil čtyřicáté páté místo.\n\nTrh mužů přinesl zajímavé výsledky z pohledu výkonnostního srovnání startovních skupin. Překvapivě velký počet závodníků ze skupiny B, a dokonce i někteří ze skupiny C, figurovali v celkovém pořadí po první disciplíně před vzpěrači ze skupiny A. Souboj o medaile z trhu už tak dramatický nebyl. Bronz získal Rus Oleg Perepečenov výkonem 163 kg. Na stejné váze uspěl těsně před ním Číňan Li Chung-li, ale Rus namísto zvýšení o 1 kg (čímž by se pokusil převzít vedení) zvolil pokus „do součtu“, dal tak přednost budování si pozice do nadhozu. Před Číňana se ještě na okamžik svým prvním pokusem dostal Armén Gevorg Davtjan, ale Li mu úspěšně odpověděl a další pokusy Arména již skončily neúspěšně.\n\nV nadhozu se nejdříve rozhodovalo o dvojboji. Li napodobil svého krajana a jmenovce Li Čenga a až třetím pokusem uspěl na základní váze 195 kg. Po něm překvapivě vypadl i Perepečenov, držitel světového rekordu z roku 2001, a tak se svým třetím pokusem dostal do vedení dvojboje Davtjan a arménská výprava začala slavit. Soutěž ale ještě pokračovala. Heroickými výkony se na medailové příčky nadhozu probojovali Jihokorejci Sa Džae-hjuk, jenž zvládl 200 kg, a Kim Kwang-hoon, jenž si zapsal ještě o 1 kg více. V soutěži s nimi zbyl už pouze Bulhar Ivan Stojcov. Ten chtěl posledním pokusem získat nejen vítězství v nadhozu, ale i v dvojboji, a tudíž si nechal naložit váhu 205 kg, o 12 kg vyšší než s jakou začínal. Hrdinským výkonem nakonec 205 kg zvedl a nečekaně zamíchal pořadím dvojboje, které se zdálo být uzavřené. Druhý v dvojboji skončil Davtjan a třetí Li.\n\nZ vítězství ve všech discipínách nejlehčí váhové kategorie žen se radovala reprezentantka Čínské lidové republiky Čchen Sie-sia. Světová rekordmanka vyhrála s obrovským náskokem a o jejích kvalitách nebylo sporu, i když na světový rekord nedosáhla.\n\nK radosti domácích diváků získala stříbro z trhu thajská vzpěračka Pramsiri Bunphithaková, bronzová skončila v těsném souboji Nurcan Taylanová z Turecka, jež měla jediný platný pokus až ten poslední. V nadhozu ale turecká závodnice nedala základní váhu 100 kg, výrazně ji omezovala bolest levé nohy, a uvolnila tak své místo soupeřkám. Za mohutné podpory diváků se na přední příčky dostaly obě thajské reprezentantky – jak zmiňovaná Pramsiri Bunphithaková, tak i Pensiri Laosirikulová, která nakonec výkonem 112 kg získala stříbro. Její krajanka Bunphithaková platným pokusem na 110 kg skončila třetí; díky vyrovnanějším výkonům ale nakonec v dvojboji skončila druhá. Laosirikulové po slabším trhu, kde skončila sedmá, chyběl na stříbro z dvojboje 1 kg.\n\nPrvní část soutěže, trh, byla neobyčejně vyrovnaná. I proto zlatou medaili získala trochu překvapivě Jihokorejka Joon Džin-hee, když třetím pokusem zvládla 94 kg. Díky nižší tělesné hmotnosti odsunula na konečné druhé místo Bělorusku Nastassju Novikavovou. Třetí skončila devatenáctiletá Číňanka Li Pching výkonem o 1 kg nižším. Na tělesnou váhu s ní prohrála domácí závodnice Prapawadee Jaroenrattanatarakoonová, která si v závěru disciplíny přivodila zranění pravého lokte a do nadhozu nenastoupila.\n\nV nadhozu ve skvělých výkonech pokračovala Jihokorejka Joon Džin-hee, když se třemi platnými, vybojovanými pokusy dostala až na výslednou váhu 117 kg. Tento skvělý výkon jí nakonec přinesl dva bronzy z nadhozu a dvojboje. Druhé a třetí stříbro si pak pokusem na 119 kg zajistila Běloruska Novikavová a už se pouze čekalo, kolik zvládne Číňanka Li Pching. Prvním pokusem si zajistila vítězství v nadhozu a dvojboji, druhým oba výsledky ještě zlepšila a třetím se pokusila, stále ještě jako juniorka, pokořit seniorské rekordy v nadhozu (stávající a její vlastní měl hodnotu 129 kg) a dvojboji (226 kg) pokusem na 134 kg. Ovšem takový výkon byl již nad její síly. Smůlu nakonec měla vzpěračka z Hongkongu Jü Wei-li, která startovala v B skupině, neboť obsadila dvě čtvrtá místa.\n\n\n"}
{"id": "243747", "url": "https://cs.wikipedia.org/wiki?curid=243747", "title": "Gave de Pau", "text": "Gave de Pau\n\nGave de Pau je řeka v jihozápadní Francii (Midi-Pyrénées, Akvitánie). Je to levý přítok řeky Adour. Je 173 km dlouhá. Povodí má rozlohu 2600 km².\n\nPramení v Pyrenejích v masívu Monte Perdido. Protéká přes Cirque de Gavarnie, kde vytváří vodopád. Na středním a dolním toku teče přes Jihogaronnskou nížinu.\n\nZdroj vody je dešťový a na horním toku i sněhový. Vyšší stav nastává od května do června a na podzim. Průměrný průtok v ústí je 82 m³/s.\n\nNa dolním toku je možná vodní doprava. Protéká městy Lurdy a Pau.\n"}
{"id": "243749", "url": "https://cs.wikipedia.org/wiki?curid=243749", "title": "1896 v dopravě", "text": "1896 v dopravě\n\nTento článek obsahuje seznam událostí souvisejících s dopravou, které proběhly roku 1896.\n"}
{"id": "243751", "url": "https://cs.wikipedia.org/wiki?curid=243751", "title": "Reálie", "text": "Reálie\n\nPod pojmem reálie (v rámci výuky cizího jazyka označovány také jako jazykové reálie nebo lingvoreálie) rozumíme to, co vyznačuje určitý národ nebo stát jako něco jedinečného. Tyto vlastní a zvláštní rysy se mohou najít v kterékoliv oblasti života, jak v jazyce, tak v kultuře, v literatuře, ba i ve všedním životě. Mnohdy se jedná o něco, co je pro daný národ či společnost naprosto banální, ale může postavit zahraničního návštěvníka před značné problémy, anebo uvést ho do trapných situací.\n\nS reáliemi nějaké cizí země býváme konfrontováni, když tam cestujeme. Čím dále je cílová země od naší vzdálená, tím rozdílnější bývá její kultura a způsob života jejích obyvatel ve srovnání s našimi. V každém cestovním průvodci jsme upozorňováni na to, jak bychom se v dotyčné zemi měli chovat a na co bychom si případně měli dát pozor.\n\nS reáliemi cizích zemí se automaticky obeznámíme, když se učíme cizí jazyk. Již učebnice a učitel – tím spíše, pokud pochází ze země, jejíž jazyk se učíme – nám zprostředkovávají první dojmy o specifikách dotyčné země.\n\nUniverzitní studium filologie obsahuje kromě intenzivního zabývání se jazykem a literaturou i hlubší studium reálií, což by mělo být dovršeno delším studijním pobytem v dotyčné zemi.\n\nS odlišnými reáliemi se však nesetkáme pouze v zahraničí; mnohdy stačí cestovat do jiného kraje vlastní země.\n\nV jiných některých jazycích se s termínem \"reálie\" nebo jeho ekvivalentem neoperuje a překládá se tak často opisem, např. Průchův \"Česko-anglický pedagogický slovník\") jej do angličtiny překládá jako \"cultural background studies\" ('studia kulturního pozadí') nebo \"cultural studies\" ('kulturní studia'); v němčině se požívá termín \"Landeskunde\" ('vlastivěda') nebo (spíše zastarale) i \"Realien\" (např. \"Die altklassischen Realien im Gymnasium\", Leipzig 1890).\n\nMezi první věci, s nimž se setkáme při návštěvě cizí země, patří přírodní a geografická soustava. Vnímáme, jak vypadá krajina a jaké je tamější klima, z něhož vyplývá i vegetace a zvířena. Rozeznáváme, co je nám známo z domova a co ne.\n\nKdo se zabývá dopodrobna nějakou zemí, zajímá se o její politický a sociální systém a její historii, což je nedílnou součástí studia filologií.\n\nRozdíly v architektuře nenajdeme jenom v zahraničí, ale i v různých končinách téže země. V jihozápadním a středním Německu např. najdeme hrázděné domy, na severu a v Bavorsku (kromě Franků) však nikoliv.\n\n\n\n\nVzhledem k jídlu jsou rozdíly v Evropě poměrně nepatrné. Stává se však, že v sousední zemi nedostaneme koupit to, co jíme rádi doma.\n\nVe větší části světa již s váhami a mírami problémy nejsou, většina států zavedla metrický systém. Pouze Spojené státy americké neuvažují o jeho zavedení.\n\n\n\n\nPoměrně velký problém přestavuje chování v cizích krajích. Právě pro ty, kteří obchodují a spolupracují s cizími kraji, je nesmírně důležité být obeznámen se zvyky a mravy druhých. Za tím účelem se nabízejí speciální semináře. Několik příkladů potenciálních pastí:\n\n\n\n\n\n\nCelá oblast umění patří mezi známé složky reálie jiných zemí. Malba, sochařství, literatura, hudba – to všechno může odrážet povahu národa.\n\nPřeklad reálií do jiných jazyků může být problematický. Překladatelé umělecké literatury (beletrie) se mnohdy potýkají s tím, jak přeložit v tuzemsku neznámé reálie země, z níž dotyčné dílo pochází, co nejvhodněji. Při tom nejde jenom o to, najít odpovídající slovo, ale hlavně o to, jak přiblížit čtenářům to, co se za tím skrývá. Mnohdy se setkají s bezekvivalentní lexikou.\n\nTo se ale netýká pouze odborných překladatelů; s tím se můžeme setkat i v každodenním životě. Např. české slovo \"rohlík\" nelze přeložit do němčiny. Mnohdy najdeme sice jako ekvivalent \"Hörnchen\", avšak je to něco jiného než český \"rohlík\", třebaže obě slova mají stejný význam. Německý \"Hörnchen\" je podobnější francouzskému \"croissantu\"; sestává jako on ze sladkého těsta, kdežto rohlík má stejné těsto jako houska, tj. neslazené.\n\n"}
{"id": "243754", "url": "https://cs.wikipedia.org/wiki?curid=243754", "title": "Santoška", "text": "Santoška\n\nSantoška je název bývalé usedlosti v jihozápadní části Smíchova v Praze. Dnes usedlost č. p. 178 slouží jako mateřská škola. Park patřící k usedlosti (nazývaný někdy též zahradou) zaujímá severní svah Pavího vrchu a navazuje na park na východním a severním úbočí. Název usedlosti se rozšířil i na okolní část Smíchova, kde se nachází vilová zástavba převážně z přelomu 19. a 20. století i činžovní domy.\nUsedlost byla známá působením zpěvačky Henrietty Sonntagové. V roce 1868 byla přebudována na novogotickou vilu svým majitelem rytířem Eduardem Doubkem. Připomínkou tehdejší stavby je socha \"Flory\" v santošském parku. Vinice zde bývaly již ve středověku – Hartuňka a Doubková, která byla roku 1800 oddělena a na které byla později postavena usedlost. Vinici vlastnil Jan starší z Popovic. Jemu byla roku 1621 zabavena a ve 20. letech 18. století ji dostal darem doktor František Vilém Sonntag od Adama Františka knížete Schwarzenberga. Doktor Sonntag zde dal na místě usedlosti postavit barokní předměstskou vilu a kolem ní nechal upravit zahradu se sochařskou výzdobou.\n\nNa počátku 20. století vedla pod Santošku od roku 1913 i tramvajová trať, která odbočovala z trati ke Koulce. 1. prosince 1938 byla zrušena a nahrazena trolejbusovou tratí. 31. května 1969 byl zrušen i přilehlý úsek trolejbusové trati a od té doby oblast obsluhuje jen autobusová linka.\n\n\n\n"}
{"id": "243760", "url": "https://cs.wikipedia.org/wiki?curid=243760", "title": "Pedagogická fakulta Masarykovy univerzity", "text": "Pedagogická fakulta Masarykovy univerzity\n\nPedagogická fakulta (PdF MU) vznikla v roce 1946 jako pátá fakulta Masarykovy univerzity.\n\nJedná se o vzdělávací, vědeckou a uměleckou instituci. Zaměření vědecké a umělecké činnosti fakulty vyplývá ze specifik jednotlivých kateder a ústavů a soustředí se do tří oblastí: humanitní, přírodovědné a umělecké (skladatelská činnost, koncerty a výstavy).\n\nŠkola vznikla stejně jako její tři sestry na Univerzitě Karlově, Univerzitě Palackého v Olomouci a na Univerzitě Komenského v Bratislavě podle zákona č. 100/1946 Sb. z 9. dubna 1946. Šlo o součást poválečných změn a stalo se tak na všech tehdejších vysokých školách v Československu na základě jednoho z Benešových dekretů č. 132/1945 Sb., o vzdělávání učitelstva z 27. října 1945. Skladbu studia pedagogiky, délku studia a další náležitosti v té době upravovalo nařízení vlády.\n\nVýuka na pedagogické fakultě byla slavnostně zahájena 10. listopadu 1946. Prvním děkanem fakulty byl známý český bohemista František Trávníček.\n\nV roce 1953 byla komunistickým režimem zrušena a působila jako samostatná Vyšší pedagogická škola, a to až od roku 1959. V letech 1959–1964 fungovala jako pedagogický institut. K jejímu opětovnému začlenění mezi fakulty Masarykovy univerzity došlo roku 1964.\n\nV současnosti sídlí ve čtyřech budovách na ulici Poříčí. První dvě se nachází na Poříčí 7 a 9, kde je situován děkanát a studijní oddělení.\n\nDalší dvě budovy se nachází na Poříčí 31 a 31a, kde bylo v roce 2014 slavnostně otevřeno Centrum výzkumných institutů a doktorských studií (CVIDOS), ve kterém se kromě pěti vědeckých institutů nacházejí také moderní prostory knihovny.\n\nZdejší studium je členěno na bakalářský, navazující magisterský a doktorský stupeň. Hlavním poslání studia je příprava učitelů pro 1. a 2. stupeň základní školy, u některých oborů rovněž pro školy střední. Vedle učitelských oborů je zde realizováno také studium sociální a speciální pedagogiky. Skladbu studijních programů doplňuje celoživotní vzdělávání.\n\nFakulta se dělí na katedry a výzkumné ústavy, které jsou samostatnými rozpočtovými jednotkami:\nVýzkumné instituty fakulty:\n\nMezi účelová zařízení patří Ústřední knihovna Pedagogické fakulty, jejímž patronem je brněnský básník Vít Slíva. a \"Centrum informačních technologií\" a \"Technicko-provozní oddělení\".\n\nMimo to na fakultě působí ještě \"Úsek edičních činností\" a fakultní oddělení \"Centra jazykového vzdělávání\".\n\nOd roku se 2016 na fakultě vyčlenilo samostatné \"Centrum celoživotního vzdělávání\" a některé výzkumné instituty byly v rámci restrukturalizace včleněny pod katedry, a to zejména někdejší \"Institut pedagogického vývoje\" do Katedry fyziky, chemie a odborného vzdělávání a \"Institutu školy a zdraví\" do Katedry speciální pedagogigky.\n\nSoučasným děkanem fakulty je od 1. února 2015 její bývalý absolvent doc. Jiří Němec, do té doby působící jako prorektor pro záležitosti studentů. Do funkce děkana byl zvolen akademickým senátem 29. dubna 2014 všemi 21 hlasy senátorů.\n\nMezi významné absolventy fakulty patří hokejista Josef Augusta, plzeňský politik Martin Baxa, poslanec Petr Gazdík, krasobruslařka Gabriela Hrázská, sportovkyně Šárka Kašpárková, pedagog a současný děkan fakulty Jiří Němec, politik Ivo Vašíček či režisér a moderátor Petr Horký.\n\nLogo fakulty představuje otevřená kniha symbolizující vzdělávání a vzdělávací prostředky. Barva fakulty je \"oranžová\" (Pantone 1375 C).\n\nInsignie tvoří medaile děkanského řetězu navržená Václavem Adonifem Kovaničem. Na aversu je vyobrazen profil a hruď Jana Amose Komenského, revers tvoří vyobrazení rukou předávajících si pochodeň. V duchu hořící pochodně vyrobil Eduard Milén rovněž žezlo. Insignie pochází z roku 1965. Heslem fakulty je latinský výraz „Traditio Lampadis“ (předávání pochodně).\n\n\n\n"}
{"id": "243767", "url": "https://cs.wikipedia.org/wiki?curid=243767", "title": "Veracruz", "text": "Veracruz\n\nVeracruz (nebo Vera Cruz, česky „pravý kříž“) může znamenat:\n"}
{"id": "243772", "url": "https://cs.wikipedia.org/wiki?curid=243772", "title": "1863 v dopravě", "text": "1863 v dopravě\n\nTento článek obsahuje seznam událostí souvisejících s dopravou, které proběhly roku 1863.\n"}
{"id": "243776", "url": "https://cs.wikipedia.org/wiki?curid=243776", "title": "John Hammond (fiktivní postava)", "text": "John Hammond (fiktivní postava)\n\nJohn Parker Hammond (* 14. března 1928) je fiktivní postava multimilionáře, duchovního tvůrce a zakladatele \"Jurského parku\". Hammond začíná svoji kariéru jako chudý mladík, který přichází v 50. letech minulého století do Londýna bez kontaktů a bez náležitých finančních prostředků. Během doby a díky svému talentu se však stává úspěšným obchodníkem a začíná koketovat s tehdy zcela novým a vysoce perspektivním odvětvím biologie - genetickým inženýrstvím. Na konci 70. let zakládá soukromou biotechnologickou společnost InGen (\"International Genetic Technologies\"), která se rozhodne k nevídanému kroku - znovuoživení vyhynulých (tzv. neptačích) dinosaurů. V románu se to v průběhu 80. let nakonec povede a Hammond se rozhodne svůj nápad zpeněžit, založit atrakci na způsob zábavního parku. \"Jurský park\" má stát na zakoupeném kostarickém ostrově (\"Isla Nublar\", dinosauři jsou však klonováni především na druhém ostrově - \"Isla Sorna\"). Hammond ale před otevřením potřebuje dobrozdání pro investory. Proto pozve do parku odbornou inspekci, vedenou paleontologem Alanem Grantem. Dinosauři se ale vinou hamižného počítačového experta Dennise Nedryho (který vypne proud, aby se dostal z ostrova s ukradenou dinosauří DNA) osvobodí z elektrických ohradníků a mnoho lidí, v knize i samotného Hammonda, zabijí.\n\nHammond svým hlasem (v podání herce Richarda Attenborougha) také provází hráče během hrací doby počítačové hry \"Trespasser\".\n\n"}
{"id": "243778", "url": "https://cs.wikipedia.org/wiki?curid=243778", "title": "Částkovice", "text": "Částkovice\n\nNázev Částkovice má více sídel:\n"}
{"id": "243780", "url": "https://cs.wikipedia.org/wiki?curid=243780", "title": "Lenka Filipová", "text": "Lenka Filipová\n\nLenka Filipová, (* 14. února 1954 Praha) je česká zpěvačka, šansoniérka, kytaristka, hudební skladatelka a textařka. \n\nPochází z uměleckého prostředí, její otec Adolf Filip byl studovaný operní pěvec a pražský divadelní herec, matka pracovala jako učitelka hudební výchovy, při které používala kytaru. Lenka byla již od mládí předurčena stát se kytaristkou. Hru na kytaru pak také vystudovala u Štěpána Urbana a Milana Zelenky na konzervatoři v Praze. Při hře na kytaru si ráda zpívala. Od mládí byla v tomto směru úspěšná, již v šestnácti letech vyjela s Brněnským rozhlasovým souborem lidových nástrojů (BROLN) na své první zahraniční turné do USA a Kanady. Během studií si přivydělávala jako moderátorka i zpěvačka. Byla dobrá šansoniérka, interpretovala poezii Vítězslava Nezvala, kterou zhudebnil její kamarád, hudební skladatel a kytarový virtuóz Štěpán Rak. Hostovala i se skupinou Spirituál kvintet. V letech 1973–1975 se objevila i na prknech Divadla Semafor ve hrách Miloslava Šimka. Na podzim 1974 hostovala v koncertním programu Karla Gotta. Poté byla asi rok a půl druhou zpěvačkou Orchestru Karla Vágnera (vedle „jedničky“ Hany Zagorové). V té době jí také vyšly její první gramofonové desky. V letech 1979 až 1981 vystupovala se skupinou \"Flop\" Karla Zicha, vystupovala v pražském music-hallu Alhambra.\n\nDále se vzdělávala a zdokonalovala ve hře na kytaru, v roce 1976 absolvovala kurzy v Mezinárodní hudební akademii v Paříži. V Paříži občas vystupovala ve studentských klubech.\nStala se i hostem francouzské noční rozhlasové show na stanici \"France-Inter\". Přátelila se s lidmi z pařížské Olympie, ve Francii natočila i dvě SP desky. Nejznámější písní z té doby je píseň \"Zamilovaná\", která pochází z pera Francise Cabrela. Tato píseň byla posléze úspěšná natolik i v českých zemích, že dala název jejímu prvnímu gramofonovému albu, které vyšlo pod tímto názvem v roce 1981 u firmy Supraphon. V roce 1984 sestavila vlastní doprovodnou skupinu Domino, v jejím repertoáru začal postupně převažovat střední proud. Publikum vždy poměrně dobře přijímalo její písně zpívané ve francouzštině, své koncerty také vždy doplňovala a ozváštňovala sólovými kytarovými hudebními vložkami. \n\nV roce 1988 dostala nabídku zúčastnit se soutěže Eurovize, kde měla interpretovat píseň \"Ne partez pas sans moi\" ve francouzštině od švýcarského skladatele a zastupovat Švýcarsko. V Československu ale nedostala povolení vycestovat, protože prý nemůže zastupovat cizí zemi. Náhradnicí se narychlo stala Céline Dion, která v té době byla začínající zpěvačkou a s touto písní Eurovizi vyhrála, čímž nastartovala svou kariéru.\n\nLenka Filipová si po léta pečlivě pěstovala image sympatické, hudbymilovné a inteligentní dívky či kultivované a atraktivní mladé ženy. Nikdy také zcela neopustila svoji původní profesi klasické sólové kytaristky, což nakonec vyústilo v několik LP desek věnovaných pouze klasické kytarové hudbě. Příznivý ohlas měly i její písničky věnované dětskému publiku. To vše ji vyneslo až do první desítky v popularitě českých zpěvaček v anketě Zlatý slavík. Dostalo se jí i celé řady mezinárodních uznání a ocenění. V současné době se také nově věnuje hře na elektrofonickou kytaru a je stále umělecky aktivní. Na svých webových stránkách vytvořila kytarovou školu.\n\nLenka Filipová byla vdaná za Borise Drbala - architekta více než 34 let. Pak podal žádost o rozvod.\n\n\n\n\n\n\n"}
{"id": "243782", "url": "https://cs.wikipedia.org/wiki?curid=243782", "title": "Lesy, parky a zahrady v Praze", "text": "Lesy, parky a zahrady v Praze\n\nSeznam obsahuje především pojmenované lesy, parky a zahrady v Praze.\n\nLesy v Praze pokrývaly k 1. lednu 2009 podle městského webu ENVIS cca 5021 hektarů, tj. přes 10 % rozlohy města, web Lesů hlavního města prahy uvádí 4850 hektarů. Všechny pražské lesy jsou zařazeny do kategorie lesů příměstských a rekreačních podle § 8 Zákona o lesích (289/1995 Sb.).\n\nAsi 2645 hektarů (podle Lesů hl. m. Prahy cca 2400 ha) pražských lesů vlastní hlavní město Praha (po vzniku Velké Prahy, v roce 1923, to bylo pouze 400 hektarů – většina pražských lesů je na územích připojených k městu v letech 1960–1974). Vlastnické právo zastupuje Odbor ochrany prostředí Magistrátu hlavního města Prahy, lesy vlastněné městem obhospodařuje městská organizace Lesy hl. m. Prahy. Výsadbou přibývá přibližně 10 hektarů lesů ročně. Městské lesy jsou doplňovány rekreačními prvky, parkovou výbavou a uvítacími tabulemi s informacemi o konkrétních lesích. Organizace Lesy hl. m. Prahy má ve správě též většinu pražských potoků. Středisko Lesy je členěno na 8 lesnických úseků, spravovaných lesními z hájoven v místě: \n\nAsi 1700 hektarů lesů na území Prahy vlastní stát, obhospodařuje je organizace Lesy České republiky. Mezi ně patří například Klánovický les (Lesní správa Mělník, část na území Prahy zaujímá asi 1000 ha) a lesy Českého krasu v okolí Radotína.\n\nAsi 676 hektarů (podle Lesů hl. m. Prahy cca 750 ha) lesů na území Prahy vlastní jiné fyzické a právnické osoby. Například lesík za depem metra Hostivař patří Dopravnímu podniku hl. m. Prahy.\n\nVýznamnými lesy v Praze jsou Kunratický a Michelský les, které tvoří jeden celek, nedaleko nich Milíčovský les a Hostivařský lesopark, ve východní části města je rozsáhlý Klánovický les čili Vidrholec, v severní části lesa Ďáblický a Čimický háj, na jihu lesní celky od Modřanské rokle k Cholupicím, menší zalesněná území jsou také v okolí vodních toků (např. Prokopské a Dalejské údolí, Šárka a v členitých územích na levém břehu Vltavy – Motol a Košíře, Nebušice a Přední Kopanina, Chuchelský háj, do oblasti Radotína zasahuje zalesněná část Českého krasu. Jižně od Zbraslavi, v oblasti Baní, zasahuje do Prahy Jílovišťský les, nejsevernější hřeben Brd.\n\nV roce 2003 bylo v Dolních Počernicích a ve Vinoři založeno 7,64 ha nových lesních ploch, v roce 2004 bylo nově zalesněno 5,96 ha (Dolní Počernice, Hloubětín, bývalá skládka Řepy), v roce 2005 3,6 ha v Satalicích.\n\nPražské parky a zahrady jsou různého původu. Některé byly či dosud jsou historickými zahradami patřícími k určitému paláci, usedlosti, klášteru, zámku a podobně. Několik parků sloužilo či slouží jako obora, tedy pro chov zvěře. Nejnovějšími jsou městské parky, které jsou buď součástí některých náměstí, nebo jsou vybudovány kultivací zelených ploch v blízkosti sídlišť nebo jiné obytné zástavby. Zvláštními případy pak jsou dvě botanické zahrady a jedna zoologická, a zhruba polovinou své plochy leží na území Prahy dendrologická zahrada v Průhonicích.\n\nParkový charakter mají také hřbitovy. Nejvýznamnější a nejrozsáhlejší z nich je komplex hřbitovů na rozhraní Vinohrad a Žižkova, jehož hlavní části se nazývají Olšanské hřbitovy a Vinohradské hřbitovy.\n\nPředchozím správcem pražských lesů, parků i zahrad byl od roku 1949 komunální podnik Sady, lesy a zahradnictví Praha (SLZ), od 1. ledna 1989 transformovaný na státní podnik (IČ 00063347), od 10. března 1993 v likvidaci. Parky a zahrady ve vlastnictví města jsou rozděleny do čtyř kategorií podle významu. Parky I. kategorie spravuje přímo Praha (magistrát), a to, stejně jako lesy, Odbor ochrany prostředí magistrátu, který vznikl v červenci 2007 sloučením Odboru městské zeleně a Odboru životního prostředí. Údržbu zajišťuje prostřednictvím dodavatelských firem. Parky II. a III. kategorie a parkově upravené plochy (IV. kategorie) jsou svěřeny městským částem. \n\nVe vlastnictví města je jako parky a zahrady evidováno 2649 ha, tedy asi 5 % z celkové plochy města. Z toho 232 ha je zařazeno do I. kategorie, 71 ha do II. kategorie, 188 ha do III. kategorie a 2157 ha do IV. kategorie.\n\nMěstskými parky a zahradami I. kategorie jsou Královská obora (Stromovka), komplex zahrad na Petříně a Vrtbovská zahrada, Letenské sady, park na Vítkově a Hradčanské náměstí.\n\n\n\n\n\n\n\n\n\n\n\n"}
{"id": "243788", "url": "https://cs.wikipedia.org/wiki?curid=243788", "title": "Starkův jev", "text": "Starkův jev\n\nJako Starkův jev (Starkův efekt) se ve fyzice označuje štěpení spektrálních čar v důsledku změny vlnové délky emitovaného fotonu, která je způsobena působením silného příčného elektrického pole na zdroj záření, tedy atom. \n\nVzdálenost rozštěpených spektrálních čar je úměrná síle elektrického pole.\n\nStarkův jev je analogií Zeemanova jevu, při kterém dochází k rozštěpení spektrálních čar v důsledku působení magnetického pole.\n\n"}
{"id": "243790", "url": "https://cs.wikipedia.org/wiki?curid=243790", "title": "Telčava", "text": "Telčava\n\nTelčava je levostranný přítok Vrbenského potoka v Olomouckém kraji. Délka toku je přibližně 3,5 km. Plocha povodí měří 4,0 km².\n\nPotok pramení v Rychlebských horách, zhruba 7 km severovýchodně od Starého Města, na jižních svazích Trnové hory (1050 m), v nadmořské výšce cca 875 m. Teče převážně jihozápadním směrem. Ústí zleva do Vrbenského potoka, východně od Malého Vrbna, v nadmořské výšce cca 640 m.\n\nTelčava nemá žádné větší přítoky.\n\n"}
{"id": "243793", "url": "https://cs.wikipedia.org/wiki?curid=243793", "title": "Rakety Le Prieur", "text": "Rakety Le Prieur\n\nRakety Le Prieur (: \"Fusées Le Prieur\") byly typem neřízených zápalných raket odpalovaných z letadel během první světové války proti pozorovacím balónům a vzducholodím. Vynalezl je francouzský námořní poručík Yves Le Prieur a poprvé byly použity během bitvy u Verdunu. Kvůli jejich velké nepřesnosti byla omezena vzdálenost, na kterou se daly efektivně použít, na pouhých 125 m. Umisťovány byly na mezikřídelní vzpěry a odpalovány byly elektrickým impulzem. Proti pozorovacím balónům byly používány s úspěchem, ale proti vzducholodím nedocílily úspěchu ani jediného. Postupně byly nahrazovány účinnějším zápalným střelivem do leteckých kulometů a v roce 1918 zmizely z výzbroje úplně. Byly ve výzbroji francouzského, britského a belgického letectva.\n\n"}
{"id": "243795", "url": "https://cs.wikipedia.org/wiki?curid=243795", "title": "Malacký průliv", "text": "Malacký průliv\n\nMalacký průliv (malajsky a indonésky \"Selat Melaka\", anglicky \"Straits of Malacca\") je poměrně úzký, 805 km dlouhý průliv mezi Malajským poloostrovem a indonéským ostrovem Sumatra. Je pojmenován podle města Malakka.\n\nPrůliv je jednou z nejdůležitějších dopravních tepen na světě; v současnosti (2018) dosahuje hodnoty 84 tisíc plavidel ročně a v roce 2020 by mělo být dosaženo maximální odhadované kapacity 122 000 lodí ročně. Přes Malacký průliv propluje ročně asi čtvrtina veškerého přepravovaného zboží a čtvrtina objemu ropy. Průliv je hluboký asi 25 metrů; lodě, které mají větší výtlak (většinou obří tankery) musí plout skrz Lombocký průliv.\n\nV posledních letech (2007) se zde zvětšuje problém pirátství, v důsledku čehož se znovu začalo uvažovat o vybudování Thajského kanálu přes šíji Kra.\n\n"}
{"id": "243797", "url": "https://cs.wikipedia.org/wiki?curid=243797", "title": "Hugo von Hofmannsthal", "text": "Hugo von Hofmannsthal\n\nHugo Laurenz August Hofmann šlechtic von Hofmannsthal, známý spíše pod zkrácenou podobou svého jména Hugo von Hofmannsthal (1. února 1874, Vídeň, Rakousko – 15. července 1929, Rodaun, Rakousko), byl rakouský romanopisec, libretista, básník, dramatik a esejista.\n\nSvá díla nejprve vydával také pod pseudonymem Loris a Theophil Morreu.\n\nHofmannsthal se narodil ve Vídni. Byl synem rakousko-italského ředitele banky, jeho matka byla Rakušanka. Šlechtický titul, díky kterému mohl Hugo užívat přídomek \"von\", udělil císař Ferdinand I. Dobrotivý v roce 1835 jeho pradědečkovi, židovskému průkopníkovi hedvábnického průmyslu v Rakousku, po přestupu rodiny na katolickou víru.\n\nHugo začal psát básně již v útlém věku. Ve věku sedmnácti let se setkal s básníkem Stefanem Georgem, v jehož deníku \"Blätter für die Kunst\" bylo vydáno několik Hofmannsthalových básní. Hugo von Hofmannsthal studoval nejprve právo, později filologii ve Vídni, po promoci v roce 1901 se však rozhodl, že se bude naplno věnovat psaní. Spolu s Peterem Altenbergem a Arthurem Schnitzlerem se poté stal členem skupiny Mladá Vídeň (Jung Wien).\n\nV roce 1900 se Hofmannsthal poprvé setkal s německým skladatelem Richardem Straussem (* 1864 – † 1949). Hofmannsthal později napsal libreta pro Straussovy stěžejní opery \"Elektra\" (1909), \"Der Rosenkavalier\" (1911), \"Ariadne auf Naxos\" (1913), \"Die Frau ohne Schatten\" (1919), \"Die ägyptische Helena\" (1927) a \"Arabella\" (uvedena až po jeho smrti, a to 1933).\n\nV roce 1901 se Hofmannsthal oženil s Gertrudou Schlesingerovou, dcerou vídeňského bankéře. Gertruda byla židovského původu, ale před vstupem do manželství konvertovala ke křesťanství. Po sňatku se usadili ve městě Rodaun a měli spolu tři děti.\n\nV roce 1912 přepracoval Hofmannsthal anglickou poučnou hru z 15. století s názvem \"Everyman\" na hru \"Jedermann\", pro kterou poté napsal Jean Sibelius scénickou hudbu. V této podobě se hra stala hlavním představením Salzburského festivalu, který Hofmannsthal založil spolu s Maxem Reinhardtem v roce 1920. Jeho pozdější hry vzbudily rostoucí zájem o náboženská, obzvláště římskokatolická, témata.\n\nHofmannsthalův syn Franz spáchal v roce 1929 sebevraždu, sám Hugo zemřel dva dny po této smutné události na mrtvici. Byl pochován na vídeňském hřbitově Kalksburg (Kalksburger Friedhof).\n\nHofmannsthal si dopisoval s Otakarem Březinou, znal se s F. X. Šaldou, měl hluboký vliv na Karla Tomana. Pavel Eisner ho charakterizoval v Československé vlastivědě, ve svazku Písemnictví, následujícími slovy: „poslední korunní princ rakouského genia, lyrik, dramatik a prosaik Hugo von Hofmannsthal, jehož předkem byl jihočeský Žid.\"\n\nNapsal libreta pro opery Richarda Strausse:\n\n\"Německý originál\":\n\n\"Český překlad\":\n\n\n\n\n"}
{"id": "243804", "url": "https://cs.wikipedia.org/wiki?curid=243804", "title": "Rano Kau", "text": "Rano Kau\n\nRano Kau je 324 metrů vysoká vyhaslá sopka tvořící jihozápadní část Velikonočního ostrova, chilského ostrova v Tichém oceánu.\n\nKráter sopky je rozlohou největším z kráterů, nalézajících se na ostrově. Rano Kau je součástí světového dědictví UNESCO a je jednou ze sedmi částí Národního parku Rapa Nui.\n\nKráter má průměr 1600 metrů a hloubku cca 200 m. Stěny kráteru chrání dno před účinky větrů, které vysušují většinu ostrova a vytvářejí zvláštní mikroklima.\nAčkoliv dnes je kráter zcela neaktivní, začátkem dvacátého století vyfotil islandský návštěvník sloup páry, vycházející z kráteru.\n\nKráter je tvořen čedičovou lávou vyvřelou v pleistocénu spolu s mladšími horninami se stářím mezi 150 000 a 210 000 lety. Kromě čediče jsou stěny kráteru tvořeny též obsidiánem, který byl hlavní surovinou pro stavební práce domorodců a pemzou.\n\nVětší část bočních stěn kráteru spadá do moře a je erodovaná vodou. Stěny kráteru jsou v nejjižnější části značně oderodovány, takže horní okraj kráteru je již o několik desítek metrů níže, než na ostatních místech. Severní strana kráteru se svažuje směrem k mezinárodnímu letišti Mataveri.\n\nDno kráteru je vyplněno kráterovým jezerem se sladkou srážkovou vodou. Hladina jezera je ve výšce zhruba 120 m n. m. Jezero má průměr cca 1000 m, plochu 100 ha. Předpokládá se, že maximální hloubka jezera je 30 metrů, avšak bujná vegetace na hladině znemožňuje tento údaj ověřit. Více než 80 % povrchu vody je pokryto plovoucími ostrůvky rašeliny a rákosí totora \"(Scirpus tautara)\", které je typickou původní rostlinou Velikonočního ostrova a vyskytovalo se zde již před více než 30 000 lety. Voda jezera je kyselá, pH=4.65.\nZ ptáků v okolí kráteru žije dijuka obecná \"(Diuca diuca)\" a příležitostně kráter navštěvuje faeton červenoocasý \"(Phaethon rubricauda)\".\n\nPo vykácení lesů na celém ostrově původním obyvatelstvem, přežilo pouze na vnitřních svazích kráteru Rano Kau nepatrné množství stromové vegetace až do 18. století, kdy došlo k prvnímu kontaktu domorodců s evropskou civilizací. Během přistání Jamese Cooka roku 1774 na ostrově, účastník výpravy, etnolog Georg Forster zdokumentoval poslední zbytky dnes již ve volné přírodě vymřelého stromu toromiro \"(Sophora toromiro)\". Dnes na celém světě roste v botanických zahradách pouze jen asi 20 exemplářů stromu toromiro. Roku 1917 byl na vnitřním svahu kráteru Rano Kau objeven jeho poslední exemplář, který zde přežil až do roku 1962, kdy byl pokácen jako palivové dřevo.\n\n\n\n\n"}
{"id": "243809", "url": "https://cs.wikipedia.org/wiki?curid=243809", "title": "Transpozice matice", "text": "Transpozice matice\n\nMatici, která vznikne z matice formula_1 vzájemnou výměnou řádků a sloupců, označujeme jako \"transponovanou matici\" a značíme formula_2. Pro jednotlivé prvky transponované matice platí\n\nPokud má matice formula_1 rozměry formula_5, pak její transpozicí vznikne matice o rozměrech formula_6.\n\n\n\n\n"}
{"id": "243810", "url": "https://cs.wikipedia.org/wiki?curid=243810", "title": "Kateřina Sokolová", "text": "Kateřina Sokolová\n\nKateřina Sokolová (* 4. dubna 1989, Přerov) je Miss České republiky pro rok 2007, která převzala korunku královny krásy 14. dubna 2007 po Taťáně Kuchařové. Během slavnostního večera obdržela i titul Miss Silueta a Miss Bohemia.\nZúčastnila se soutěže Miss World v Číně v listopadu 2007.\n\nS modelingem začínala ve 14 letech v rodném Přerově. Poté se její rodina přestěhovala do Průhonic a ona pokračovala v kariéře modelky v Praze. V květnu 2008 složila maturitu na Klasickém gymnáziu Modřany (maturovala z českého, anglického, německého jazyka a společenských věd). Od roku 2008 studovala bakalářský obor \"Cestovní ruch\" na Vysoké škole obchodní v Praze, kde promovala v březnu 2012. Poté nastoupila na magisterský obor na téže vysoké škole, který měla ukončit v roce 2014. Ovládá anglický a německý jazyk.\n\nKateřina Sokolová je svobodná, v letech 2007−2008 žila s Janem Nádvorníkem, v letech 2008−2010 byl jejím přítelem turecký podnikatel Jean, majitel módní značky Gasolina Jeans, a od roku 2010 byl jejím přítelem zlatník Robert Hájek. V dubnu 2014 se po pětiapůlletém vztahu rozešli.\n\n"}
{"id": "243812", "url": "https://cs.wikipedia.org/wiki?curid=243812", "title": "Filoviry", "text": "Filoviry\n\nFiloviry neboli nitkové viry jsou velmi zákeřnou skupinou RNA virů. Patří mezi ně nejobávanější viry, proti kterým se dosud nelze účinně bránit (pokud již nákaza propukla). Mezi tuto skupinu virů patří virus Marburg a Ebola, které vyvolávají krvácivé (hemorhagické) horečky.\n\nFiloviry mají protáhlé tělo připomínající špagety a jelikož jsou jako většina všech virů velmi mikroskopických rozměrů, potřebujete k jejich pozorování elektronový mikroskop (konkrétně asi zvětšení 115000krát na jednu virovou částici). Nitkové viry jsou velmi rizikovou skupinou organismů, pocházejí z africké džungle a dokáží rychle překonávat druhové bariéry. Vysoká genetická variabilita z nich dělá velmi nebezpečné viry, které se velmi snadno přenášení např. z kaloně na opici a z opice na člověka. Přesný způsob, jakým se tyto viry přenášejí ze zvířat na člověka, není zcela znám. K přenosu viru dochází především prostřednictvím fyzického kontaktu s infikovanými tělesnými tekutinami, jako jsou infikovaná krev nebo zvratky. Nakažená zvířata tak fungují jako přenašeči. Druhy netopýrů přenášející virus Marburg nemají žádné zdravotní potíže související s tímto virem.\n\nTělo virů se skládá ze sedmi bílkovin, z nichž 4 jsou zatím zcela neznámé. Proti těmto virům neexistuje vakcína, a proto se s nimi setkáme jen ve velmi specializovaných pracovištích s laboratoří stupně R4, kde je nutná několikanásobná ochranná vrstva, jakož i vzduchotěsný přetlakový skafandr. Mezi filoviry řadíme viry Marburg, Ebola a jejich kmeny.\n\n"}
{"id": "243813", "url": "https://cs.wikipedia.org/wiki?curid=243813", "title": "Listr", "text": "Listr\n\nListr je organokovová sloučenina (rezinát kovu).\n\nNa podklad (sklo, keramiku, glazuru, kov) se nanáší malováním, stříkáním nebo máčením. Ředí se organickými rozpouštědly (ředidlo C6000, toluen apod.).\n\nPo nanesení se vypaluje při teplotách 500 – 650 °C. Teplota výpalu záleží na druhu listru. Barevné listry se většinou vypalují při nižších teplotách (500 – 570 °C), „kovové“ listry (zlato, platina, bronz) vyžadují vyšší teplotu výpalu (570 – 650 °C). Výjimečně se vypaluji i na vyšší teploty (omezeno teplotní odolností podkladu). Při výpalu dochází ke shoření organické složky listru; kovová složka zoxiduje působením vzdušného kyslíku na oxid příslušného kovu. Při výpalu je nutné, aby v peci byla oxidační atmosféra.\n\nPo výpalu zůstane na povrchu podkladu tenká vrstvička oxidu kovu, jejíž soudržnost s podkladem, barva a celkový vzhled mohou být ovlivněny chemickým složením podkladu (za vysoké teploty dochází k difúzi a následně k případné chemické reakci složek listru se složkami podkladu).\n\nPři nedostatečném vypálení lze listr z podkladu snadno setřít pouhým prstem. Při přepálení listr „zmizí“, nebo nemá odpovídající barvu.\n"}
{"id": "243821", "url": "https://cs.wikipedia.org/wiki?curid=243821", "title": "Karban", "text": "Karban\n\nKarban může znamenat:\n\n\n"}
{"id": "243823", "url": "https://cs.wikipedia.org/wiki?curid=243823", "title": "Fluoran (rozcestník)", "text": "Fluoran (rozcestník)\n\nFluoran může znamenat\n\n"}
{"id": "243841", "url": "https://cs.wikipedia.org/wiki?curid=243841", "title": "Elektroosmóza", "text": "Elektroosmóza\n\nElektroosmóza je zkrácené označení pro elektroosmotický tok. Běžně se též používá zkratka EOF (z anglického Electroosmotic Flow). Jedná se o jednu z hybných sil kapilární elektroforézy. Vzniká ionizací silanolových skupin na vnitřní straně kapiláry (při pH > 7). V důsledku této ionizace se vnitřní stěna kapiláry chová, jako by měla negativní náboj.\n\nTento negativní náboj přitahuje kationty z roztoku, které migrují ke katodě. Vzhledem k malým rozměrům kapiláry s sebou strhávají i anionty, které migrují také ke katodě (za předpokladu, že mobilita EOF je větší, než mobilita aniontů). Díky elektroosmotickému toku je tedy v kapilární elektroforéze možné stanovit současně kationty i anionty.\n\nElektroosmotický tok lze různě modifikovat. Lze jej potlačit např. pomocí nízkého pH (nedojde k ionizaci silanolových skupin). Další možností je modifikace silanolových skupin, např. kovalentním navázáním neutrálního polymeru. EOF lze také otočit a to např. přídavkem vhodné látky kationické povahy (např. CTAB).\n\nV současné době je intenzivně zkoumána i tzv. střídavá elektroosmóza, která může být použita pro čerpání elektrolytů kapilárami.\nDo stěny kapiláry jsou zavedeny dvojice resp. n-tice stejně velikých koplanárních (v jedné rovině umístěných) elektrod buzených střídavým elektrickým polem. Pokud jsou budící signály navzájem vhodně fázově posunuté, vznikne v elektrolytu vlna (fronta - travelling-wave), která způsobí pohyb elektrolytu.\n"}
{"id": "243843", "url": "https://cs.wikipedia.org/wiki?curid=243843", "title": "Tatra 500 HB", "text": "Tatra 500 HB\n\nTatra 500 HB (označován také jako Karosa T 500 HB; HB znamená \"horský bus\") je československý třínápravový autobus, který byl vyráběn v 50. letech 20. století.\n\nTatra 500 HB je třínápravový autobus určený pro provoz v náročných podmínkách horských silnic. Konstrukčně navržen byl již v roce 1948, kdy Karosa Vysoké Mýto (karoserie) společně s Tatrou Kopřivnice (podvozek) předložila první projekt tohoto vozu. Samonosná karoserie, jejíž spodní rošt tvořil základ autobusu, byla na tehdejší dobu přelomová, protože do té doby se v Československu karoserie této konstrukce nevyráběly. K roštu karoserie byly přichyceny výkyvné polonápravy tatrovácké koncepce, pera, řízení vozu a vidlicový, vzduchem chlazený osmiválec umístěný vzadu. Po zkouškách dvou prototypů v horských podmínkách v roce 1954, kdy jeden z prototypů měl vzadu výkyvné polonápravy Tatra a druhý pevné nápravy Praga, ale bylo rozhodnuto opustit variantu s polonápravami a vyrábět autobusy s klasickými pevnými nápravami.\n\nKaroserie měla pouze jediné, dvoukřídlé dveře, umístěné ještě před přední nápravou. Sedačky pro cestující byly v rozmístění 2+2 se střední uličkou. Podle původních požadavků na větší rozšíření veřejné autobusové dopravy do všech částí republiky byl určen k přepravě až šedesáti cestujících. Vůz měl také mít menší rozměry, velkou stoupavost a také dobré jízdní vlastnosti pro špatné poválečné silnice. Na návrhu původní karoserie se podílel Josef Sodomka mladší.\n\nVzduch do interiéru byl veden od uzavíratelného nasávání nad čelními okny skrz kanály nad postranními okny. Vzduch odcházející z interiéru procházel přes 40 tisíc malých otvorů ve stropě do meziprostoru dvojitého stropu a odtud dvěma klapkami ve stropě odcházel ven.\n\nPrvní prototyp vozu 500 HB vznikl na přelomu let 1949 a 1950, na vývoji se podíleli konstruktéři obou firem. Podvozek byl s výkyvnými polonápravami. Do roku 1954 pak byly vyrobeny další tři prototypy (některé s nápravami pevnými). Sériová výroba probíhala v letech 1954 až 1957, celkem bylo vyrobeno 521 těchto autobusů.\n\nProvozně se ale vozy 500 HB příliš neosvědčily, neboť byly velmi poruchové a měly špatné jízdní vlastnosti. Většina vozů tak byla vyřazena již v první polovině 60. let.\n\n\n\n"}
{"id": "243845", "url": "https://cs.wikipedia.org/wiki?curid=243845", "title": "Chinatown (Vancouver)", "text": "Chinatown (Vancouver)\n\nChinatown ve Vancouveru je největší čínskou čtvrtí v Kanadě a jednou z největších čínských čtvrtí v Severní Americe. Nachází se v okolí ulice Pender Street. Na západě ji ohraničuje historická čtvrť Gastown a městská část Downtown, na severu městská část Downtown Eastside a pozůstatky bývalé historické čtvrti Japantown a na východě městská část Strathcona. Přibližné hranice oblasti s obchody v Chinatownu určují ulice Hastings, Georgia, Gore a Taylor Street, přesto její hranice zasahují až do jižních částí Downtown Eastside. Ulice Pender, Gore a Main Street jsou hlavním centrem obchodu v čínské čtvrti.\n\nMěsto Vancouver je pro svoji početnou populaci obyvatel čínského etnika, ať už vícegeneračních Kanaďanů čínského původu, nebo čínských emigrantů z Hong Kongu, někdy přezdívaný „Hongcouver“. Chinatown sice zůstal jednou z hlavních turistických atrakcí, přesto ho v nedávné minulosti zastínila nová asijská obchodní čtvrť, jež si v 80. letech vybudovali bohatí a vlivní čínští emigranti z Hong Kongu a Tchaj-wanu na předměstí Vancouveru podél cesty \"Road no. 3\" ve městě Richmond. Tato nová oblast se nazývá Golden Village.\n\nNejvětší oblast, kde žijí Kanaďané čínského původu v Regionálním okrese Metro Vancouver od 80. a 90. let leží na ostrově Vancouver ve Victorii, hlavním městě provincie Britská Kolumbie.\n\nChinatown byl v minulosti známý díky neonovým reklamám, ty se však po schválení nařízení o umisťování reklam v roce 1974 začaly demontovat . Poslední velkou reklamu, neon Ho Ho, který zobrazoval misku rýže a paličky používané při jídle, byl odstraněn v roce 1997. V Chinatownu se lidé snaží zvýšit bezpečnost najímáním soukromé bezpečnostní služby, hledat nové formy marketingu a zřizovat nové byty obnovou a renovací některých historických budov.\n\nDnes v Chinatownu existuje hodně tradičních čínských restaurací, banky, tržnice, čajovny, obchody s oděvy a další obchody sloužící místním obyvatelům i turistům. Sídlí zde i redakce Sing Tao Daily, jednoho ze čtyř čínských deníků ve městě. Centrálu a televizní studio zde má i televizní stanice Channel M.\n\nOd roku 2004 probíhá v okolních čtvrtích, zejména v Downtownu, velký rekonstrukční a stavební boom. V okolí místa, kde se v roce 1986 konala světová výstava Expo 86 vyrůstají nové výškové obytné budovy a velké investice byly použity i na výstavbu nového nákupního střediska „International Village“, odpověď downtownu na asijské nákupní střediska v \"Golden Village\".\n\nStejně jako většina čínských čtvrtí i tu ve Vancouveru obývají zejména starší lidé. Mladší obyvatelé města, včetně Tchajwanců, bělochů i emigrantů z Hong Kongu se v poslední dekádě začali vracet a usazovat v Chinatownu pro jeho polohu blízko centra – downtownu města. Tím zůstal Chinatown centrem čínské kultury a obchodu v regionu.\n\n\n\nKromě Číňanů z Tchaj-wanu, Hongkongu a pevninské Číny se v oblasti usadili i Číňané z Latinské Ameriky. Většina z nich pochází z Peru, do Vancouveru přišli po tom, co se generál Juan Velasco Alvarado, tamější diktátor zmocnil ve vojenském převratu vlády v Peru. Další emigrovali z Brazílie, Mexika a Nikaragui.\n\n"}
{"id": "243846", "url": "https://cs.wikipedia.org/wiki?curid=243846", "title": "Imidy", "text": "Imidy\n\nImidy karboxylových kyselin jsou organické sloučeniny, které vznikají propojením dvou karboxylových skupin imidovou skupinou NH. Substituované imidy mohou mít místo vodíku skupiny NH alkyl.\n\n\nAnorganické imidy vznikají náhradou dvou atomů vodíku v molekule amoniaku atomy kovu (při náhradě jednoho atomu vznikají amidy, při nahrazení všech tří vznikají nitridy), např.:\n"}
{"id": "243848", "url": "https://cs.wikipedia.org/wiki?curid=243848", "title": "Ampérmetr", "text": "Ampérmetr\n\nAmpérmetr je zařízení k měření velikosti protékajícího elektrického proudu, který je na ukazateli přístroje vyjádřen v ampérech.\n\nmagnetoelelektrické ampérmetry\n\nZákladním prvkem je permanentní magnet a otočná cívka. Funkce je založena na využití sil působících v magnetickém poli na cívku, kterou protéká proud. Nachází-li se vodič protékaný elektrickým proudem v magnetickém poli, působí na něj síla, která způsobí natočení cívky. Natočení cívky způsobí natočení ručky přístroje, která je s cívkou spojena.\n\n\nelektrodynamické ampérmetry\n\nPrincip podobný jako u magnetoelektrických ampérmetrů, místo permanentního magnetu je použita pevná cívka. U miliampérmetrů do proudu přibližně 400 mA se cívky zapojují do série, takže jimi protéká stejný proud. U ampérmetrů pro větší proudy nemůže tento proud protékat otočnou cívkou(je vinuta ze slabého drátu), proto se používá paralelně zapojení cívek, kdy se do série s otočnou cívkou zařadí předřadný odpor R, který omezí proud touto cívkou.\n\n\nferomagnetické ampérmetry\n\nPrincip je založený na silovém působení dvou feromagnetických plíšků, které jsou v magnetickém poli cívky.\nPřístroj se skládá z pevné válcové cívky, na vnitřní straně je umístěn pevný plíšek. Druhý plíšek je umístěný na hřídelce otočného ústrojí. Protéká-li cívkou proud, plíšky se vlivem magnetického pole souhlasně zmagnetizují. Začnou se odpuzovat, pohyblivý se začne pevnému vzdalovat a tím natáčí ručku.\n\n\ndigitální ampérmetry\n\nNa tzv. snímacím rezistoru je zaznamenávána velikost úbytku napětí, která je úměrná protékajícímu proudu. Napěťový průběh je potom digitalizován a převeden do údaje na displeji.\n\n\ndalší přístroje pro měření proudu\n\nMezi další přístroje patří například převodník s Hallovou sondou, proudové kompenzátory a přístroje s termokřížem, u kterých se termočlánkem snímá teplota odporu\n\nMěřicí ústrojí každého reálného ampérmetru má elektrický odpor. Samotné zapojení ampérmetru způsobí snížení proudu protékajícího obvodem a vytvoření napěťového úbytku na vnitřním odporu ampérmetru. Při měření se tak dopouštíme chyb. U ampérmetru se udává U[mV], což je úbytek na proudové cívce při maximální výchylce.\n\nPři měření větších proudů se může k ampérmetru zapojit paralelně tzv. bočník RB. Jeho odpor musí být takový, aby ampérmetrem procházel jen proud povolené velikosti. Pro měřený proud platí, že I = IB + IA. Ampérmetr v závislosti na své konstrukci měří buď proud IA jím procházející, nebo se může jednat o voltmetr měřící úbytek napětí na bočníku se známým odporem RB (odtud je možné z Ohmova zákona vypočítat proud).\n\nJiný způsob změny rozsahu u střídavých ampérmetrů je použití tzv. měřicího transformátoru proudu (MTP), což má široké uplatnění v silnoproudé elektrotechnice (měření a snímání velkých proudů). Tento způsob umožňuje oddělit od sebe galvanicky měřené obvody a např. vlastní měřicí přístroje umístit ve velkých vzdálenostech od MTP.\n\n\n\n"}
{"id": "243851", "url": "https://cs.wikipedia.org/wiki?curid=243851", "title": "Dee Dee Bridgewater", "text": "Dee Dee Bridgewater\n\nDee Dee Bridgewater, rodným jménem Denise Eileen Garrett (* 27. května 1950, Memphis, Tennessee) je americká jazzová zpěvačka a herečka. Jedná se o držitelku tří cen Grammy a ceny Tony. Má vlastní rozhlasovou show \"JazzSet with Dee Dee Bridgewater\" a působí jako velvyslankyně OSN v Organizaci pro výživu a zemědělství (FAO).\n\nAčkoliv pochází z Memphisu v americkém státě Tennessee, vyrůstala ve městě Flint (stát Michigan). Její otec, Matthew Garrett, byl jazzový trumpetista a učitel na Manassaské střední škole a prostřednictvím jeho hudby pronikla k jazzu již v raném věku. V šestnácti letech se stal členkou r'n'b a rockového tria zpívajícího po michiganských klubech. V osmnácti studovala na Michigan State University a poté na University of Illinois at Urbana-Champaign. V roce 1969 vyrazila se svou jazzovou kapelou na turné po Sovětském svazu. V následujícím roce se setkala s trumpetistou Cecila Bridgewaterem, za kterého se později provdala. Po svatbě se pár přestěhoval do New Yorku, kde hrál Cecil ve skupině Horace Silver's Band.\n\nV roce 1971 se stala členkou jazzové kapely Thad Jones /Mel Lewis Big Band, kde působila jako hlavní vokalistka. Následující léta poznamenala začátek její jazzové kariéry a vystupovala s mnoha ze skvělých jazzových hudebníků té doby, jako byli např. Sonny Rollins, Dizzy Gillespie, Dexter Gordon, Mach Roach a další. V roce 1974 jí vyšlo její první vlastní album nazvané \"Afro Blue\". V témže roce účinkovala na Broadwayi v muzikálu \"The Wiz\" (adaptace slavné dětské knihy \"Čaroděj ze země Oz\"), obsazeném výhradně afro-americkými herci. Za svou roli hodné čarodějnice Glindy vyhrála v roce 1975 cenu Tony jako nejlepší herečka ve vedlejší roli.\n\nNásledně se objevila v několika dalších divadelních představeních. Po svém francouzském turné v roce 1984 s muzikálem \"Sophisticated Ladies\" se v roce 1986 přestěhovala do Paříže. Ve stejném roce se objevila v muzikálu \"Lady Day\", kde ztělesnila jinou slavnou jazzovou zpěvačku Billie Holidayovou. Za tuto roli byla nominována na cenu Laurence Oliviera. Na konci osmdesátých a začátku devadesátých let se vrátila ze světa muzikálu zpět k jazzu. V roce 1990 účinkovala na Montreux Jazz Festivalu a o čtyři roky později začala konečně spolupracovat s Horace Silverem, kterého již dlouhou dobu předtím obdivovala, a vydali album \"Love and Peace: A Tribute to Horace Silver\". V roce 1997 nahrála album \"Dear Ella\", kterým vzdala hold zpěvačce Elle Fitzgeraldové a které jí o rok později vyneslo cenu Grammy za nejlepší jazzové vokální album. Rovněž její další album \"Live at Yoshi's\" se dočkalo nominace na Grammy. Zajímavým albem je \"Red Earth\" z roku 2007, na němž jsou patrné prvky inspirované africkou hudbou.\n\nJedná se o první Američanku, která byla slavnostně jmenována členkou Nejvyšší rady frankofonie (Haut Conseil de la Francophonie). Dále obdržela ve Francii cenu Award of Arts and Letters a v roce 1975 získala cenu Tony za nejlepší ženský muzikálový herecký výkon ve vedlejší roli za již zmíněnou úlohu čarodějky Glindy v muzikálu \"The Wiz\" .\n\nMá tři děti, Tulani Bridgewater (z manželství s Cecilem Bridgewaterem), Chiny Moses (z manželství s divadelním, filmovým a televizním režisérem Gilbertem Mosesem) a Gabriela Duranda (ze současného manželství s francouzským koncertním pořadatelem Jean-Marie Durandem).\n\n\n"}
{"id": "243852", "url": "https://cs.wikipedia.org/wiki?curid=243852", "title": "Ostřice liščí", "text": "Ostřice liščí\n\nOstřice liščí (\"Carex vulpina\", syn. \"Vignea vulpina\"), je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice liščí.\n\nJedná se o rostlinu dosahující výšky nejčastěji 30–100 cm. Je vytrvalá a trsnatá s krátkými oddenky. Listy jsou střídavé, přisedlé, s listovými pochvami. Lodyha je křídlatě trojhranná, drsná, stejně dlouhá nebo delší než listy. Čepele listu jsou asi 4–9 mm široké, uprostřed žlábkovité. Pochvy dolních listů se rozpadají na černavá vlákna. Tím se liší od podobné ostřice Otrubovy, která má dolní pochvy nerozpadavé, nebo když se přece jen trochu rozpadají, pak jsou vlákna hnědá a ne černá. Na bázi listové čepele je jazýček, který je asi 2–6 mm dlouhý, tupý až uťatý. Je to jeden z nejdůležitějších rozpoznávacích znaků od ostřice Otrubovy, která má jazýček 10–17 mm dlouhý a výrazně ve špici protažený. Ostřice liščí patří mezi stejnoklasé ostřice, všechny klásky vypadají víceméně stejně a obsahují samčí a samičí květy. V dolní části klásku jsou samičí květy, v horní samčí. Klásky jsou uspořádány do cca 3–7 cm dlouhého lichoklasu (klasu klásků), který obsahuje cca 5–10 klásků. Na bázi klásků jsou listeny, které jsou kratší než příslušný klásek. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je rezavě hnědá, kopinatá, papilózní a matná, cca 4–5 mm dlouhá, na hřbetě žilkovaná, na vrcholu zakončená křídlatým hrubě zubatým zobánkem. Každá mošnička je podepřená plevou, která je špičatá až osinatá, se zeleným kýlem. Kvete nejčastěji v květnu až v červnu. Počet chromozómů: 2n=68.\n\nOstřice liščí roste na vhodných místech v Evropě. Chybí na severu Skandinávie a na severu Ruska. Dále se vyskytuje na jižní Sibiři. V Severní Americe roste příbuzný druh \"Carex vupinoidea\". Mapka rozšíření zde: .\n\nV ČR se vyskytuje poměrně běžně od v nížinách a pahorkatinách, vzácněji až do podhůří. V některých oblastech je vzácná, třeba v Bílých Karpatech. Ostřice liščí nejčastěji roste na vlhkých až podmáčených loukách, v příkopech a na březích vod. Společenstvo s dominancí ostřice ličší: as. \"Caricetum vulpinae\" Noviński 1927.\n\nV ČR roste ještě příbuzný a na první pohled značně podobný druh ostřice Otrubova. Na většině území je ostřice liščí běžnější než ostřice Otrubova. Jsou však i výjimky, třeba v Bílých Karpatech je ostřice liščí vzácná, zatímco ostřice Otrubova běžná.\n\n\n\n \n"}
{"id": "243858", "url": "https://cs.wikipedia.org/wiki?curid=243858", "title": "Luigi Galvani", "text": "Luigi Galvani\n\nLuigi Galvani (9. září 1737 Bologna – 4. prosince 1798 Bologna) byl italský lékař (anatom, fyziolog) a fyzik. Narodil se a celý svůj život prožil v italské Boloni, kde také zemřel. Proslavil se hlavně svými pokusy s živočišnou elektřinou.\n\nJe po něm pojmenován měsíční kráter Galvani.\n\nStudoval teologii na boloňské univerzitě, poté přešel na medicínu. Byl úspěšným lékařem a od roku 1762 působil na této univerzitě jako profesor lékařství. Galvani byl průkopníkem moderního porodnictví. Byl prvním fyziologem, který zkoumal elektrické jevy při pohybech svalů. V roce 1771 (podle jiných zdrojů r. 1780) objevil, že svaly mrtvých žab se po zásahu jiskry statické elektřiny stahují. Později zjistil, že svaly se stahují i tehdy, když se jich dotýká bimetalickým obloukem. Tento fyziologický jev dostal název „galvanismus“. Galvani se domníval, že objevil zvláštní druh elektřiny – „živočišnou elektřinu”, elektrické fluidum, které nervy roznášejí do svalů, přičemž svaly samotné tuto elektřinu i generují. Pro Galvaniho byla elektřina neoddělitelná od života, od živých tvorů. Alessandro Volta, Galvaniho současník a oponent, považoval takový vitalistický výklad za nesprávný. Vyslovil domněnku, že živočišná elektřina má fyzikální základ, že jejím zdrojem a příčinou je chemická reakce dvou kovů. Úsilí dokázat tuto svou koncepci přivedlo Voltu později k sestrojení prvního elektrického článku – Voltova sloupu, který generoval elektřinu prostřednictvím chemické reakce. \n\nKdyž v roce 1795 obsadila Napoleonova vojska Itálii, byl pro svůj nesouhlas s francouzskou okupací a odmítnutí přísahat na novou ústavu zbaven profesury a vyhnán z univerzity. Později mu bylo s přihlédnutím k jeho vědeckým zásluhám dovoleno opět působit na univerzitě. Velice krátce poté ale Galvani umírá v úplné bídě ve věku 61 let. Jeho manželka se jmenovala Anna Galvani.\n\n"}
{"id": "243862", "url": "https://cs.wikipedia.org/wiki?curid=243862", "title": "Ostřice Otrubova", "text": "Ostřice Otrubova\n\nOstřice Otrubova (\"Carex otrubae\", syn. \"Carex cuprina\", \"Carex nemorosa\", \"Vignea otrubae\"), je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice Otrubova.\n\nJedná se o rostlinu dosahující výšky nejčastěji 20–80 cm. Je vytrvalá a trsnatá s krátkými oddenky. Listy jsou střídavé, přisedlé, s listovými pochvami. Lodyha je křídlatě trojhranná, ale ne tak křídlatá jako u ostřice liščí, drsná, stejně dlouhá nebo delší než listy. Čepele listu jsou asi 4–9 mm široké, uprostřed žlábkovité. Pochvy dolních listů jsou nerozpadavé, nebo když se přece jen trochu rozpadají, pak jsou vlákna hnědá. U podobné ostřice liščí se pochvy rozpadají výrazněji na černá vlákna. Na bázi listové čepele je jazýček, který je 10–17 mm dlouhý a výrazně ve špici protažený. Je to jeden z nejdůležitějších rozpoznávacích znaků od ostřice liščí, která má jazýček asi 2–6 mm dlouhý, tupý až uťatý. Ostřice Otrubova patří mezi stejnoklasé ostřice, všechny klásky vypadají víceméně stejně a obsahují samčí a samičí květy. V dolní části klásku jsou samičí květy, v horní samčí. Klásky jsou uspořádány do cca 3–7 cm dlouhého lichoklasu (klasu klásků), který obsahuje cca 5–10 klásků. Na bázi klásků jsou listeny, které jsou často delší než příslušný klásek. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je zelenavá až měděně hnědá, kopinatá, bez papil, hladká a lesklá, cca 5–6 mm dlouhá, na břišní straně výrazněji žilkovaná, na vrcholu zakončená nekřídlatým nevýrazně zubatým zobánkem. Každá mošnička je podepřená plevou, která je špičatá až slabě osinatá, bledě zelená. Kvete nejčastěji v květnu až v červnu. Počet chromozómů: 2n=58 nebo 60.\n\nOstřice Otrubova roste na vhodných místech v Evropě, na východ zasahuje až do Íránu a do střední Asie.\n\nV ČR se vyskytuje celkem vzácně v nížinách a pahorkatinách. Častější je v Polabí, ve východních Čechách a na jihovýchodní Moravě.\n\nV ČR roste ještě příbuzný a na první pohled značně podobný druh ostřice liščí. Na většině území je ostřice Otrubova vzácnější než ostřice liščí, ale např. v Bílých Karpatech je celkem běžná, zatímco ostřice liščí je tam vzácná.\n\n\n\n \n"}
{"id": "243866", "url": "https://cs.wikipedia.org/wiki?curid=243866", "title": "The Beloved", "text": "The Beloved\n\nThe Beloved je britská skupina hrající elektronickou hudbu.\n\nJejím zakládajícím členem je John Marsh, který nechal v roce 1983 otisknout v hudebních novinách inzerát, na jehož základě se o tři roky později setkal s absolventem Cambridgeské univerzity Stevem Wadingtonem. Ti dva vytvořili jádro skupiny, ke kterému se ještě přidali Tim Havard a Guy Gousden. Skupina měla původně ostrý kytarový zvuk, ten však v roce 1988 vyměnila za směs psychedelické klubové hudby a tanečního popu s nádechem house. Jejich singl \"The Sun Rising\" si v klubech získal velkou oblibu. Po něm následovalo v roce 1990 album \"Happiness\", ze kterého pochází úspěšný singl \"Hello\".\n\nO pár let později Waddington skupinu opouští a je nahrazen Marshovou manželkou Helenou. Vychází další album \"Conscience\", na němž se nachází i úspěšný hit \"Sweet Harmony\", ke kterému byl natočen kontroverzní videoklip, v němž vystupuje Marsh spolu se skupinou žen zcela nahý. Klip byl ovšem natočen a upraven tak, že neukázal nic, co by muselo podléhat cenzuře. Jednou z nahých modelek v tomto videoklipu byla i britská televizní moderátorka Tess Dalyová. Tou dobou již skupina přestala používat určitý člen ve svém jméně a ustálil se pro ni název \"Beloved\". Skladbu \"Sweet Harmony\" začal ve svých reklamách používat řetězec obchodů se zahradnickým zbožím a potřebami pro kutily Homebase.\n\nAčkoliv ze singlů Beloved vznikají stále nové remixy a skupina nebyla nikdy formálně rozpuštěna, John se posledních přibližně deset let soustředí hlavně na svoji úspěšnou kariéru klubového DJ a na svůj rodinný život.\n\n\n\n"}
{"id": "243871", "url": "https://cs.wikipedia.org/wiki?curid=243871", "title": "Muzikus", "text": "Muzikus\n\nMUZIKUS s. r. o. je nakladatelství a vydavatelství se sídlem v Praze. V současné době do jeho portfolia spadá komunitní hudební portál muzikus.cz, dále vydává časopis Muzikus, časopis Harmonie a katalog Muzikontakt a věnuje se rovněž knižní produkci.\n\n\n"}
{"id": "243878", "url": "https://cs.wikipedia.org/wiki?curid=243878", "title": "Letadla Tatra", "text": "Letadla Tatra\n\nČeskoslovenská společnost Tatra získala povolení na výrobu letadel a leteckých motorů v roce 1934. Tím začalo sice krátké, ale o to plodnější období leteckého průmyslu pod značkou Tatra.\n\nKoncem roku 1934 získala Tatra předního odborníka na statiku a aerodynamiku letadel Ing. Karla Tomáše z firmy Letov, kterého zaměstnala jako šéfkonstruktéra. Ten okolo sebe zakrátko soustředil skupinu leteckých odborníků, jejímž cílem bylo vybudování letecké výroby v závodě Tatra Studénka. Součástí nově budovaného leteckého komplexu Studénka bylo i travnaté letiště o rozloze 25 ha s vlastním hangárem.\n\nPo prvotních úvahách padlo rozhodnutí k licenční výrobě německého stroje Bücker Bü 131 Jungmann (Bü-131), určeného pro leteckou akrobacii. Stroje se začaly vyrábět pod označením Tatra 131 (T-131), celkem bylo ve Studénce vyrobeno 35 strojů. Po okupaci nacistickým Německem byla výroba v Tatře ukončena a na jaře roku 1939 převedena do továrny Aero, kde došlo k výrobě letounů pro německou Luftwaffe. Později byl vyroben v licenci jediný kus dvoumístného anglického dvouplošníku Avro 626 Prefect pod označením Tatra 126, měl být určen hlavně jako výcvikové letadlo pro vojenské piloty.\n\nVlastní vývoj letadel Tatra navázal na dobré zkušenosti s T-131. Jako pohonná jednotka sloužil motor Tatra 100, což byl vlastně licenční Hirth HM-504. Konstrukce trupu letadel a jejich draku využívala shodné prvky se svými předchůdci. Tak vznikla řada letadel T-001, T-101, T-201 a T-301, a připraveny byly i další typy.\n\nZvláštní místo v této řadě patří letadlům T-101, které dosáhly několika světových rekordů. Upravené letadlo T-101.1 pokořilo v roce 1938 výškový rekord dvoumístných letadel kategorie III dosažením výšky 7113 metrů. V jednomístném provedení dosáhlo toto letadlo výškového rekordu hodnotou 7470 m. V roce 1938 absolvovalo upravené letadlo T-101 dálkový let Praha-Chartúm a vytvořilo nový světový rekord v letu bez přerušení výkonem 4340 kilometrů.\n\nSlibný rozvoj letecké výroby byl zastaven koncem roku 1938 vpádem a obsazením části československého území německými vojsky po Mnichovu. Nedošlo ani k dokončení některých rozpracovaných projektů, například dvoumotorového letadla Tatra 002, jehož vývoj byl později dokončen v Zlínské letecké a.s. jako Z-20.\n\nPo obsazení ve Studénce ještě krátkou dobu dobíhala výroba rozestavěných letadel T-131, definitivně skončila v roce 1939.\n\nV roce 1986 vznikl v Kopřivnici letecký motor AT-714, vycházející z válcových skupin automobilového motoru vozu Tatra 613. Motor určený hlavně pro pohon lehkého letadla XL-113 se vyznačoval dobrými parametry, nezaznamenal však větší rozšíření.\n\nSnaha o zavedení výroby leteckých motorů pro sportovní a cvičná letadla se opětovně objevila kolem roku 1993, kdy byla konstrukčně připravena řada několika výkonově odstupňovaných leteckých motorů. Tento projekt se však nepodařilo prosadit do výroby, i když perspektivní odběratelé projevovali o tyto motory zájem.\n\nDvoumístný dvouplošník pro výcvik pilotů a leteckou akrobacii\n\nDvoumístný dvouplošník pro speciální výcvik vojenských letců. Prototyp nebyl definitivně zalétán.\n\nDvoumístný dolnoplošník pro cestování i akrobacii\n\nDvoumístný dolnokřídlý jednoplošník odvozený z T-001 zvětšením rozpětí křídel, byl určen jako dvoumístné experimentální sportovní letadlo se zasklenou kabinou\n\nDolnokřídlý jednoplošník s dvěma sedadly za sebou v uzavřené kabině. Byl vyráběn jako sériové sportovní letadlo určené pro dálkovou turistiku.\n\nDolnokřídlý jednoplošník s dvěma sedadly za sebou v uzavřené kabině. Sportovní letadlo a letadlo pro základní výcvik pilotů.\n\nDolnokřídlý jednoplošník s dvěma sedadly vedle sebe v uzavřené kabině. Letadlo pro sportovní a cvičné účely.\nVývoj byl koncem roku 1938 přerušen, předpokládané technické parametry shodné s T-301.\n\nDvoumotorový dolnoplošník. Nedokončený projekt malého dopravního letadla s předpokládanými technickými parametry:\n\nDolnoplošník s dvoumístnou kabinou s místy za sebou. Nedokončený projekt cvičného a sportovního letadla se zatažitelným podvozkem. Předpokládané technické parametry:\n\nV konstrukci leteckých motorů vznikly mimo nejvíc používaného motoru T-100 i prototypy motorů T-101 a T-102.\n\nČtyřválcový řadový invertní motor chlazený vzduchem o objemu 3,98 l, vyráběný v licenci Hirth HM-504\n\nMalý dvoutaktní motor s dvěma válci v uspořádání boxer o objemu 0,8 l s výkonem 14 kW při 2400 ot/min, určený hlavně pro pohon motorových kluzáků.\n\nByl dvoulitrový invertní vzduchem chlazený čtyřválec s výkonem 44 kW při 3200 ot/min. Vývoj tohoto motoru nebyl dokončen, jeho konstrukce byla později využita při vývoji motoru Walter 2LR.\n\nČtyřválcový motor s dobrými parametry v uspořádání boxer o objemu 2,2l. Vyvinutý v roce 1986 pro pohon lehkých letadel. V současnosti je používán do ultralehkých letadel a létajících replik. Motory létají pod označením Alfa-Prag ve verzi s karburátory.\n\nV současnosti je motor vyráběn ve společnosti Trefil-Engine v Ostravě pod názvem T422. Pro uplatnění v moderním ultralehkém létání byla vyvinuta verze s elektronickým vstřikováním a turbem.\n\n"}
{"id": "243883", "url": "https://cs.wikipedia.org/wiki?curid=243883", "title": "Def Jam Recordings", "text": "Def Jam Recordings\n\nDef Jam Recordings je americká hip-hopová nahrávací společnost, kterou vlastní Universal Music Group a pracuje jako součást The Island Def Jam Music Group.\n\nDef Jam založil Rick Rubinjroj ve svém pokoji na kolejích univerzity New York. Russell Simmons se přidal k Rickovi krátce poté, co je seznámil Vincent Gallo. První nahrávky, které u společnosti vyšly, byly “I Need A Beat” od rapera LL Cool J a píseň „Rock Hard“ od Beastie Boys. Obě vyšly v roce 1984 a prodávaly se dobře, což vedlo k podepsání distribuční smlouvy s CBS Records' (ze které se později stala Sony Music Entertainment). Prvním albem, které bylo u Def Jam vydáno, bylo \"Radio\" od LL Cool J, v prosinci 1985. V následujícím roce Def Jam vytvořil přidruženou společnost nazvanou \"OBR Records\", která se starala o R&B umělce – prvním umělcem, který s nimi podepsal smlouvu byl Oran \"Juice\" Jones, který slavil úspěchy se svým singlem “The Rain.” Ke konci osmdesátých let podepsali smlouvu s Def Jam Public Enemy, jejichž kontroverzní texty přinesly jak kladné, tak záporné ohlasy…\n\nV roce 1988 se prezidentem společnosti stal Lyor Cohen po boji s Rickem Rubinem, který společnost záhy opustil a založil Def American Recordings (nyní známo pod názvem American Recordings).\n\nNa začátku 90. let firma vytvořila \"“Rush Associated Labels”\", což byl pojem pro různé dceřiné společnosti Def Jam, které spolupracovaly. V roce 1992, i přes multiplatinové desky LL Cool J, Public Enemy a EPMD se firma dostala do finančních potíží a hrozil jí zánik. Avšak v roce 1994 ji zachránila firma PolyGram, která koupila od Sony její 50% podíl ve společnosti Def Jam. Krátce na to u Def Jam vydal Warren G album \"Regulate...G Funk Era\", které bylo trojnásobně platinové a dostalo firmu z finančních potíží.\nDalší úspěchy slavili opět díky LL Cool J-ovi, který v roce 1995 vydal album \"Mr. Smith\". Společnost později uzavřela smlouvu s tehdy ještě teenagerkou Foxy Brown, jejíž debutové album \"Ill Na Na\" bylo hitem v roce 1997. Ve stejném roce podepsali distribuční smlouvu s nahrávací společností Damon Dashe Roc-A-Fella Records a ke konci desetiletí se dostali ještě výš díky rapperovi Jay-Z, který se stal jejich hlavní hvězdou. PolyGram získal v roce 1996 dalších 10% v Def Jam, čímž si opět posílili vlastnictví této společnosti. Krátce poté bylo “Rush Associated Labels” přejmenováno na “Def Jam Music Group.”\n\nV roce 1998, byl PolyGram odkoupen společností a postupně přešla do Universal Music Group. Poté co Universal Music Group převzala PolyGram, koupila zbývající podíl Def Jam Recordings a poté ji spolčila s Island Records a tak vznikla The Island Def Jam Music Group. Přes její vznik fungovaly obě společnosti odděleně. V roce 1999 vytvořil Def Jam další dceřinou nahrávací společnost pod názvem \"Def Soul Records\", která byla zaměřena především na R&B, která „zdědila“ mnoho umělců od Island Records. Byli to například Dru Hill, Sisqo, The Isley Brothers a Kelly Price. Dalšími umělci, kteří u této společnosti nahrávali byli Musiq, Montell Jordan, Case, 112, Patti LaBelle a Christina Milian. V roce 2002 přešel Def Soul úplně pod Def Jam.\n\nSeznam umělců nahrávajících u společnosti Def Jam\n\nSeznam umělců, kteří nahrávali s Def Jam\n\n"}
{"id": "243884", "url": "https://cs.wikipedia.org/wiki?curid=243884", "title": "Seznam umělců nahrávajících u společnosti Def Jam", "text": "Seznam umělců nahrávajících u společnosti Def Jam\n\nToto je seznam umělců nahrávajících u společnosti Def Jam Recordings. V závorkách jsou uvedeny konkrétní dceřiné společnosti, u kterých umělci nahrávají.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "243888", "url": "https://cs.wikipedia.org/wiki?curid=243888", "title": "Baryon lambda", "text": "Baryon lambda\n\nBaryon lambda (Λ) patří do skupiny hyperonů. Hyperony patří do skupiny fermionů a mají většinou spin ½ (kromě Ω).\nZnáme celkem čtyři Λ částice (lišící se nábojem).\n\nNejčastější bývá Λ s hmotností cca 1116 MeV. Má dobu života asi 2,5.10s.\nRozpadá se podle těchto vzorců:\n\nΛ → p + π (asi 67 % případů), Λ → n + π (asi 33 % případů).\n\nHyperony jsou částice vykazující silné interakce. Mohou být tedy navázány do jader. Tím vzniknou tzv. hyperjádra. Většinou je jeden z neutronů nahrazen částicí Λ. Např. v urychlovačích byla pozorována hyperjádra\nBe. Hyperjádra jsou nestabilní (protože hyperony jsou nestabilní), takže např. výše uvedené hyperjádro Be se rozpadá podle vzorce Be → p + π + Be, nebo Be → He + He + n.\n"}
{"id": "243892", "url": "https://cs.wikipedia.org/wiki?curid=243892", "title": "Athabaské ropné písky", "text": "Athabaské ropné písky\n\nAthabaské ropné písky (Ropné písky Athabasca, , řidčeji Dehtové písky Athabasca nebo Kanadské ropné písky) jsou rozsáhlá ložiska nekonvenční ropy ve formě ropných živic (též dehtových písků), která se nacházejí v širším okolí města Fort McMurray kanadské provincie Alberta. Tyto ropné břidlice („ropné písky“) obsahují směs surových živic (napůl pevnou, napůl kapalnou formu surové ropy), křemenného písku, jílů a vody. Ložisko v Athabasca je největší ze tří ložisek: další se nazývají \"Cold Lake\" a \"Peace River\", které má ještě několik dislokovaných ložisek v okolí. Dohromady zahrnují střídmě obydlené, tajgou a mokřady porostlé území, o rozloze okolo 141 000 km² s několika tisíci původních obyvatel, tzv. \"prvních národů\" (v podstatě indiánů).\n\nVláda Alberty počítá, že se současnou technologií bude schopna vytěžit 174 miliard barelů surových živic. To činí asi 10 % z odhadovaných 1,7-2,5×10 barelů ropy ve formě živic. To z něj činí jedno ze dvou největších nekonvenčních ropných polí na světě (vedle venezuelských dehtových písků Orinoco) a z Kanady zemi s třetími nejvyššími ověřenými zásobami ropy (po Saúdské Arábii a Venezuele).\n\nNa břidličných píscích Athabasca v současné době operuje několik ropných společností, jejich denní produkce v roce 2005 se pohybovala kolem 1 065 000 barelů za den. Plánuje se však zvýšení produkce na 2 miliony barelů za den v roce 2010 a 4 miliony v roce 2015. V tu dobu se bude podle předpokladů těžit pouze 10 % lehké nebo středně těžké ropy. Zbytek bude surová živice.\n\nGeopolitický význam břidličných písků v Albertě stoupá. V současné době Kanada jedná s Čínskou lidovou republikou a Spojenými státy o podílu na rychle se zvyšující produkci. Ta, díky předpokládanému zčtyřnásobení do roku 2015, zvyšuje i politický a ekonomický význam Kanady jako perspektivního vývozce ropy. Navíc, ložiska by byla i při průměrné těžbě 3 miliony barelů denně schopna vydávat ropu a živice po 400 let. Cena za vytěžení jednoho barelu by se měla pohybovat mezi 18 a 20 dolary, které se po zpracování na syntetickou naftu zvednou na 36 až 40 dolarů za barel, což i tak představuje vcelku dobrý ERoEI a při cenách 80 dolarů za barel (září 2007) ekonomicky schůdnou cestu.\nPodle informací na serveru E15 bude u nově otevíraných ložisek těžba efektivní až při světové ceně 150 dolarů na barel. Kanadská ropa se totiž prodává o 15-20 dolarů levněji, než WTI, kvůli nízké kapacitě dopravních cest tento rozdíl narůstá až na 40 dolarů. \n\nByl podepsán kontrakt mezi společností PetroChina a Enbridge na vybudování produktovodu s kapacitou 0,4 megabarelů z Edmontonu do pacifického pobřeží, přístavu Kitimat v Britské Kolumbii pro export syntetické surové ropy do Číny nebo jiná místa dosažitelná z Tichého oceánu. \"Sinopec\", největší chemická a rafinérská společnost a \"China National Petroleum Company\" buď již koupily nebo plánují koupit podíl v hlavním vývoji ropných písků.\n\nIndie ohlásila své plány investovat v Athabasca Oil Sands miliardu dolarů v roce 2006. V tomto plánu jsou angažovány čtyři významné indické ropné společnosti.\n\nO athabaseckou ropu budou mít zájem i Spojené státy americké. Je však možné, že o ni budou jednat již z pozice členského státu vznikající Severoamerické unie a tedy i lepšími výchozími vyjednávacími podmínkami. Jaké budou, není možné předvídat, neboť tato jednání v současné době probíhají.\n\nPůvodní obyvatelé, žijící na tomto území, v Kanadě nazývané \"První národy\" (v USA „indiáni“), mají podle tzv. \"Dohody č. 8\" z roku 1899 výsadní právo na užívání vody a přírodních zdrojů (i těch pod zemí) v oblasti, ve které se Athabasca Oil Sands nacházejí. Podpora pro těžbu u prvních národů není jednotná.\n\nNěkteré části těžby budou probíhat povrchově, což podle ekologů a kritiků těžby bude zásah do doposud málo dotknuté přírody v oblasti.\n\nZpracování a výroba syntetické nafty má být velký problém z hlediska emisí oxidu uhličitého popř. jiných skleníkových plynů.\n\nZpráva Institutu Pembina předpokládá spotřebu vody pro těžební a zpracovatelské práce větší než může být kapacita lokálních zřídel vody (v intencích systémové dynamiky).\n\nVýhledy do budoucnosti, které počítají s razantním rozšířením těžby v oblasti Athabaských ropných písků (pokud jsou tyto započítány do světových ropných rezerv, pak je Kanada na druhém místě za Saúdskou Arábií), vyvolávají ostré reakce ekologů a místních obyvatel. Situace začala být nedávno diskutována i ve světových médiích.\n\nV roce 2011 byl v těchto horninových vrstvách (důl \"Millenium Mine\") objeven skvěle zachovaný exemplář \"obrněného\" dinosaura - nodosaurida. Asi 5,5 metru dlouhý čtvernohý býložravec byl splaven do mořské zátoky povodní a zkameněl v poloze převrácený na hřbet. Proto se velmi dobře dochovala textura jeho pancíře i kůže na krku. Nález byl oficiálně vystaven v roce 2017, oficiální vědecké jméno ale nemá.\n\n\n\n\n"}
{"id": "243895", "url": "https://cs.wikipedia.org/wiki?curid=243895", "title": "Republika Srbská Krajina", "text": "Republika Srbská Krajina\n\nRepublika Srbská Krajina (srbsky \"Република Српска Крајина\" / \"Republika Srpska Krajina\"), zkratkou RSK (\"РСК\"), byl separatistický státní útvar, existující v letech 1991–1995, resp. 1998 na přibližně třetině území Chorvatska. Hlavním městem RSK byl Knin (později Vukovar), rozloha 17 028 km a podle sčítání z roku 1993 zde žilo 435 595 obyvatel, převážně Srbů.\n\nBěhem své existence nebyla Republika Srbská Krajina oficiálně uznána žádným cizím státem.\n\nNázev „Krajina“ neznamená v srbštině (a některých jiných slovanských jazycích) totéž co v češtině, ale má význam „pohraničí“. Území bývalé RSK se táhlo podél chorvatsko-bosenských hranic, kde se za dob habsbursko-tureckých válek již od poloviny 16. století usídlovali pravoslavní Srbové, kteří emigrovali před útlakem z Osmanské říše. V tomto pohraničním pásu konali vojenskou a pohraniční službu, za což získali od habsburských vládců rozsáhlé výhody, jako politickou a náboženskou autonomii, pozemky a daňové úlevy. Území se již od roku 1579 nazývalo „Vojenská hranice“ (\"Vojna Krajina\") a jeho obyvatelům se říkalo „hraničáři“ (\"krajišnici\"). Až do počátku 80. let 19. století tvořila Vojenská hranice zvláštní správní jednotku v rámci habsburské, později rakouské a rakousko-uherské monarchie.\n\nJiž od konce 80. let 20. století se zostřovaly vztahy mezi Chorvaty a Srby v regionu. S pádem monopolu komunistů v Jugoslávii se Chorvati obrátili masově k Chorvatskému demokratickému společenství, které bylo stranou nacionalistickou. V mnohých městech v oblasti, jako třeba Knin nebo Duvno, se po vzoru srbských demonstrací na podporu Slobodana Miloševiće konaly protesty na podporu chorvatského národního programu. Dav požadoval například odstranění cyrilice a stále výrazněji se objevovaly hlasy, požadující připojení Chorvatska k „rodině národů západní kultury“. Tyto víceméně skryté protisrbské hlasy nakonec vedly k totálnímu rozpadu křehké rovnováhy mezi oběma národy.\n\nV létě 1990 zablokovali v okolí Kninu Srbové několik strategických severojižních cest, což vedlo ke škodám v oblasti cestovního ruchu (jedinou volnou spojnicí mezi Rijekou a Dubrovníkem zůstala Jadranská magistrála, kde došlo k nevídanému dopravnímu kolapsu. Předseda místní správy v Kninu vyhlásil pro oblast válečný stav a postavil k barikádám ozbrojené stráže. Zároveň bylo vypsáno referendum o autonomii Srbů v Chorvatsku. Chorvatské politické vedení celou událost označilo za protizákonnou, Srbové kontrovali s tím, že novému vedení vůbec nedůvěřují.\n\nV červnu 1991 vyhlásilo Chorvatsko nezávislost na Jugoslávii a prohlásilo se státem Chorvatů. Srbové však v referendu odtržení Chorvatska i prohlášení o státu Chorvatů odmítli a v rámci principu práva národa na sebeurčení vytvořili vlastní státní útvar, který měl být později znovu spojen s Jugoslávií. Ústava Republiky Srbská Krajina byla vyhlášena 19. prosince 1991, jejím prezidentem se stal Milan Babić, jeho nástupci byli Goran Hadžić a Milan Martić, hlavním městem Knin.\n\nRSK tvořily jednak oblasti někdejší vojenské hranice (Kordun, Lika, Banija, severní Dalmácie, západní Slavonie) a dále území ležící u srbsko-chorvatské hranice (východní Slavonie, Baranja a západní Srem), kde převažovalo srbské obyvatelstvo. Tyto dvě části RSK spolu nesousedily a tak komunikace probíhala přes území Republiky srbské v Bosně.\n\nSrbská krajina používala starou červenomodrobílou vlajku Srbského království s dvouhlavým orlem a znakem s písmeny SSSS v cyrilici (\"СССС\") – \"Samo sloga Srbina spašava\" ().\n\nOzbrojenou silou státu byla SVK (Srpska vojska Krajine). Z charakteru velmi protáhlého, rozkouskovaného území a nízké hustoty zalidnění vyplývaly značné komplikace při jeho bránění. Přesto se většina území RSK udržela až do srpna 1995, kdy byla dobyta chorvatskou armádou – za rozsáhlé podpory západoevropských států a USA – při operaci Oluja („Bouře“). Kromě vojenských obětí na obou stranách bylo zabito podle srbských zdrojů přes 3000 civilistů, byla provedena rozsáhlá etnická čistka. Zbylé východní kraje RSK, jejichž hlavním městem byl po dobytí Kninu Vukovar, byly pod dozorem mise OSN do ledna 1998 mírovou smlouvou převedeny pod svrchovanost Chorvatska.\n\nZ domovů bylo po násilné likvidaci RSK vyhnáno na 250 tisíc obyvatel, kteří našli útočiště v Srbsku, nebo emigrovali do jiných zemí. V dalších letech se z nich vrátilo jen přibližně 40 tisíc.\n"}
{"id": "243898", "url": "https://cs.wikipedia.org/wiki?curid=243898", "title": "Orchestr Karla Vlacha", "text": "Orchestr Karla Vlacha\n\nOrchestr Karla Vlacha je přední český taneční a swingový orchestr druhé poloviny 20. století působící především v oblasti swingu, pop music a populární taneční hudby.\n\nVzniku samostatného orchestru předcházelo několik seskupení. Jedná se především o Blue Music, Charles Happy Boys a Blue Boys v kterých Karel Vlach působil.\n\nV roce 1939 Karel Vlach přejmenoval orchestr z \"Blue Boys\" na \"orchestr Karla Vlacha\". Orchestr vystupoval v sále Jednoty soukromých úředníků ve Francouzské ulici na Vinohradech.\n\nPozději vystupoval na terasách Střeleckého ostrova, kde s nimi zpívala i Inka Zemánková.\n\nV roce 1940 se přesunuli do klubu Alhambra na Václavském náměstí. Zde orchestr vystupoval v obsazení: Ladislav Habart, V. Růžička, Karel Vlach – saxofony, F. Klimt, J. Novák – trubky, J. Echtner – trombon, Leopold Korbař – piano, V. Soukup – kytara, F. Hanzlík – basa a Jan Rychlík – bicí. Jako zpěvák a konferenciér působil v orchestru Arnošt Kavka.\n\nSe souborem od roku 1940 také vystupovalo ženské vokální trio Sestry Allanovy.\n\nDo konce 2. světové války nahrál orchestr více než 120 snímků na gramofonové desky. První gramofonová deska obsahovala skladbu \"Ráda zpívam hot\" s Inkou Zemánkovou a saxofonovým sólem Karla Vlacha.\n\nV roce 1945 Karel Vlach původní orchestr rozpustil a začal budovat nový.\n\nPo osvobození Karel Vlach hledal inspiraci u amerických armádních orchestrů. V té době byl velmi populární orchestr Glenna Millera. Tento orchestr byl výjimečný odklonem od improvizace, posílením role aranžéra a velmi precizním společným frázováním.\n\nKarel Vlach spojil své úsilí vybudovat novou kapelu s Miloslavem Ducháčem, který chtěl původně založit svůj orchestr. Část členů nového orchestru tak pocházela z původní Vlachovy sestavy (Vladimír Kloc), část z okruhu M. Ducháče (Vladimír Tomek, Jarda Král, Josef Poslední, Vladimír Tymich) a část byli noví členové.\n\nVelkou posilou pro orchestr byli Karel Krautgartner, Milan Ulrych a Vladimír Raška, které Karel Vlach získal z Brna.\n\nSestava orchestru se pak ustálila na: Vlastimil Kloc, Jiří Jelínek a Miroslav Kloc – trubky, Vladimír Raška, Vladimír Petržilka a Zdeněk Kopecký – trombony, Karel Krautgartner, Zdeněk Klíma, Milan Ulrych, Vladimír Tymich a Jiří Kovář – saxofony, Leopold Korbař – klavír, Vladimír Tomek – kytara, Jarda Král – basa a Josef Poslední – bicí.\n\nZpívaly sestry Allanovy, sólově také Jiřina Salačová.\n\nNový orchestr zahajoval svou činnost 14. července 1945 v kavárně Lloyd (i když ne v kompletní sestavě).\n\nMimo hraní v kavárně zahájil orchestr i spolupráci s Janem Werichem. První divadelní hrou byla \"Pěst na oko\" v roce 1947. Následoval muzikál \"Divotvorný hrnec\".\n\nPo únoru 1948 orchestr našel stále silnější zázemí v divadle. Nový režim se snažil orchestr zlikvidovat s tím, že propaguje západní způsob života. Veřejné vystupování, působení v rozhlase i nahrávání bylo tehdy velmi omezeno.\n\nV roce 1950 nastoupil do orchestru trumpetista a zpěvák Richard Kubernát a stal se vedoucím trumpetové sekce.\n\nV letech 1953–1954 orchestr spadal pod národní podnik Československé cirkusy, varieté a lunaparky.\n\nOd roku 1954 se orchestr vrátil do divadla na Vodičkově ulici. Zde v březnu 1955 hrál hru \"Limonádový Joe aneb koňská opera\" (hra dostala v roce 1964 filmovou podobu, viz \"Limonádový Joe aneb koňská opera\").\n\nPostupně se orchestr uplatňoval i ve filmové hudbě \"Cirkus bude!\" (1954) a \"Hudba z Marsu\" (1955) s hudbou skladatele a bubeníka z první sestavy orchestru Jana Rychlíka. Následoval animovaný film \"Stvoření světa\".\n\nV roce 1960 byl založen Taneční orchestr Československého rozhlasu (TOČR) a jeho vedením byl pověřen Karel Krautgartner. Spolu s ním do nového orchestru odešel Milan Ulrych, Richard Kubernát, Jiří Jelínek, Ladislav Pikart a Vladimír Tomek.\n\nVedení saxofonové sekce převzal Jaromír Honzák. Orchestr začal spolupracovat se zpěvákem Milanem Chladilem a zpěvačkou Yvettou Simonovou.\n\nOd roku 1961 doprovázel televizní soutěž \"Písničky na zítra\" moderovanou Vladimírem Dvořákem. Doprovázeli zde např. Karla Gotta, Karla Hálu, Waldemara Matušku, Olympic a další.\n\nV roce 1986 zemřel zakladatel a kapelník Karel Vlach.\n\nOrchestr působí i nadále v Hudebním divadle v Karlíně a na reprezentačních plesech.\n"}
{"id": "243899", "url": "https://cs.wikipedia.org/wiki?curid=243899", "title": "Orchestr Gustava Broma", "text": "Orchestr Gustava Broma\n\nOrchestr Gustava Broma je velký jazzový a swingový orchestr (tzv. Big Band) čítající celkem 18 hudebníků, konkrétně sólový klavír, kytaru, kontrabas a bicí a zbývajících 14 hráčů v sekci trombónů, trubek a saxofonů. Kapela za dobu své existence nahrála kolem 576 různých hudebních nosičů.\n\nZačátky souboru se datují v červnu roku 1940, kdy členové poprvé veřejně vystupovali v hotelu Radhošť v Rožnově pod Radhoštěm. Od této doby vedl Gustav Brom toto hudební uskupení nepřetržitě až do své smrti dne 25. září 1995. V současnosti řídí chod orchestru Vladimír Valovič, slovenský dirigent a trumpetista.\n\nNejúspěšnější období orchestru představují 60. léta 20. století. Kromě bohaté účasti na domácích a zahraničních hudebních festivalech (Manchester, Norimberk, Varšava, Antibes), jsou pro něj také synonymem velkých mezinárodních úspěchů, kdy například patřil mezi šest nejlepších bigbandů světa a hostil hudební hvězdy typu Maynard Ferguson, Dizzy Gillespie, Ray Conniff, Ben Cramer a další. Ansámbl figuroval dlouho na předních místech žebříčků ankety nejuznávanějšího jazzového periodika, časopisu Down beat.\n\nUskupení na počátku šedesátých let doprovázelo televizní soutěž Hledáme mladé talenty, kterou vysílala tehdejší Československá televize. V roce 2008 měl premiéru hodinový dokument nazvaný U sta Bromů, odvysílaný ČT2 (režie Pavel Jirásek).\n\n\n"}
{"id": "243902", "url": "https://cs.wikipedia.org/wiki?curid=243902", "title": "Pístov", "text": "Pístov\n\nNázev Pístov má více sídel:\n"}
{"id": "243910", "url": "https://cs.wikipedia.org/wiki?curid=243910", "title": "Liteřina", "text": "Liteřina\n\nLiteřina či písmovina je slitina používaná v písmolijectví. Její přibližné složení je: 50‒86 % olova, 3‒20 % cínu a 11‒30 % antimonu.\n\nLiteřinu vyvinul v 15. století zakladatel knihtisku Johannes Gutenberg pro odlévání tiskařských liter. Jednotlivá písmena se v tiskárnách skládala do stránek a sloužila k tisku knih, novin a časopisů. Po vytištění potřebného textu se stránka rozmetala a jednotlivé litery byly použity pro sestavení nové sazby. Slitina má pro knihtisk optimální vlastnosti – dostatečně nízkou teplotu tání, takže ji bylo možno tavit jednoduchými středověkými prostředky, přitom je po vychladnutí dostatečně odolná vůči tlaku, který je na litery při tisku vyvíjen. Složení liteřiny se v průběhu staletí téměř nezměnilo. Její význam poklesl až ve 20. století s nástupem modernějších tiskařských metod jako byla fotosazba a elektronická sazba.\n\n"}
{"id": "243920", "url": "https://cs.wikipedia.org/wiki?curid=243920", "title": "InGen", "text": "InGen\n\nInGen (\"International Genetic Technologies\") je fiktivní biotechnologická společnost, známá z románu a filmu \"Jurský park\" i jeho pokračování. Jejím zakladatelem je John Hammond, excentrický multimilionář, který se rozhodl zbohatnout na znovuoživení dinosaurů. Jeho společnosti, založené spolu s genetikem Normanem Athertonem v 70. letech 20. století, se povede někdy kolem roku 1983 (díky DNA zachované v moskytech zalitých v jantaru) dinosaury znovuoživit a vytvořit nejúžasnější zábavní park všech dob. Již předtím koupí pro dinosaury dva kostarické ostrovy, na kterých tematický park založí (\"Isla Nublar\") a pěstuje pro něj dinosaury \"(Isla Sorna\"). V roce 1989 však dojde ke kolapsu zabezpečovacího systému, dinosauři se dostanou ven z elektricky chráněných ohrad a zabijí některé z prvních návštěvníků parku. Ostrov je pak zničen náletem bombardérů a společnost \"InGen\" v roce 1996 zkrachuje.\n"}
{"id": "243924", "url": "https://cs.wikipedia.org/wiki?curid=243924", "title": "Tester kontinuity", "text": "Tester kontinuity\n\nTester kontinuity (nebo také \"tester zkratu\") je elektrické zařízení sloužící k ověření, zdali existuje mezi dvěma body elektrické propojení. Obvykle bývá součástí komplexnějších přístrojů, například multimetru.\n\nPřístroj obsahuje indikátor společně se zdrojem elektrické energie – obvykle baterie.\nJako indikátor může sloužit elektrické světlo, nebo může být přístroj vybaven bzučákem. Z přístroje jsou vyvedeny vývody které se připojí mezi dva testované body. Pokud se tím uzavře úplný elektrický okruh(mezi testovacími body může protékat proud) tak se aktivuje indikátor. Testovaný obvod musí být odpojen od elektrických zdrojů a pokud se v obvodu nachází nějaké baterie, měli by být vyjmuty, jinak může dojít k poškození testeru.\n\nPokud potřebujeme zkontrolovat kontinuitu v obvodech, které obsahují rezistory o vysokých hodnotách odporu, nebo v obvodech které obsahují komponenty citlivé na proud(například polovodičové integrované obvody,apod.), musíme použít zařízení používající ke kontrole malé proudy. V takových zařízeních je typicky jako proudový zdroj použitá hodinková baterie v kombinaci s operačním zesilovačem k dosažení dostatečného napětí pro rozsvícení indikátoru – LED. Tyto testery jsou vzhledem k velikosti napájení velice citlivé, například detekují propojení obvodu když vezmeme testovací vývody do rukou.\n\nV některých případech je obyčejný test kontinuity nedostatečný. Například problémy s kabeláží v autě, které jsou způsobeny vibracemi(při jízdě) se hledají velice obtížně, protože zkrat nebo stav naprázdno(přerušení obvodu) zde nastává po příliš krátkou dobu, než aby byl zachytitelný standardním testerem. V takovém případě je použito komplexnější zařízení, které detekuje okamžitá přerušení obvodu a zkraty stejně dobře, jako ustálené stavy. Obsahují rychlý elektronický přepínač, kterým se spíná řízený astabilní oscilátor. Výstupní signál oscilátoru je vyhodnocen, projeví se na něm i stavy zkratu nebo naprázdno, trvající kratší dobu než milisekundu.\n"}
{"id": "243925", "url": "https://cs.wikipedia.org/wiki?curid=243925", "title": "Josef Veselý", "text": "Josef Veselý\n\nJosef Veselý (28. července 1929 Zlámanka u Kroměříže – 5. února 2010 Ostrava) byl český katolický kněz, básník, novinář, spisovatel a politický vězeň komunistického režimu.\n\nJosef Veselý studoval od roku 1940 na Arcibiskupském gymnáziu v Kroměříži, v roce 1948 (po přestávce v letech 1942-1945 vynucené uzavřením školy okupačními orgány) maturoval a vstoupil do Arcibiskupského kněžského semináře v Olomouci. V roce 1950, po násilném zrušení semináře, strávil 3 roky u PTP. Po návratu z PTP pracoval v letech 1954–1961 jako technický pracovník v Oblastní galerii v Gottwaldově.\n\nV roce 1961 byl zatčen pro členství ve Společenství Vladimíra Neuwirtha a 25. července téhož roku ve vykonstruovaném procesu odsouzen na 13 let vězení. Dne 8. prosince 1962 jej ve Valdické věznici tajně vysvětil na kněze biskup Ján Chryzostom Korec. Po propuštění v roce 1965 pracoval jako dělník, pak v letech 1968-1970 dokončil svá teologická studia v Litoměřicích. Svou polní primiční mši sloužil v roce 1969 ve své rodné obci za velké účasti obyvatel s širokého okolí. Jako kněz působil jako kaplan v Ludgeřovicích (1970-1971), administrátor v Budišově nad Budišovkou (1971-1981), administrátor v Opavě-Jaktaři (1981-1987) a od roku 1987 se stal farářem ve farnosti Panny Marie Opava a děkanem děkanátu Opava. Dne 5. února 1991 byl jmenován čestným papežským prelátem. Byl také čestným kanovníkem Kolegiátní kapituly u sv. Mořice v Kroměříži. Ve své pastorační činnosti se soustřeďoval zejména na nemocné, děti a rodiny. V roce 2005 odešel na odpočinek.\n\nBěhem svého života získal mnoho různých ocenění. V roce 2001 obdržel \"za svůj dlouholetý duchovní a kulturní přínos Opavě\" Cenu Petra Bezruče. V roce 2005 mu pak ČBK udělila cenu za duchovní literární činnost. Dne 28. října 2009 byl Josefu Veselému propůjčen Řád Tomáše Garrigua Masaryka III. třídy. Protože ze zdravotních důvodů si nemohl vyznamenání v Praze převzít, bylo mu předáno prezidentem Václavem Klausem na ostravské radnici 1. února 2010. Několik dní po předání vyznamenání Mons. Josef Veselý 5. února 2010 zemřel.\n\nJosef Veselý publikoval řadu básní a textů, původně jako bibliofile a soukromé tisky. Knižně mu začaly vycházet až po roce 1989, kdy také začal přispívat do církevních periodik (např. časopis opavských farností \"Cesta\"). Jeho nejvýznamnější publikovaná díla jsou kolekce básnických sbírek \"Kamínky do mozaiky\" (1992) a \"Znamení\" (1992, 2004) a výbory z básnického díla \"Civilizace lásky\" (1996) a \"Ve znamení slunce\" (1999).\n\n"}
{"id": "243928", "url": "https://cs.wikipedia.org/wiki?curid=243928", "title": "Lahn", "text": "Lahn\n\nLahn je řeka v Německu, přičemž postupně protéká třemi spolkovými zeměmi. Pramení na jihu Severního Porýní-Vestfálska, přičemž touto spolkovou zemí protéká jen krátce. Již brzy překračuje hranici s Hesenskem a potom protéká Porýní-Falc, než jižně od Koblenze u města Lahnstein ústí do zprava Rýna. Délka řeky je 242 km. Plocha jejího povodí měří 5964 km².\n\nPramení v pohoří Rothaargebirge u města Netphen a převážnou část toku teče přes pohoří Rheinisches Schiefergebirge v členité kotlině. Zpočátku teče východním směrem, přičemž protéká na vestfálské straně městečkem Bad Laasphe a na hesenské straně městem Biedenkopf. Severně od univerzitního města Marburg, kde do ní ústí řeka Ohm, se stáčí na jihozápad. U univerzitního města Gießen se obrací ještě více k západu a protéká Wetzlarem a residenčním městem Weilburg. Za Weilburgem se Lahn stáčí prudce na jih a u vesnice Aumenau její tok vytváří téměř pravý úhel, poté pokračuje dále na západ. Hned za biskupským městem Limburg vstupuje Lahn do Porýní-Falcu, protékajíc hraběcí město Diez. Zde začíná malebné lahnské údolí, kde se nacházejí romantické vesnice a města jako Nassau či Bad Ems. Lahnstein je posledním městem, které Lahn míjí před svým ústím do Rýna. Od Wetzlaru tvoří Lahn přírodní hranici mezi pohořími Taunus (jižně) a Westerwald (severně).\n\nPrůměrný průtok vody v ústí činí 57 m³/s. V zimě a na jaře dochází k povodním.\n\nV délce 148 km od ústí do města Gießen je řeka regulovaná zdymadly, jež umožňují vodní dopravu. Na řece leží města Marburg, Gießen, Wetzlar, Limburg an der Lahn a na dolním toku lázně Bad Ems.\n\nZnámá lidová píseň „Stojí hospoda na Lahně“ zpívá o hospodě, kde se zastavují pocestní a jejíž paní hostinská má krásnou dceru. V písni se však neudává, o kterou hospodu jde. V městech Marburg a Lahnstein, jakož i ve vesnici Dausenau u města Bad Ems, jsou staré hospody, které si dělají nárok na to být oním opěvovaným hostincem.\n"}
{"id": "243933", "url": "https://cs.wikipedia.org/wiki?curid=243933", "title": "Teorie práva", "text": "Teorie práva\n\nTeorie práva je právní věda systematicky se zabývající veškerými právně relevantními skutečnostmi (hovoříme o tzv. právních jevech). Zkoumá tedy právo jakožto normativní systém a množinu právních norem. Dále se zabývá právními vztahy, pozicí práva ve společnosti, společenským působením práva, kulturou práva a vztahem práva a člověka (právní antropologie). Zvláštní otázkou je vztah státu a práva.\n\nPočátky právní vědy lze klást do antického Řecka, kde byla součástí univerzální vědy, filozofie. Úvahy o právu (a státu) lze nalézt zejména u Platóna (\"Ústava\", \"Zákony\") a Aristotela (\"Etika Nikomachova\"). Římané sice prosluli jako výborní právníci (římské právo), ale zabývali se především jeho aplikací, právní praxí.\n\nAni ve středověku netvořilo právní myšlení samostatný vědní obor, bylo součástí teologie. Za zmínku stojí především Augustinus (\"O Boží obci\") a svatý Tomáš Akvinský. Křesťanští teologové stavěli nad světské (pozitivní) právo tzv. božské právo (přirozené právo). Vznik samostatné právní vědy je spojován s oddělením výuky práva od právní praxe na renesančních italských univerzitách (zejména boloňské a padovské).\n\nVelký rozmach právní teorie souvisí zejména s dílem holandského právníka Huga Grotia. Jeho díla \"Mare liberum (Svobodné moře)\" a \"De iure belli et pacis (O právu válečném a mírovém)\". Svým přelomovým výrokem \"„Přirozené právo by bylo, i kdyby nebylo Boha“\" založil moderní přirozenoprávní filozofii. Na přelomu 18. a 19. století se v souvislosti s osvícenstvím tvoří koncept lidských práv.\n\nV 19. století již existují v teorii práva dva vyhraněné právně-filozofické směry, iusnaturalismus a právní pozitivismus. Třetím alternativním přístupem je sociologický přístup k právu.\nModerní právní pozitivismus je spojen především se jménem Angličana Johna Austina. Na kontinentální Evropě lze za jeho zakladatele považovat Němce Karla Bergbohma. Právní pozitivismus se soustředí především na zkoumání platného práva.\n\nNa začátku 20. století získává převahu právní pozitivismus, zejména jeho puristická odnož, ryzí nauka právní. Ta je reprezentována především Hansem Kelsenem a Františkem Weyrem. Po 2. světové válce nastává návrat přirozenoprávních hodnot, neboť světové společenství cítí potřebu po prožitých hrůzách garantovat lidská práva. Ve východním bloku převládá do konce 80. let marxistická teorie práva, ztotožňující právo a stát, založená především na myšlence, že právo je nástroj vládnoucí třídy.\n\n\n\n"}
{"id": "243934", "url": "https://cs.wikipedia.org/wiki?curid=243934", "title": "Sedláček", "text": "Sedláček\n\nSlovo sedláček může být použito v několika významech:\n\n\n\n\n\n\n"}
{"id": "243942", "url": "https://cs.wikipedia.org/wiki?curid=243942", "title": "Dávkové zpracování", "text": "Dávkové zpracování\n\nDávkové zpracování je vykonávání série programů (tzv. dávek) na počítači bez účasti uživatele. Dávky jsou připraveny předem, takže mohou být zpracovány předány bez účasti uživatele. Všechna vstupní data jsou předem připravena v souborech (skriptech) nebo zadána pomocí parametrů na příkazovém řádku. Dávkové zpracování je opakem interaktivního zpracování, kdy uživatel až teprve za běhu programu poskytuje požadované vstupy.\n\n\nDávkové zpracování je už od prvních okamžiků počítačové vědy spojeno se sálovými počítači (mainframe) kolem roku 1950. Protože byly počítače velmi nákladné, bylo dávkové zpracování jediným možným hospodárným způsobem jejich využití. Interaktivní uživatelská rozhraní s textovým nebo grafickým tehdy nebyla příliš rozšířena, protože počítače byly pomalé, neměly vhodné grafické periferie a měly podstatně menší množství operační paměti než dnes (řádově jednotky až stovky kB), z těchto důvodů také nebyly schopny ani zpracovávat více programů najednou (multitasking).\n\nDávkové zpracování je přes svoji historii velmi populární jak v prostředí unixových systémů, tak v prostředí Microsoft Windows. Unixové systémy využívají pro psaní dávek skriptovací jazyky (různé shelly, Perl, Python, …). DOSové systémy disponovaly jednoduchým systémem pro vytváření dávkových souborů v rámci interpretu COMMAND.COM (tzv. \"bat soubory)\" . Systémy Windows NT obsahují mírně pokročilejší cmd.exe, v současnosti pak Windows Script Host a pokročilý Windows PowerShell.\n\nV unixových systémech se pro spouštění dávek v naplánovaném čase využívají služby at a cron. Systémy Microsoft Windows využívají program plánovač úloh. Plánování úloh se používá i ve výpočetních clusterech pro maximalizaci jejich využití.\n\nPři tisku dokumentů se s výhodou používá dávkového zpracování, kdy jsou úlohy určené k tisku zařazovány do fronty. Operátor tiskové fronty může určit zařízení (na kterém bude proveden tisk), čas (kdy bude tisk proveden) a prioritu tisku.\n\nPro efektivní transakční zpracování v databázových aplikacích se využívají naplánované dávky, které jsou opakem online zpracování (OLTP).\n\n"}
{"id": "243954", "url": "https://cs.wikipedia.org/wiki?curid=243954", "title": "Liščín", "text": "Liščín\n\nLiščín ( neboli \"Zlatá hora\") je neovulkanický vrch v CHKO České středohoří, který se nalézá asi 5 km severovýchodně od Litoměřic mezi vesnicemi Myštice, Pohořany a Maškovice. V minulosti zde byly činěny neúspěšné pokusy dolovat zlato, odtud pak pochází její německý název. Kromě toho se jedná také o zajímavou archeologickou lokalitu, byly zde nalezeny bronzové předměty pocházející z mladší doby bronzové (asi 8. století př. n. l.), je tudíž docela dobře možné, že vrch měl ve starověku nějaký doposud nám neznámý kultovní význam. \n\nVrch ve tvaru nesouměrného kužele je tvořený olivinickým nefelinitem a nefelinickým bazanitem, které pronikly křídovými slínovci a jílovci. Na úpatí se vyskytují také pískovce. V geomorfologickém členění je součástí podcelku Verneřické středohoří a okrsku Litoměřické středohoří.\n\nLiščín je místem dalekého rozhledu, na vrchol však nevede žádná turisticky značená trasa. Přístup je možný od západu po neznačené cestě od silnice, která spojuje Pohořany a Staňkovice. Kolem východního úpatí kopce prochází místní komunikace, po níž je vedena cyklotrasa č. 3057 a kde se nachází autobusová zastávka \"Chudoslavice, Myštice, rozc.0.5\" linky, spojující Bohušovice nad Ohří s Lovečkovicemi přes Litoměřice a Třebušín.\n\n\n"}
{"id": "243955", "url": "https://cs.wikipedia.org/wiki?curid=243955", "title": "Morče", "text": "Morče\n\nMorče (\"Cavia\") je rod amerických hlodavců. Nejznámější zástupce je morče domácí, běžně chované jako domácí mazlíček. Udává se šest až devět recentních druhů morčat, a kromě toho čtyři druhy již vyhynulé.\n"}
{"id": "243956", "url": "https://cs.wikipedia.org/wiki?curid=243956", "title": "Baba (Dolnooharská tabule)", "text": "Baba (Dolnooharská tabule)\n\nBaba (306 m n. m.) je vrch v okrese Litoměřice Ústeckého kraje. Leží pod jižními svahy Českého středohoří, asi 0,5 km severně od obce Děčany, vrcholem na katastrálním území Děčan a severozápadním svahem na území podřazené vsi Semeč.\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Klapská tabule a podokrsku Hnojnická tabule.\n\n"}
