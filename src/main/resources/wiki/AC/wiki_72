{"id": "321472", "url": "https://cs.wikipedia.org/wiki?curid=321472", "title": "De Jussieu", "text": "De Jussieu\n\nFrancouzské příjmení de Jussieu patří významné francouzské rodině, z níž vynikla zejména řada botaniků v 17. až 19. století. Botanici z této rodiny byli potomci Laurenta de Jussieu (1651–1718), lékárníka z Lyonu, jehož předkové byli královští notáři.Synové:\n\nVnuci – synové Christopha\n\nPravnuci– syn Antoine-Laurenta\n– synové Bernard-Pierra\n\n\n"}
{"id": "321482", "url": "https://cs.wikipedia.org/wiki?curid=321482", "title": "Paul Féval", "text": "Paul Féval\n\nJméno a příjmení Paul Féval sdílí více osob:\n\n"}
{"id": "321484", "url": "https://cs.wikipedia.org/wiki?curid=321484", "title": "Doprava v Izraeli", "text": "Doprava v Izraeli\n\nDoprava v Izraeli je na vysoce rozvinuté úrovni a v závislosti na vzrůstající dopravě, potřebách populačního růstu, politických, vojenských a turistických faktorech je neustále vylepšována. Prvenství ve využívanosti drží silniční doprava, a to jak autobusová, tak osobní. Ve srovnání s využívaností dopravy v evropských zemích je role železniční dopravy v Izraeli méně významná, přesto však její role stále roste. V provozu je jediné metro v Haifě (Karmelit), které bylo prvním metrem na Blízkém východě; v plánu je však zbudování metra v Tel Avivu. V Izraeli existuje přes padesát letišť a je zde běžná jak vnitrostátní tak mezinárodní letecká doprava. Naproti tomu vodní doprava se specializuje pouze na námořní nákladní dopravu, osobní říční doprava v zemi neexistuje vůbec. Specifickým prvkem dopravy v Izraeli je její omezení o šabatu. V izraelské vládě zodpovídá za rezort dopravy ministr dopravy.\n\nMezi výrazné specifikum dopravy v Izraeli patří její omezení během šabatu. Během něj nejezdí hromadná doprava a lidé jsou tak odkázáni na vlastní prostředky. V některých ortodoxních židovských čtvrtích a městech (například v Me'a Še'arim v Jeruzalémě nebo Bnej Brak) je však zakázána i osobní doprava, čemuž je přizpůsobeno i izraelské dopravní znační, které zná dopravní značku „Zvyky,“ případně „Zákaz vjezdu o šabatu a náboženských svátcích.“ Různost v dodržování omezení dopravy o šabatu rovněž souvisí se \"statusem quo\", který byl přijat v roce 1947 před založením Izraele (například v Jeruzalémě a Tel Avivu doprava nefunguje, zatímco v Haifě ano).\n\nVztah mezi dopravou a židovskými svátky způsobil koncem 90. let dokonce vládní krizi a byl způsobem vydírání premiéra. Jak uvádí Marek Čejka ve své knize \"Judaismus a politika v Izraeli\":\n\nIzrael má rozvinutou silniční síť o délce přes 17 870 km silnic, z čehož přibližně 146 km tvoří dálnice. Silniční doprava (autobusová a osobní) patří v Izraeli mezi nejdůležitější druh dopravy.\n\nAutobusová doprava patří v Izraeli mezi nejrozšířenější způsoby veřejné dopravy. Největším provozovatelem autobusové dopravy je společnost Egged Bus Cooperative, která provozuje autobusové linky po celé zemi. V některých oblastech provozují autobusovou dopravu menší dopravci, z nichž je největší Dan Bus Company, která provozuje autobusové linky zejména v aglomeraci Guš Dan. Další z významných menších dopravců je společnosti Kavim.\n\nKromě samostatných autobusových zastávek v Izraeli existují další dva typy: terminály (\"masof\", pl. \"masofim\") a centrální autobusová nádraží (\"tahana merkazit\"). Každý terminál obsluhuje množství autobusových linek, obvykle přes tucet, zatímco centrální autobusové nádraží může obsluhovat stovky autobusových spojů. Největším centrálním autobusovým nádraží je Telavivské centrální autobusové nádraží, které je zároveň největším autobusovým nádražím na světě.\n\nV Izraeli existuje také služba sdíleného taxi (\"šerut\"), kterou, v závislosti na lokalitě, provozuje několik soukromých společností (kromě klasických taxi služeb).\n\nŽelezniční síť v Izraeli využívá dvoukolejnou trať o rozchodu 1435 mm a její celková délka je 913 kilometrů. Význam železniční dopravy není v Izraeli zdaleka významný jako autobusová doprava, nicméně její využívání stoupá. Nákladní železniční doprava je provozována pouze na vybraných tratích, a to mezi Beerševou, Dimonou a dvěma centry ve východní části země.\n\nMnoho z izraelských železničních tratí bylo postaveno ještě před založením států za osmanské a britské správy. První tratí byla železniční trať Tel Aviv-Jeruzalém, následovaná železniční tratí v Jizre'elském údolí, jež byla součástí Hidžazské železnice. První světová válka pak přinesla vytvoření několika nových železničních tratí z důvodu vojenských potřeb: části dnešní pobřežní železnice byly současně stavěny Osmany a Brity a později spojeny během britského mandátu. Jižní tratě byly rovněž postaveny válčícími státy (od severu Osmany a od Rafáhu na západě Brity).\n\nOd poloviny 60. let 20. století začal rozvoj železničních tratí stagnovat a několik tratí (zejména v Jizre'elském údolí a východní železnice) bylo opuštěno úplně. Rozvoj železniční sítě byl obnoven v 90. letech a otevření telavivské Ajalonské železnice v roce 1993 předznamenalo novou éru v rozvoji železnic. Tratě, které jsou po roce 2000 ve výstavbě zahrnují vysokorychlostní trať do Jeruzaléma, rozšíření pobřežní železnice přímo z Tel Avivu do Ašdodu přes severní Šefelu a trať z Aškelonu do Beerševy přes Sderot, Netivot a Ofakim, stejně jako kompletní rekonstrukci trati z Lodu do Beerševy.\n\n\nV Izraeli jev současné době (2006) v provozu jeden systém rychlodrážních tramvají, konkrétně tramvajová doprava v Jeruzalémě. Zároveň probíhá výstavba rychlodráhy v Tel Avivu, která má obsluhovat celou aglomeraci Tel Avivu a v jejích centrálních partiích je budována jako podzemní dráha.\n\nMetro existuje pouze v Haifě a jmenuje se Karmelit. Je to podzemní lanová dráha na kolejích, která má počáteční stanici v dolní části města na Pařížském náměstí a konečnou v Gan ha-Em (Matčin park) na hoře Karmel. Jedná se o jednokolejnou trať s jednou výhybnou, dvěma soupravami a celkem šesti zastávkami. Jedná se o jediné metro v Izraeli a mezi další zajímavost patří, že je zapsáno v Guinnessově knize rekordů jako nejkratší metro na světě.\n\nK roku 2006 se v Izraeli nacházelo 53 letišť, z nichž největší a nejznámější je Ben Gurionovo mezinárodní letiště, které se nachází poblíž Tel Avivu a je zároveň nejvyužívanějším letištěm světových aerolinek v Izraeli. Největší izraelskou leteckou společností je El Al, který byl donedávna státní společností, avšak nedávno došlo k jeho privatizaci. Lety společnosti El Al směřují do Severní Ameriky, Evropy, na Dálný východ a do zemí Blízkého východu. Běžné jsou rovněž vnitrostátní lety, zejména pak mezi Tel Avivem, Haifou a jihoizraelským městem Ejlat. V roce 2007 došlo poprvé na Ben-Gurionově letišti k překročení desetimilionové hranice odbavených cestujících. Nové letouny pro izraelské aerolinky by měla dodat americká společnost Boeing, která v následujících dvaceti letech má dodat 60-80 nových strojů.\n\nPodle Izraelského úřadu pro civilní letectví čítala izraelská letecká flotila k 31. prosinci 2008 celkem 53 letounů, z čehož bylo 47 letadel dopravních, 5 letadel nákladních a jedno univerzální. Z toho 41 z těchto letadel vyrobila společnost Boeing, 2 společnost Airbus a 10 turbovrtulových společnosti ATR a Dash.\n\nK roku 2009 existovalo v Izraeli celkem 47 letišť a jejich počtem se Izrael zařadil na 92. místo na světě.\n\nK roku 2009 se v Izraeli nacházely tři heliporty.\n\nZ vodní dopravy v Izraeli existuje pouze námořní nákladní doprava. Z osobní lodní dopravy existují pouze sezónní okružní jízdy, neexistuje však ani osobní lodní doprava mezi přímořskými přístavy ani říční doprava.\n\nV Izraeli se nachází celkem sedm námořních přístavů. Šest z nich je při pobřeží Středozemního moře a jeden při pobřeží Rudého moře. Jmenovitě jde o následující přístavy:\n\n\n\n\nPoznámka: K roku 2008 existovalo 60 lodí vlastněných a provozovaných izraelskými společnostmi, které do tohoto výčtu nebyly zahrnuty, neboť plují pod vlajkami jiných států (následující čísla uvádí počet lodí, které plují pod vlajkou daného státu: 3× Bermudy, 4× Kypr, 2× Gruzie, 1× Honduras, 23× Libérie, 18× Malta, 3× Panama, 2× Svatý Vincenc a Grenadiny, 4× Slovensko). Například izraelská společnost Zim Integrated Shipping Services není pouze největší nákladní lodní společnost v Izraeli, ale také jedna z největších obdobných společností na světě.\n\nK roku 2008 se na území Izraele se nacházelo 176 kilometrů plynovodů, 442 kilometrů ropovodů a 261 kilometrů potrubí na rafinované produkty.\n\n\n"}
{"id": "321485", "url": "https://cs.wikipedia.org/wiki?curid=321485", "title": "Křídlový člun", "text": "Křídlový člun\n\nKřídlový člun, někdy také nazýván „mořská raketa“, je speciální druh plavidla v klidu vypadající jako běžný člun. Jeho zvláštnost spočívá v tom, že má pod vodou nosná křídla, podobná těm leteckým. Ta při vyšší rychlosti vytváří vztlak, který nadzvedne člun nad hladinu, čímž se sníží odpor vody vůči trupu a díky tomu může člun dosahovat vyšších rychlostí při stejném výkonu. Díky tomu, že člun není přímo v kontaktu s hladinou, je jeho stabilita méně ovlivňována vlnami a plavba je proto klidnější. To platí v případě, kdy výška vln nepřesahuje hloubku ponoru nosných křídel potřebnou pro vytvoření dostatečného vztlaku. Při vyšších vlnách se křídlo po průjezdu vlnou dostane mimo vodu, ztratí vztlak a příď člunu prudce poklesne.\n\nPrůkopníkem na poli křídlových člunů byl italský vynálezce Enrico Forlanini. Na křídlových člunech začal pracovat roku 1898. Forlaniniho kromě člunů zajímaly i letadla a helikoptéry, jeho vynálezy získaly patentovou ochranu ve Velké Británii a Spojených státech amerických .\n\nRoku 1906 byl ve vědeckém žurnálu Scientific American publikován vědecký článek o základním principu křídlových člunů; jeho autorem byl jejich americký pionýr William E. Meacham.\n\nAlexander G. Bell považoval vynález hydroplánu za velmi významný milník a po přečtení Meachemova článku začal pracovat na návrhu plavidla, kterému dnes říkáme křídlový člun. Se svým hlavním inženýrem Caseym Baldwinem a námořním architektem Phillipem L. Rhodesem započali experimentovat v létě roku 1908. Baldwin studoval Forlaniniho práci a začal testovat modely založené na jeho designu. Během Bellova světového turné v letech 1910–1911 se Bell a Baldwin setkali v Itálii s Forlaninim, se kterým absolvovali projížďku na jeho křídlovém člunu po jezeru Maggiore. Baldwin popisoval, že plavba byla hladká jako let.\n\nBěhem návratu do Bellových labroatoří v Beinn Bhreagh poblíž Baddecku v provincii Nové Skotsko testovali větší množství modelů, z nichž nakonec vznikl typ HD-4. Nejvyšší dosažená rychlost v těchto člunech osazených motory značky Renault byla 87 km/h (54 mph). Akcelerace byla uspokojivá, stejně tak chování člunu na vlnách, celková stabilita člunu a zatáčení. Bellova zpráva pro americké námořnictvo o dosažených výsledcích mu umožnila obstarat si dva motory o výkonu 260 kW (350 hp). 9. září roku 1919 člun HD-4 ustanovil světový rekord v rychlosti plavby na 114 km/h (70,86 mph). Rekord zůstal po dvě desetiletí nepřekonán. Replika Bellova člunu HD-4 ve skutečné velikosti je vystavena v Bellově muzeu (Alexander Graham Bell National Historic Site museum) v Baddecku.\n\nNa začátku 50. let 20. století postavili manželé Henning-Leeovi křídlový člun s proudovým pohonem nazvaný (Bílý jestřáb) a pokusili se prolomit rychlostní rekord na vodě. Prototyp byl osazen proudovým motorem Rolls-Royce Derwent o výkonu až 4000 koní. Plavidla poháněná lodním šroubem mají tendenci zvedat svou příď vlivem polohy pohonu pod úrovní trupu. Plavidla s proudovým pohonem mají naopak tendenci svou příď tlačit pod hladinu, což konstruktéři White Hawka vyřešili rozšířením trupu v přední části člunu. Ve vysokých rychlostech nosná křídla bránila tomu, aby se příď ponořila pod hladinu. Během testování White Hawk nedosahoval rychlostí vyvinutých při Bellově rekordním pokusu z roku 1919. Konstruktéři se museli vypořádat s fenoménem, kterému musí čelit i dnešní nejrychlejší křídlové čluny: kavitací (obdobnou kavitaci u vysokorychlostních lodních šroubů, která rozbíjí vztlak tvořený listy šroubu při pohybu vodou rychlostí nad 112 km/h), která ohýbá vztlačné křídlo a v podstatě způsobuje ztrátu vztlaku křídla ().\n"}
{"id": "321487", "url": "https://cs.wikipedia.org/wiki?curid=321487", "title": "Elnur Hüseynov", "text": "Elnur Hüseynov\n\nElnur Hüseynov, též pouze Elnur (7. března 1987 Ašchabad, Turkmenistán) je ázerbájdžánský populární zpěvák.\n\nNarodil se v Ašchabadu ázerbájdžánským rodičům. Spolu se Samirem Cavadzadə byli vybráni, aby zastupovali Ázerbájdžán na soutěži \"Eurovision Song Contest 2008\", 20. května postoupili do finále, ve finále 24. května se umístili na 8. místě.\n\n"}
{"id": "321491", "url": "https://cs.wikipedia.org/wiki?curid=321491", "title": "Samir Cavadzadə", "text": "Samir Cavadzadə\n\nSamir Cavadzadə, též pouze Samir je ázerbájdžánský populární zpěvák.\n\nNarodil se 16. dubna 1980 v hlavním městě Ázerbájdžánu Baku.\n\nSpolu s Elnur Hüseynovem byli vybráni aby zastupovali Ázerbájdžán na soutěži Eurovision Song Contest 2008, 20. května postoupili do finále, ve finále 24. května se umístili na 8. místě.\n\n\n"}
{"id": "321496", "url": "https://cs.wikipedia.org/wiki?curid=321496", "title": "Zacheus", "text": "Zacheus\n\nZacheus byl vrchním celníkem v Jerichu. Objevuje se v biblickém Evangeliu podle Lukáše. Vzhledem k tomu, že byl malého vzrůstu, při návštěvě Ježíše Krista v Jerichu vylezl na fíkovník, aby ho spatřil. Když Ježíš přišel k tomuto stromu, na kterém byl Zacheus, řekl mu: \"Zachee, pojď rychle dolů, neboť dnes musím zůstat ve tvém domě.\" Po tomto setkání Zacheus rozdal polovinu svého majetku chudým a čtyřnásobně vrátil těm, které ošidil (pokud někoho).\n\nJméno Zacheus je odvozeno z hebrejského ZAKAJ (זַכַּי), jež znamená „čistý“ , což je možno chápat též ve významu „nevinný“ . Podle křesťanských legend se stal později biskupem v Cesareji.\n\nZacheus\nZacheus\n"}
{"id": "321499", "url": "https://cs.wikipedia.org/wiki?curid=321499", "title": "Makrofág", "text": "Makrofág\n\nMakrofág je buňka přirozené imunity, která hraje velmi důležitou roli v imunitní reakci. Jedná se o zástupce mononukleárů, tj. buněk s jedním, nesegmentovaným jádrem.\n\nMakrofág vzniká přeměnou z monocytů. Ty jsou tvořeny v kostní dřeni z kmenové hemopoetické buňky a jsou vyplavovány do krevního oběhu. Monocyty kolují v krvi asi 8 hodin, poté vstupují do tkání a tam se mění na makrofágy. Tkáňové makrofágy pak vykazují četnou heterogenitu v závislosti na tkáni. Mezi tkáňové makrofágy patří Kupfferovy buňky, histiocyty, osteoklasty či mikroglie.\n\nAby se monocyt přeměnil na makrofág, musí proběhnout několik kroků. Zvětšuje se velikost buňky, zvyšuje se počet lysozomů, receptorů pro imunoglobulin IgG a zvyšuje se jeho schopnost fagocytózy.\n\nZákladní funkcí makrofágu je fagocytóza. K dalším funkcím patří prezentace antigenu T-lymfocytům, řízení hemopoézy, hemostázy a hojení ran, regulace zánětu, destrukce mikroorganismů, odstraňování mrtvých buněk a cytotoxická reakce.\n\nFagocytóza je proces zajišťující pohlcení a zpracování cizích, nefunkčních, mrtvých či nemocných buněk a jiného korpuskulárního materiálu (velikost materiálu nad 100 nanometrů). Je to nejstarší imunitní děj; lze ho nalézt už u nižších živočichů.\n\n\nDalší důležitou funkcí makrofágu je prezentace antigenu dalším buňkám imunitního systému. Makrofág prezentuje krátké peptidy (navázané na MHC) získané strávením pohlcené částice T-lymfocytům.\nTato cesta může být posílena činností B-lymfocytů, které produkují protilátky.\n\nMakrofág je většinou první buňka imunitního systému, která se dostává na místo zánětu. Provádí tam rychlou a nespecifickou reakci na škodlivinu. Teprve posléze se do místa zánětu dostávají buňky zajišťující specifickou reakci. Jejich činnost je s makrofágy propojena na základě prezentace antigenu.\n\n\n"}
{"id": "321501", "url": "https://cs.wikipedia.org/wiki?curid=321501", "title": "Antoine Laurent de Jussieu", "text": "Antoine Laurent de Jussieu\n\nAntoine Laurent de Jussieu (12. dubna 1748, Lyon – 17. září 1836) byl francouzský botanik, známý průkopník klasifikace krytosemenných rostlin. Standardní zkratkou autora u jmen taxonů je Juss.\n\nNarodil se v Lyonu jako synovec botaniků Antoinea, Bernarda a Josepha de Jussieu. Odešel do Paříže na studia medicíny, které dokončil roku 1770. Byl profesorem botaniky na Jardin des Plantes od roku 1770 do roku 1826. Jeho syn Adrien-Henri se stal také botanikem.\n\nVe svém díle o kvetoucích rostlinách, \"Genera plantarum\" (1789), Jussieu přijímá metodu, při které se na definici nějaké skupiny použije množství znaků. Tuto myšlenku převzal od skotsko-francouzského přírodovědce Michela Adansona. To bylo významné zdokonalení původní práce Linného, jehož klasifikace rostlin do čeledí byla založena jen na počtu tyčinek a pestíků. Jussieu uznával Linnéovu binomickou nomenklaturu a na ní rozvinul svou další činnost. Mnoho čeledí rostlin, dodnes užívaných, popsal právě Jussieu. Jenom v Mezinárodním kódu botanické nomenklatury je konzervováno nejméně 76 jmen čeledí popsané Jussieem.\n\nByl členem zednářské lóže, Les Neuf Sœurs.\n\n\n\n"}
{"id": "321503", "url": "https://cs.wikipedia.org/wiki?curid=321503", "title": "Minimální mzda", "text": "Minimální mzda\n\nMinimální mzda je nejnižší právně přípustná mzda, kterou je zaměstnavatel povinen poskytovat zaměstnanci za práci v pracovněprávním vztahu. Je to také minimální cena, za kterou mohou pracovníci prodávat svoji pracovní sílu. Přestože zákony o minimální mzdě platí v mnoha jurisdikcích, existují rozdíly v názorech na výhody a nevýhody minimální mzdy. Příznivci minimální mzdy tvrdí, že zvyšuje životní úroveň pracovníků, snižuje chudobu, nerovnost a podporuje morálku. Naproti tomu odpůrci minimální mzdy říkají, že zvyšuje chudobu, nezaměstnanost (zejména mezi nekvalifikovanými nebo nezkušenými pracovníky) a poškozují podniky, protože příliš vysoká minimální mzda vyžaduje, aby podniky zvýšily ceny svých produktů nebo služeb, kvůli nutnosti přizpůsobit se dodatečným nákladům souvisejících s vyššími mzdami. \n\nJednoduché modely nabídky a poptávky ukazují na ztráty ve veřejném blahu a zvýšení nezaměstnanosti kvůli minimálním mzdám. Pokud však trh práce není dokonale konkurenceschopný, minimální mzdy mohou zvýšit efektivitu trhu. Například na monopolním trhu práce může minimální mzda, která je mírně nad rovnovážnou mzdou, zvýšit mzdy, zaměstnanost a ekonomickou efektivitu. Mezi ekonomy stále existuje diskuse o skutečném efektu minimálních mezd.\n\nModerní zákony prosazující povinné členství v odborových organizacích, které pro své členy stanovily minimální mzdu, byly poprvé schváleny na Novém Zélandu a v Austrálii v devadesátých letech 19. století. Minimální mzdy byly nejprve použity jako prostředek, jak zastavit vykořisťování pracovníků v takzvaných 'robotárnách' jejich zaměstnavateli, o nichž se předpokládalo, že mají nad nimi nespravedlivou vyjednávací pravomoc. V průběhu času se minimální mzda začala považovat za způsob, jak pomoci rodinám s nižšími příjmy. Většina zemí zavedla právní předpisy o minimální mzdě do konce 20. století.\n\nSmyslem stanovení minimální mzdy je ochrana jak zaměstnance, tak zaměstnavatele. Plní dvě základní funkce:\n\nKoncept minimální mzdy vychází mimo jiné z Úmluvy o zavedení metod stanovení minimálních mezd (č. 26), která byla přijata 16. června 1928 na 11. zasedání generální konference Mezinárodní organizace práce.\n\nMinimální mzda v EU je zpravidla stanovena na úrovni poloviny průměrné mzdy, nebo je zhruba dvakrát větší než životní minimum.\n\nČeskoslovensko přistoupilo k Úmluvě o zavedení metod stanovení minimálních mezd v roce 1950, kdy byla (12. června) ratifikace zapsána generálním ředitelem Mezinárodního úřadu práce. Přesně o rok později, 12. června 1951, vstoupila pro Československou republiku v platnost. V říjnu 1990 vyhlásilo tehdejší federální ministerstvo zahraničí české znění úmluvy ve Sbírce zákonů, čímž potvrdilo její platnost v právním systému.\n\nMinimální mzda je považována za jednu z příčin nezaměstnanosti, projevující se zejména u nejméně kvalifikovaných a nejméně zkušených ekonomicky aktivních obyvatel. Podle studie z roku 1992 souhlasilo téměř 80 % z 464 ekonomů, kteří odpovídali v anketě, s tvrzením, že minimální mzda zvyšuje nezaměstnanost u mládeže a nekvalifikovaných pracovníků. Srovnání empirických studií nezaměstnanosti z roku 2006 potvrzuje zejména negativní vliv minimální mzdy na schopnost nalézt práci u mladistvých. Podle některých názorů teorie o tom, že vysoká úroveň minimální mzdy vede k vyšší nezaměstnanosti, platí pouze v jakémsi vakuu, tedy mimo kontext další legislativy, která v realitě existuje (například dávky).\n\nEkonomové tento vliv vysvětlují tak, že trhy práce zasažené minimální mzdou jsou negativně ovlivněny jak na straně poptávky, tak i nabídky. Jakmile je minimální mzda stanovena natolik vysoko, že převyšuje rovnovážnou mzdu na trhu práce, dochází ke snižování poptávky po práci na straně zaměstnavatelů a zvyšování nabídky práce na straně uchazečů o práci. Výsledkem jsou vyšší mzdy, avšak pro méně zaměstnanců, než v rovnovážném případě. Nezaměstnanost vyvolaná minimální mzdou je tak nedobrovolná; přitom hodně mladých lidí je ochotno pracovat za nižší než minimální mzdu s vyhlídkou, že po získání pracovních zkušeností jim bude odměna za práci zvýšena.\n\nPodle Franka a Bernankeho minimální mzda také vytváří dvě skupiny pracovníků. Jedna skupina vydělává více, než kdyby minimální mzda nebyla uzákoněna, druhá skupina je bez práce. Podobně jako v případě regulace nájemného je i minimální mzda ekonomicky neefektivní.\n\nTvrzení, že minimální mzda zvyšuje nezaměstnanost, jsou založena na jednoduchém modelu trhu práce složeném z poptávky a nabídky. Někteří ekonomové (například Pierandelo Garegnani , Robert L. Vienneau, a Arrigo Opocher spolu s Ianem Steedmanem), navazující na dílo Piera Sraffy, tvrdí, že takový model, i v případě, že jsou splněny jeho předpoklady, je logicky nekoherentní. Michael Anyadike-Danes a Wynne Godley ukazují na výsledcích simulace, že jen málo empirických výzkumů založených na učebnicovém modelu vytváří vyvratitelnou teorii a z toho důvodu stěží existují empirické důkazy takového modelu. Graham White tvrdí, že politika usilující o větší pružnost trhu práce, zahrnující redukci minimální mzdy, nemá „intelektuálně koherentní“ základy v ekonomické teorii.\n\nGarry Fields, profesor ekonomie na  Cornellově univerzitě, se domnívá, že neoklasický učebnicový model minimální mzdy je nejednoznačný a že standardní teoretická argumentace nesprávně pracují pouze s jednosektorovým trhem. Fields říká, že dvousektorový trh, zahrnující osoby na volné noze, zaměstnance ve službách a farmáře, kteří jsou typicky mimo vliv minimální mzdy, a s jedním sektorem, ve kterém je přítomen vliv minimální mzdy, a s jedním, kde tento vliv přítomen není, a s možností pohybu mezi těmito sektory, je základem pro lepší analýzu. Použitím tohoto modelu Fields ukazuje, že typický neoklasický model je nejasný a říká, že „předpovědi, vyvozené z učebnicového modelu, rozhodně neplatí v dvousektorovém modelu. Vzhledem k tomu, že sektor nezávislý na vlivu minimální mzdy existuje téměř všude, není možné na předpovědi neoklasického modelu spoléhat.“\n\nAlternativní pohled na trh práce pohlíží na trhy s levnou pracovní silou jako na trhy, kde převládá monopsonistická konkurence, což znamená, že poptávající (zaměstnavatelé) mají výrazně větší tržní sílu než nabízející (zaměstnanci, uchazeči o zaměstnání). V takovém případě by interakce poptávky a nabídky vedla k vytvoření menšího množství pracovních míst a k ustavení nižších mezd než na konkurenčním trhu. Takový případ je označován za selhání trhu a jeho výsledkem je, že zaměstnanci jsou placeni mzdou, která je nižší než mezní jejich produkt. Na monopsonním trhu by pak vhodně stanovená minimální mzda vedla k růstu mezd a vytvoření většího množství pracovních míst, pokud by výsledná mzda byla rovna meznímu produktu práce.\n\nDalším důvodem, proč by na některých trzích minimální mzda nemusela ovlivnit nezaměstnanost, je, že poptávka po některých produktech je velmi neelastická. V takovém případě, je-li firma nucena zvyšovat mzdy, může zvýšit ceny výrobků a protože je poptávka silně neelastická, budou zákazníci pokračovat v nakupování výrobků v nezmenšeném množství, čímž pokryjí náklady na zvyšování mezd. Firma pak nemusí propouštět zaměstnance a pracovní místa zůstanou zachována. Ekonom Paul Krugman ovšem namítá, že tento model nevysvětluje, co by firmy vedlo k tomu, aby vyšší ceny nestanovily už před zavedením minimální mzdy.\n\nAllan Blinder navrhl další tři možné důvody, proč minimální mzda neovlivňuje nezaměstnanost: vyšší mzdy mohou snížit míru, ve které zaměstnanci střídají zaměstnání, a tím redukovat náklady na školení nových zaměstnanců; zvýšení minimální mzdy může odstranit problém firem najímat nové zaměstnance za mzdy vyšší než jaké mají zaměstnanci dosavadní; a že zaměstnanci pracující za minimální mzdu mohou tvořit tak malý podíl pracovní síly, že náklady zvýšení minimální mzdy nehrají roli. Sám ovšem připouští, že neví, jestli jsou tyto argumenty správné.\n\nNěkteří ekonomové a politici navrhují různé alternativy minimální mzdy. Jejich argumentem je že tyto alternativy mohou řešit problém chudoby lépe než minimální mzda, protože by prospívaly větší části populace, nezpůsobovaly nezaměstnanost a jejich náklady by nenesli pouze zaměstnavatelé levných pracovních sil.\n\nZákladní nepodmíněný příjem je navrhovaný systém sociálního zabezpečení v podobě pravidelné peněžní dávky vyplácené ve stejné výši všem lidem a bez jakýchkoli podmínek. Smyslem této dávky by bylo poskytnout základní zajištění živobytí každému, bez ohledu na to zda pracuje, pracovat nemůže či pracovat nechce. Základní nepodmíněný příjem v různých podobách navrhovali filosof Bertrand Russel, utopický socialista Charles Fourier, liberální filosof John Stuart Mill nebo americký liberální ekonom Milton Friedman. V České republice se o myšlence základního nepodmíněného příjmu diskutuje v několika politických stranách, např. ČSSD, KSČM, Straně zelených či Pirátské straně.\n\nSleva na dani je mechanismus, kterým může daňový systém snížit domácnostem výši odváděné daně až do záporných hodnot, kde se pak daň mění na platbu od státu. Tento systém se mírně liší od negativní daně tím, že je obvykle poskytován jen domácnostem, které mají nějaký vlastní příjem. Systém slev na dani je více zaměřen na potírání chudoby než minimální mzda, neboť nedotuje zaměstnance s nízkými mzdami, kteří jsou podporování domácnostmi s vysokými příjmy (např. teenageři, kteří ještě žijí u rodičů).\n\nV některých zemích není minimální mzda zákonem stanovena. Příklady takových zemí jsou Itálie, Finsko, Dánsko nebo Norsko. V těchto zemích (zejména v těch skandinávských) je mimořádně vysoký podíl účasti zaměstnanců v odborových organizacích. Místo minimální mzdy jsou pak mzdové standardy kolektivně vyjednány a stanoveny v takzvaných normativních smlouvách.\n\nModerní zákony o minimální mzdě se poprvé objevily ve Vyhlášce pracovníků (1349), dekretu krále Edwarda III., která stanovila maximální platy pro dělníky ve středověké Anglii. Král Edward III, který byl bohatým vlastníkem půdy, byl závislý, jako jeho pánové, na poddaných, kteří pracovali v zemědělství. Na podzim roku 1348 dosáhl černý mor do Anglie a zdecimoval její populaci. Vysoký nedostatek pracovní síly způsobil růst mezd a povzbudil krále Edwarda III, aby stanovil maximální mzdu. Následné změny ve vyhlášce, jako je Statut pracovníků (1351), zvýšily sankce za vyplacení mezd nad stanovené sazby.\n\nZatímco zákony upravující mzdy původně stanovily jejich strop, byly nakonec použity ke stanovení existenčního minima. Změna ve Statutu pracovníků v roce 1389 účinně stanovila mzdy podle cen potravin. Časem smírčí soudce, který byl pověřen stanovením maximální mzdy, také začal stanovovat formální minimální mzdu. Tento postup byl poté formálně stvrzen přijetím Zákona o stanovení minimální mzdy v roce 1604 králem Jamesem I. pro pracovníky v textilním průmyslu.\n\nPočátkem 19. století byl Statut pracovníků zrušen, protože stále více kapitalistická Anglie převzala politiku laissez-faire, která znevýhodnila nařízení o mzdách (horní i dolní hranice). Zbytek 19. století zaznamenal výrazné pracovní nepokoje, které postihly mnoho průmyslových zemí. Jak byly odborové organizace v průběhu století legalizovány, objevily se pokusy o kontrolu mzdy prostřednictvím kolektivní smlouvy. To však znamenalo, že jednotná minimální mzda nebyla možná. V knize Základy politické ekonomie vydané v roce 1848 John Stuart Mill tvrdil, že kvůli problémům kolektivních žalob, s nimiž se pracovníci setkali v organizaci, byly zákonem regulované platy a pracovní doba lidí oprávněným odklonem od politiky laissez-faire.\n\nAž v devadesátých letech 19. století se na Novém Zélandu a v Austrálii projevily první moderní legislativní pokusy regulovat minimální mzdy. Pohyb minimální mzdy byl zpočátku zaměřen na zastavení pracovních smluv v robotárnách a na kontrolu nad jejich šířením ve výrobních odvětvích. V robotárnách bylo zaměstnáno velké množství žen a mladých pracovníků, kterým bylo vypláceno to, co se považovalo za podhodnocené mzdy. U majitelů robotáren se předpokládalo, že mají nad svými zaměstnanci nespravedlivou vyjednávací pravomoc a proto byla navržena minimální mzda, která by je přinutila platit spravedlivě. Postupem času se zaměření minimálních mezd změnilo na na pomoc lidem, zejména rodinám, aby se stali soběstačnějšími.\n\nZákony o minimálních mzdách ovlivňují pracovníky ve většině oblastí zaměstnání s nízkými mzdami a obvykle byly posuzovaný podle schopnosti snižovat chudoby. Zákony o minimálních mzdách jsou méně podporovány ekonomy než širokou veřejností. Navzdory desetiletím zkušeností a ekonomickému výzkumu probíhají diskuse o nákladech a přínosech minimálních mezd dodnes.\n\nBezpočet skupin má mnoho ideologických, politických, finančních a emocionálních příspěvků k otázkám týkajících se zákonů o minimálních mzdách. Agentury, které spravují zákony, mají například zájem na tom, aby ukázaly, že \"jejich\" zákony nezpůsobují nezaměstnanost, stejně jako odborové organizace, kde finanční prostředky jejich členů jsou chráněny zákony o minimálních mzdách. Na druhou stranu zaměstnavatelé, například restaurace, nabízející nízkou mzdu financují Institut pro politiku zaměstnanosti, který vydal četné studie oponující minimálním mzdám. Přítomnost těchto vlivných skupin a faktorů znamená, že debata o této problematice není vždy založena na nezaujaté analýze. Navíc je mimořádně obtížné oddělit účinky minimální mzdy od všech ostatních proměnných, které ovlivňují zaměstnání.\n\nNásledující tabulka shrnuje argumenty předložené příznivci a odpůrci zákonů o minimálních mzdách:\n\n"}
{"id": "321507", "url": "https://cs.wikipedia.org/wiki?curid=321507", "title": "Tajemný nový svět", "text": "Tajemný nový svět\n\nTajemný nový svět (v originále Strange New World) je epizoda seriálu \"\". Jde o čtvrtý díl první řady pátého seriálu ze světa Star Treku.\n\nEnterprise narazila na planetu velice podobnou Zemi, s krásnou přírodou a bez humanoidních obyvatel. Kapitán se rozhodl vyslat na planetu raketoplán, protože byl velice nadšen jejím objevením. Ignoroval protesty T'Pol, která chtěla nejdříve na planetě provést geofyzikální průzkumy pomocí sond, což se však zdálo posádce velice zdlouhavé. Výsadku se zúčastnili kapitán Archer, T'Pol, Reed, Trip, Travis, Cutlerová a Novakovič. Po několika hodinách průzkumu se pak kapitán a Reed vrátili na palubu, ostatní pak pokračovali v průzkumu (Trip s Travisem zůstali spíše proto, že se jim na planetě líbilo, brali to jako menší dovolenou). Večer, když si při ohni vyprávěli strašidelné příběhy, se z jihozápadu přihnala bouře a všichni byli nuceni schovat se do blízké jeskyně.\n\nPo příchodu do jeskyně zjistili, že v táboře zapomněli jídlo, tak se pro něj Travis vrátil. Po návratu tvrdil, že venku někdo je, ale T'Pol reagovala, že podle přístrojů je planeta neobydlená. Novakovič pak prý zaslechl hlasy a vyděšeně se snažil ostatní přesvědčit, že v jeskyni není bezpečno. Když mu Trip vydal rozkaz, aby se uklidnil, utekl. Tak se za ním spolu s Travisem vydal. Při hledání Trip uviděl bytost, která vystoupila ze skály a zase s ní splynula. Novakoviče nenašli, ale informovalii Enterprise o uplynulých událostech, takže se za nimi kapitán s Reedem raději vydali raketoplánem. Cutlerová zatím v jeskyni viděla, jak T'Pol při geologickém průzkumu jeskyně s někým mluví. Vzniká nedůvěra k T'Pol.\n\nRaketoplán nebyl schopen kvůli větru a poškození trysky přistát, takže výsadek musel na planetě „zkusit přečkat“, jak řekl kapitán. Novakovič byl transportován na loď a poté přesunut do ošetřovny. V jeskyni se dále prohlubuje napětí. Doktor na lodi zatím zjistil, že Novakovič je sice až na odřeniny v pořádku, je však pod vlivem psychotropní látky tropolizinem, který donesla pravděpodobně bouře a za několik hodin bude v pořádku. Archer proto vysvětlil výsadku, že za několik hodin odezní účinek i u nich a nařídil Tripovi, aby nechal T'Pol na pokoji. Výsadek však stále více žije v halucinacích, kromě vulkánky, na kterou to působí míň. Trip je velice vystresovaný, dotírá na T'Pol a bojí se neznámých bytostí, ostatní už nejsou příliš při vědomí.\n\nNovakovič téměř umírá, protože, jak řekl doktor: „V atomech tropolizinu je volný neutron... když se dostal do krevního oběhu, uvolnil nezjistitelný toxin“. Doktor mu sice pomohl, ale neví, jestli to zabere tak pozdě. Vzniklá situace je mu velmi líto. Trip už je v jeskyni schopen T'Pol zabít. Kapitán mu poslal injekce proti tomu toxinu, nedaří se mu však Tripa přesvědčit, aby s T'Pol spolupracoval. Proto se uchyluje ke lsti – Tripovi řekl, že je to přísně tajná akce kontaktu s bytostmi na bázi křemíku a jen T'Pol je trochu zná. Hoshi pak T'Pol vulkánským jazykem vysvětlila, že má předstírat komunikaci s těmi lidmi. Když T'Pol úspěšně hrála svou hru, nedával Trip chvíli pozor a tak ho omráčila pistolí. Pak všem dala injekce, které tam byly už předtím transportovány.\n\nNásledující den, když se členové výsadku probudili, už na ně žádná látka nepůsobila a pochopili vše, co se předešlého dne stalo (pochopitelně žádné bytosti tam vůbec nebyly, jen se jim to zdálo). Bylo krásné počasí a přiletěl pro ně raketoplán.\n"}
{"id": "321509", "url": "https://cs.wikipedia.org/wiki?curid=321509", "title": "Banka Izraele", "text": "Banka Izraele\n\nBanka Izraele ( בנק ישראל, \"Bank Jisra'el\", \"Bank of Israel\", بنك إسرائيل) je centrální banka Státu Izrael. Nachází se v Jeruzalémě a pobočku má v Tel Avivu. Jejím současným guvernérem je Karnit Flugová.\n\nBanka Izraele byla založena 24. srpna 1954, kdy Kneset přijal Zákon o Bance Izraele, který ji přiřkl dohlížecí právo nad ostatními bankami. Kontrola nad stanovením kurzů vůči cizím měnám byla bance přidělena až roku 1978. Od roku 1992 banka nastavuje inflační plán a je zmocněna pro jeho potřeby měnit monetární politiku.\n\n\n"}
{"id": "321512", "url": "https://cs.wikipedia.org/wiki?curid=321512", "title": "Seznam obcí v departementu Val-de-Marne", "text": "Seznam obcí v departementu Val-de-Marne\n\nToto je seznam obcí v departementu Val-de-Marne ve Francii, jichž je celkem 47:\n"}
{"id": "321513", "url": "https://cs.wikipedia.org/wiki?curid=321513", "title": "Luigi Boccherini", "text": "Luigi Boccherini\n\nLuigi Boccherini (19. únor 1743 Lucca – 28. květen 1805 Madrid) byl italský hudební skladatel a violoncellista.\n\nNarodil se v toskánském městečku Lucca poblíž Pisy v hudební rodině. Jeho otec byl zpěvák, violoncellista a kontrabasista v městském orchestru; jeho bratr Giovanni Gastone byl libretista několika oper Antonia Salieriho a J. Haydna, jeho sestra byla baletka. Luigi Boccherini projevil brzy svůj cit pro hudbu a začal se učit hře na violoncello – učil jej nejdříve jeho otec, později studoval v Římě v bazilice svatého Petra.\n\nPo skončení studia se přestěhoval se svým otcem do Vídně, kde oba hráli ve dvorním divadle Burgtheater. Luigi tam zůstal až do roku 1764. Tam však pobyl jen krátce a vydal se na koncertní turné po Francii se smyčcovým kvartetem které sám založil. V té době začal také sám komponovat, mj. složil dvě oratoria. Po několika dalších cestách přesídlil roku 1768 do Španělska, kde se jeho mecenášem stal Don Luis, bratr španělského krále Karla III. Boccherini působil v Madridu jako violoncellista a skladatel a složil mj. také řadu smyčcových kvintetů se dvěma party pro violoncello. V roce 1776 vyslovil král nesouhlas s jednou částí Boccheriniho nového tria a nařídil mu, aby ho změnil. Ten však odmítl královo nařízení a zmíněnou pasáž dokonce zdvojnásobil. Byl okamžitě propuštěn. Poté doprovázel infanta Dona Luise do Arenas de San Pedro, malého města v horách Sierra de Gredos. Tam a blízkém městě Candeleda, Boccherini zkomponoval řadu svých nejznámějších skladeb.\n\nMezi jeho dalšími zaměstnavateli byli Lucien Bonaparte (1775–1840), francouzský velvyslanec v Madridu a král Fridrich Vilém II., který sám byl výborným amatérským hudebníkem a podporovatelem umění. Po roce 1785 ho postihlo několik tragických událostí. Zemřeli dva z jeho španělských mecenášů, první i druhá manželka a čtyři dcery. Sám zemřel v chudobě na plicní chorobu 28. května 1805.\n\nÚplný seznam Boccheriniho skladeb sestavil francouzský muzikolog Yves Gérard a publikoval jej poprvé v Londýně v roce 1969. Užívá se pro něj označení „Gérardův katalog“ a jednotlivé skladby se uvádějí písmenem G a pořadovým číslem. \n\n\n\n\n\n\n\n"}
{"id": "321516", "url": "https://cs.wikipedia.org/wiki?curid=321516", "title": "Augustin Pyramus de Candolle", "text": "Augustin Pyramus de Candolle\n\nAugustin Pyramus de Candolle nebo Augustin Pyrame de Candolle (latinizováno jako Augustus-Pyramus Decandolle či Augustinus Pyramus Candolleus; 4. února 1778 Ženeva – 9. září 1841 Ženeva), byl švýcarský botanik. Svými myšlenkami silně ovlivnil i Charlese Darwina.\n\nAčkoliv Augustin Pyramus de Candolle pocházel ze starého rodu z francouzského regionu Provence, narodil se ve švýcarské Ženevě, kam se uchýlili jeho předci v polovině 16. století pronásledovaní kvůli náboženskému vyznání. I když v mládí byl často nemocný, pilně studoval a ve škole vynikal svými znalostmi v klasické a obecné literatuře a měl talent na vytříbenou poezii. Později začal studovat vědu na universitě v Ženevě, kde vyučoval také J. P. E. Vaucher, který ho podnítil k rozhodnutí dělat botaniku jako hlavní náplň svého života.\n\nV roce 1796 přišel do Paříže. Jeho první práce, \"Plantarum historia succulentarum\" (4 díly, 1799) a \"Astragalogia\" (1802), upoutaly pozornost Georgese Cuviera, pro kterého pracoval jakou zástupce na College de France v roce 1802, a také si jich všiml Jean-Baptiste Lamarck, který ho později pověřil, aby publikoval 3. vydání díla \"Flore française\" (1803–1815). Dílo \"Principes élémentaires de botanique\", které bylo vytištěno jako úvod této práce, obsahovalo první ukázky jeho principů klasifikace, která byla založena na přírodních metodách, oproti umělého systému Linného.\n\nV roce 1804 dosáhl doktorátu na lékařské fakultě v Paříži a publikoval práci \"Essai sur les propriétés médicales des plantes\" a brzy na to v roce 1806 dílo \"Synopsis plantarum in flora Gallica descriptarum\". Na žádost francouzské vlády prováděl v letním období následujících 6 let botanický a zemědělský výzkum po celé Francii; výsledky těchto bádání byly publikovány v roce 1813. V roce 1807 byl jmenován profesorem botaniky na lékařské fakultě university v Montpellieru, v roce 1810 přešel na nově vytvořenou katedru věd na této universitě.\nV Montpellieru publikoval práci \"Théorie élémentaire de la botanique\" (1813) a v roce 1816 odešel zpátky do Ženevy a následujícího roku ho požádala vláda ženevského kantonu, aby obsadil nově vytvořené místo na historii přírodních věd. Zbytek života strávil vylepšováním a dokončováním svého přirozeného systému botanické klasifikace. Výsledky své práce nejdříve publikoval v díle \"Regni vegetabilis systema naturale\", ale v roce 1821 byly dokončeny jen 2 díly. Zjistil, že není v jeho silách dílo dokončit, protože by bylo příliš obsáhlé. Kvůli tomu v roce 1824 začal tvořit méně rozsáhlou práci stejného druhu, \"Prodromus Systematis Naturalis Regni Vegetabilis\", ale byl schopen dokončit jen 7 dílů, dvě třetiny zamýšleného díla. V posledních letech mu příliš nesloužilo zdraví a nakonec v Ženevě zemřel. \n\nJeho syn, Alphonse Pyrame de Candolle (1806–1893), nastoupil na místo otce a pokračoval v jeho díle. Jméno jeho otce dnes nesou rody \"Candollea\" a \"Candolleodendron\".\n\nV roce 1818 se stal členem akademie Leopoldina, v roce 1820 byl zvolen zahraničním členem Bavorské akademie věd a v roce 1827 členem-korespondentem Pruské akademie věd. \n\nOd roku 1826 byl korespondujícím a od roku 1835 čestným členem Ruské akademie věd v Petrohradě. Královská společnost jej v roce 1833 vyznamenala Královskou medailí.\n\n"}
{"id": "321517", "url": "https://cs.wikipedia.org/wiki?curid=321517", "title": "Anne Heche", "text": "Anne Heche\n\nAnne Celeste Heche [heiš], přechýleně též Anne Hecheová (* 25. května 1969, Aurora, Ohio), je americká herečka, režisérka a scenáristka.\n\nNarodila se v Ohiu baptistům Nancy a Donaldovi Hecheovým. Ve své knize \"Call Me Crazy\" tvrdí, že ji během dětství otec sexuálně zneužíval a nakazil ji herpem. Otec později přiznal svou homosexualitu a v roce 1983 zemřel na AIDS. Ve stejném roce zemřel Annin bratr Nate při autonehodě krátce před ukončením střední školy. Ona sama se stala herečkou na škole v Chicagu. V roce 1985, v pouhých 16 letech, dostala nabídku hrát v  soap opeře 'As the World Turns', ale ona i její matka se rozhodly, že bude lepší nejdříve dokončit střední školu.\n\nHned po skončení školy dostala nabídku na hraní v další soap opeře – \"Another World\". Za roli v tomto seriálu vyhrála Daytime Emmy Award. Hrála také v několika filmech jako \"Krycí jméno Donnie Brasco\", \"Sopka\", \"Vrtěti psem\", \"Šest dní a sedm nocí\" nebo \"Psycho\". Hrála také na Broadwayi. V roce 2001 se objevila v 7 epizodách oblíbeného seriálu \"Ally McBealová\". V letech 2006–2008 byla hvězdou seriálu ABC \"Muži na stromech\". V novém animovaném zpracování Supermana \"Superman: Doomsday\" namluvila postavu Lois Laneové.\n\nChodila s hercem Stevem Martinem. Jejímu vztahu a rozchodu s komičkou Ellen DeGeneresovou, se kterou začala chodit v roce 1997, věnovala velkou pozornost média. S tou chtěla uzavřít registrované partnerství, pokud by v té době bylo ve Vermontu povoleno. Společně obě pracovaly na televizních i filmových projektech. V roce 2000 se ale rozešly. Hecheová později prohlásila, že to nebylo kvůli změně sexuální orientace, že sama svou sexuální orientaci nijak neoznačuje. Poté začala chodit s kameramanem Colemanem Laffoonem, kterého si o rok později vzala a se kterým má syna Homera Heche Laffoona. S manželem se v roce 2007 rozešla a o dva roky později rozvedla. Podle některých zdrojů ho opustila kvůli kolegovi ze seriálu \"Muži na stromech\" Jamesi Tupperovi; spolu mají od března 2009 syna jménem Atlas Heche Tupper.\n\n"}
{"id": "321518", "url": "https://cs.wikipedia.org/wiki?curid=321518", "title": "Rossovo moře", "text": "Rossovo moře\n\nRossovo moře je nejjižnější částí Tichého oceánu (respektive podle Mezinárodní hydrografické organizace jde o moře Jižního oceánu). Jde o hluboký záliv při pobřeží Antarktidy, mezi 170 stupněm východní délky a 158 stupněm západní délky, 85 a 71 stupněm jižní šířky. Rozloha Rossova moře je přibližně 981 tisíc km², průměrná hloubka 100 až 200 metrů, maximální hloubka je 3365 metrů.\n\n28. října 2016 prohlásila Komise pro zachování živých mořských zdrojů Antarktidy Rossovo moře za mořskou přírodní rezervaci.\n\nNachází se mezi Viktoriinou zemí na západě a Zemí Marie Byrdové na východě. Hranice moře jsou nejisté, protože do jeho jižní části z pevniny sestupují ledovce. V západní části se nachází Rossův ostrov, ve východní Rooseveltův ostrov.\n\nMořská proudění se tu pohybují ve směru hodinových ručiček v rozlehlém víru, a to u Rossovy bariéry v oblasti Východního příhonu směrem na západ a podél Viktoriiny země směrem na sever do Západního příhonu. Voda na povrchu má teplotu okolo -1,8 °C a v hloubce 300 metrů asi -2,1 °C (v antarktickém létě mimo led případně víc).\n\nV lednu až březnu (antarktické léto) je moře z velké části bez ledu, od listopadu do prosince částečně a od dubna do října téměř úpně pokryté ledem.\n\nJižní část pokrývá velký Rossův šelfový ledovec (šelfový led) s rozlohou téměř 530 000 km²; (v antarktickém létě asi o 15 % méně), který je tvořen postupným posunem ledu z pohoří ve vnitrozemí Antarktidy. Ten je také největším šelfovým ledem Antarktidy. Tato ledová masa tvoří na konci tzv. (Velkou) Rossovu ledovou bariéru.\n\nDno je převážně pokryto kalovými a jemně písčitými sedimenty, u pobřeží a podél Rossovy ledové bariéry však převažuje hrubší písek a štěrk. U jižního pobřeží Viktoriiny země je dno skalnaté. Jedinou činnou sopkou je Mt. Erebus (na hranici pobřeží Rossova ostrova a Rossova pobřežního ledu), ostatní sopky (jako Mt. Terror) jsou neaktivní.\n\nMoře je pojmenováno podle anglického cestovatele Jamese Rosse, který jej v roce 1841 prozkoumal na lodích HMS Erebus a HMS Terror. V důsledku poměrně slabé ledové pokrývky bylo moře východiskem několika expedic. USA vykonávají dlouholetý zejména meteorologický a oceánografický výzkum na Rooseveltově ostrově (stanice \"Little America\").\n\nV Rossově moři se loví velryby. V březnu 2003 zde byl uloven kalmar Hamiltonův s velikostí pláště 2,5 metru a 22. února 2007 obří jedinec tohoto druhu o délce téměř 10 metrů a hmotnosti 495 kilogramů.\n"}
{"id": "321520", "url": "https://cs.wikipedia.org/wiki?curid=321520", "title": "Přemysl Bičovský", "text": "Přemysl Bičovský\n\nPřemysl Bičovský (* 18. srpna 1950, Košťany) je bývalý fotbalista, reprezentant Československa a prvoligový hráč Teplic a Bohemians, později úspěšný trenér. Se 130 góly je členem Klubu ligových kanonýrů (106 vstřelil v československé lize, 24 v rakouské lize). Žije v Teplicích.\n\nStředový hráč menší postavy, zato s vynikající kondicí a houževnatostí, s perfektním výskokem a hrou hlavou i s neméně dobrou střelou. S fotbalem začal roku 1959 v Košťanech na severu Čech. V roce 1967 jako sedmnáctiletý dorostenec přestoupil do teplického klubu mezi ligové hráče. V Teplicích se vypracoval díky trenéru Rýgrovi ve fotbalovou hvězdu a pomohlo mu i dvouleté období (1970–1972) strávené na vojně, v prvoligové Dukle Praha pod trenérem Vejvodou. Pak se vrátil na další čtyři roky do Teplic.\n\nV roce 1977 se rozhodl změnit klub a ve svých 26 letech přestoupil do týmu Bohemians Praha. Zde hrál až do roku 1983 a odnesl si také titul fotbalového mistra Československa. V lize za celou svoji hráčskou kariéru odehrál 434 zápasů a vstřelil 106 ligových gólů, čímž se dostal do prestižního Klubu ligových kanonýrů.\n\nV rakouské Bundeslize hrál za SC Eisenstadt a VfB Mödling, v prvních dvou sezonách byl nejlepším ligovým střelcem Eisenstadtu, v ročníku 1987/88 byl nejlepším ligovým střelcem Mödlingu. Celkem v nejvyšší rakouské soutěži zaznamenal 82 starty, v nichž vstřelil 24 branky.\nZa Mödling hrál také druhou ligu (1986/87: 9 branek, 1988/89: 4 branky).\n\nV létě 1982 měl slíbený odchod do zahraničí, byl dohodnutý s francouzským Racingem Štrasburk, po neúspěchu na MS 1982 ve Španělsku předseda ČSTV Antonín Himl přestup zatrhl. Z Prahy odešel hrát do Rakouska o rok později. V letech 1983–1993 hrál za několik tamních týmů: SC Eisenstadt, VfB Mödling, ASK Ybbs.\n\nSvou kariéru na mezinárodním poli zahájil v dorosteneckém týmu ČSSR a s ním v roce 1968 vyhrál mistrem Evropy do 18 let. Pak se stal mistrem Evropy s týmem Lvíčat v roce 1972. Byl členem československé fotbalové reprezentace v letech 1970–1975 a 1980–1983, nastoupil v 45 mezistátních zápasech, v nichž nastřílel 11 branek. Svou kariéru zahájil v náhradní jedenáctce za distancovaný tým po turnaji Mistrovství světa v kopané v Mexiku a v letech 1973–1975 sehrál nepřetržitou sérii 26 mezistátních zápasů, což jej řadí mezi nejlepší české reprezentanty všech dob. Hrával ve středové trojici s Móderem a Pollákem. Přispěl svou gólovou potencí k postupu týmu ČSSR ze základní skupiny na mistrovství Evropy 1976 v Jugoslávii přes Kypr (těm dal jeden gól), Portugalsko (těm dal dva góly) a Anglii. Vlastního turnaje se již kvůli zranění nezúčastnil. Hrál na závěrečném turnaji Mistrovství světa ve Španělsku v roce 1982.\nS reprezentačním dresem se rozloučil 21. září 1983 v kvalifikačním zápase na ME 1984 proti Švédsku.\n\nV sezóně 1973/74 se stal nejlepším ligovým střelcem, o korunu nejlepšího střelce se dělil s Ladislavem Józsou z Lokomotivy Košice. V anketě Fotbalista roku se několikrát umístil v první desítce, v době působení v týmu Teplic v roce 1973 byl sedmý, v roce 1974 druhý, v roce 1975 desátý. Již v působení u Bohemians se do desítky stejné ankety znovu vrátil v letech 1981 a 1982, kdy byl oceněn druhým místem. V roce 2011 byl uveden do teplické Síně slávy.\n\nV letech 1989–1993 byl hrající trenér ASK Ybbs. Odtud se vrátil trénovat do Teplic, nejdříve rezervu FK Frydrich Teplice, pak působil u A týmu, v roce 1998 trénoval FC Chomutov a FK Arsenal Česká Lípa, v období 1999–2001 vedl Dioss Chomutov, v letech 2001–2002 Karlovy Vary-Dvory, poté působil v Braňanech a u B-týmu Mostu. V roce 2005 dovedl do 1. ligy tým FK SIAD Most jako jeho hlavní trenér a rok poté se stal trenérem Chmelu Blšany. Zde strávil rok, Blšanům zachránil 2. ligu a v červnu 2007 využil nabídky slovenského MFK Ružomberok (mistr ligy 2006), kde podepsal trenérskou smlouvu na dva roky. V březnu 2008 byl z místa odvolán. Od července 2008 trénoval divizní dorostenecký tým v Roudnici nad Labem. V červnu 2009 podepsal roční kontrakt se Zenitem Čáslav. Po devíti kolech byl od mužstva odvolán. V roce 2010 trénoval v Proboštově na Teplicku v krajském přeboru. V srpnu 2012 se stal trenérem druholigového týmu FK Ústí nad Labem. V lednu roku 2014 se ujal trenérského postu u divizního celku AFK LoKo Chomutov.\n\nJe ženatý a má dva syny.\n\n\n"}
{"id": "321521", "url": "https://cs.wikipedia.org/wiki?curid=321521", "title": "Kvalifikace na Mistrovství světa ve fotbale 2010 (UEFA)", "text": "Kvalifikace na Mistrovství světa ve fotbale 2010 (UEFA)\n\nKvalifikace na Mistrovství světa ve fotbale 2010 zóny UEFA určila 13 účastníků finálového turnaje. Evropská kvalifikace začala v srpnu 2008 po Mistrovství Evropy ve fotbale 2008. Týmy byly rozděleny do osmi skupin po šesti týmech a jedné pětičlenné skupiny. Devět vítězů jednotlivých skupin postoupilo přímo na mistrovství světa. Osm nejlepších týmů na druhých místech hrálo baráž o zbylé čtyři místenky.\n\n\n\n\n\n\n\n\n\n\nDo baráže postoupilo nejlepších 8 týmů na druhých místech. Jeden tým tak přímo vypadl, přestože se umístil na druhé příčce. Do tohoto žebříčku se nepočítaly výsledky se šestými týmy v dané skupině, aby nebyla pětičlenná skupina znevýhodněna.\n\n"}
{"id": "321522", "url": "https://cs.wikipedia.org/wiki?curid=321522", "title": "Bremerhaven", "text": "Bremerhaven\n\nSeveromořský přístav Bremerhaven tvoří spolu s Brémami, které leží asi o 60 km jižněji, německou spolkovou zemi Svobodné hanzovní město Brémy. Bremerhaven je město na úrovni okresu (\"kreisfreie Stadt\").\n\nBremerhaven leží na soutoku řek Geeste a Vezery; Vezera nedaleko od města ústí do Severního moře. Nejvyšší bod města dosahuje 11,1 m n. m. Jeho největší rozměry jsou 17 km na délku, v nejširším místě měří asi 5 km. Ze severu, východu a jihu je obklopeno územím spolkové země Dolní Sasko. Směrem na západ, za téměř 2 km širokou Vezerou, leží město Nordenham, konkrétně jeho část Blexen.\n\nBremerhaven se dělí na 2 městské obvody (Stadtbezirke: Nord a Süd), ty se skládají dohromady z 9 nižších jednotek (Stadtteile), které jsou rozčleněny na dalších 23 menších částí (Ortsteile).\n\nNejstarší písemné zmínky o osídlení na území Bremerhavenu jsou z roku 1139 (vesnice \"Geestendorf\" a \"Wulsdorf\"). Od roku 1275 je známo sídlo \"Lehe\", ležící severně od Geeste, které mělo maloměstská práva a místní význam jako sídlo úřadu a tržní místo. Oblast kolem ústí řeky Geeste byla dlouho předmětem střetu zájmů města Brémy a brémského arcibiskupství. V roce 1648/54 se dostalo toto území (i s celým arcibiskupstvím) pod Švédskou svrchovanost. Později ho krátce ovládali Dánové, pak se stalo součástí království Hannover.\n\nV průběhu 18. století se ukázalo, že přístav v samotných Brémách kvůli rostoucímu zapísčení Vezery už městu nestačí, bylo třeba založit nový. V roce 1827 se Brémám podařilo od hannoverského království odkoupit území při jejím ústí (kupní smlouvu podepsali 11. ledna hannoverský král Ernst August I. a brémský starosta Johann Smidt, ten je tedy považován za zakladatele Bremerhavenu a má ve městě i svůj pomník) a zde pak byl roku 1830 dokončen starý přístav (\"Alter Hafen\"). V roce 1837 byl zaveden předběžný obecní řád pro Bremerhaven.\n\nV roce 1845 byl hannoverským královstvím jižně od Bremerhavenu založen konkurenční přístav, od roku 1847 nazývaný \"Geestemünde\". Mezi lety 1848 a 1852, v průběhu šlesvicko-holštýnské války, zde byla zbrojnice německého loďstva. Roku 1851 byla Bremerhavenu udělena městská práva.\n\nUž rok předtím se z Geestemünde stala venkovská obec. Mezi lety 1861 a 1905 se území Bremerhavenu postupně zvětšovalo.\n\nVelký vliv na hospodářský rozvoj města měl lodní dopravce Norddeutscher Lloyd. Bremerhavenský nový přístav (\"Neuer Hafen\") se tak v roce 1858 stal výchozím bodem parníkového spojení s New Yorkem. Později přibyly linky do měst Baltimore a New Orleans. Roku 1862 byl Bremerhaven dráhou spojen s Brémami.\n\nRoku 1854 byl podle architekta Simona Loschena postaven maják, o rok později byl vysvěcen „pamětní kostel starosty Smidta“ (Bürgermeister-Smidt-Gedächtniskirche), rovněž projektovaný Loschenem. Kostel byl dokončen v roce 1870. Roku 1867 bylo založeno divadlo.\n\n11. prosince 1875 došlo k takzvané \"Thomasově katastrofě\" (\"Thomas-Katastrophe\"). Kanaďan \"William King Thomas\" chtěl na otevřeném moři pomocí bomby vyhodit do vzduchu emigrantskou loď \"Mosel\", aby mu bylo vyplaceno pojistné za jeho údajně cenné zboží. K výbuchu ale došlo už při nakládání lodi. Výsledkem bylo 81 mrtvých a asi 200 zraněných. Thomas pak byl zatčen policií a spáchal sebevraždu.\n\nV roce 1880 stanul v čele města primátor, tím získal Bremerhaven faktickou nezávislost na Brémách. Ve stejné době byla obci Lehe udělena městská práva. V roce 1883 byl Bremerhaven propojen s Brémami pomocí telefonu. Tehdy šlo o nejdelší telefonní vedení v celém Německu.\n\nOd roku 1889 je blízká obec \"Geestendorf\" součástí \"Geestemünde\".\n\nOd roku 1897 zde Norddeutscher Lloyd začal provozovat svůj rychlý parník Kaiser Wilhelm der Große (pojmenován po císaři Vilémovi I.), který později získal ocenění Modrá stuha Atlantiku za nejrychlejší přeplutí Atlantského oceánu (v obou směrech). Do roku 1907 přibyly další tři parníky: Kronprinz Wilhelm (modrá stuha ve směru z Evropy), Kaiser Wilhelm II. (také dostal modrou stuhu, ale v opačném směru) a \"Kronprinzessin Cecilie\".\n\nRoku 1913 získala obec \"Geestemünde\" městská práva (kreisfreie Stadt - „město na úrovni okresu“), v té době měla asi 27 000 obyvatel. Stejný titul získalo v roce 1920 i sousední město \"Lehe\".\n\nV roce 1924 došlo ke sloučení měst \"Lehe\" (kolem 40 000 obyvatel) a \"Geestemünde\" (asi 30 000 obyv.) do nového města \"Wesermünde\", které mělo tedy kolem 70 000 obyvatel, bylo součástí pruské provincie Hannoversko a zcela obklopovalo Bremerhaven.\n\nV letech 1929 a 1930 získaly Modrou stuhu další parníky - Bremen a Europa.\n\nV roce 1938 byla oblast bremerhavenského přístavu připojena k Brémám a o rok později, 1. listopadu 1939 se zbytek Bremerhavenu spojil s \"Wesermünde\" a vzniklo jedno velké město s názvem \"Wesermünde\".\n\nBěhem války bylo město značně poničeno, mnoho obyvatel zemřelo. V roce 1947 bylo rozhodnuto o sloučení měst Brémy a \"Wesermünde\" do jedné spolkové země, krátce potom rozhodla zemská vláda o přejmenování \"Wesermünde\" na Bremerhaven. V následujících letech sloužil Bremerhaven jako zásobovací přístav pro USA („Port of Embarkation“).\n\nNa základě hospodářských plánů \"Bremerhaven 1958\" uložil magistrát profesoru Ernstu Mayovi úkol vypracovat územní plán pro celé město. Plán byl doplněn hospodářskou zprávou profesora \"Isenberga\" a dopravním posudkem profesora \"Leibbrandta\". Bremerhaven se i v dalších letech rozvíjel jako přístav.\n\nZačátkem roku 1970 vznikla budova \"Columbus-Center\" (nákupní středisko, byty).\nV roce 1973 zde bylo (podle Hanse Scharouna) postaveno Německé námořní muzeum (\"Deutsches Schiffahrtsmuseum\"), nejvýznamnější svého druhu v celém Německu.\nOd roku 1975 funguje bremerhavenská vysoká škola, která se od té doby neustále rozvíjí. Gottfried Böhm navrhl centrální budovy.\nV roce 1980 byl založen institut pro polární a mořský výzkum, pojmenovaný podle vědce Alfreda Wegenera - \"Alfred-Wegener-Institut\".\n\nRoku 2005 vznikl \"Deutsches Auswandererhaus\", německé muzeum vystěhovalectví. O čtyři roky později byl otevřen Klimahaus Bremerhaven.\n\nHospodářství města je od jeho počátku úzce spojeno s přístavem. I dnes mají hospodářská odvětví související s činností přístavu ve městě velký význam (např. překladiště, loděnice, zpracování ryb - firmy Deutsche See, Frosta, Nordsee GmbH).\n\nBremerhaven je rovněž významným překladištěm silničních vozidel. Do automobilového terminálu společnosti BLG Logistics Group o ploše asi 3 miliony metrů čtverečních se vejde 120 000 vozů. V roce 2007 činil počet odchozích a příchozích automobilů zhruba 2 miliony, čímž se Bremerhaven řadí na přední místa v Evropě. Většina dovážených aut přichází do Německa právě přes Bremerhaven.\n\nBremerhaven stále zůstává nejvýznamnějším rybářským přístavem Německa. Vysloužil si dokonce přezdívku \"Fishtown\" a obyvatelům se někdy přezdívá \"Fischköppe\". V potravinářském průmyslu města má největší význam zpracování ryb, mražených potravin a v současnosti i jižní druhy ovoce (například banány), které se v areálu přístavu uskladňují a nechávají dozrát.\n\nMěsto leží ve významné oblasti výroby energie větrnými elektrárnami.\n\n"}
{"id": "321524", "url": "https://cs.wikipedia.org/wiki?curid=321524", "title": "Slizová vrstva", "text": "Slizová vrstva\n\nSlizová vrstva je typ bakteriálního glykokalyxu a od kapsuly se odlišuje menší organizovaností a určitou nestejnorodostí. Je jednoduše vymyvatelný. Skládá se především z exopolysacharidů, glykoproteinů a glykolipidů. \n\nSlizová vrstva, podobně jako kapsula, chrání bakteriální buňky před účinky antibiotik či vyschnutím. Také usnadňuje přilnutí na hladké povrchy. Pomáhá také chránit bakterii před sterilizačními prostředky (chlór, jód) a dalšími chemikáliemi. \n"}
{"id": "321525", "url": "https://cs.wikipedia.org/wiki?curid=321525", "title": "Růst (rozcestník)", "text": "Růst (rozcestník)\n\nRůst je obecně zvětšování velikosti něčeho. Týká se těchto termínů:\n\n\ndalší významy:\n\n\n"}
{"id": "321528", "url": "https://cs.wikipedia.org/wiki?curid=321528", "title": "Kvalifikace na Mistrovství světa ve fotbale 2010 (UEFA) – skupina 3", "text": "Kvalifikace na Mistrovství světa ve fotbale 2010 (UEFA) – skupina 3\n\n"}
{"id": "321531", "url": "https://cs.wikipedia.org/wiki?curid=321531", "title": "UNC", "text": "UNC\n\nShluk písmen U, N a C může znamenat:\n"}
{"id": "321532", "url": "https://cs.wikipedia.org/wiki?curid=321532", "title": "Růst", "text": "Růst\n\nRůst je zvětšování množství hmoty a velikosti organismu. Je jedním z hlavních projevů života (dle FAO).\n\nZa růst není považována změna hmoty a velikosti, nezpůsobená činností metabolismu, například bobtnání semen nasáváním vody. Takovéto změny provádějí i mrtvé organismy.\n\nVelikost organismu (druhu) bývá geneticky podmíněná, a proto přibližně určená. U některých organismů probíhá po celý život (tzv. neomezený růst, např. ryby), jindy jen po část života (ptáci, savci). Je několik způsobů, jak lze růstu docílit: buď zvyšováním počtu buněk dělením (počet buněk se u člověka v období od novorozence k dospělci třicetkrát zvýší), nebo růstem buněk stávajících, případně zvyšováním obsahu mezibuněčné hmoty.\n\nVýrazný růst populace mnohonásobným dělením buněk se nazývá proliferace.\n\nRůst člověka (lidský růst) se uskutečňuje již v prenatální fázi (období od oplození po porod), pokračuje pak až do dosažení dospělé výšky. Růst zpravidla končí u dívek mezi 16.–17. rokem, u chlapců mezi 19.–21. rokem. V tempu růstu u chlapců a dívek existují určité rozdíly: zatímco v prvních 7 měsících života rostou rychleji chlapci, v dalším období až do čtyř let je tomu opačně. Pak se růst vyrovnává. Do puberty sice vstupují dívky zpravidla s nižší výškou, ale v prvních letech puberty chlapce přerůstají. Nakonec však vyšší průměrné výšky dosahují muži.\n\nPoruchy růstu jsou stavy, které zabrání kojencům, dětem a mladistvým růst očekávanou rychlostí. To může mít za následek takový stav, kdy dítě nezískává tělesnou výšku a hmotnost normální rychlostí a jeho kosti nedosáhnout při růstu pevnosti. Jednou z nejčastějších příčin poruch růstu je nedostatek zvláštní chemické látky v těle, která růst kontroluje. Tato chemická látka se nazývá růstový hormon (můžete také vidět tento název zkrácený na GH). Když jsme kojenci, děti a potom mladiství v pubertě, spoléháme se na to, že tento hormon nám pomůže, abychom vyrostli vysocí a silní. I když už jsme dospělí a růst jsme přestali, je růstový hormon stále důležitý, protože stejně řídí řadu jiných funkcí.\n\n"}
{"id": "321534", "url": "https://cs.wikipedia.org/wiki?curid=321534", "title": "Zabajkalský kraj", "text": "Zabajkalský kraj\n\nZabajkalský kraj (rusky Забайка́льский край) je federální subjekt Ruské federace. Leží na jihovýchodní Sibiři. Západní hranici kraje tvoří republika Burjatsko, severozápadní Irkutská oblast, krátký severní úsek se dotýká Sachy (Jakutska), část východní hranice je s Amurskou oblastí a část tvoří mezinárodní hranici s Čínou, z jihu je pak Zabajkalsko ohraničeno Mongolskem. Na ploše 430 026 km² zde žije 1 155 000 obyvatel.\n\nZabajkalský kraj je výsledkem snah o slučování ruských federálních subjektů. Ustaven byl 1. března 2008 sloučením Čitské oblasti a Aginského burjatského autonomního okruhu.\n\nNejvětšími městy jsou sídelní Čita (305 800 obyv.; 2007), dále Krasnokamensk (55 600), Borzja (30 600) a Petrovsk-Zabajkalskij (19 900).\n"}
{"id": "321537", "url": "https://cs.wikipedia.org/wiki?curid=321537", "title": "Medium (hudební skupina)", "text": "Medium (hudební skupina)\n\nMedium je plzeňská hardrocková skupina založená v sedmdesátých let 20. století v Plzni. \n\nSkupina Medium byla založena v roce 1976 Milanem Borníkem (kytara, zpěv) Čestmírem Mrzenou (kytara, zpěv), Josefem Zedníkem (bicí) Zdeňkem Jakubcem (zpěv, housle), Jindřichem Trojanem (klávesy), Petrem Štajdlem (basová kytara) a Fredem Kristem (perkuse).\n\nKoncem roku 1977 ukončila skupina svoji činnost a v tomto období prošlo skupinou celá řada muzikantů, kteří jsou dnes obsazení jak ve známých, tak i neznámých skupinách.\n\nV roce 1979 se vrátil ze základní vojenské služby Milan Borník a po dvouleté činnosti ve skupině Nautilus obnovil Medium ve složení Petr Šťastný (Turbo) baskytara, Ivan Audes (Jazzcombo, černé divadlo) bicí, Jindřich Trojan klávesy.\n\nPo stálých neshodách Trojan a Audes odchází na vojnu a za bicí usedá Pavel Zbořil (TOČR Felixe Slováčka) toho času čerstvý absolvent konzervatoře. O rok později odchází Šťastný a Zbořil k Václavu Rajtmajerovi do skupiny Triumf.\n\nV následujících letech se Borník začal obklopovat různými muzikanty a začal budovat vlastní tvorbu až do roku 1983 kdy opustili členové skupiny Rogallo svého kapelníka Karla Kopejtka a přešli do skupiny Medium. V tomto období začal fungovat skladatelský tandem Borník - Duroň doplněný Ladislavem Somolíkem (klávesy, zpěv) a Františkem Adámkem (bicí, zpěv). Po třech letech fungování skupina opět ukončila tvorbu. V roce 1987 se Borník obklopuje novými muzikanty a skupina má hotový celý vlastní repertoár, který později hraje na svých koncertech.\n\nPo experimentování s obsazením se v roce 1996 zrodila sestava Milan Borník (kytara, zpěv) Petr Dvořák (klávesy, zpěv) Václav Štěpánek (baskytara, zpěv) Jacek Lukáš (bicí, zpěv). V roce 1998 natočila skupina první album MEDIUM 1 ve vlastním studiu a vlastní režii. V současné době je připravováno druhé album.\n\n\n"}
{"id": "321538", "url": "https://cs.wikipedia.org/wiki?curid=321538", "title": "Gérard Depardieu", "text": "Gérard Depardieu\n\nGérard Xavier Marcel Depardieu (//, * 27. prosince 1948, Châteauroux, Indre, Francie) je významný francouzský filmový, divadelní a televizní herec s bydlištěm v ruském Mordvinsku. Začátkem roku 2013 přijal státní občanství Ruska. Je držitelem mnoha vyznamenání a mezinárodních filmových cen, včetně Zlatého glóbu a dvou Césarů. \n\nNarodil se Anne a Renému Depardieuovým a vyrůstal v proletářském prostředí. Školu opustil ve věku 13 let a vzdělání si doplnil až později.\n\nJeho první ženou byla v letech 1971–1996 Élisabeth Guignot, se kterou měl dvě děti, oba herce - syna Guillaumea, který zemřel na akutní zápal mozku a plic v roce 2008, a dceru Julii. Má ještě jednu dceru Roxanne s Karine Silla. V roce 1997 uzavřel sňatek s herečkou Carole Bouquet, s níž mu vydrželo manželství do roku 2005.\n\nAby se vyhnul placení daní ve Francii, přesunul své bydliště do Belgie, kde si zakoupil dům v obci Nechin. V lednu 2013 mu bylo ruským prezidentem Vladimirem Putinem uděleno ruské občanství. V roce 2014 za své přesídlení sklidil kritiku od Catherine Deneuve.\n\nJe úspěšný nejen ve Francii, ale i v Hollywoodu.\n\n\n\n\n"}
{"id": "321545", "url": "https://cs.wikipedia.org/wiki?curid=321545", "title": "Římskokatolická farnost Blučina", "text": "Římskokatolická farnost Blučina\n\nŘímskokatolická farnost Blučina je územní společenství římských katolíků v obci Blučina v děkanátu Modřice s farním kostelem Nanebevzetí Panny Marie.\n\nPrvní spolehlivá historická písemná zmínka o Blučině pochází ze 7. prosince 1240, kdy vydal král Václav I. pro tišnovský klášter ochranné privilegium, jenž dosvědčil také Johannes plebanus de Luschin, tedy Jan, plebán neboli farář z Blučiny. O třiadvacet let později, roku 1263, se opět hovoří o blučinském faráři Janovi, tentokrát s titulem mistra a je zároveň uváděn jako olomoucký kanovník. \n\nJádro kostela je pozdně románské, ze třetí čtvrtiny 13. století.\n\n\nVýuka náboženství se koná na faře. Na 16. duben připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná nejbližší neděli po 22. září.\n\nVe farnosti se pravidelně pořádá tříkrálová sbírka. V roce 2015 se při ní vybralo 62 560 korun.\n\nFarnost se účastní projektu Noc kostelů. V roce 2019 při Noci kostelů byla mj. zpřístupněna věž kostela, hodiny a zvony.\n\n"}
{"id": "321546", "url": "https://cs.wikipedia.org/wiki?curid=321546", "title": "Gézové", "text": "Gézové\n\nGézové (starším pravopisem geusové, z francouzského \"gueux\" – „žebráci“) byli nizozemská protišpanělská opozice během revoluce v Nizozemí v letech 1564–1581.\n\nGézové byli buď lesní nebo mořští. Lesní gézové podnikali své boje na pevnině a vedli takzvanou partyzánskou válku, mořští gézové na moři. Mořští gézové kotvili v anglických přístavech, odkud bojovali. Označení \"žebráci\" vzniklo na základě pohrdlivé věty, kterou pronesl na adresu gézů rada Charles de Berlaymont k nizozemské regentce Markétě Parmské poté, co se do jejího paláce na audienci dostavilo na 250 nizozemských šlechticů a ona se zalekla tak velkého davu: \"Madam, přece se nebude bát těchto žebráků\" (\"ces gueux\"). Gézové toto původně urážlivé označení přejali za své a jako své symboly si zvolili žebráckou mošnu a misku.\n\n\n\n"}
{"id": "321548", "url": "https://cs.wikipedia.org/wiki?curid=321548", "title": "Římskokatolická farnost Bratčice", "text": "Římskokatolická farnost Bratčice\n\nŘímskokatolická farnost Bratčice je územní společenství římských katolíků v obci Bratčice s farním kostelem Nejsvětější Trojice.\n\n\nPrvní písemná zmínka o Bratčicích pochází z roku 1537, Zcela jistě jde však o mnohem starší ves (snad už ze 12. století), která byla majetkem kláštera v Dolních Kounicích. Bratčický kostel byl postaven v letech 1777–1780, rozšířen byl roku 1873.\nDuchovním správcem farnosti je farář z farnosti v Dolních Kounicích. Od 1. října 2007 je administrátorem excurrendo R. D. Karel Obrdlík.\n\nDnem vzájemných modliteb farností za bohoslovce a bohoslovců za farnosti brněnské diecéze je 16. duben. Adorační den připadá na nejbližší neděli po 13. listopadu.\n\nVe farnosti se pravidelně pořádá tříkrálová sbírka. V roce 2015 se při ní vybralo 21 682 korun.\n\n"}
{"id": "321555", "url": "https://cs.wikipedia.org/wiki?curid=321555", "title": "Auguste Villiers de l'Isle Adam", "text": "Auguste Villiers de l'Isle Adam\n\nJean-Marie-Mathias-Philippe-Auguste, comte de Villiers de l'Isle-Adam (7. listopadu 1838 Saint-Breuc, Bretaň – 19. srpna 1889, Paříž) byl francouzský spisovatel, předchůdce symbolismu.\n\nNarodil se v aristokratické rodině. Jeho zřejmě nejznámějším předkem byl velmistr johanitů Philippe Villiers de L'Isle-Adam, velitel Rhodu v době jeho dobytí Turky roku 1522. Villiersův otec promrhal velké sumy peněz při pátrání po pokladu johanitů, údajně ukrytém během Francouzské revoluce. Nejdůležitější událostí Villiersova mládí byla smrt jím milované dívky, která se hluboce promítla i do jeho literární tvorby.\n\nOd 50. let Villiers začal jezdit do Paříže, kde se zapojil do uměleckého života. V roce 1860 mu suma darovaná mu jeho tetou umožnila se v Paříži usadit. Žil bohémským životem; jeho přítelem se stal jeho idol Charles Baudelaire, který mu doporučil Poeovo dílo. V roce 1864 se poznal s Mallarméem, jehož dílo ho ovlivnilo. Tito tři autoři se stali jeho největšími literárními vzory. V Paříži redigoval Revue des Lettres et des Arts, jejíž jediné dva ročníky vyšly v letech 1867 a 1868. Stýkal se také s výtvarníky; mezi jeho přátele patřili i Gustave Courbet a Claude Monet.\n\nRoku 1859 debutoval vlastním nákladem vydanou knihou \"První básně\" (\"Premieres Poésies\"), jejíž veřejný ohlas byl nulový. Jeho milostný vztah s Louise Dyonnetovou pobouřil jeho rodinu tak, že Villiers se na čas uchýlil jako kajícník do opatství Solesmes. Katolíkem (ač neortodoxním) zůstal do konce života. S Dyonnetovou se rozešel v roce 1864; neúspěšně žádal o ruku dceru Théophila Gautiera (který se mezitím odvrátil od bohémství) a Angličanku Annu Eyre Powellovou. Nakonec se usadil s Marií Dantineovou, negramotnou vdovou po belgickém kočím, která mu roku 1881 porodila milovaného syna Viktora (přezdívaného \"Totor\").\n\nVilliers obdivoval (a jako jeden z prvních Francouzů prostudoval) Hegela a Richarda Wagnera – Wagnera několikrát navštívil.\n\nV roce 1871 zemřela Villiersova bohatá teta a spisovatel, jehož dílo – romány a divadelní hry – byly neúspěšné, respektive neinscenované pro přílišnou bizarnost, upadl do naprosté chudoby. Musel, aby podporoval rodinu, přijímat jakoukoli práci. Dával hodiny boxu, pracoval v pohřebním ústavu (a neuskutečnil svou myšlenku předčítat své básně v kleci s tygry). Léon Bloy vzpomínal, že Villiers napsal svou \"Budoucí Evu\" leže na břiše na holé podlaze, protože exekutoři odnesli všechen nábytek. Jeho chudoba ovšem jen zvyšovala jeho aristokratickou pýchu. Pokusil se soudit s dramatikem, o němž se domníval, že urazil jeho předka, maršála Jeana de Villiers de l'Isle Adam. V roce 1881 neúspěšně kandidoval do parlamentu. V té době začala růst jeho sláva, jeho konto ovšem zůstávalo stále prázdné – například za své klasické \"Kruté povídky\" dostal zanedbatelný honorář. Kniha ovšem vzbudila nadšený ohlas například J.-K. Huysmanse, který ji vyzdvihl na piedestal ve své kultovní knize \"Naruby\". V té době už ale Villiers umíral na rakovinu žaludku; jeho velký přítel a obdivovatel Stéphane Mallarmé uspořádal veřejnou sbírku, aby spisovatel mohl dožít důstojně. Na smrtelné posteli se oženil s Marií Dantineovou a tím legitimizoval původ jejich syna.\n\nVilliers věřil, že imaginace má v sobě mnohem více krásy než realita. V \"Axelovi\" to vyjádřil slavnou větou: \"Život? To ať za nás dělají naši sluhové\".\n\n\nDo češtiny jako první uvedla Villierse Marie Kalašová, která v roce 1906 přeložila jeho \"Kruté povídky\".\n\n\n"}
{"id": "321557", "url": "https://cs.wikipedia.org/wiki?curid=321557", "title": "The Remixes (album, Mariah Carey)", "text": "The Remixes (album, Mariah Carey)\n\nThe Remixes je album americké zpěvačky Mariah Carey, které vyšlo v roce 2003 u labelu Columbia Records. Album kromě remixů starších písní Mariah obsahuje i duet s Bustou Rhymesem \"I Know What You Want\", který po delší době přinesl Mariah úspěch.\n\nDeska v prvním týdnu prodeje debutovala na 26. místě, kdy se jí prodalo 40,697 kopií. Deska The Remixes je první deskou Mariah Carey, která neobdržela žádnou certifikaci.\nCD 1\n\nCD 2\n"}
{"id": "321558", "url": "https://cs.wikipedia.org/wiki?curid=321558", "title": "De Candolle", "text": "De Candolle\n\nDe Candolle je příjmení francouzsko-švýcarských botaniků:\n\n"}
{"id": "321560", "url": "https://cs.wikipedia.org/wiki?curid=321560", "title": "Seal", "text": "Seal\n\nSamuel Seal Henry Olusegun Olumide Adeola v hudebním světě známý jako Seal (* 19. února 1963 Londýn, Anglie) je britský zpěvák a skladatel brazilsko-nigerijského původu. Ve svých skladbách spojuje vliv rhythm and blues a britského soulu 90. let.\n\nDvojnásobný držitel Grammy slavil úspěch hned s \"Seal\" stejnojmenným debutovým albem produkovaným Trevorem Hornem. Se stejným producentem spolupracoval i na dalších albech, dohromady prodali více než 12 mil. kopií. Dne 10. května 2005 se oženil s topmodelkou Heidi Klum. V roce 2012 se rozvedli. Jejich společný duet je ke slyšení ve skladbě „Wedding Day“ na desce \"System\". Singl „Amazing“ byl v roce 2007 nominován na Grammy.\n\nJizvy na tváři jsou projevem kožního onemocnění, diskoidní formy lupus erythematosus.\n\n\n"}
{"id": "321564", "url": "https://cs.wikipedia.org/wiki?curid=321564", "title": "Bentham", "text": "Bentham\n\nBentham má více významů:\n\n\n"}
{"id": "321565", "url": "https://cs.wikipedia.org/wiki?curid=321565", "title": "Biosyntéza", "text": "Biosyntéza\n\nBiosyntéza je chemická syntéza probíhající v živých systémech (na rozdíl od chemosyntézy). Biosyntetické pochody často katalyzují enzymy. Biosyntéza je velmi důležitou složkou celého metabolismu. Probíhá v cytosolu buňky.\n\nPro biosyntézu jsou obecně potřeba:\n\nčasto též:\n\n\nBiosyntetickými pochody vznikají nejen všeobecně známé látky, jako proteiny, vitamíny či antibiotikum, ale v podstatě všechny složky živých organismů jsou produktem biosyntézy.\n"}
{"id": "321568", "url": "https://cs.wikipedia.org/wiki?curid=321568", "title": "...a spravedlnost pro všechny", "text": "...a spravedlnost pro všechny\n\n…a spravedlnost pro všechny (anglicky …And Justice For All) je americký film z roku 1979. Hlavní roli v něm ztvárnil Al Pacino nominovaný za svůj výkon na Oscara. Další nominaci si snímek odnesl i za scénář.\n\nArthur Kirkland (Al Pacino) je mladý idealistický právník se silnými morálními hodnotami, který stále věří ve spravedlnost. Nic v jeho okolí se ale nevyvíjí podle jeho představ. Jeho klient sedí už měsíce ve vězení, ačkoliv je nevinný, a Arthur s tím kvůli americkým zákonům nemůže nic udělat. K tomu se zblázní i Arthurův blízký přítel a kolega Jay Porter, když jeden z Porterových bývalých soudem osvobozených klientů spáchá další vraždu. Arthur, který pravidelně navštěvuje svého stárnoucího dědečka, nakonec stojí sám na křižovatce, když je mu přidělen případ soudce Henryho T. Fleminga (John Forsythe) obviněného ze znásilnění mladé ženy. Arthur soudce nenávidí a věří v jeho vinu, je to ale dostatečný důvod k tomu, aby případ nepřijal? A pokud ho přijme, jak se má v dané situaci zachovat?\n\nFilm je dnes proslavený hlavně závěrečnou explosivní scénou, kde Al Pacino řve: „You're out of order!“. Tato scéna se natočila i přes svou délku (přibližně 8 minut) na první pokus a dodnes bývá uváděna jako hlavní důvod, proč si za film Al Pacino odnesl Oscarovou nominaci.\n\n"}
{"id": "321569", "url": "https://cs.wikipedia.org/wiki?curid=321569", "title": "Jan von Zellen", "text": "Jan von Zellen\n\nJan Zellen, původním jménem Jan Žižka je americký kytarista a hráč na foukací harmoniku českého původu. Začínal hrát v českých bluegrassových skupinách Chomouti a Průdušky.\n\nJedná se o jednoho z českých z průkopníků bluegrassové hudby v někdejším Československu od roku 1968. Ve svých patnácti letech se setkal s banjistou Marko Čermákem, který v té době pracoval v pražské restauraci U Supa v Celetné ulici s Janovou babičkou - ta je seznámila. Jan se od Marka naučil pikování na banjo. Jeho specialitou byla hra na kytaru stylem, který on sám vyvinul - pikování s trsátkem a dvěma prstýnky.\n\nBěhem své hudební kariéry vyhrál mnoho soutěži, natočil pořady v Českoslovenslé televizi a rozhlasu, byl členem skupin Rádiby, Pražští Poutníci, Protiklady a Průdušky.\n\nV roce 1984 emigroval do Spojených států amerických, kde pracoval jako obchodní a technický konzultant . Těsně před jeho odchodem do zámoří byl přijat do Divadla Semafor jako kytarista, ale to už byl rozhodnut odcestovat. Ve své hudební činnosti pokračoval i v USA. Byl oceněn za vytvoření nejlepšího hudebního programu v Disneylandu, umístil se na 2. místě v americké celostátní kytarové soutěži Gibson v Nashville, hrál v nashvilských klubech se skupinou The Nashville Dawgz . Měl možnost si zahrát také s Davidem Grismanem, Russem Barenbergem, Victorem Wootenem, Mark O'Connorem, Tommy Emmanuelem a Danem Crarym. Nashvilské noviny o Janovi napsaly několik článků. Jeden z těchto článků uvádí, že Janova hra na kytaru zní jako dvě kytary dohromady (viz odkazy níže).\n\nhttps://commons.wikimedia.org/wiki/\n\nhttps://commons.wikimedia.org/wiki/File:IBB-ReviewAppeal.jpg\n\nhttps://commons.wikimedia.org/wiki/File:IBB-CarCountryNews.jpg\n"}
{"id": "321570", "url": "https://cs.wikipedia.org/wiki?curid=321570", "title": "Borrelia", "text": "Borrelia\n\nBorrelia je rod gramnegativních bakterií z kmene spirochét. Jejich dlouhé buňky mají rozměry 0,2 - 0,5 × 8 - 30 µm. Z metabolického hlediska jsou mikroaerofilní a mají složité nutriční požadavky. Generační doba je typicky asi 18 hodin, ale i více.\n\nJe původcem několika bakteriálních nemocí diagnostikovaných buď mikroskopicky, či sérologicky. Lymská borelióza je zoonóza způsobená zejména druhem \"B. burgdorferi\", která je přenášena zejména klíšťaty, ale i mouchami a krevsajícím hmyzem. Některé druhy (\"B. hermsi\", \"B. recurrentis\") zase způsobují tzv. návratnou horečku.\n\nZnáme 37 druhů rodu \"Borrelia\".\n"}
{"id": "321571", "url": "https://cs.wikipedia.org/wiki?curid=321571", "title": "Kvalifikace na Mistrovství světa ve fotbale 2010 (UEFA) – skupina 1", "text": "Kvalifikace na Mistrovství světa ve fotbale 2010 (UEFA) – skupina 1\n\n\n<div id=\"Albania v Sweden\">\n<div id=\"Hungary v Denmark\">\n<div id=\"Malta v Portugal\">\n<div id=\"Sweden v Hungary\">\n<div id=\"Portugal v Denmark\">\n<div id=\"Albania v Malta\">\n<div id=\"Sweden v Portugal\">\n<div id=\"Denmark v Malta\">\n<div id=\"Hungary v Albania\">\n<div id=\"Malta v Hungary\">\n<div id=\"Portugal v Albania\">\n<div id=\"Malta v Albania\">\n<div id=\"Portugal v Sweden\">\n<div id=\"Malta v Denmark\">\n<div id=\"Albania v Hungary\">\n<div id=\"Hungary v Malta\">\n<div id=\"Denmark v Albania\">\n<div id=\"Sweden v Denmark\">\n<div id=\"Albania v Portugal\">\n<div id=\"Sweden v Malta\">\n<div id=\"Hungary v Sweden\">\n<div id=\"Denmark v Portugal\">\n<div id=\"Malta v Sweden\">\n<div id=\"Albania v Denmark\">\n<div id=\"Hungary v Portugal\">\n<div id=\"Denmark v Sweden\">\n<div id=\"Portugal v Hungary\">\n<div id=\"Sweden v Albania\">\n<div id=\"Portugal v Malta\">\n<div id=\"Denmark v Hungary\">\n"}
{"id": "321573", "url": "https://cs.wikipedia.org/wiki?curid=321573", "title": "George Michael", "text": "George Michael\n\nGeorgios Kyriacos Panayiotou (Γεώργιος Κυριάκος Παναγιώτου), uměleckým jménem George Michael (25. červen 1963 Londýn – 25. prosinec 2016 Goring, Oxfordshire), byl britský zpěvák, skladatel a producent s kyperskými kořeny. V letech 1981 až 1986 působil společně s Andrewem Ridgeleym v popové skupině Wham!, která se proslavila hity jako Wake Me Up Before You Go-Go, Freedom, I'm Your Man, The Edge of Heaven či Last Christmas. Později se vydal na dráhu sólového zpěváka ovlivněného soulem a rhythm and blues, se skladbami jako Jesus To A Child nebo Fastlove či duetem s Eltonem Johnem Don't Let the Sun Go Down on Me. Za svou kariéru prodal více než 100 milionů hudebních nosičů, získal tři ceny Brit Awards a dvě Grammy.\n\nNarodil se roku 1963 v severním Londýně jako Georgios Kyriacos Panayiotou. Jeho řecko-kyperský otec se jmenoval Kyriacos Panayiotou a pracoval jako manažer v restauraci, matka, Lesley Angold Harrison, bývala tanečnicí a v roce 1997 zemřela na rakovinu. V rozhovoru pro BBC v roce 2007 uvedl, že jeho zájem o hudbu se probudil v osmi letech.\n\nVystupoval jako DJ. Svou pěveckou kariéru začal se ska kapelou The Executive, kterou založil se spolužákem Andrewem Ridgeleym. Ta ovšem vydržela jen krátce. Proslavil se až po založení skupiny Wham! v roce 1981. Kapela těžila z nastupujícího žánru videoklipů a za svou pětiletou existenci celosvětově prodala přes 25 milionů nahrávek. Mezi její hity patřily Wake Me Up Before You Go-Go, vánoční Last Christmas, Freedom, I'm Your Man či The Edge of Heaven. V roce 1986 se však rozpadla a George Michael se vydal na sólovou dráhu. Už v roce 1984 vydal úspěšný singl Careless Whisper, v roce 1986 přidal A Different Corner, o rok později s Arethou Franklin I Knew You Were Waiting For Me.\n\nDebutové sólové album s názvem \"Faith\" a hitem One More Try mu vyšlo v roce 1987 a vyhrálo Grammy v kategorii Nejlepší album roku. 21 milionů (v USA více než 10 mil.) prodaných kusů ho zařadilo na 52. místo v žebříčku nejprodávanějších desek všech dob v USA. Časopis Roling Stone album v roce 2012 zařadil na 472. příčce mezi nejlepšími 500 alby. Po celém světě se prodalo více než 85 mil. jeho nahrávek, George Michael byl nejvíce hraným interpretem britských rádií za uplynulých 20 let.\n\nV roce 1991 se stal úspěšným jeho duet s Eltonem Johnem Don't Let the Sun Go Down on Me. Dne 20. dubna 1992 vystoupil ve Wembley se skupinou Queen na benefičním vzpomínkovém koncertě Freddie Mercury Tribute k poctě jejího zesnulého zpěváka Freddieho Mercuryho. Zde zazpíval tři písně z repertoáru Queen, ´39, These are the Days of our Lives (s Lisou Stansfield) a Somebody to Love, která se znovu i v jeho podání stala velkým hitem. Z tohoto vystoupení vyšel záznam George Michael and Queen with Lisa Stansfield, \"Five Live EP\". Následovaly spekulace o stálém angažmá George Michaela jako zpěváka Queen, které se však ukázaly jako liché.\n\nSvé poslední album s názvem \"Symfonica\" vydal v roce 2014. V posledním období před smrtí pracoval na dokumentárním filmu \"Freedom\", který byl plánován k premiérovému uvedení na rok 2017.\n\nV Česku vystoupil George Michael dvakrát v roce 2011 v rámci turné s Českým národním symfonickým orchestrem, které ho inspirovalo k nahrání svého posledního alba Symfonica.\n\nProvázely ho i skandály. V roce 1998 ho v Los Angeles zatkla policie na veřejných toaletách. Tehdy Michael zveřejnil svou homosexuální orientaci. V roce 2010 byl odsouzen k osmi týdnům vězení za řízení vozu pod vlivem drog, držení marihuany a způsobení nehody.\n\nV druhé dekádě 21. století trpěl opakovaně zdravotními potížemi, několikrát byl hospitalizován. V roce 2011 v rakouské nemocnici s těžkým zápalem plic, když onemocněl uprostřed svého evropského turné. Upadl tehdy i do komatu a lékaři mu museli provést tracheotomii. V roce 2013 v Anglii vypadl z jedoucího auta na dálnici. Další hospitalizaci absolvoval v květnu 2014. V noci z neděle 25. na pondělí 26. prosince 2016 stanice BBC uvedla s odvoláním na zpěvákova vydavatele, že George Michael zemřel ve věku 53 let.\n\nVedle studiových a jiných alb mu vyšlo také přes 50 singlů (včetně těch s kapelou Wham!) a asi 35 videoklipů.\n\n\n\n\n"}
{"id": "321576", "url": "https://cs.wikipedia.org/wiki?curid=321576", "title": "Kvalifikace na Mistrovství světa ve fotbale 2010 (UEFA) – skupina 2", "text": "Kvalifikace na Mistrovství světa ve fotbale 2010 (UEFA) – skupina 2\n\n\n<div id=\"Moldova v Latvia\">\n<div id=\"Lucemburk v Greece\">\n<div id=\"Israel v Switzerland\">\n<div id=\"Latvia v Greece\">\n<div id=\"Moldova v Israel\">\n<div id=\"Switzerland v Lucemburk\">\n<div id=\"Lucemburk v Israel\">\n<div id=\"Switzerland v Latvia\">\n<div id=\"Greece v Moldova\">\n<div id=\"Latvia v Israel\">\n<div id=\"Lucemburk v Moldova\">\n<div id=\"Greece v Switzerland\">\n<div id=\"Lucemburk v Latvia\">\n<div id=\"Israel v Greece\">\n<div id=\"Moldova v Switzerland\">\n<div id=\"Latvia v Lucemburk\">\n<div id=\"Greece v Israel\">\n<div id=\"Switzerland v Moldova\">\n<div id=\"Israel v Latvia\">\n<div id=\"Moldova v Lucemburk\">\n<div id=\"Switzerland v Greece\">\n<div id=\"Israel v Lucemburk\">\n<div id=\"Latvia v Switzerland\">\n<div id=\"Moldova v Greece\">\n<div id=\"Greece v Latvia\">\n<div id=\"Israel v Moldova\">\n<div id=\"Lucemburk v Switzerland\">\n<div id=\"Latvia v Moldova\">\n<div id=\"Greece v Lucemburk\">\n<div id=\"Switzerland v Israel\">\n"}
{"id": "321577", "url": "https://cs.wikipedia.org/wiki?curid=321577", "title": "Kvalifikace na Mistrovství světa ve fotbale 2010 (UEFA) – skupina 4", "text": "Kvalifikace na Mistrovství světa ve fotbale 2010 (UEFA) – skupina 4\n\n\n<div id=\"Liechtenstein v Germany\">\n<div id=\"Wales v Azerbaijan\">\n<div id=\"Finland v Germany\">\n<div id=\"Azerbaijan v Liechtenstein\">\n<div id=\"Russia v Wales\">\n<div id=\"Germany v Russia\">\n<div id=\"Wales v Liechtenstein\">\n<div id=\"Finland v Azerbaijan\">\n<div id=\"Germany v Wales\">\n<div id=\"Russia v Finland\">\n<div id=\"Germany v Liechtenstein\">\n<div id=\"Russia v Azerbaijan\">\n<div id=\"Wales v Finland\">\n<div id=\"Liechtenstein v Russia\">\n<div id=\"Wales v Germany\">\n<div id=\"Finland v Liechtenstein\">\n<div id=\"Azerbaijan v Wales\">\n<div id=\"Finland v Russia\">\n<div id=\"Azerbaijan v Germany\">\n<div id=\"Russia v Liechtenstein\">\n<div id=\"Azerbaijan v Finland\">\n<div id=\"Wales v Russia\">\n<div id=\"Germany v Azerbaijan\">\n<div id=\"Liechtenstein v Finland\">\n<div id=\"Russia v Germany\">\n<div id=\"Liechtenstein v Azerbaijan\">\n<div id=\"Finland v Wales\">\n<div id=\"Germany v Finland\">\n<div id=\"Azerbaijan v Russia\">\n<div id=\"Liechtenstein v Wales\">\n"}
{"id": "321578", "url": "https://cs.wikipedia.org/wiki?curid=321578", "title": "Philippe Villiers de L'Isle-Adam", "text": "Philippe Villiers de L'Isle-Adam\n\nPhilippe de Villiers de L'Isle-Adam (1464 – 21. srpna 1534) byl francouzský šlechtic a voják, v letech 1521 – 1534 velmistr johanitů, tehdy sídlících na ostrově Rhodos.\n\nPo zvolení převorem pro auvergnský jazyk se v roce 1521 stal velmistrem celého řádu. Na jeho příkaz se pokračovalo v zesilování obrany ostrova; opevnění poškodilo předchozí obléhání roku 1480 které johanité odrazili, a zemětřesení následujícího roku. Zároveň vyslal prosbu o pomoc do Evropy. Přišli však pouze benátští vojáci z Kréty.\n\n26. června 1522 připluly turecké lodě, o dva dny později se vylodilo okolo 100,000 tureckých vojáků pod velením sultána Sulejmana I.. 600 rytířů a 4,500 vojáků půl roku vzdorovalo. Sultán se zachoval rytířsky. Nabídl obráncům, kterým nepřišla žádná posila, čestné příměří bez kapitulace, a obyvatelům ostrova možnost odejít, pokud nechtěli žít v osmanské říši. Velmistr nabídku přijal. 1. ledna 1523 zbytek obránců a několik tisíc civilistů odplulo na padesáti lodích na Krétu.\n\nPhilippe de Villiers de L'Isle-Adam pak vedl řád během let, kdy neměl stálý domov, a stěhoval se z Kandie na Krétě do Messiny, Viterba a v letech 1527 – 1529 do Nice. V roce 1530 pak de L'Isle-Adam získal ostrovy Malta a Gozo a město Tripolis jako léno od Karla V. Od té doby se řád nazývá Maltézští rytíři.\n\nVilliers de L'Isle-Adam zemřel na Maltě 21. srpna 1534 a je pohřben v pevnosti St. Angelo. Jeho přímým potomkem byl francouzský prokletý básník Auguste Villiers de l'Isle Adam.\n\n\n"}
{"id": "321580", "url": "https://cs.wikipedia.org/wiki?curid=321580", "title": "Kvalifikace na Mistrovství světa ve fotbale 2010 (UEFA) – skupina 5", "text": "Kvalifikace na Mistrovství světa ve fotbale 2010 (UEFA) – skupina 5\n\n\n<div id=\"Spain v Bosnia and Herzegovina\">\n<div id=\"Belgium v Estonia\">\n<div id=\"Armenia v Turkey\">\n<div id=\"Bosnia and Herzegovina v Estonia\">\n<div id=\"Spain v Armenia\">\n<div id=\"Turkey v Belgium\">\n<div id=\"Belgium v Armenia\">\n<div id=\"Turkey v Bosnia and Herzegovina\">\n<div id=\"Estonia v Spain\">\n<div id=\"Bosnia and Herzegovina v Armenia\">\n<div id=\"Belgium v Spain\">\n<div id=\"Estonia v Turkey\">\n<div id=\"Belgium v Bosnia and Herzegovina\">\n<div id=\"Armenia v Estonia\">\n<div id=\"Spain v Turkey\">\n<div id=\"Bosnia and Herzegovina v Belgium\">\n<div id=\"Estonia v Armenia\">\n<div id=\"Turkey v Spain\">\n<div id=\"Armenia v Bosnia and Herzegovina\">\n<div id=\"Spain v Belgium\">\n<div id=\"Turkey v Estonia\">\n<div id=\"Armenia v Belgium\">\n<div id=\"Bosnia and Herzegovina v Turkey\">\n<div id=\"Spain v Estonia\">\n<div id=\"Estonia v Bosnia and Herzegovina\">\n<div id=\"Armenia v Spain\">\n<div id=\"Belgium v Turkey\">\n<div id=\"Bosnia and Herzegovina v Spain\">\n<div id=\"Estonia v Belgium\">\n<div id=\"Turkey v Armenia\">\n"}
{"id": "321581", "url": "https://cs.wikipedia.org/wiki?curid=321581", "title": "Henri Ernest Baillon", "text": "Henri Ernest Baillon\n\nHenri Ernest Baillon (30. listopadu 1827 Calais – 19. července 1895 Paříž) byl francouzský botanik a lékař. Jeho jméno nese rod \"Baillonia\" Bocq. ex Baill.\n\nBaillon strávil celý svůj profesní život jako profesor přírodopisu a publikoval mnoho botanických prací. Byl také ředitelem Jardin des plantes v Paříži. V roce 1867 obdržel Řád čestné legie a v roce 1894 byl zvolen jako „zahraniční člen“ do Královské společnosti.\n\nBaillon sestavil „\"Dictionnaire de botanique\"“, pro který Auguste Faguet vytvořil dřevoryty.\n\n"}
{"id": "321583", "url": "https://cs.wikipedia.org/wiki?curid=321583", "title": "Britský Honduras", "text": "Britský Honduras\n\nBritský Honduras je původní koloniální název dnes nezávislého státu Belize. Jednalo se o britskou kolonii ustanovenou oficiálně v roce 1862 na pobřeží Střední Ameriky jihovýchodně od Mexika. V roce 1964 získalo teritorium vnitřní samosprávu, o 9 let později v roce 1973 přijalo nový název „Belize“ a následně v roce 1981 vyhlásilo plnou nezávislost. V současnosti je Belize členským státem Commonwealth a britský panovník je zároveň hlavou Belize.\n\nPočátky osidlování příbřežní oblasti Honduraského zálivu Evropany započaly v 16. století po objevení Ameriky Kryštofem Kolumbem. Jako první kolonizátoři obsadili celý středoamerický region Španělé, jejich přítomnost na území budoucího Britského Hondurasu byla spíše sporadická.\n\nBritové se na středoamerickém pobřeží začali usazovat kolem roku 1638. Jednalo se především o piráty a také dřevorubce, kteří zde těžili kampeškové dřevo – barevné dřevo, jehož modré barvivo se používalo pro barvení vlněného textilu. Po útlumu těžby této dřeviny se začalo s těžbou mahagonu. Během 17. a 18. století museli britští kolonisté odolávat několika španělským útokům.\n\nPařížská mírová smlouva z roku 1783, kterou byla ukončena Americká válka za nezávislost, mimo jiné zaručila Britskému impériu právo na těžbu dřeva mezi řekami Belize a Hondo. Roku 1862 se Britský Hoduras stal britskou kolonií, kterou vedl viceguvernér. Ten byl podřízený jamajskému guvernéru.\n\nV severní části území se rozkládá rozsáhlá nížina s bažinami porostlá deštným lesem. Jižní část země je více hornatá, rozkládá se zde pohoří Maya Mountains. Do výsostných vod zasahuje Mezoamerický korálový útes.\n"}
{"id": "321585", "url": "https://cs.wikipedia.org/wiki?curid=321585", "title": "Baillon", "text": "Baillon\n\nBaillon je příjmení francouzského původu, jeho slavní nositelé jsou např.: \n\n"}
{"id": "321586", "url": "https://cs.wikipedia.org/wiki?curid=321586", "title": "Kvalifikace na Mistrovství světa ve fotbale 2010 (UEFA) – skupina 6", "text": "Kvalifikace na Mistrovství světa ve fotbale 2010 (UEFA) – skupina 6\n\n\n<div id=\"Kazakhstan v Andorra\">\n<div id=\"Andorra v England\">\n<div id=\"Croatia v Kazakhstan\">\n<div id=\"Ukraine v Belarus\">\n<div id=\"Croatia v England\">\n<div id=\"Andorra v Belarus\">\n<div id=\"Kazakhstan v Ukraine\">\n<div id=\"England v Kazakhstan\">\n<div id=\"Ukraine v Croatia\">\n<div id=\"Belarus v England\">\n<div id=\"Croatia v Andorra\">\n<div id=\"England v Ukraine\">\n<div id=\"Andorra v Croatia\">\n<div id=\"Kazakhstan v Belarus\">\n<div id=\"Kazakhstan v England\">\n<div id=\"Croatia v Ukraine\">\n<div id=\"Belarus v Andorra\">\n<div id=\"England v Andorra\">\n<div id=\"Ukraine v Kazakhstan\">\n<div id=\"Belarus v Croatia\">\n<div id=\"Ukraine v Andorra\">\n<div id=\"Croatia v Belarus\">\n<div id=\"England v Croatia\">\n<div id=\"Belarus v Ukraine\">\n<div id=\"Andorra v Kazakhstan\">\n<div id=\"Ukraine v England\">\n<div id=\"Belarus v Kazakhstan\">\n<div id=\"England v Belarus\">\n<div id=\"Kazakhstan v Croatia\">\n<div id=\"Andorra v Ukraine\">\n"}
{"id": "321588", "url": "https://cs.wikipedia.org/wiki?curid=321588", "title": "Drive (seriál)", "text": "Drive (seriál)\n\nDrive je americký akční televizní seriál, který byl vysílán na stanici Fox v roce 2007. Kvůli nízké sledovanosti byl záhy po svém začátku zrušen, takže vzniklo pouze šest dílů. Za pořadem stojí autorská dvojice Ben Queen a Tim Minear. Seriál vypráví příběh několika lidí, kteří proti sobě soupeří v tajném silničním závodě napříč USA. Je zaměřen především na Alexe Tullyho (Nathan Fillion), jenž má za cíl najít svoji zmizelou manželku.\n\nSeriál pojednává o tajném nelegálním automobilovém závodě, který vede z Floridy skrze celé Spojené státy. Někteří z účastníků se do něj přihlásili sami, někteří do něj byli vmanipulováni. K takovým patří i zahradní architekt Alex Tully, jehož manželka Kathryn zmizela z jejich domu v Nebrasce. Hlas v telefonu mu sdělí, že se má autem dostavit do floridského Key West, kam Tully okamžitě zamíří. Zde se dozví o závodě, jehož první cenou je 32 milionů dolarů; jeho prioritou je ale najít svoji ženu, což, jak sám předpokládá, dokáže jenom svým vítězstvím v soutěži. Seznámí se zde i se záhadnou Corinnou, která mu dále pomáhá. Postupně spolu začnou pátrat po tajemství celého závodu, o jeho záhadných organizátorech a zároveň se snaží být rychlejší, než jejich protivníci, z nichž každý má svůj důvod, proč chce vyhrát.\n\n\nPříprava seriálu o tajném nelegálním závodě napříč USA byla zahájena v roce 2005, kdy televize Fox pověřila tímto úkolem dvojici scenáristů a producentů Bena Queena a Tima Mineara. Pilotní díl seriálu \"Drive\" byl stanicí Fox objednán v únoru 2006. Jako úplně první byla do role Violet obsazena na konci března Emma Stone, pilot zároveň získal svého režiséra – Grega Yaitanese. V červnu získaly své představitele poslední hlavní postavy – Corinna (Kristin Lehman) a Alex Tully (Ivan Sergei). Natáčení pilotního dílu bylo zahájeno ve druhé polovině června a ukončeno v polovině července 2006; produkován byl studiem 20th Century Fox Television. Stanice však seriál odmítla. Po několika týdnech se ale situace obrátila a Minear byl televizí požádán o přetočení pilotu s jiným obsazením. Společně s Queenem ho přepsal tak, aby vynikly důvody, proč je každá z postav v závodě.\n\nNa konci října 2006 oznámila stanice Fox objednání dalších dvanácti epizod seriálu, který měl být do vysílání nasazen ve druhé polovině televizní sezóny 2006/2007. Minear popsal chystaný \"Drive\", jehož byl také showrunnerem, jako „\"The Amazing Race\" na tripu“ a uvedl, že v pořadu jsou obsaženy prvky filmů \"Tajný závod\", \"Hra\" a \"Magnolia\". Zároveň prohlásil, že seriál má být „velmi akční, velmi zábavný a velmi emocionální“. Během prosince byla přeobsazena část rolí, přičemž z původního obsazení pilotu zůstaly u seriálu pouze Taryn Manning (v jiné roli), Melanie Lynskey, Emma Stone, Kristin Lehman a Rochelle Aytes. Hlavní roli Alexe Tullyho nově získal Nathan Fillion, Minearův přítel, který byl původně osloven ještě před vznikem pilotu. Tehdy ovšem kvůli natáčení snímku \"\" musel odmítnout. V lednu 2007 bylo ohlášeno i obsazení vedlejší postavy Tullyho unesené manželky Kathryn, kterou ztvárnila Amy Acker.\n\n\"Drive\" byl natáčen v Los Angeles a okolí. Téměř veškeré scény seriálu, ve kterých postavy řídí auto, byly filmovány před greenscreenem ve studiu v Santa Claritě. Záběry pro pozadí těchto scén byly pořízeny autem s kamerami na reálných silnicích a do scén doklíčovány. Vizuální efekty jsou dílem společnosti Zoic Studios, která pro \"Drive\" vytvořila i speciální kamerový efekt, při kterém se kamera jakoby volně pohybuje nad dálnicí a postupně ukazuje jednotlivá vozidla, ke kterým se přibližuje a detailně zabírá jejich pasažéry. V původním pilotu byl tento efekt, představující všechny postavy, bez jediného střihu dlouhý asi sedm minut (v odvysílaném prvním díle byl využit přibližně minutový segment této přetočené scény). Štáb také po USA vysílal malé týmy, aby pořídily záběry specifické pro danou oblast. Některé lokace však byly zcela vytvořeny pomocí CGI.\n\nŠtáb seriálu, jako první v historii televize, v dubnu 2007 vytvořil a používal pro propagaci svého díla a komunikaci s fanoušky účet na Twitteru.\n\nProdukce seriálu \"Drive\" běžela ještě v týdnu, kdy 25. dubna 2007 ohlásila stanice jeho stažení z programu. Po zrušení seriálu poskytli producenti Tim Minear a Craig Silverstein fanouškům v létě 2007 rozhovor, ve kterém částečně popsali, co měli autoři v plánu a kam měl seriál ve své první řadě přibližně směřovat.\n\nV polovině ledna 2007 oznámila televize Fox datum premiéry seriálu – 15. dubna toho roku. Na konci března, s odvoláním na napnutý harmonogram produkce, ohlásila, že první řada seriálu bude rozdělena na dvě části. První šestidílný blok skončí 7. května a zbytek z třinácti objednaných epizod bude odvysílán později po určité přestávce, v níž měla být vysílána reality show \"On the Lot\".\n\nPrvní dva díly seriálu \"Drive\" byly stanicí Fox premiérově nasazeny na nedělní večer 15. dubna 2007 od 20 hodin. Následující díl byl další den již vysílán ve svém standardním časovém slotu, tj. v pondělí od 20 hodin, kde seriál nahradil ukončenou druhou řadu \"Útěku z vězení\" a kde měl nadále zůstat a vytvářet předskokana závěru šesté řady seriálu \"24 hodin\". Kvůli nízké sledovanosti, která nedosahovala takových hodnot, jaké si stanice představovala (průměrná sledovanost na epizodu byla 5,6 milionů diváků), však byl čtvrtý díl z 23. dubna poslední. O dva dny později byl seriál oficiálně stažen z vysílání a nahrazen reprízami \"Dr. House\".\n\nV Kanadě byly úvodní dva díly seriálu \"Drive\" odvysílány na CTV již 13. dubna 2007, tedy ještě před americkou premiérou.\n\nPočátkem května 2007 ohlásila televize Fox, že zbylé dvě natočené a dokončené epizody seriálu odvysílá dodatečně 4. července. Později bylo datum jejich vysílání přesunuto na 13. července a následně zcela zrušeno. Oba díly byly nakonec vydány online 16. července 2007 na profilu seriálu na síti MySpace.\n\nV Česku nebyl seriál \"Drive\" vysílán.\n\nServer \"Metacritic\" udělil, na základě výsledku 27 recenzí, seriálu \"Drive\" hodnocení 52 bodů ze 100.\n\nKritika ocenila Nathana Filliona, který se (po \"Firefly\") opět vrátil ke spolupráci s Timem Minearem a který „přinesl své roli svoje obvyklé charisma a závažnost“. Rovněž obsazení Melanie Lynskey jako mírné a tiché matky, o které si člověk těžko dokáže představit, že by mohla být součástí nějakého podobného závodu, byl krok dobrým směrem. Podle recenzí sice \"Drive\" postrádá „jedinečný feeling“ jiných Minearových seriálů, ten mu ovšem i tak dokázal dodat svůj „charakteristický vtip a půvab“.\n\nI přes svoji krátkou existenci si seriál dokázal najít fanoušky, kteří se po jeho stažení z vysílání pokoušeli zvrátit jeho osud a například pomocí petice chtěli dosáhnout alespoň jeho kompletního vydání na DVD.\n\nSeriál \"Drive\" (respektive jeho část) byl nominován na cenu Emmy v kategorii Nejlepší vizuální efekty v televizní minisérii, filmu nebo speciálu. Autoři byli pyšní na unikátní tříminutovou scénu se speciálním kamerovým efektem, v níž jsou beze střihu představovány v jedoucích autech na dálnici jednotlivé postavy (v prvním díle byla reálně využita pouze její část o délce přibližně 50 sekund), kterou chtěli nechat nominovat v kategorii Nejlepší vizuální efekty v dramatickém seriálu. Jenže seriál byl po čtyřech dílech stažen z vysílání, takže nenaplnil pravidla této kategorie, jež požadovala minimum šesti odvysílaných epizod. Producent vizuálních efektů Raoul Bolognini proto se souhlasem americké Televizní akademie přemluvil televizi Fox, aby celý klip, nazvaný podle úvodního dílu seriálu „The Starting Line“, umístila na své webové stránky. A právě tato scéna byla, jako vůbec první internetový klip v historii, nominována do kategorie televizních speciálů.\n\n"}
{"id": "321591", "url": "https://cs.wikipedia.org/wiki?curid=321591", "title": "Sekondi-Takoradi", "text": "Sekondi-Takoradi\n\nSekondi-Takoradi je město v Ghaně, hlavní město oblasti Západní region a zároveň je třetím největším průmyslovým a ekonomickým centrem Ghany.\n\nSekondi-Takoradi mělo v roce 2005 335 tisíc obyvatel. Hlavní hospodářskou aktivitou je těžba dřeva, výroba překližek a cigaret, stavba lodí a oprava železničních prostředků. V poslední době nabývá na významu také těžba ropy, která se odehrává při pobřeží.\n\nMěsto se skládá z dvou částí: města Sekondi a města Takoradi, které splynuly do jednoho města.\n\nStarší a rozlohou větší část tvoří Sekondi, které bylo založeno v roce 1903 jako malé těžařské městečko sloužící těžbě minerálů.\n\nTakoradi bylo založeno v roce 1928 jako první mořský přístav v Ghaně určený i pro zámořské lodě.\n\nPrvní evropské osídlení v této části Ghany je z období 17. století, kdy se zde vystřídali Holanďané, Švédové a Angličané, kteří zde vybudovali svou vojenskou základnu.\n\nBěhem druhé světové války zde byla strategicky důležitá letecká základna, ze které byly podniknuty letecké výpady proti nacistům pronikajícím do Egypta.\n\nV Takoradi existuje institut pro vzdělávání odborníků v technických profesích - Takoradský technický institut (Takoradi Technical Institute), který navštěvuje přes 1700 studentů.\n\nKromě tohoto institutu zde existuje také Ghana Secondary Technical School, Ahantaman Secondary school, Fijai Secondary School, Sekondi College, Adiembra Secondary School.\n\nPřístav je velmi dobře situován. Je takřka vstupní branou do jižní části Ghany a také do sahelských oblastí Burkiny Faso, Nigeru a Mali.\n\nV přístavu denně kotví přes 600 lodí, což tvoří 37% podíl námořní dopravy v Ghaně.\n\nPřístavem projde na 62 % národního exportu a 20 % národního importu, nejčastějším nákladem je mangan, bauxit a kakao.\n\nNachází se zde jeden z největších skladů v Africe.\n\nNa městském stadionu se v roce 2008 odehrály některé zápasy mistrovství Afriky ve fotbale.\n\n"}
{"id": "321593", "url": "https://cs.wikipedia.org/wiki?curid=321593", "title": "Kvalifikace na Mistrovství světa ve fotbale 2010 (UEFA) – skupina 7", "text": "Kvalifikace na Mistrovství světa ve fotbale 2010 (UEFA) – skupina 7\n\n\n<div id=\"Austria v France\">\n<div id=\"Romania v Lithuania\">\n<div id=\"Serbia v Faroe Islands\">\n<div id=\"Lithuania v Austria\">\n<div id=\"Faroe Islands v Romania\">\n<div id=\"France v Serbia\">\n<div id=\"Faroe Islands v Austria\">\n<div id=\"Romania v France\">\n<div id=\"Serbia v Lithuania\">\n<div id=\"Austria v Serbia\">\n<div id=\"Lithuania v Faroe Islands\">\n<div id=\"Romania v Serbia\">\n<div id=\"Lithuania v France\">\n<div id=\"Austria v Romania\">\n<div id=\"France v Lithuania\">\n<div id=\"Serbia v Austria\">\n<div id=\"Lithuania v Romania\">\n<div id=\"Faroe Islands v Serbia\">\n<div id=\"Faroe Islands v France\">\n<div id=\"Austria v Faroe Islands\">\n<div id=\"France v Romania\">\n<div id=\"Romania v Austria\">\n<div id=\"Serbia v France\">\n<div id=\"Faroe Islands v Lithuania\">\n<div id=\"Austria v Lithuania\">\n<div id=\"Serbia v Romania\">\n<div id=\"France v Faroe Islands\">\n<div id=\"France v Austria\">\n<div id=\"Lithuania v Serbia\">\n<div id=\"Romania v Faroe Islands\">\n"}
{"id": "321595", "url": "https://cs.wikipedia.org/wiki?curid=321595", "title": "Kvalifikace na Mistrovství světa ve fotbale 2010 (UEFA) – skupina 8", "text": "Kvalifikace na Mistrovství světa ve fotbale 2010 (UEFA) – skupina 8\n\n\n<div id=\"Cyprus v Italy\">\n<div id=\"Georgia v Republic of Ireland\">\n<div id=\"Montenegro v Bulgaria\">\n<div id=\"Italy v Georgia\">\n<div id=\"Montenegro v Republic of Ireland\">\n<div id=\"Bulgaria v Italy\">\n<div id=\"Georgia v Cyprus\">\n<div id=\"Italy v Montenegro\">\n<div id=\"Republic of Ireland v Cyprus\">\n<div id=\"Georgia v Bulgaria\">\n<div id=\"Republic of Ireland v Georgia\">\n<div id=\"Montenegro v Italy\">\n<div id=\"Cyprus v Georgia\">\n<div id=\"Republic of Ireland v Bulgaria\">\n<div id=\"Italy v Republic of Ireland\">\n<div id=\"Bulgaria v Cyprus\">\n<div id=\"Georgia v Montenegro\">\n<div id=\"Cyprus v Montenegro\">\n<div id=\"Bulgaria v Republic of Ireland\">\n<div id=\"Georgia v Italy\">\n<div id=\"Cyprus v Republic of Ireland\">\n<div id=\"Bulgaria v Montenegro\">\n<div id=\"Italy v Bulgaria\">\n<div id=\"Montenegro v Cyprus\">\n<div id=\"Republic of Ireland v Italy\">\n<div id=\"Cyprus v Bulgaria\">\n<div id=\"Montenegro v Georgia\">\n<div id=\"Italy v Cyprus\">\n<div id=\"Republic of Ireland v Montenegro\">\n<div id=\"Bulgaria v Georgia\">\n\n<div id=\"1\"> Utkání se původně mělo hrát v Tbilisi, ale z důvodu konfliktu v Jižní Osetii bylo rozhodnuto, že se zápas odehraje v Německu.\n"}
{"id": "321596", "url": "https://cs.wikipedia.org/wiki?curid=321596", "title": "Kvalifikace na Mistrovství světa ve fotbale 2010 (UEFA) – skupina 9", "text": "Kvalifikace na Mistrovství světa ve fotbale 2010 (UEFA) – skupina 9\n\n\n<div id=\"FYR Macedonia v Scotland\">\n<div id=\"Norway v Iceland\">\n<div id=\"Iceland v Scotland\">\n<div id=\"FYR Macedonia v Netherlands\">\n<div id=\"Scotland v Norway\">\n<div id=\"Netherlands v Iceland\">\n<div id=\"Iceland v FYR Macedonia\">\n<div id=\"Norway v Netherlands\">\n<div id=\"Netherlands v Scotland\">\n<div id=\"Scotland v Iceland\">\n<div id=\"Netherlands v FYR Macedonia\">\n<div id=\"Iceland v Netherlands\">\n<div id=\"FYR Macedonia v Norway\">\n<div id=\"FYR Macedonia v Iceland\">\n<div id=\"Netherlands v Norway\">\n<div id=\"Norway v Scotland\">\n<div id=\"Scotland v FYR Macedonia\">\n<div id=\"Iceland v Norway\">\n<div id=\"Scotland v Netherlands\">\n<div id=\"Norway v FYR Macedonia\">\n"}
{"id": "321604", "url": "https://cs.wikipedia.org/wiki?curid=321604", "title": "Kay Goldsworthy", "text": "Kay Goldsworthy\n\nKay Maree Goldsworthy (* 1956 Melbourne) je anglikánská duchovní, od 22. května 2008 pomocná biskupka arcidiecéze Perth. Je první a zatím jedinou ženou Australské anglikánské církve, která obdržela biskupské svěcení.\n\nGoldsworthy se narodila a vyrůstala ve věřící rodině v Melbourne. Uvedla o sobě, že nebyla moc dobrá studentka. Krátce bydlela se svou starší sestrou a pracovala v maloobchodě. V té době začala cítit povolání ke službě v církvi, ale nevěděla jak jej naplnit. Nevstoupila do kláštera, protože chtěla působit mezi lidmi ve světě. V roce 1980 začala studovala teologii na Trinity College v Melbourne. Roku 1986 byla jako jedna z prvních žen v Austrálii vysvěcena na jáhenku. Působila ve farnostech Thomastown, Epping, Deer Park a St. Albans. Poté se přestěhovala do severní Austrálie a stala se spirituálkou Perth College. v Mount Lawley. V roce 1992 přijala kněžské svěcení z rukou arcibiskupa Petera Carnleyho. Sloužila jako farářka farnosti sv. Davida v Applecross. V té době byla jmenována kanovnicí katedrály sv. Jiří v Perthu a arcijáhenkou Fremantle. Roku 2007 začala pracovat v arcidiecézi Perth. \n\n22. května 2008 se stala první ženou s biskupským svěcením v Australské anglikánské církvi. 21. března 2015 byla uvedena do úřadu biskupky gippslandské diecéze. Roku 2017 obdržela Řád Austrálie (AO) \"\"Jako průkopnice rovnosti a vzor všech žen v církevní správě a pastoraci. Za vynikající služby v oblasti náboženství v Australské anglikánské církvi.\"\" \n"}
{"id": "321608", "url": "https://cs.wikipedia.org/wiki?curid=321608", "title": "Karel Filip ze Schwarzenbergu", "text": "Karel Filip ze Schwarzenbergu\n\nKarel I. Filip ze Schwarzenbergu, německy \"\", (15. dubna 1771, Vídeň – 15. října 1820, Lipsko) byl český šlechtic, kníže z rodu Schwarzenbergů a polní maršál, jenž se proslavil v bojích proti republikánské i císařské Francii a Napoleonovi, a zároveň diplomat u carského dvora v Rusku a ve Francii u téhož císaře Napoleona. Byl zakladatelem mladší, tzv. orlické větve Schwarzenbergů, a tedy i prvním knížetem ze schwarzenberské sekundogenitury.\n\nKarel I. Filip se narodil jako druhorozený syn knížete a krumlovského vévody Jana Nepomuka I. ze Schwarzenbergu, což ho předurčilo pro vojenskou kariéru. Již v deseti letech byl jmenován kapitánem jezdeckého Wolfeggského pluku ve Švábsku, ale vlastního vojenského života se neúčastnil a vzdělával se doma. O jeho první vojenské zkušenosti se postaral rodinný přítel, polní maršál Franz Moritz Lacy, když mu v sedmnácti letech zařídil účast v tažení na Balkán proti Turkům v hodnosti poručíka brunšvicko-wolfenbüttelského jízdního pluku. V roce 1788 se vyznamenal při útoku na Šabac, načež byl povýšen na kapitána a dostal se do hlavního stanu k Ernstu Gideonu Laudonovi. V dalším postupu mu zabránila nemoc, která jej přinutila vrátit se zpět domů do Čech.\n\nKarel Filip se znovu dostal do bojů krátce po svém povýšení do hodnosti majora v roce 1790, když Francie v rámci velké francouzské revoluce vyhlásila válku Rakousku. Bojoval u dragounů v Nizozemí, v roce 1792 se však po pádu z koně musel z válečného pole vzdálit. Později jako podplukovník velel dobrovolnickému sboru hulánů, za rozhodující jezdecký útok při bitvě u Cateau-Cambrésis 26. dubna 1794 byl císařem Františkem II. osobně vyznamenám rytířským křížem řádu Marie Terezie.\n\nV roce 1799 se již jako generálmajor oženil s Marií Annou z Hohenfeldu, kněžnou Esterházy, ale již o několik měsíců později bojoval proti Francouzům na Rýně. V roce 1800 byl povýšen na polního podmaršálka. Po bitvě u Hohenlindenu, v níž byla rakouská armáda poražena generálem Moreauem, se Karlu Filipovi podařilo vyvést armádu z obklíčení, čímž ji uchránil před zkázou.\n\nVzhledem k tomu, že v této době nebylo neobvyklé konat krom vojenské služby také činnost diplomatickou, byl Karel Filip vyslán roku 1801 na dvůr čerstvě zvoleného cara Alexandra I., jemuž měl předat blahopřání od císaře Františka II. Ještě téhož roku se však vrátil do jižních Čech, kde si se svým starším bratrem Josefem II. rozdělil rodové dědictví.\n\nJosef II. se stal jakožto prvorozený syn po smrti otce Jana Nepomuka I. vládnoucím knížetem ze Schwarzenbergu a tedy i dědicem Schwarzenberského dominia v jižních Čechách. Nicméně od sepsání závěti a smrti 2. knížete ze Schwarzenbergu Ferdinanda Viléma Eusebia roku 1703 existovala nenaplněna tzv. klauzule o \"budoucím rozdělení rodu\". Ta předpokládala, že narodí-li se vládnoucímu knížeti dva zdraví synové, kteří dosáhnou dospělosti, a prokáže-li druhorozený syn náležité schopnosti, bude mu přidělena část rodového panství, čímž se rod rozdělí na dvě větve.\n\nJelikož byly tyto předpoklady naplněny, byl schwarzenberský rod po 99 letech rozdělen na tzv. primogenituru, hlavní a starší větev v čele s Josefem II., a na sekundogenituru, mladší větev orlickou v čele s Karlem I. Filipem. Josef II. si ponechal titul hlavy rodu a titul vévody krumlovského spolu s většinou Schwarzenberského dominia (panství Krumlov, Hluboká, Třeboň a další). Karel I. Filip získal panství jediné – orlické. To zároveň dalo název celé sekundogenituře – Schwarzenberg-Orlík. Jelikož byl v oné době orlický zámek krátce po požáru, zahájil Karel I. Filip jeho okamžité opravy.\n\nRozdělení rodu Schwarzenbergů trvalo téměř 190 let do doby, než JUDr. Jindřich Schwarzenberg, 16. vévoda krumlovský a člen primogenitury, adoptoval Karla Schwarzenberga, dědice sekundogenitury, v jehož osobě se obě větve opět znovuspojily.\n\nKarel I. Filip byl poté jmenován viceprezidentem dvorské válečné rady a císař František ho také pověřil vyjednáváním s bavorským kurfiřtem Maxmiliánem IV. Výsledkem tohoto jednání bylo, že Maxmilián přislíbil pomoc Rakousku a Rusku, pokud Napoleon nebude respektovat neutralitu Bavorska, ale tuto dohodu sám porušil a přidal se k Napoleonovi. Karel Filip se poté stal velitelem předvoje polního podmaršálka Karla Macka.\nMackovy schopnosti se ve válce nijak dobře neosvědčily a sám podmaršálek byl obklíčen a po několika dnech 19. října roku 1805 nucen kapitulovat. Oproti tomu Karel Filip v čele dvanácti eskadron jezdectva již 14. října prolomil francouzské obklíčení a stáhl se. Před bitvou u Slavkova doporučoval kníže Schwarzenberg počkat na zkonsolidování armády, ale car Alexandr nebyl této taktice nakloněn. Bitva byla zahájena dříve a skončila porážkou spojených rusko-rakouských vojsk. Poté Karel Filip nějakou dobu sloužil na diplomatické misi v Petrohradu. Roku 1809 se vyznamenal v bitvě u Wagramu, kde velel zadnímu voji, za což byl povýšen na generála kavalerie, porážku Rakušanů od Francouzů to však opět neodvrátilo. Téhož roku byl pasován na rytíře Řádu zlatého rouna.\n\nPo této porážce Rakouské císařství změnilo politiku vůči Francii na smířlivou a Karel Filip byl vyslán jako velvyslanec do Paříže kde vystřídal knížete Metternicha. Zprvu se knížeti Schwarzenbergovi ve Francii nelíbilo, kvůli vysoké kriminalitě a cenám. Jeho nejvýznamnějším zdejším úkolem bylo připravit sňatek mezi Napoleonem a dcerou císaře Františka I. Marií Luisou a upevnit rakousko-francouzské spojenectví. V roce 1810 se při příležitosti návratu novomanželů ze svatební cesty konala na půdě rakouského velvyslanectví v Paříži v hotelu de Montesson slavnost. Během ní však došlo k požáru, při němž uhořela mimo jiné i manželka velvyslancova bratra Paulie Schwarzenbergová. Tato rodinná tragédie velmi těžce zasáhla i Karla Filipa.\nNapoleon byl Karlu Filipovi nakloněn, jezdil s ním na hony a trávil s ním mnoho času při rozmluvách. Když se potom francouzskému císaři narodil potomek, Napoleon II., daroval císař ženě Karla Filipa skarabea, kterého si přivezl z tažení do Egypta. Není bez zajímavosti, že od té doby Napoleon prakticky všechny bitvy prohrál a Karel Filip zase vyhrál.\n\nV letech 1812–1813 se Napoleon rozhodl táhnout do Ruska a Karel Filip byl jmenován do čela rakouského pomocného sboru o síle 50 000 mužů. Kníže se této funkce ujal s rozpaky vzhledem k nedávnému spojenectví s Ruskem, a naopak k dřívějšímu nepřátelství s Francií. Doufal přitom, že rakouské sbory budou mít při tažení určitou autonomii, to však nebylo předem definováno. Zprvu nenaráželo rakouské vojsko na ruský odpor, ale později se střetlo s vojskem generála Alexandra Tormasova, kterého 12. srpna po bitvě u Poddubna donutilo k ústupu. Za to byl Karel Filip povýšen na maršála. Další postup armády zastavil z důvodu silných dešťů.\n\nMezitím ve Vídni došlo ke změně zahraniční politiky a ministr zahraničí Metternich ujistil cara Alexandra, že rakouské spojenectví s Francií není pevné. Vzhledem k  tomu, že se jednalo o soukromou korespondenci, Karel Filip se o ní nedozvěděl a marně žádal u řeky Styr o posily. Jeho postavení se začalo velmi rychle zhoršovat. Podařilo se mu sice obsadit Kobryň, ale to už jej francouzská \"Velká armáda\" ( od roku 1805 Grande Armée) žádala u Minsku o pomoc. Poté, co uhodily mrazy a Karel Filip se dozvěděl o katastrofálním neúspěchu Francouzů, začal jednat s ruským vrchním velitelem Kutuzovem a nakonec se mu tímto taktizováním podařilo vrátit se z Ruska s 20 000 bojeschopnými muži, zatímco Napoleon jich měl již jen stěží 7 000.\n\nKdyž se Karel Filip vrátil po tažení zpět do Paříže jako velvyslanec, upozornil Napoleona, že císař František je stále nakloněn všeobecnému míru, ale Napoleon jakákoli mírová jednání odmítl a Karel Filip se vrátil zpět do Vídně, kde byl jmenován do čela armády. Posléze vešla v platnost tajná dohoda mezi evropskými mocnostmi Rakouskem, Pruskem, Ruskem a Švédskem, v níž se tyto mocnosti zavázaly k boji proti Francii. Vrchním velitelem všech spojeneckých armád se stal Karel Filip, který do čela spojeneckého štábu jmenoval Josefa Václava Radeckého.\n\nZ tohoto období se zachovaly zprávy, které o Karlu Filipovi hovoří většinou jako o špatném nebo přinejlepším průměrném stratégovi. On sám však zřejmě za toto hodnocení zcela nemohl, jelikož mu veleli tři panovníci, habsburský František I., car Alexandr I. a pruský Fridrich Vilém III., kteří se často velmi lišili v názorech na vedení války, takže někdy stavěli vrchního velitele do nelehké situace. Navíc carovi poradci Michail Barclay de Tolly, Petr Wittgenstein a Karl Toll dost možná svévolně měnili rozkazy od vrchního velitele. Po prohrané bitvě u Drážďan se Karel Filip chtěl dokonce svého vůdcovství vzdát, ale nakonec tak neučinil.\nPrvního úspěchu se spojencům dostalo, když zastavili postup Francouzů do Čech u Chlumce. Při tomto vítězství se dokonce podařilo zajmout francouzského velícího generála Vandamma. V této době měli spojenci k dispozici kolem 160 000 rakouských a ruských vojáků, 60 000 pruských a 150 000 švédských vojáků, celkem tedy asi 370 000 mužů. Na druhé straně měl Napoleon pouze 185 000 francouzských vojáků, především nováčků, a jeden kontingent Sasů.\n\nFrancouzi nejprve drželi obranné postavení na Labi, ale později se stáhli k Lipsku, protože hrozilo vysoké nebezpečí obklíčení od Rakušanů z jihu a Prusů ze severovýchodu. Zde pak došlo k známé bitvě národů u Lipska, největší vojenské srážce do první světové války. Tuto bitvu alianti vyhráli, na čemž měl lví podíl právě Karel Filip. Za to také dostal od Františka I. velký kříž Marie Terezie, od Alexandra I. velký kříž svatého Jiří a od Fridricha Viléma III. Černou orlici. I přesto, že Karel Filip musel řešit několik vnitrospojeneckých problémů, proběhla cesta do Paříže bez útoků oslabené francouzské armády a město 30. března 1814 kapitulovalo. Poté mu císař František I. polepšil erb o srdeční štítek císařského znaku se vztyčeným mečem. Kníže Schwarzenberg byl též vyznamenán zlatým válečným křížem. V roce 1814 se také stal prezidentem dvorské vojenské rady. Po nedlouhém období míru utekl Napoleon z Elby a Karel Filip se opět musel vrátit do boje. Domů se mohl konečně vrátit až po bitvě u Waterloo, které se ovšem nezúčastnil. Za svoje úspěchy byl v témže roce vyznamenán ještě dánským vojenským Řádem slona.\n\nJiž 15. října 1815 uvítal Karel Filip v Čechách Alexandra I. na Orlíku a další den ho doprovodil ke svému bratrovi do Českého Krumlova. Klidného života si kníže dlouho neužíval. Již roku 1817 byl raněn mrtvicí a ochrnul na pravou ruku a nohy. Jeho stav se poněkud zlepšil po pobytu v Karlových Varech. Toto zlepšení však bylo jen přechodné. Roku 1819 byl jmenován ministrem, ale jeho stav se opět zhoršil, a navíc se přidaly úzkostné stavy, a proto se přestěhoval do Prahy. Na jaře 1820 se vydal do Lipska k zakladateli homeopatie Samuelu Hahnemannovi. Ani homeopatie však polního maršála nezachránila a on ještě téhož roku zemřel. Jeho tělo bylo pochováno ve hřbitovním kostele sv. Jiljí v Domaníně u Třeboně a srdce v kapli na Orlíku, později, v únoru 1865, bylo jeho tělo přeneseno do nové hrobky na Orlíku.\n\n\n\n"}
{"id": "321610", "url": "https://cs.wikipedia.org/wiki?curid=321610", "title": "Australská anglikánská církev", "text": "Australská anglikánská církev\n\nAustralská anglikánská církev (angl. \"Anglican Church of Australia\"; do roku 1981 \"Church of England in Australia and Tasmania\") je církev anglikánského společenství působící na území Austrálie. Hlásí se k ní asi 20 % obyvatel země, což ji činí tamní druhou největší církví (za katolickou církví, k níž se hlásí asi 25 % obyvatel).\n\n"}
{"id": "321611", "url": "https://cs.wikipedia.org/wiki?curid=321611", "title": "Kvalifikace na Mistrovství světa ve fotbale 2010 (AFC)", "text": "Kvalifikace na Mistrovství světa ve fotbale 2010 (AFC)\n\nKvalifikace na Mistrovství světa ve fotbale 2010 zóny AFC určila 4 účastníky finálového turnaje a jednoho účastníka mezikontinentální baráže s vítězem zóny OFC.\n\nCelky byly rozděleny do žebříčku podle jejich výsledků v minulé kvalifikaci na MS. Pětice nejlepších byla nasazena přímo do první skupinové fáze (Austrálie, Jižní Korea, Saúdská Arábie, Japonsko, Írán). Zbylé celky se účastnily 1. předkola, které se hrálo systémem doma-venku. Vítězové 1. předkola byli podle tohoto žebříčku seřazeni ještě jednou a 11 nejlepších postoupilo přímo do první skupinové fáze, zatímco 8 nejhorších vítězů 1. předkola bylo nuceno hrát 2. předkolo o zbylá 4 místa v 1. skupinové fázi. To se hrálo také systémem doma-venku.\n\nDvacítka týmů byla v první skupinové fázi rozdělena do 5 skupin po 4 týmech. Tato fáze se hrála od února do června 2008. Vítězové skupin a týmy na druhých místech postoupili do druhé skupinové fáze. V ní bylo 10 týmů rozděleno do dvou skupin po 5 týmech a hrála se od září 2008 do června 2009. Vítězové skupin a týmy z druhých míst druhé skupinové fáze se kvalifikovaly na mistrovství světa. Dva týmy na třetích místech ve druhé skupinové fázi hrály mezi sebou v září 2009 baráž, jejíž vítěz narazil v přímém souboji o kvalifikační místenku na vítěze zóny OFC. Baráž AFC/OFC se hrála v říjnu a listopadu 2009.\n\nPrvní předkolo se hrálo v říjnu 2007.\n\nKvůli bezpečnostním důvodům odehrál Irák svůj domácí zápas v Sýrii, Palestina odehrála svůj domácí zápas v Kataru a Afghánistán odehrál svůj domácí zápas v Tádžikistánu.\n\nBhútán se na poslední chvíli zřekl účasti.\n\nGuam se na poslední chvíli zřekl účasti.\n\nFIFA rozhodla kvůli bezpečnostním důvodům o přestěhování domácího zápasu z Myanmaru do Malajsie.\n\nVýchodní Timor odehrál svůj domácí zápas v Indonésii.\n\nPalestina nemohla do Singapuru přijet, a tak prohrála kontumačně.\n\nDruhé předkolo se hrálo v listopadu 2007.\n\n<div id=\"Australia v Qatar\">\n<div id=\"Iraq v China PR\">\n<div id=\"China PR v Australia\">\n<div id=\"Qatar v Iraq\">\n<div id=\"Australia v Iraq\">\n<div id=\"Qatar v China PR\">\n<div id=\"China PR v Qatar\">\n<div id=\"Iraq v Australia\">\n<div id=\"China PR v Iraq\">\n<div id=\"Qatar v Australia\">\n<div id=\"Australia v China PR\">\n<div id=\"Iraq v Qatar\">\n\n<div id=\"1\"> Z bezpečnostních důvodů byly všechny domácí zápasy Iráku hrány ve Spojených arabských emirátech - v Dubaji.\n\n<div id=\"Japan v Thailand\">\n<div id=\"Oman v Bahrain\">\n<div id=\"Thailand v Oman\">\n<div id=\"Bahrain v Japan\">\n<div id=\"Japan v Oman\">\n<div id=\"Thailand v Bahrain\">\n<div id=\"Oman v Japan\">\n<div id=\"Bahrain v Thailand\">\n<div id=\"Thailand v Japan\">\n<div id=\"Bahrain v Oman\">\n<div id=\"Japan v Bahrain\">\n<div id=\"Oman v Thailand\">\n\n<div id=\"Korea Republic v Turkmenistan\">\n<div id=\"Jordan v Korea DPR\">\n<div id=\"Korea DPR v Korea Republic\">\n<div id=\"Turkmenistan v Jordan\">\n<div id=\"Korea Republic v Jordan\">\n<div id=\"Turkmenistan v Korea DPR\">\n<div id=\"Korea DPR v Turkmenistan\">\n<div id=\"Jordan v Korea Republic\">\n<div id=\"Korea DPR v Jordan\">\n<div id=\"Turkmenistan v Korea Republic\">\n<div id=\"Korea Republic v Korea DPR\">\n<div id=\"Jordan v Turkmenistan\">\n\n<div id=\"2\"> Zápas se hrál z politických důvodů v Šanghaji místo v Pyongyangu.\n\n<div id=\"Lebanon v Uzbekistan\">\n<div id=\"Saudi Arabia v Singapur\">\n<div id=\"Uzbekistan v Saudi Arabia\">\n<div id=\"Singapur v Lebanon\">\n<div id=\"Singapur v Uzbekistan\">\n<div id=\"Saudi Arabia v Lebanon\">\n<div id=\"Uzbekistan v Singapur\">\n<div id=\"Lebanon v Saudi Arabia\">\n<div id=\"Singapur v Saudi Arabia\">\n<div id=\"Uzbekistan v Lebanon\">\n<div id=\"Saudi Arabia v Uzbekistan\">\n<div id=\"Lebanon v Singapur\">\n\n<div id=\"3\"> Zápas se hrál místo v Bejrútu v Rijádu.\n\n<div id=\"Iran v Syria\">\n<div id=\"United Arab Emirates v Kuwait\">\n<div id=\"Syria v United Arab Emirates\">\n<div id=\"Kuwait v Iran\">\n<div id=\"Syria v Kuwait\">\n<div id=\"Iran v United Arab Emirates\">\n<div id=\"United Arab Emirates v Iran\">\n<div id=\"Kuwait v Syria\">\n<div id=\"Syria v Iran\">\n<div id=\"Kuwait v United Arab Emirates\">\n<div id=\"Iran v Kuwait\">\n<div id=\"United Arab Emirates v Syria\">\n\nDva nejlepší celky z každé skupiny první fáze postoupily do druhé skupinové fáze. Zde byly rozlosovány do dvou skupin po pěti týmech.\n\nPrvní dva týmy z obou skupin postoupily na mistrovství světa, zatímco celky na 3. místech obou skupin hrály o 5. místo zaručující účast v baráži proti vítězi kvalifikace zóny OFC.\n\n<div id=\"BHR v JPN\">\n<div id=\"QAT v UZB\">\n<div id=\"UZB v AUS\">\n<div id=\"QAT v BHR\">\n<div id=\"AUS v QAT\">\n<div id=\"JPN v UZB\">\n<div id=\"QAT v JPN\">\n<div id=\"BHR v AUS\">\n<div id=\"UZB v BHR\">\n<div id=\"JPN v AUS\">\n<div id=\"JPN v BHR\">\n<div id=\"UZB v QAT\">\n<div id=\"AUS v UZB\">\n<div id=\"BHR v QAT\">\n<div id=\"QAT v AUS\">\n<div id=\"UZB v JPN\">\n<div id=\"JPN v QAT\">\n<div id=\"AUS v BHR\">\n<div id=\"BHR v UZB\">\n<div id=\"AUS v JPN\">\n\n<div id=\"KSA v IRN\">\n<div id=\"UAE v Korea DPR\">\n<div id=\"Korea DPR v Korea Republic\">\n<div id=\"UAE v KSA\">\n<div id=\"Korea Republic v UAE\">\n<div id=\"IRN v Korea DPR\">\n<div id=\"UAE v IRN\">\n<div id=\"KSA v Korea Republic\">\n<div id=\"Korea DPR v KSA\">\n<div id=\"IRN v Korea Republic\">\n<div id=\"IRN v KSA\">\n<div id=\"Korea DPR v UAE\">\n<div id=\"Korea Republic v Korea DPR\">\n<div id=\"KSA v UAE\">\n<div id=\"UAE v Korea Republic\">\n<div id=\"Korea DPR v IRN\">\n<div id=\"IRN v UAE\">\n<div id=\"Korea Republic v KSA\">\n<div id=\"KSA v Korea DPR\">\n<div id=\"Korea Republic v IRN\">\n\n<div id=\"4\"> Z politických důvodů hráno v Číně.\n\nTato baráž se hrála v září 2009 mezi třetími celky obou skupin druhé skupinové fáze. Hrálo se systémem doma-venku. Vítěz postoupil do mezikontinentální baráže proti vítězi kvalifikační zóny OFC.\n\n\nV této baráži se utkal vítěz dvojutkání o 5. místo v zóně AFC s vítězem kvalifikační zóny OFC. Vítěz této baráže postoupil na Mistrovství světa ve fotbale 2010.\n\n"}
{"id": "321613", "url": "https://cs.wikipedia.org/wiki?curid=321613", "title": "Karl Wilhelm von Dalla Torre", "text": "Karl Wilhelm von Dalla Torre\n\nKarl Wilhelm von Dalla Torre (14. července 1850 Kitzbühel – 6. dubna 1928 Innsbruck) byl rakouský entomolog, který se zabýval i botanikou.\n\nDalla Torre studoval přírodní vědy na universitě v Innsbrucku. Později zde pracoval jako entomolog v roce 1874 získal doktorát a v roce 1895 se stal profesorem. Napsal více jak 100 vědeckých publikací. Ve vědeckých jménech je udáván jako „Dalla Torre“. \n\n\nDalší práce o hmyzu, Lepidoptera, Coleoptera a Hymenoptera viz odkazy.\n\n"}
{"id": "321614", "url": "https://cs.wikipedia.org/wiki?curid=321614", "title": "Liga arabských států a Arabsko-izraelský konflikt", "text": "Liga arabských států a Arabsko-izraelský konflikt\n\nTento článek pojednává o roli Ligy arabských států v Arabsko-izraelském konfliktu.\n\nKe konci druhé světové války byli palestinští Arabové bez jakéhokoliv vůdce. Jeruzalémský muftí Hadž Amín al-Husajní byl již od roku 1937 v exilu v nacisty okupované Evropě, kde aktivně kolaboroval s vůdci německé národně-socialistické strany (NSDAP). Když válka skončila, podařilo se mu uniknout do Egypta, kde zůstal až do své smrti v roce 1974. Jeho bratr Džamíl al-Husajní byl během války internován v Jižní Rhodesii.\n\nV listopadu 1945 Liga arabských států znovu obnovila Vysokou arabskou komisi jakožto vrchní výkonný orgán palestinských Arabů na území Britského mandátu Palestina, nicméně ta se kvůli vnitřním rozepřím rozpadla. V červnu 1946 však byla obnovena a v roce 1947 v jejím čele stál Amin al-Husajní, jakožto předseda, a Džamíl al-Husajní, jakožto místopředseda.\n\nOd roku 1945 tajně vyjednával jordánský král Abdulláh s Židovskou agenturou o rozdělení Palestiny mezi Židy a Zajordánsko. Na utajované schůzce 17. listopadu 1947 mezi Goldou Meirovou a Abduláhem, Meirová potvrdila, že na Zajordánské převzetí arabské části Palestiny je pohlíženo příznivě. Na druhé schůzce, která se konala 10. května 1948 Abduláh odmítl potvrdit své prohlášení o existující dohodě, nicméně opustil Meirovou s dojmem, že po založení židovského státu a blížící se válce s Izraelem uzavře mír.\n\n2. prosince 1945 rada Ligy arabských zemí vyhlásila formální bojkot na zboží vyrobené židovskými společnostmi v mandátní Palestině: \"„Židovské produkty a vyrobené zboží je pro arabské země považováno za nepřijatelné.“\" Všechny arabské \"„instituce, organizace, obchodníci, zástupci komise a jednotlivci“\" byli vyzváni \"„aby odmítli se podílet, distribuovat nebo konzumovat sionistické produkty nebo vyrobené zboží.“\"\n\nDen po vyhlášení nezávislosti Státu Izrael skončil britský mandát nad Palestinou a šest členů Arabské ligy, Irák, Sýrie, Libanon, Zajordánsko, Egypt a Saúdská Arábie, podporovaných dalšími členy (významně Jemenem), koordinovaly útok na Izrael v nadcházející Válce o nezávislost a výslovně prohlašovali, že jejich cílem je zničení nově vzniklého židovského státu. V den vyhlášení nezávislosti vyhlásil generální tajemník Arabské ligy, Azzam Paša, džihád (svatou válku) za dobytí Palestiny a přímo prohlásil: \"„Bude to vyhlazovací válka, o které se bude mluvit, jako o mongolských masakrech a křižácích!“\" Navzdory této rétorice byli arabští vůdci nejednotní. Egypt věděl o Abduláhově dohodě s Meirovou a byl rozhodnut zmařit jordánské teritoriální ambice, „z toho důvodu se v podstatě změnila koncepce arabské války od jednotné snahy dobýt části rodícího se židovského státu a jeho možného zničení, k mnohostrannému pokusu o zabrání arabských oblastí v zemi.“\n\n„Klíčovým prvkem arabských plánů bylo naprosté přehlížení Palestinců... To výstižně reflektovalo politickou skutečnost: Vojenská porážka během dubna-května je učinila nedůležitými. Arabská liga během první poloviny roku 1948 neustále odmítala Husajního požadavky na ustanovení exilové vlády... Pod silným egyptským tlakem, který plynul z obavy z hašemitské kontroly nad Palestinci, však nakonec politická komise Arabské ligy v polovině září schválila ustanovení palestinské „vlády“.“\n\nZ důsledků Dohod o příměří z roku 1949 připadl Západní břeh a Východní Jeruzalém pod správu Jordánsku, zatímco Pásmo Gazy bylo okupováno Egyptem až do Šestidenní války v roce 1967. Během prvních měsíců roku 1950 byl Izrael a Jordánsko velmi blízko vzájemné pětileté mírové dohodě, avšak v dubnu téhož roku Arabská liga se usnesla, že jakýkoliv její členský stát, který uzavře s Izraelem separátní ekonomickou, politickou nebo vojenskou dohodu bude z tohoto společenství vyloučen. Tato dohoda tak díky tlaku ze strany Arabské ligy a díky zavraždění krále Abduláha nebyla nikdy schválena.\n\nJákov Lozowik tvrdí, že „to nebyli sami Palestinci, kteří se po porážce v roce 1948 rozhodli vytvořit OOP; Arabská Liga ji vytvořila v roce 1964, aby napadla Izrael. Po mnoho let byla palestinská nezávislost mimo arabskou agendu, nyní se vrátila. Vytvoření OOP bylo přeludem války, nikoliv jejím výsledkem, cílem bylo zničit Izrael, ne napravit neštěstí Palestinců, což mohlo být provedeno arabskými státy bez ohledu na Izrael.“\n\n1. září 1967 byla ve vlně emocí po Araby prohrané Šestidenní válce přijata tzv. Chartúmská rezoluce, která vzešla ze setkání vůdců osmi států Arabské ligy. Odstavec 3 této rezoluce obsahoval především tyto body:\n\nV letech 1979-1989 bylo Egyptu pozastaveno členství v Arabské lize, kvůli návštěvě prezidenta Anwara Sadata v Jeruzalémě a následné Egyptsko-izraelské mírové smlouvě.\n\n15. listopadu 1988 uznala Liga arabský států Palestinskou národní radou jednostranně vyhlášený Stát Palestina. V tuto chvíli se OOP nacházela v Tunisku a nad žádnou části Palestiny neměla vliv.\n\nV roce 2002 nabídla Saúdská Arábie na summitu Ligy arabských států v Bejrútu mírový plán. Plán se zakládal na rezolucích Rady bezpečnosti OSN č. 242 a č. 338, ale obsahoval více požadavků, v podstatě žádal plné stažení se do hranice zelené linie z roku 1949 a plnou normalizaci vztahů s arabským světem. Tento návrh byl Arabskou ligou jednomyslně odmítnut. \n\nV reakci na tento návrh prohlásil izraelský ministr zahraničí Šimon Peres: \"„... saúdský krok je velmi důležitý, ale není možné jej přijmout, pokud terorismus nekončí... je ... jasné, že všechny detaily jakéhokoliv mírového plánu musí být diskutovány přímo mezi Izraelem a Palestinci, a aby to bylo možné, musí se Palestinská autonomie vzdát teroru, děsivých činů, kterých jsme byli svědky minulou noc v Netanji,“\" čímž odkázal na sebevražedný útok v Netanji.\n\n25. července 2007 se setkali ministři zahraničí Jordánska (Abdul Ilah Khatib) a Egypta (Ahmed Aboul Gheil), jmenovaní Arabskou ligou s izraelským premiérem Ehudem Olmertem, ministryní zahraničí Cipi Livni a ministrem obrany Ehudem Barakem, což bylo poprvé, co izraelská vláda oficiálně přijala delegaci ze strany Arabské ligy.\n"}
{"id": "321616", "url": "https://cs.wikipedia.org/wiki?curid=321616", "title": "The Best of Tubular Bells", "text": "The Best of Tubular Bells\n\nThe Best of Tubular Bells je desáté výběrové album britského multiinstrumentalisty Mika Oldfielda. Bylo vydáno v létě 2001 (viz 2001 v hudbě) a v britském žebříčku prodejnosti hudebních alb se umístilo nejvýše na 60. místě.\n\nAlbum \"The Best of Tubular Bells\" je zajímavé tím, že obsahuje části všech dosud vydaných verzí alba \"Tubular Bells\". Tedy kromě výňatků z originální verze z roku 1973 se na desce \"The Best of Tubular Bells\" nachází části z \"The Orchestral Tubular Bells\" (1975), koncertní verze z alba \"Exposed\" (1979) a skladby z \"Tubular Bells II\" (1992), \"Tubular Bells III\" (1998) a \"The Millennium Bell\" (1999). Výňatky v první polovině alba na sebe plynule navazují, takže vytváří první polovinu „Zvonů“, která je vytvořena z originální verze, orchestrální varianty a nahrávky koncertní. Na výběru úryvků pro toto album se podílel i sám Oldfield.\n\n\n"}
{"id": "321620", "url": "https://cs.wikipedia.org/wiki?curid=321620", "title": "Josef Náhlovský", "text": "Josef Náhlovský\n\nJosef Alois Náhlovský (* 15. prosince 1949 Lom u Mostu) je český herec, komik a bavič, původním povoláním učitel českého jazyka. Vystudoval pedagogiku čeština–dějepis. Ve svých výstupech zaujímá roli vychytralého prosťáčka, který na způsob hloupého Honzy úspěšně překoná všechny nástrahy. \n\nPůvodně začínal v Ústí nad Labem jakožto moderátor – společně s bavičem Petrem Novotným jako speaker u hudební skupiny Fešáci. Tvořil komickou dvojici se svým hereckým partnerem a kolegou Josefem Mladým, spolupracuje také s moderátorem a bavičem Karlem Šípem. Je autorem humoristické teorie o fiktivním národu starých Krušnohorců, kterou zpracoval do své humoristické knihy \"Krušnohorská kronika\" (ilustroval Štěpán Mareš). Sám sebe také často označuje termínem \"poslední žijící Krušnohorec\".\n\n\n\n"}
{"id": "321622", "url": "https://cs.wikipedia.org/wiki?curid=321622", "title": "Collection (album, Mike Oldfield)", "text": "Collection (album, Mike Oldfield)\n\nCollection je jedenácté výběrové album britského multiinstrumentalisty Mika Oldfielda. Bylo vydáno na jaře 2002 (viz 2002 v hudbě) a v britském žebříčku prodejnosti hudebních alb se neumístilo.\n\nDalší „klasickou“ kompilaci vydal Oldfield po pětileté přestávce (album „The Best of Tubular Bells“ není zcela běžné výběrové album). Deska s jednoduchým názvem \"Collection\" obsahuje dva disky, na kterých se nalézá výběr známých hitů Mika Oldfielda. Na prvním CD se nachází výhradně zpívané písničky (vyjma dvou instrumentálních skladeb). Druhé CD potom obsahuje právě kratší instrumentálky či výňatky z dlouhých kompozic (např. z \"Tubular Bells\").\n\n\n\n"}
{"id": "321628", "url": "https://cs.wikipedia.org/wiki?curid=321628", "title": "Harms", "text": "Harms\n\nHarms je příjmení mnoha lidí, např.:\n\n"}
{"id": "321634", "url": "https://cs.wikipedia.org/wiki?curid=321634", "title": "K-21", "text": "K-21\n\nK-21 byla sovětská ponorka třídy K, nazvaná \"Krejserskaja\" (česky: Křížníková), neoficiálně pojmenovaná jako \"Kaťuša\". Na vodu byla spuštěna v Leningradě 16. srpna 1939. Jejím největším oficiálním úspěchem mělo být zasažení německé bitevní lodě Tirpitz dvěma torpédy dne 5. července 1942 v rámci akcí při ochraně konvoje PQ 17. Německá strana však poškození své lodě odmítla i přesto, že Tirpitz odeplul z místa bojů následující den sníženou rychlostí do Trondheimu a v docích na opravě zůstal od 8. července - 6. září 1942. Za tento čin ve Velké vlastenecké válce byla ponorka K-21 vyznamenána Řádem Rudého praporu. Ze sovětské flotily byla vyřazena 11. září 1954.\n\n"}
{"id": "321638", "url": "https://cs.wikipedia.org/wiki?curid=321638", "title": "Jan Sychra", "text": "Jan Sychra\n\nJan Sychra (* 21. března 1969, Brno, Československo) je český sportovní střelec (skeetař), reprezentant České republiky a Dukly Hradec Králové.\n\nČtyřikrát si vybojoval účast na olympijských hrách, třikrát se her účastnil. V roce 1996 v Atlantě vybojoval 15. místo, v Athénách v roce 2004 9. místo, na hry v roce 2000 v Sydney se nakonec i přes vybojovanou účast nepodíval. V roce 2008 reprezentoval ČR na olympijských hrách v čínském Pekingu. V soutěži skeetařů nastřílel 117 bodů a k postupu do šestičlenného finále mu chyběly dva úspěšné zásahy. Celkově obsadil 16. místo.\n\nV roce 2010 vyhrál mistrovství Evropy ve skeetu v Kazani a získal tak své první „velké“ zlato.\n\nNa letních olympijských hrách v Londýně se umístil na šestém místě.\n\n"}
{"id": "321643", "url": "https://cs.wikipedia.org/wiki?curid=321643", "title": "Douglas F4D Skyray", "text": "Douglas F4D Skyray\n\nDouglas F4D Skyray (F-6 Skyray) byl proudový palubní stíhací letoun postavený výrobcem Douglas Aircraft pro americké námořnictvo na počátku studené války. Přestože byl operačně používán jen krátkou dobu a nikdy nebyl použit ve skutečném boji, byl vůbec prvním palubním letounem, který se stal držitelem absolutního světového rychlostního rekordu. Byl také prvním palubním letounem amerického námořnictva, který byl schopný dosáhnout nadzvukové rychlosti ve vodorovném letu.\n\nTyp F4D Skyray byl vyvinut na základě specifikací amerického námořnictva z roku 1947, které požadovaly stíhací letoun, schopný zničit cíl letící ve výšce 15 240 metrů a to do 5 minut od zjištění jeho polohy. Na podobě letounu se podepsala i touha amarického námořnictva získat letoun, který by využíval aerodynamických koncepcí německého aerodynamika Alexandra Lippische (autora bezocasé raketové stíhačky Messerschmitt Me 163) z doby druhé světové války. Ze Skyraye byl vyvinut ještě typ Douglas F5D Skylancer, jehož vývoj ale byl zastaven.\n\nV konstrukci F4D bylo použito široké, okrouhlé delta křídlo s kulatými konci. Letoun dostal přezdívku podle rejnoka manta, kterého připomíná. Tlusté kořeny křídel obsahovaly vstupy vzduchu do motoru. Palivové nádrže byly jak v trupu letounu, tak v jeho křídlech. Na náběžné hraně křídla byly sloty, které měly zvýšit vztlak při vzletu a přistání. Na odtokové hraně křídel byly elevony, které sloužily k ovládání letounu.\n\nLetoun měl pohánět motor Westinghouse J40, jehož vývoj ale nebyl úspěšný. Pro zálet a úvodní období zkoušek jej pro úsporu času zastoupil motor Allison J35-A-17 o tahu 22,6 kN. Naštěstí konzervativní konstruktéři Douglasu počítali i s alternativními motory a proto byl nakonec použit motor Pratt & Whitney J57, který byl větší a výkonnější. Sériová výroba letounu probíhala v letech 1950–1958. Námořnictvo získalo první kusy v roce 1956 a námořní pěchota v roce následujícím. Celkem bylo postaveno 419 kusů hlavní sériové varianty F4D-1. Jiné varianty zůstaly jen ve fázi projektu.\n\nTyp F4D se vyznačoval především výbornou stoupavostí. I v této kategorii vytvořil řadu rekordů. Byl schopný vystoupat do výšky 15 000 metrů za pouhé 2 minuty a 36 sekund, přičemž po celou dobu stoupal pod úhlem 70°.\n\nPrvní jednotkou provozující typ F4D-1 byla v dubnu 1956 squadrona \"VC-3\". Jednotka byla později přeznačena na \"VFAW-3\" a jako jediná jednotka námořnictva byla zařazena do systému protivzdušné obrany NORAD a sídlila v San Diegu. Do boje se však typ nikdy nedostal. V roce 1962 došlo k přeznačení amerických letounů a Skyray dostal nové označení F-6A. V té době letoun provozovaly už jen čtyři squadrony námořnictva (\"VFAW-3, VMF-114, VMF-513, VMF(AW)-542\") a tři rezervní squadrony (\"VMF-215, VF-881, VF-882\"). Jako úplně poslední tento typ v únoru 1964 vyřadila jednotka \"VMF(AW)-542\".\n\nNa poměrně rychlém vyřazení typu měl velký podíl fakt, že byl navržen pro záchytné stíhání bombardéru ve vysokých výškách a na jiné bojové úkoly se již příliš nehodil. Po vyřazení typu byly čtyři kusy až do roku 1969 používány NACA (brzy se změnila na NASA) k pokusným úkolům.\n\n\n\n\n\n"}
{"id": "321644", "url": "https://cs.wikipedia.org/wiki?curid=321644", "title": "Alavieska", "text": "Alavieska\n\nAlavieska je obec v provincii Severní Pohjanmaa. Počet obyvatel obce je 2 799 (2008), rozloha 252,98 km² (z toho 1,66 km² připadá na vodní plochy). Hustota zalidnění je pak 11,14 obyv./km². Obec je finskojazyčná.\n\nObec Alavieska tvoří tyto vesnice: Kirkonkylä, Kähtävä, Someronkylä, Taluskylä, Kääntä, Jukulainen, Saarenkylä\n"}
{"id": "321652", "url": "https://cs.wikipedia.org/wiki?curid=321652", "title": "Kalajoki", "text": "Kalajoki\n\nKalajoki je město a obec v provincii Severní Pohjanmaa. Počet obyvatel obce je 9 418 (2008), rozloha 1 741,50 km² (z toho 1 069,24 km² připadá na moře a 5,34km² na vnitrozemské vodní plochy). Hustota zalidnění je pak 14,12 obyv./km². Obec je finskojazyčná. Status města získalo Kalajoki v roce 2002. Kalajoki je známým turistickým cílem, především díky dlouhým písečným plážím a s nimi spojeným aktivitám.\n\nMěsto Kalajoki tvoří tyto vesnice: Vasankari, Plassi, Mehtäkylä, Pohjankylä, Pitkäsenkylä, Etelänkylä, Kääntä, Tynkä, Rahja, Kurikkala, Kärkinen, Typpö, Rautio\n\n\n\n"}
{"id": "321658", "url": "https://cs.wikipedia.org/wiki?curid=321658", "title": "Dido (rozcestník)", "text": "Dido (rozcestník)\n\nDido bylo jméno či pseudonym řady významných osobností\n\n"}
{"id": "321659", "url": "https://cs.wikipedia.org/wiki?curid=321659", "title": "Serov", "text": "Serov\n\nSerov je město v Ruské federaci ve Sverdlovské oblasti. Počet obyvatel činí 98,5 tisíce. Je to velký průmyslový, kulturní a dopravní uzel Sverdlovské oblasti. Nachází se na jejím severu, na východním svahu pohoří Ural, na hranici mezi Středním a Severním Uralem. Městem protéká řeka Kakva, pravý přítok řeky Sosvy (povodí Obu). Vzdálenost do Jekatěrinburgu: vlakem – 388 km, po dálnici – 344 km.\n\nPodle archeologických nálezů byla oblast obydlena etnikem Mansi. Na počátku ruské kolonizace Sibiře bylo na místě Sverdlova jen několik malých vesnic. Teprve v roce 1894 byla na březích řeky Kakvy zahájena stavba ocelárny. Město bylo nazváno Naděždinsk podle Naděždy Michajlovny Polovcové, manželky státního sekretáře a podnikatele Alexandra Alexandroviče Polovcova. V roce 1934 bylo město přejmenováno na Kabakovsk na počest významného stranického činitele Ivana Dmitrijeviče Kabakova, ten však upadl v nemilost a v období Velkého teroru byl vyloučen ze strany, uvězněn a popraven, proto byl v roce 1937 městu navrácen původní název. Nynější název město získalo rozhodnutím Nejvyššího sovětu SSSR ze 7. června 1939, kdy byl Naděždinsk přejmenován na počest legendárního sovětského letce Anatolije Konstantinoviče Serova.\n\n\n"}
{"id": "321660", "url": "https://cs.wikipedia.org/wiki?curid=321660", "title": "Pozdní doba", "text": "Pozdní doba\n\nPozdní doba (665–332 př. n. l.) je moderní označení užívané v egyptologii pro historické období dějin starověkého Egypta zahrnující období vlády 26. dynastie až 30. dynastie a dále po ní následující 2. perské nadvlády. Někteří badatelé ovšem k Pozdní době přiřazují už 25. dynastii od jejího ovládnutí celého Egypta; v tom případě by trvala od roku 715 př. n. l. Pozdní doba následovala po Třetí přechodné době a předcházela Řecko-římskou dobu zahájenou dobytím Egypta Alexandrem Velikým.\n\n"}
{"id": "321661", "url": "https://cs.wikipedia.org/wiki?curid=321661", "title": "Kontaktní otisk", "text": "Kontaktní otisk\n\nKontaktní otisk nebo kontaktní kopie ve fotografii označuje pozitivní obraz, který vznikne kontaktním kopírováním negativu na pozitivní materiál — fotografický papír nebo film. Kopírování se neprovádí s pomocí optické soustavy, jako u optického kopírování, ale prosvícením negativu, který je v přímém kontaktu s pozitivem. Tímto způsobem vznikne ostrý obraz 1:1 s kresbou v detailech.\n\nMetodu kontaktních kopií používali například Josef Sudek nebo Jan Reich a další členové skupiny Český dřevák.\n\n"}
{"id": "321663", "url": "https://cs.wikipedia.org/wiki?curid=321663", "title": "Hermopolská kosmologie", "text": "Hermopolská kosmologie\n\nHermopolská kosmologie (též Hermopolská kosmogonie, Hermopolská teologie a podobně) je novodobé označení užívané v egyptologii a religionistice pro soubor staroegyptských mýtů vytvořených a rozvíjených ve významném náboženském středisku Chemenu (řecky Hermopolis). Zahrnuje několik obdobných variant vyprávění o vzniku světa a bohů. Za nejrozvinutější součást tohoto mytologického okruhu je pokládán koncept Osmera bohů.\n\nZa boha – Stvořitele zde byl zpravidla pokládán Thovt, který v podobě ibise jako kosmický pták snesl na náhle se objevivším pahorku \"benben\" vejce, z nějž se posléze vylíhl svět. Podle jiné varianty se první blíže neurčený bůh (později ztotožňovaný s některým ze slunečních bohů) zrodil z lotosu, který rozkvetl nad hladinou praoceánu.\n"}
{"id": "321665", "url": "https://cs.wikipedia.org/wiki?curid=321665", "title": "Běs", "text": "Běs\n\nBěs je slovo používané po christianizaci Slovanů pro různé démony a božstva, křesťany vnímané výrazně negativně. Původně nemuselo mít označení záporný charakter. Významově mu odpovídá staroslověnské \"divŭ\" „démon“, odvozené z praindoevropského \"*deiwós\" „bůh“. Slovo běs může mít souvislost s litevským \"baisus\" „strašný“, Václav Machek je považoval za náhradu za tabuizované \"sěbъ\" příbuzné chetitskému \"sepa, zipa\" „démon“.\n\nV písemných pramenech jsou běsové často zmiňováni v souvislosti s magií, především pak s věštěním, vizemi a extází. V Pověsti dávných let jsou ztotožněni s návi – zemřelými:\n\nBěs je také zmiňován v Slovu o pluku Igorově z konce 12. století kde se o Polovcích uvádí: „\"...děti Běsovy křikem pole přehradili.\"“ Karel Jaromír Erben vykládal Běsa jako božstvo totožné s polabským Černobohem a božstvo zmiňované v Knýtlingasáze jako Pizamar vykládal jako Běsomar – slunečního protivníka Černoboha a totožného s Bělbohem.\n\nPozději běsové čím dál tím víc splývali s křesťanskými ďábly. Věřilo se například že běs může posednout člověka, od toho je odvozeno slovo „zběsilý“. Ve standardním ruském synodálním překladu Bible je ve verši \"Marek\" 5:12 použit termín \"bjesy\" (ruský plurál pro běs) v místě, kde démoni (B21), resp. nečistí duchové (ČEP) vstupují do prasat. V lidovém prostředí pak byla představa ďáblů ztotožněna čerty.\n\nAnastasija Alexandrova běsa připodobňuje řeckému dáimonovi a pneumatu, a uvádí že se věřilo že způsobuje slepotu a byl představován jako stvoření pokryté chlupy, s křídly a ocasem, zahalené v temném plášti nebo smrdícího kouřem.\n\n\n"}
{"id": "321667", "url": "https://cs.wikipedia.org/wiki?curid=321667", "title": "Nečekané setkání", "text": "Nečekané setkání\n\nNečekané setkání (v originále Unexpected) je epizoda seriálu \"\". Jde o pátý díl první řady pátého seriálu ze světa Star Treku.\n\nEnterprise sužují drobné poruchy, kvůli kterým je dokonce přinucena opustit warp. T'Pol záhy objevila, že výtok plazmatu z lodi něco ruší a po menším pokusu objevili v brázdě za Enterprise cizí loď. Cizinci ihned odpověděli na volání – byli mírumilovní, měli jen poškozené motory a přilepšovali si na úkor Enterprise.\n\nTrip byl vyslán na jejich loď, aby jim jejich warpové motory opravil. Jejich rasa se nazývá Xyrilliané a jsou to humanoidi, avšak jejich podmínky života jsou různé, takže Trip musel podstoupit tři hodiny dekompresního procesu, ale i tak měl ze začátku na xyrillianské lodi problémy. Jejich motory opravil. Celou dobu ho provázela jejich inženýrka, která se mu trochu líbila. Ukázala Tripovi jejich holografii, která na něj udělala velký dojem, protože byla velmi pokročilá. Zahrála si s Tripem takovou hru, při které ponořili ruce do misky bílých granulí a navzájem si byli schopni číst myšlenky. Po dekompresním procesu se zase vrátil na Enterprise a každá loď pokračovala svou cestou.\n\nPo několika dnech si však Trip všiml problémů – na ruce mu vyrostla bradavka. Doktor mu vysvětlil, že Xyrilliané se rozmnožují sice mu neznámým způsobem, ale nositelem plodu je samec, což se právě Tripovi stalo. Dalo by se říci, že byl těhotný a na boku mu rostl vak s plodem. Vykazoval typické známky těhotenství. Po menším vyšetřování se dospělo k tomu, že aktem rozmnožování byla pravděpodobně hra s oblázky.\n\nNyní byl největší problém Xyrilliany znovu najít. Podařilo se to až po několika dnech, kdy znovu parazitovali na lodi, jenže tentokrát to byl klingonský bitevní křižník. Jen díky skutečnosti, že právě Enterprise dovezla Klingona Klanga domů, Klingoni Enterprise nezničili a nakonec souhlasili s tím, aby mohl Trip na jejich palubu. Tam ho zbavili plodu (inženýrka se mu omlouvala, že nevěděla, že by to mohlo fungovat i u jiných druhů). Klingoni zase dostali od Xyrillianů onu holografickou technologii a na oplátku je nechali Klingoni jít. Celkově se chovali Klingoni velice agresivně a pohrozili Enterprise, že teď jejich dluh vůči Enterprise za Klanga splatili a budou litovat, až se s nimi příště potkají.\n"}
{"id": "321668", "url": "https://cs.wikipedia.org/wiki?curid=321668", "title": "Český rozhlas Radio Wave", "text": "Český rozhlas Radio Wave\n\nČeský rozhlas Radio Wave (do 1. 10. 2008 Český rozhlas 4 - Radio Wave) je digitální, veřejnoprávní stanice Českého rozhlasu pro „mladě smýšlející posluchače“. Objevuje novou hudbu a zajímá se o aktuální kulturní i společenské dění. Vysílání je šířené digitálně: na internetu, v sítích DAB a DVB-T, v mobilních telefonech, na satelitu, v IPTV a v kabelových televizích.\n\nŠéfredaktorkou je Iva Jonášová, která od 1. prosince 2015 vystřídala Tomáše Turka. Zakladatelem a prvním ředitelem stanice byl Ladislav \"Ladis\" Lindner-Kylar.\n\nPlaylist proudového ON AIR vysílání tvoří především elektropop, indie rock, taneční a urban muzika. Denní proud pak doplňují žánrové pořady (funk, hardcore, hip hop, dub, world music ad.), jejichž autoři se na hudební scéně sami pohybují. Publicistické pořady mapují kulturu, módu, náboženství, cestování i společenské dění.\n\nRadio Wave je součástí veřejnoprávní evropské rozhlasové sítě EBU a díky tomuto členství vysílá v pořadu Scéna exkluzivní koncertní nahrávky významných kapel pořízené v zahraničí.\n\nSérie Radio Wave Live Sessions představuje to podstatné z domácí nekomerční scény prostřednictvím koncertů pořádaných v klubech i studiích Českého rozhlasu. V rámci dramaturgicky unikátního projektu Radio Wave Stimul Festival do pražských klubů přiváží důležitá jména současné hudební scény (CocoRosie, Shearwater, DJ Shadow), často v tuzemských premiérách (These New Puritans, Hudson Mohawke, Shabazz Palaces). \n\nPrvní projekt rádia pro mladé se v Českém rozhlasu objevil už v roce 1994 jako ČRo 4. V tehdejší budově ČRo v Dykově ulici v Praze dokonce vzniklo pro toto rádio vysílací a natáčecí studio. Vysílání rádia se s čtyřlístkem v logu ale nakonec zabránil nedostatek VKV kmitočtů i legislativa, díky které získávala vysílače hlavně soukromá rádia. Projekt stanice pro mladé se Českému rozhlasu podařilo prosadit až s nástupem internetového a digitálního vysílání. Nejdříve vznikl ryze internetový projekt a pořad Radium, který v redakci \"Online\" připravoval od roku 2000 Ladislav Kylar s Markétou Peškovou a skupinou elévů. Pořad se dostal i do vysílání ČRo 6. Ten byl posléze autorem projektu Rádia Wave. Ve stejné době vznikl i pořad Alternativa na stanici Radiožurnál. Radio Wave (tehdy pod názvem ČRo 4 - Radio Wave) začalo \"naostro\" vysílat 13. ledna 2006, a to dokonce s VKV vysílačem pro Prahu. Vysílání zahájila Veronika Mayerová. Stížnost členky Rady ČRo Mgr. Marie Ptáčkové spustila prověřování legislativního ukotvení vysílání rádia Wave na frekvenci, dříve přidělené regionálnímu vysílání ČRo. Po vleklých legislativních sporech ale 31. srpna 2008 Radio Wave o tuto analogovou frekvenci přišlo.\n\nOd spuštění 13. ledna 2006 do 31. srpna 2008 vysílala stanice také na frekvenci Praha – Cukrák 100,7 FM a byla řazena mezi regionální studia Českého rozhlasu. Analogová frekvence jí však byla vedením Českého rozhlasu na nátlak Rady Českého rozhlasu (dozorčího orgánu) odebrána. Rozhodnutí vyvolalo vzhledem k tomu, že jde o jedinou veřejnoprávní stanici podobného zaměření, řadu nesouhlasných reakcí.\n\nV prosinci 2008 pak vzniklo občanské sdružení PRO WAVE, jehož cílem je odvolání členů Rady ČRo, zabránění zániku rádia a obnovení analogového vysílání. Na 13. leden 2009 sdružení ohlásilo koncert \"Chci Wave zpět!\"\n\nV říjnu 2008 bylo Radio Wave obviněno Radou Českého rozhlasu z propagace fašismu: na základě uvedení písně Swastika Eyes od skupiny Primal Scream. Ve skutečnosti text písně před fašismem varuje. Rada ČRo si najala analytika Radka Vogla, který zhotovil vadný český překlad písně. Programový ředitel ČRo Richard Medek poté prohlásil, že posluchači Radia Wave jsou menšinová skupina, která „není budoucností tohoto národa“; výrok se stal záhy proslulým a pochopitelně vyvolal protesty posluchačů rádia a příznivců nemainstreamové kultury vůbec. Někteří kolegové, včetně šéfredaktorky Judity Hrubešové, proto vyzvali Medka k rezignaci.\n\n"}
{"id": "321669", "url": "https://cs.wikipedia.org/wiki?curid=321669", "title": "Bohynka", "text": "Bohynka\n\nBohynka či boginka je zlá víla ve slovenském folklóru, podobná české divožence. Věřilo se na ně především v Zamaguří, ale také na Oravě a Spiši.\n\nJsou popisovány jako ošklivé, vysoké a hubené ženy, které si, přehazují prsa přes ramena. Dále mají střapaté dlouhé vlasy, často dosahující až po paty a mohou kulhat či šilhat. Oblékají se do cárů či chodí zcela nahé. Obývají díry ve skalách a lesích, křoviny a močály. K lidem se chovaly zlovolně, obzvlášť nebezpečné byly šestinedělkám, kterým kradli děti a podvrhovali za svá, zvaná \"bogyňče\" či \"premieň\". V Jezerském jezeru ve Spišské Maguřes nimi žili také \"bogyňozi\", podobní tvorové mužského pohlaví.\n\nPodobné bytosti jsou známy v Polsku kde se nazývají \"boginje\" nebo \"bogieńki\", a jsou spojovány se Sudičkami. Jejich podvržené děti se nazývají \"odminok\".\n\n"}
{"id": "321670", "url": "https://cs.wikipedia.org/wiki?curid=321670", "title": "Egyptská mytologie", "text": "Egyptská mytologie\n\nMytologie ve starověkém Egyptě byla spolu s kultem egyptských bohů určujícím prvkem egyptského náboženství. Zahrnuje velké množství často nesourodých a dokonce rozporných samostatných příběhů o bozích a jejich vzájemném jednání, jejichž prostřednictvím je vysvětlována podstata skutečnosti; na rozdíl od ostatních starověkých kulturních okruhů v nich zpravidla nevystupují lidé. Důležitou součástí egyptské mytologie byly mýty královské ideologie, jejichž cílem bylo představit panovníka jako bytost patřící do světa bohů. \n\nPřestože jsou mytologické představy doloženy od nejstarší historické doby a v řadě případů lze poukázat na jejich pravěké kořeny, k jejich uspořádání patrně došlo teprve na konci Staré říše nebo až ve Střední říši, ucelené formy mýtů jsou doloženy teprve z Nové říše a období následujících.\nHlavním bohem byl Re, později Amon-Re. Byl to vládce dne a noci.\n\n"}
{"id": "321671", "url": "https://cs.wikipedia.org/wiki?curid=321671", "title": "Petr I. Karađorđević", "text": "Petr I. Karađorđević\n\nPetr I. Karađorđević (srbsky v cyrilic Петар I Карађорђевић, v latince Petar I. Karađorđević; 1. červenec 1844, Bělehrad, Srbské knížectví – 16. srpen 1921, tamtéž) byl král Srbska (v letech 1904–1918. V letech 1918–1921 byl králem Království Srbů, Chorvatů a Slovinců (od roku 1929 nazývané \"Království Jugoslávie\") od roku 1918 až do své smrti v roce 1921. Byl z dynastie Karađorđevićů.\n\nJeho otcem byl Alexandr Karađorđević a matka byla Persida Nenadovićová. Narodil se do rodiny knížete Aleksandra a kněžny Persidy. Nástupcem na trůn se stal teprve až po smrti svých dvou starších synů, kteří zemřeli v raném věku. Jeho soukromým učitelem byl Čech Vilém Gabler, který ho učil v letech 1852–1854. Na základní školu chodil Petr v Bělehradě a později studoval ve Švýcarsku, od roku 1861 potom na Collège Sainte-Barbe v Paříži. Nakonec nastoupil na vojenskou akademii v Saint-Cyr, kde studoval do roku 1864. V Paříži se také věnoval fotografování a malířství.\n\nSám Petr se do vlasti vrátit nesměl, neboť v roce 1868 přijala srbská Skupština zákon, který zakázal návrat dynastie Karađorđevićů do vlasti. V roce 1870 vstoupil Petar do cizinecké legie a s ní bojoval na řadě míst světa. Bojoval také v prusko-rakouské válce; za svojí ochotu k boji získal Řád čestné legie, byl však nedlouho poté zajat pruskou armádou.\n\nV roce 1875 bojoval pod falešným jménem Petar Mrkonjić v hercegovském povstání. Místní obyvatelstvo jej však příliš nepřijalo. O jeho aktivitách v Bosně se dozvěděl královský dvůr v Bělehradě. Král se obával, že přítomnost Petra v blízkém sousedství povede k povstání, které se rozšíří do Srbska a ohrozí pozici Obrenovićů na srbském trůně. Petr následně z obav, že by srbský král vyslal špiony, kteří by se ho pokusili zavraždit, odcestoval do Rakousko-Uherska, kde však byl velmi rychle zajat. Podařilo se mu však ze zajetí uprchnout a vrátit se zpět do Bosny. Následující povstání v okolí města Topola mu bylo také připsáno, nicméně sám Petr se na něm nepodílel. I přesto však byl obviněn za špionáž ve prospěch Turecka a odsouzen; Petr se pokusil ze Srbska následně uprchnout, v horách v blízkosti dnešní soutěsky Železná vrata se však ztratil a musel se dlouhou dobu ukrývat, než pronikl přes Dunaj na rakouské území.\n\nPoliticky začal být aktivní po roce 1877. Nakonec získal Petr vysoké hodnosti ve francouzské armádě a byl od roku 1883 ženat s dcerou černohorského knížete a později krále Nikoly – Zorkou. S ní měl celkem pět dětí; dcery Jelenu a Milenu (Milena zemřela v mladém věku), syny Jiřího (Đorđe), Alexandra a Andrije (ten zemřel rovněž v mladém věku). Petrova žena Ljubica zemřela v roce 1890 právě při porodu Andrije. Po krátkém pobytu v Paříži se rodina Karađorđevićů přestěhovala do černohorského hlavního města Cetinje, kde společně prožili deset let. Z finančních důvodů musel Petar prodat svůj pařížský dům v roce 1894.\n\nV roce 1897 odešel Petar do Ruska, kde jej přijal car Mikuláš II. Po následující tři roky se Petr pokoušel dohodnout s tehdejším srbským králem Alexandrem Obrenovićem, aby byl uznán jeho knížecí titul a získán dříve konfiskovaný majetek. Veškerá jednání však probíhala neúspěšně.\n\nSrbská armáda provedla v zemi v roce 1903 převrat, jehož součástí bylo i vyvraždění dynastie Obrenovićů. Následně byl Petr pozván do Srbska a parlament jej zvolil dle 2./15. června 1903 králem. Po nástupu na trůn byl Petr jako první moderní srbský král korunován 21. září 1904 v Bělehradské katedrále svatého archanděla Michaela, tradičním místem korunovace srbských panovníků. Předchozím srbským korunovaným králem byl až Štěpán Uroš V. vládnoucí ve 14. století.\n\nKrál Petr prosazoval myšlenku sjednocení jižních Slovanů. Na jeho zahraniční cestě do Vídně byl přivítán jihoslovanskými studenty slovinské, chorvatské i srbské národnosti, kteří jej vítali se slovy \"Ať žije jihoslovanský král\".\nNa rozdíl od svých předchůdců Petr nevládl autoritářsky, ale obnovil v zemi parlamentní demokracii a respektoval ústavu. Za jeho panování Srbsko zažívalo velký hospodářský a kulturní rozkvět. Ve společnosti zavládla atmosféra změny. I přesto ale zemi tížily mnohé spory, hlavně s Bulharskem, se kterým Srbsko svedlo válku v polovině 80. let 19. století. Politická reprezentace byla po převratu rozdělená. Po krizi v roce 1908, kterou vyvolala anexe Bosny a Hercegoviny Rakousko-Uherskem se navíc největší soused Srbska stal jeho otevřeným protivníkem.\n\nV první balkánské válce se podařilo srbské armádě pod velením Petra I. získat území, která dosud patřila Turecku. Území státu se téměř zdvojnásobilo a jeho prestiž v zahraničí podstatným způsobem vzrostla. Vedení bojů se však podepsalo na Petrově zdraví.\n\nPřed vypuknutím první světové války přitlačila organizace Černá ruka, která měla své sympatizanty v armádě, na krále, aby vyhlásil demisi vlády Nikoly Pašiće, kterou však později nakonec stáhl. 24. června 1914 převedl některé své pravomoci na svého syna Aleksandra. O měsíc později válka vypukla a Petr se o konfliktu dozvěděl při svém pobytu ve městě Vranjska Banja. Odsud odešel na vzniklou frontu na severní hranici země. Na frontových liniích se však objevoval jen sporadicky, především ve snaze podpořit v prvním roce války srbské vojsko. Většinu času trávil kvůli svému špatnému zdraví v lázních na jihu Srbska. Po roce 1915, kdy se srbská fronta zcela zhroutila a Rakousko-Uhersko obsadilo celé srbské území, se Petr stáhl s armádou přes Albánii na ostrov Korfu, kde zůstal až do konce konfliktu.\n\nPo prolomení Soluňské fronty a konci první světové války zůstal Petr I. v zahraničí. Domů se vrátil až v červenci 1919. Nyní již nebyl \"Král Srbska\", ale \"Král Srbů, Chorvatů a Slovinců\".\n\nPetr I. zemřel v roce 1921 ve věku 77 let. Pochován byl v blízkosti města Topola] v centrálním Srbsku, kde byli pohřbeni i jeho předchůdci ze stejné dynastie. Na jeho místo nastoupil jeho mladší syn Alexandr I. Karađorđević. Po své smrti byl v Království Srbů, Chorvatů a Slovinců nazvýván jako \"Král osvoboditel\". Některá města na území nového státu byla přejmenována na jeho počest, např. Mrkonjić Grad podle Petrovy přezdívky v Hercegovském povstání, dnešní Zrenjanin nesl název \"Petrovgrad\" až do roku 1941 a v Černé Hoře nesl Petrovo jméno Petrovac na Moru. Meštrovićův pavilon v Záhřebu byl otevřen v 30. letech jako pavilon \"Krále osvoboditele\". Přestože po vzniku socialistické Jugoslávie byli srbští králové systematicky odstraňováni z veřejného povědomí, po roce 1990 byly na území Srbska a Černé Hory obnoveny některé památníky krále Petra.\n"}
{"id": "321677", "url": "https://cs.wikipedia.org/wiki?curid=321677", "title": "Lakomec (rozcestník)", "text": "Lakomec (rozcestník)\n\nLakomec může být:\n\n\n"}
{"id": "321680", "url": "https://cs.wikipedia.org/wiki?curid=321680", "title": "Tenemu", "text": "Tenemu\n\nTenemu a jeho ženský protějšek Tenemut jsou staroegyptští bohové, jeden ze čtyř párů Osmera z Chemenu. Jeho členové v tamním mytologicko-teologickém konceptu reprezentují stav preexistence světa, který předchází zrození stvořitelského boha (nejčastěji Atuma nebo Rea, případně Thovta nebo Amona). Tenemu a Tenemut, která, jak se zdá, je jen Tenemutovou ženskou obdobou, vyjadřují kvalitu \"neuspořádanosti\" přítomnou v kosmickém praoceánu.\n\nV průběhu Střední říše byl pár ve skupině nahrazen Amonem a Amaunetou vyjadřujícími princip \"skrytosti\", v Pozdní době se někdy na místě čtvrtého páru objevují Gerh a Gerhet chápaní jako vyjádření \"hloubky noci\".\n\nDalšími členy Osmera jsou bohové a bohyně:\n"}
{"id": "321683", "url": "https://cs.wikipedia.org/wiki?curid=321683", "title": "Mys Horn", "text": "Mys Horn\n\nHorn, Hoornský mys ( , ) je nejjižnější mys chilské části souostroví Ohňová země a je běžně považován za nejjižnější mys amerického kontinentu. Byl pojmenován podle nizozemského města Hoorn.\nPo mnoho let byl považován za hlavní milník při plavbě z Atlantského oceánu do Tichého oceánu. Během staletí získal pověst velmi nebezpečného místa pro lodní dopravu z důvodů častých silných bouří, mohutného vlnobití, mocných proudů a přítomnosti plovoucích ledovců.\nPo otevření Panamského průplavu roku 1914 se velmi zredukovala potřeba lodní dopravy okolo mysu Horn, avšak stále zůstává místem, kudy vedou tratě jachtařských závodů.\n\nMys Horn se nalézá na nejjižnějším místě ostrova Isla Hornos ve skupině Hermitských ostrovů, v jižní části souostroví Ohňová země.\nSvojí polohou vymezuje severní okraj Drakeova průlivu oddělujícího Jižní Ameriku od Antarktidy. Poledník procházející mysem Horn určuje hranici mezi Atlantským a Tichým oceánem.\nMys Horn byl původně nazýván holandským názvem \"Kaap Hoorn\", na počest holanského města Hoorn, avšak v průběhu staletí se vžil mezi námořníky jednoduchý název \"Horn\".\n\nMys Horn je obecně považován za nejjižnější mys Jižní Ameriky, avšak skutečný nejjižnější bod souvislé pevniny amerického kontinentu je mys Froward na Brunšvickém poloostrově.\n\nOhňová země je od americké pevniny oddělena Magellanovým průlivem.\nNa druhé straně průlivu, 56 kilometrů na severozápad od mysu Horn, na ostrově Hoste, se nachází \"nepravý mys Horn\", který byl často zaměňován za mys Horn a tato navigační chyba byla příčinou několika ztroskotání lodí.\n\nPodnebí v oblasti mysu Horn je obecně chladné, což odpovídá zeměpisné šířce. Na okolních ostrovech se nenachází žádná meteorologická stanice. Studie z let 1882-1883 zjistila průměrné roční srážky 1 357 milimetrů a průměrnou roční teplotu 5,2 °C. Byla zaznamenána průměrná rychlost větrů 30 kilometrů za hodinu.\n\nSoučasné teplotní záznamy pro Ushuaia, 146 kilometrů severně od mysu Horn ukazují,\nže letní (leden–únor) průměrné teploty se pohybují v rozmezí od 5 °C do 14 °C. V zimě (červenec) jsou teploty v průměru od -2 °C do 2 °C.\n\nRoku 1525 loď \"San Lesmes\" pod velením Francisca de Hoces, člena expedice Loaísa, byla zahnána vichřicí na jih před atlantický konec Magellanova průlivu a dosáhla 56° jižní šířky. Členové výpravy se domnívali, že dosáhli jižního konce americké pevniny.\n\nV září roku 1578 Sir Francis Drake, během své plavby okolo světa, proplul průlivem do Tichého oceánu. Předtím, než mohl pokračovat v plavbě na sever, byla jeho loď zasažena bouří a byla zahnána na jih Ohňové země. Na jih od Ohňové země nalezl otevřené moře a zjistil tak jednak, že Ohňová země jsou pouze ostrovy a pokud existuje jižněji větší kontinent, je mnohem dále, než se doposud předpokládalo. Drake nechtěným odchýlením se na jih také objevil druhou cestu z Atlantiku do Tichého oceánu, ale\ntento objev nebyl zprvu využíván a lodě do Tichomoří stále proplouvaly Magellanovým průlivem.\n\nZačátkem 17. století Nizozemská východoindická společnost získala monopol na veškerou holandskou dopravu Magellanovým průlivem. Výsledkem byla snaha o nalezení alternativní cesty\ndo Tichého oceánu. Holandský obchodník Jacob Le Maire spolu s navigátorem Willemem Schoutenem se rozhodli prověřit Drakeův objev nové cesty do Tichého oceánu a hodlali vyplout na jih od Ohňové země. S pomocí představitelů holanského města Hoorn vypravili v květnu 1615 dvě lodě, \"Eendracht\" a \"Hoorn\". Loď \"Hoorn\" byla nešťastně zničena v Patagonii, ale \"Eendracht\" v lednu 1616 proplula průlivem dnes nazývaným Le Maire a námořníci objevili na jihu dosud neznámý, vysoký ostrov, jehož jižní mys pojmenovali \"Kaap Hoorn\", na počest města, které výpravu podpořilo.\n\nExtrémní povětrnostní podmínky a silné mořské proudy v okolí mysu Horn způsobily, že přestože tato nová cesta do Tichého oceánu byla velice často používaná, nebyla Antarktida, vzdálená pouhých 650 km od Drakeova průlivu, dalších téměř 200 let objevena.\n\n"}
{"id": "321686", "url": "https://cs.wikipedia.org/wiki?curid=321686", "title": "De Jussieuův systém", "text": "De Jussieuův systém\n\nDe Jussieuův systém je prvním rozsáhlým taxonomickým systémem rostlin. Systém publikoval v roce 1789 Antoine Laurent de Jussieu v knize \"Genera Plantarum, secundum ordines naturales disposita juxta methodum in Horto Regio Parisiensi exaratam\"\n\nNěkdy se název díla zkracuje na \"Genera Plantarum\". \n\nSystém je v současnosti sice už dávno překonán, ale mnohé důležité základy tohoto systému se používají i v moderních systémech. V 18. století ještě nebyl vytvořen Mezinárodní kód botanické nomenklatury, proto tento starý systém má některá pravidla, na která dnes už nejsme zvyklí. Například termín \"ordo\" znamená ve skutečnosti čeleď, nikoliv řád v dnešním smyslu. Mnohé čeledi uveřejněné v tomto díle se používají dodnes, pouze se upravilo jméno čeledi podle pozdějších pravidel nomenklatury. Např. \"Cyperoidae\" bylo upraveno na \"Cyperaceae\" Juss. a bylo v této podobě konzervováno. Podobně u dalších čeledí.\n\nDe Jussieu řadí rostliny systematicky podle mnoha znaků. Rozděluje je na bezděložné, kam řadí houby, řasy, játrovky, mechy, kapradiny, cykasy, dále rozlišuje jednoděložné a dvouděložné. Dvouděložné dále dělí podle toho, zda mají či nemají korunu a pokud mají, tak zda mají korunní lístky volné a srostlé, také klade důraz na znak, zda má rostlina květy oboupohlavné nebo jednopohlavné. Zajímavostí je zařazení jehličnanů mezi dvouděložné rostliny. \n\n\n\n\nA) Monopetalae. (srostloplátečné, korunní lístky srostlé)\n\nB) Polypetalae. (volnoplátečné, korunní lístky volné)\nC) Apetalae hermafrodita. (bezkorunné oboupohlavné)\n\nD) Apetalae diclinae. (bezkorunné, květy jednopohlavné)\n\n\n"}
{"id": "321687", "url": "https://cs.wikipedia.org/wiki?curid=321687", "title": "Jaroslav Vejvoda (fotbalista)", "text": "Jaroslav Vejvoda (fotbalista)\n\nJaroslav Vejvoda (1. červenec 1920, Praha – 28. červenec 1996, Praha) byl československý fotbalista a trenér.\n\nJaroslav Vejvoda začal hrát v létě 1930 u malého pražského klubu SK Břevnov. Ve 14 letech, v roce 1934, přešel ke klubu SKEP Praha, a 1942 ke Spartě Praha, s kterou se stal dvakrát mistrem – 1946 a 1948. V roce 1948 krátce hrál za Slavii Praha, která v té době byla přejmenována na Dynamo Praha (po fúzi se SKEP Praha). Nato hrál za Vítkovické železárny, než v roce 1953 ukončil svou hráčskou dráhu.\n\n14. října 1951 hrál poprvé a naposledy v Československé fotbalové reprezentaci. V zápase proti Maďarsku v Ostravě střelil branku, ale jeho mužstvo podlehlo 1:2.\n\n1954 se stal trenérem u Baníku Vítkovice. V letech 1958 až 1960 trénoval Baník Ostrava. Proslulosti dosáhl jako trenér Dukly Praha, jejíž mužstvo trénoval třikrát. Napřed v letech 1960 až 1966, Dukla se v této době stala čtyřikrát po sobě mistrem Československa – 1961, 1962, 1963 a 1964.\n\nV letech 1966 až 1969 byl trenérem Legie Varšava, s kterou 1969 vyhrál polské mistrovství.\n\nV letech 1970 až 1973 trénoval zase Duklu a od roku 1973 do 1975 zase Legii Varšavu.\n\nOd roku 1975 do konce své kariéry trénoval potřetí Duklu, s kterou se v letech 1977 a 1979 opět stal mistrem.\n\nKe konci sezóny 1979/80 ukončil také svou trenérskou kariéru.\n\n"}
{"id": "321690", "url": "https://cs.wikipedia.org/wiki?curid=321690", "title": "Walmart", "text": "Walmart\n\nWalmart je americká značka prodejen obchodní společnosti Wal-Mart Stores, Inc. (), provozující řetězec velkých diskontních obchodních domů. Založena byla v roce 1962 Samem Waltonem, akciovou společností se stala v roce 1969 a v roce 1972 bylo zahájeno obchodování s jejími akciemi na newyorské burze. Její claim je \"Save money, live better\" (\"Ušetřete peníze, žijte lépe\").\n\nMimo Spojených států firma provozuje obchody v 15 zemích. Nejvýznamnějšími jsou:\n\nV roce 2011 Walmart převzal firmu Massma, síť obchodních domů v Jihoafrické republice. Firma má rozvinutou síť online prodeje.\n\n\n\nWalmart bývá kritizován za:\n\nVeřejný advokát (funkce podobná ombudsmanovi) města New York, Bill de Blasio, v roce 2011 zveřejnil podrobnou zprávu vlivu Walmartu v USA na své okolí i na americkou ekonomiku jako celek. Ze zprávy mimo jiné vyplývá následující:\n\n\n"}
{"id": "321693", "url": "https://cs.wikipedia.org/wiki?curid=321693", "title": "Palác Lucerna", "text": "Palác Lucerna\n\nPalác Lucerna je budova čp. 704, která se nachází mezi ulicemi Štěpánská a Vodičkova na pražském Novém Městě. Od 1. července 2017 je národní kulturní památkou České republiky.\n\nSkelet budovy vznikal v letech 1907 až 1921 mimo jiné též podle návrhu Ing. Stanislava Bechyně a projektu J. Čamského a Václava Havla. Tuto stavbu realizoval stavitel Ing. Vácslav Havel (dědeček bývalého prezidenta České republiky Václava Havla). Palác měl původně sloužit jakožto hokejový stadion, ale již na počátku výstavby došlo ke zjištění, že pro tyto účely sál nevyhovuje především rozměrově a projekt musel být narychlo přepracován na velký společenský sál. Na tehdejší dobu se jednalo o velice unikátní stavbu, neboť to byla jedna z prvních železobetonových staveb v Praze vůbec s velmi originálně řešenou sklem zastřešenou pasáží. Také celkové architektonické řešení je zajímavé, stavba nese výrazné rysy doznívající pozdní secese a právě nastupujícího modernismu. Velmi pravděpodobným autorem fasády do Vodičkovy ulice č. 36/704 byl architekt – Osvald Polívka (1859–1931), jenž Vácslavu Havlovi navrhoval fasády jeho činžovních domů v Praze (Haštalská 6 a 8, Vězeňská 4, V Kolkovně 5,7, Myslíkova 4, Rašínovo nábřeží 70 a 78), které Havel vesměs prodal, aby mohl financovat stavbu Lucerny od r. 1905.\n\nPrakticky od ukončení výstavby a uvedení komplexu do provozu až do dnešních dob se jedná o významné kulturní a společenské středisko hlavního města, a to jak někdejšího Československa, tak i České republiky – konalo se zde nespočet koncertů, plesů, schůzí, konferencí, módních přehlídek, sportovních akcí (za První československé republiky např. turnaje v boxu či v zápasu). V komplexu se kromě Velkého sálu nachází také Mramorový sál, kino, bar a kavárna. V průběhu doby zde vystupovalo velké množství těch nejvýznačnějších umělců z Česka i ze zahraničí. Od počátku provozu také Pražané uvykli chodit do Mramorového sálu Lucerny na taneční kurzy.\n\nPo roce 1989 byl Palác Lucerna v restituci navrácen rodině Havlových a je nyní v majetku manželky Ivana Havla, paní Dagmar Havlové. \n\nJádrem komplexu je Velký sál Lucerny, jehož rozměry činí rozměry 54 metrů na délku, 25,5 metrů na šířku a 9 metrů na výšku. Velký sál zabírá celkem tři podzemní podlaží a pojme zhruba 2500 stojících a 1500 sedících diváků.\n\nVyužití sálu je pestré, od maturitních plesů přes koncerty, přednášky až po taneční soutěže apod.\n\nPalácem prochází známá pasáž, v místě rozvětvení pasáže před vchodem do kina Lucerna je zavěšena provokativní socha sochaře Davida Černého – plastika s názvem „Kůň“ z roku 1999, představující svatého Václava sedícího na břiše svého mrtvého koně. Původně byla umístěna na dolním konci Václavského náměstí. Tato socha byla instalována za podpory majitelky paláce, Dagmar Havlové, švagrové prezidenta Václava Havla, jež uzavřela s umělcem dohodu, podle níž má dílo viset v Pasáži Lucerna do té doby, dokud nebude v zemích Koruny české obnovena konstituční monarchie. Z rozvětvení pasáže (místní křižovatky pasáží) vychází směrem k Václavskému náměstí pasáž Rokoko, kde v bezprostřední blízkosti sídlí známé Divadlo Rokoko.\n\nLucerna je jedním z 26 pražských domů s funkčním páternosterem. Ten zdejší je umístěn naproti vchodu do Velkého sálu a projíždí šesti patry kancelářského traktu v jižní části objektu.\n\nKomplex je památkově chráněn: jako kulturní památka „palác Lucerna s přilehlými objekty“ je od roku 1976 chráněn komplex budov, který kromě Paláce Lucerna zahrnuje i budovy Paláce Rokoka čp. 794 na Václavském náměstí a tzv. Ledového paláce čp. 795 na nároží Václavského náměstí a Štěpánské ulice. Obě budovy jsou též označovány jako Šupichovy domy.\n\nV roce 2017 byl Palác Lucerna prohlášen za Národní kulturní památku. \n\n\n"}
{"id": "321695", "url": "https://cs.wikipedia.org/wiki?curid=321695", "title": "Piaget", "text": "Piaget\n\nPiaget [\"pjaže\"] může být:\n\n\n"}
{"id": "321696", "url": "https://cs.wikipedia.org/wiki?curid=321696", "title": "Volmanova vila", "text": "Volmanova vila\n\nVolmanova vila v Čelákovicích je významným funkcionalistickým dílem postaveným v letech 1938 - 1939 architekty Jiřím Štursou a Karlem Janů pro místního továrníka J. Volmana. Staviteleme byl Karel Bíbr. Od konce války do počátku 90. let se zde nacházela mateřská školka, poté byla vila dlouho v dezolátním stavu. V současné době je tato ojedinělá stavba po nedávné celkové rekonstrukci. Vila je jako nemovitá kulturní památka zapsána v Ústředním seznamu kulturních památek ČR.\n\nNa podzim 2008 využilo umělecké o. s. Depresivní děti touží po penězích Volmanovu vilu k inscenování Dürrenmattovy hry Návštěva staré dámy, kde se odehrával příběh zchudlého města Dalskabáty, do nějž zavítala místní rodačka, miliardářka s nabídkou rekonstrukce. Tato umělecká site-specific akce spojila genia loci vily s dramatickým textem hry. V průběhu představení byla vila ojediněle zpřístupněna veřejnosti.\n\nVila se nachází na oploceném pozemku na severozápadním okraji Čelákovic, vedle sídliště V Prokopě a nově otevřené komunikace areálem továrny TOS. Vidět ji lze buď od hlavní brány na pozemek nebo od tůní u vodní nádrže Malvíny a řeky Labe.\n\n"}
{"id": "321697", "url": "https://cs.wikipedia.org/wiki?curid=321697", "title": "Pasáž", "text": "Pasáž\n\nPasáž může být:\n\n\n\n"}
{"id": "321698", "url": "https://cs.wikipedia.org/wiki?curid=321698", "title": "Josefína Šarlota Belgická", "text": "Josefína Šarlota Belgická\n\nJosefína Šarlota Ingeborg Alžběta Marie-José Markéta Astrid \"\" \"Josephine-Charlotte Ingeborg Elisabeth Marie-José Marguerite Astrid\" (11. října 1927, Brusel, Belgie – 10. ledna 2005, zámek Fischbach, Lucembursko) byla belgická princezna, vévodkyně Nasavská, princezna Bourbonsko-Parmská, byla ženou tehdejšího velkovévody Jeana Lucemburského. Byla nejstarším potomkem belgického krále Leopolda III. a královny Astrid. Měla dva mladší bratry, pozdější krále Belgie Baudouina a Alberta.\n\n9. dubna 1953 si vzala lucemburského velkovévodu Jana. Ze svazku vzešlo patero dětí:\n\n\n"}
{"id": "321701", "url": "https://cs.wikipedia.org/wiki?curid=321701", "title": "Lawrence", "text": "Lawrence\n\nLawrence (z lat. \"Laurentius\", česky Vavřinec) je běžné anglické křestní jméno i příjmení a název různých obcí, hor, řek atd. Zkrácený tvar je Larry.\n\n\n"}
{"id": "321705", "url": "https://cs.wikipedia.org/wiki?curid=321705", "title": "Leopold III. Belgický", "text": "Leopold III. Belgický\n\nLeopold III. (3. listopadu 1901 v Bruselu – 25. září 1983 v Woluwe-Saint-Lambert), celým jménem \"Leopold Filip Karel Albert Meinrad Hubert Maria Miguel (Leopold Philippe Charles Albert Meinrad Hubertus Marie Miguel)\" vládl jako král belgický v letech 1934–1951, kdy musel abdikovat ve prospěch svého syna, následníka trůnu Baudouina. Pocházel z německého šlechtického rodu knížecího domu Sasko-Koburského a Gothajského.\n\nLeopold se narodil v Bruselu jako princ Leopold Belgický. Byl nejstarším synem Alberta I. Belgického a princezny Alžběty Gabriely Bavorské.\n\nKorunní princ Leopold táhl jako prostý voják s 12. belgickým regimentem do bojů I. světové války. Po válce vystudoval \"St. Anthony Seminar\" v Santa Barbaře v Kalifornii. Nastoupil na belgický trůn po svém otci Albertu I. 23. února 1934.\n\nZa II. světové války se belgická armáda postavila na odpor nacistické invazi, ale německá vojska měla velkou převahu. I přes hrozící brzkou porážku odmítl král Leopold opustit zemi se členy belgické vlády, což způsobilo mezi ním a vládou rozkol. Následně se 27. května 1940 vzdal Němcům. Protože odmítal spolupráci s nacisty, zřídili Němci v Belgii vojenskou vládu a Leopolda III. drželi v domácím vězení v královském paláci v Bruselu. Odtud ho roku 1944 i s rodinou převezli do Německa, kde byl držen nejprve na saském hradu Hirschstein a posléze v rakouském Stroblu.\n\nKrálovská rodina byla počátkem května 1945 osvobozena americkými vojáky, návrat do Belgie jim však nebyl umožněn. Exilová vláda vinila krále z kolaborace s nacisty, z níž byl roku 1946 sice očištěn, ale v zemi i nadále panovaly spory ohledně jeho opětovného návratu do vlasti. Leopold III. žil až do roku 1950 s rodinou v exilu v Ženevě, zatímco Belgii spravoval coby regent jeho mladší bratr princ Karel. Po návratu do Belgie Leopold abdikoval ve prospěch svého syna Balduina, který se stal belgickým králem 16. července 1951.\n\nPo své abdikaci byl Leopold až do Balduinova sňatku roku 1960 synovým poradcem. Poté se věnoval svým koníčkům – sociální antropologii a etymologii, přičemž hodně cestoval po světě. Zemřel roku 1983 v belgickém Woluwe-Saint-Lambert.\n\n4. listopadu 1926 se tehdy ještě belgický následník trůnu Leopold oženil ve Stockholmu s princeznou Astrid (1905–1935), vnučkou švédského a norského krále Oskara II., dcerou prince Karla, vévody Westrogothského (1861–1951) a jeho ženy, dánské princezny Ingeborg (1878–1958). Astrid tragicky zahynula 29. srpna 1935 při autohavárii poblíž Lucernského jezera ve Švýcarsku. Z jejich svazku vzešly tři děti:\n\n\nBěhem svého domácího vězení v nacisty okupovaném Bruselu se Leopold III. oženil s Mary Lilian Baelsovou (1916–2002), dcerou guvernéra Západních Flander Henriho Louise Baelse (1878–1951) a jeho ženy Anne Marie de Visscher. Církevní sňatek se odehrál 11. září 1941, občanský až 6. prosince 1941. Lilian se po sňatku nestala královnou, ale pouze princeznou belgickou s titulem princezny de Réthy. Z jejich svazku vzešly tři děti:\n\n\n"}
{"id": "321706", "url": "https://cs.wikipedia.org/wiki?curid=321706", "title": "Smegma", "text": "Smegma\n\nSmegma je produktem Tysonových žláz. Je to materiál bílé nebo nažloutlé barvy tvořící se v předkožkovém vaku složený převážně z odloupnutého epitelu, buněčné tkáně produktu mazových žláz pohlavního orgánu. Ženám se tvoří smegma za předkožkou klitorisu a na malých stydkých pyscích.\nU chlapců v raném věku podporuje oddělování předkožky od žaludu. \nVelké množství smegmatu související s nedostatečnou hygienou pohlavního orgánu může způsobit zánět .\nNa podkladě hromadění smegmatu v sulcus coronarius penis může docházet k prekancerózním změnám vedoucím ve výsledku ke vzniku karcinomu penisu – spinaliomu. Podobně např. u koní může nakumulované smegma způsobit podráždění a dysplazii, vedoucí až k progresi karcinomu.\n"}
{"id": "321711", "url": "https://cs.wikipedia.org/wiki?curid=321711", "title": "Posttranslační modifikace", "text": "Posttranslační modifikace\n\nPosttranslačními modifikacemi se označují úpravy proteinů po jejich nasyntetizování ribozomem. Proteiny mohou být modifikovány (upravovány) kdykoliv během doby jejich existence a dokonce i během jejich syntézy (tento jev je někdy označován za kotranslační modifikace).\nPosttranslační modifikace dodávají proteinům nové vlastnosti, stabilizují jejich konformace, pomáhají regulovat jejich funkce, přispívají k imunitním rozpoznáváním, atd...\n\n\n\n"}
{"id": "321715", "url": "https://cs.wikipedia.org/wiki?curid=321715", "title": "Kamerunská vlajka", "text": "Kamerunská vlajka\n\nVlajka Kamerunu je trikolóra se svislými pruhy v panafrických barvách - zelené, červené a žluté - se žlutou pěticípou hvězdou uprostřed červeného pole.\n\nZelená barva znamená bohatou lesní vegetaci jihu země a naději ve šťastnou budoucnost. Červená je symbolem nezávislosti a vůle po jednotě, žlutá připomíná savanu na severu země a zároveň slunce jako zdroj štěstí národa. Hvězda symbolizuje jednotu státu.\n\nPoměr stran vlajky je nejčastěji 2:3, ale někdy se vyvěšují i vlajky o poměru 1:2.\n\nÚzemí dnešního Kamerunu bylo objeveno portugalskými mořeplavci roku 1472. Ti se zde vylodili při hledání cesty do Asie. Řeku Wouri nazvali \"Rio dos Camarões\" (\"Řeka krabů\") podle množství těchto korýšů u jejího ústí. V následujících stoletích do Kamerunu pronikly obchodníci ze Španělska, Nizozemska, Francie a Británie, kteří zde rozvinuli obchod s otroky. Tento obchod na počátku 19. století zanikl ale ve druhé polovině století začala v oblasti expanze německých obchodníků. 14. července 1884 vyhlásilo Německé císařství v pobřežních oblastech říšský protektorát Kamerun. První oficiální vlajkou v Kamerunu se tak, ve stejný den, stala vlajka Německého císařství.\n\nKolem roku 1912 začalo Německo uvažovat o rozlišení vlajek svých kolonií podle britského vzoru (německé kolonie byly považovány za nedílnou součást říše). Vlajky byly navrženy, v roce 1914 i schváleny, ale po vypuknutí 1. světové války nebyly nikdy zavedeny. Vlajkou Kamerunu měla být německá černo-bílo-červená vodorovná trikolóra s červeným štítem s bílou sloní hlavou. Existuje několik návrhů této vlajky.\n\nV průběhu 1. světové války bylo území Kamerunu obsazeno britským a francouzským vojskem, a po konci války bylo 28. června 1919 formálně rozděleno na \"Francouzský a Britský Kamerun\". Na obou územích se začala vyvěšovat příslušná vlajka.\n\nExistuje vyobrazení vlajky britské části Kamerunu z let (1922-1961), šlo však zřejmě o návrh, který nebyl nikdy přijat. Informace jsou nejisté.\n\n22. července 1922 byl Kamerun prohlášen za mandatorní území pod správou Francie (převážná část) a Spojeného království (severozápad země při hranici s Nigérií. 13. prosince 1946 byly obě části přeměněny na poručenské území OSN. 1. října 1954 se britská část stala součástí Nigerijské federace a 15. května 1957 získala francouzská část omezenou vnitřní svrchovanost pod názvem \"Stát Kamerun\" nebo \"Autonomní republika Kamerun\". 29. října 1957 byla zákonem č. 46 zavedena nová vlajka tohoto útvaru. Tu tvořila zeleno-červeno-žlutá vertikální trikolóra o poměru 2:3. Po etiopské a ghanské vlajce to byla třetí vlajka s panafrickými barvami. 1. ledna 1960 získala francouzská část nezávislost, vlajka zůstala nezměněna, 21. února byla ústavou potvrzena.\n\n11. února 1961 bylo v britské části vyhlášeno referendum - severní část zvolila připojení k Nigérii, jižní zvolila federativní připojení ke Kamerunské federativní republice, která byla ustanovena 1. října 1961. Nové, federativní, uspořádání země se promítlo i na vlajce, na které v den vyhlášení přibyly dvě žluté, pod sebou umístěné, pěticípé hvězdy v horní části zeleného pruhu. Poměr stran vlajky byl zachován. 20. května 1972 bylo federativní uspořádání ústavou zrušeno a byla vytvořena unitární \"Sjednocená kamerunská republika\", vlajka nebyla změněna.\n\n20. května 1975 byla zavedena nová státní vlajka, která měla oproti předchozí pouze jednu pěticípou hvězdu (znovu žlutou, větší a umístěnou uprostřed vlajky v červeném pruhu).\n\n4. února 1984 byl dodatkem k ústavě (zákon č. 84-1) změněn název státu na \"Kamerunská republika\". Změněn byl v této souvislosti pouze státní znak, vlajka ne.\n\n31. prosince 1999 došlo v anglofonní \"Jihozápadní provincii\" k vyhlášení Federativní republiky Jižního Kamerunu. Vlajkou tohoto útvaru se stala vlajka s devíti, stejně širokými, pruhy - střídavě světle modrými (5) a bílými (4). Ve světle modrém karé (stejného odstínu, jako pruhy) o šířce pěti pruhů je umístěna bílá holubice v kruhu deseti žlutých pěticípých hvězd orientovaných jedním cípem do jeho středu. Vláda na tento akt odpověděla represí, vedení \"Národní rady Jižního Kamerunu\" se přesunulo do exilu a vstoupilo do Organizace nezastoupených států a národů. 14. srpna 2006 byla na tomto území vyhlášena \"Republika Ambazonie\". Existuje několik variant vlajek jihokamerunských separatistů (jiná kresba holubice, počet hvězd nebo zcela odlišná vlajka).\n\n"}
{"id": "321717", "url": "https://cs.wikipedia.org/wiki?curid=321717", "title": "Thomas Edward Lawrence", "text": "Thomas Edward Lawrence\n\nPlukovník Thomas Edward Lawrence, známý jako \"Lawrence z Arábie\" (16. srpna 1888, Tremadoc, Wales – 19. května 1935, Clouds Hill, Anglie) byl britský voják, cestovatel a arabista. Proslavil se jako organizátor arabského povstání proti Osmanské říši v roce 1916.\n\nJiž jako student historie v Oxfordu podnikl řadu dobrodružných cest do Sýrie a Palestiny, zúčastnil se vykopávek v Iráku, kde se naučil arabsky a sblížil s kočovnými beduíny. Roku 1914 se zúčastnil archeologické a kartografické výpravy na Sinajském poloostrově a pracoval jako rezident britské rozvědky v Káhiře. Když v červnu 1916 vyhlásil emír v Mekce, šarif Hussein, povstání beduínů proti Osmanské říši, stal se Lawrence styčným důstojníkem. Shodou okolností se jeho protihráčem na turecké straně stal český arabista Alois Musil.\n\nAč Lawrence neměl žádné vojenské zkušenosti, vyvinul pro špatně organizované beduíny účinnou strategii partyzánské války. Atentáty na jedinou železniční trať, na vodovody a osamělé posádky měly úspěch a Lawrencem vedení povstalci obsadili v červnu 1917 přístav Akaba a 1. října 1918 Damašek.\n\nLawrence ovšem nevěděl, že Britové a Francouzi nemíní nechat Palestinu, Sýrii a Libanon Arabům, nýbrž že si je po válce rozdělí. Když všechny jeho snahy prosadit arabskou nezávislost selhaly, trpěl těžkými výčitkami svědomí, odmítl všechna vyznamenání a sloužil pod falešným jménem jako prostý voják. Mezi jeho přátele patřil George Bernard Shaw. Lawrence zahynul po motocyklové havárii roku 1935. Jeho paměti (\"Sedm sloupů moudrosti\", 1926), romány L. Thomase, R. Gravese a L. Harta a pak zejména anglický film \"Lawrence z Arábie\" (\"Lawrence of Arabia\", 1962) z něho učinily legendu.\n\nByl velkým milovníkem motocyklů Brough Superior, zabil se na modelu SS100 pojmenovaném \"George\" po G. B. Shawovi.\n\nV roce 2019 o jeho činech napsala power metalová skupina Sabaton píseň Sedm pilířů moudrosti. \n\n\n\n"}
{"id": "321725", "url": "https://cs.wikipedia.org/wiki?curid=321725", "title": "Ľudovít Greššo", "text": "Ľudovít Greššo\n\nĽudovít Greššo (3. ledna 1916, Zvolen, Uhersko – 8. února 1982, Nitra, Československo) byl slovenský herec.\n\n\nStudoval na gymnáziu ve Zvolenu. V letech 1936–1945 pracoval jako přednosta oddělení Nemocenské pojišťovny v Banské Bystrici, správce nemocnice v Podbrezové, ředitel DJGT ve Zvolenu, herec Divadla SNP v Martině, Krajského divadla v Trnavě, 1965–1977 herec Divadla Andreje Bagara v Nitře. Jako herec účinkoval ve Zvolenu, 1941–1948 v Městském sdružení v Banské Bystrici, od 1948 ve Sdružení Detvan ve Zvolenu. V profesionálních souborech se uplatnil jako zralý charakterní herec ve všech žánrech domácího i světového repertoáru. Vytvořil více než 120 jevištních a téměř 80 filmových a televizních postav, spolupracoval se slovenskými i s českými režiséry. V závěru svého života se uplatnil i v maďarské kinematografii.\n\n\nSlovenská filmová databáze\n"}
{"id": "321729", "url": "https://cs.wikipedia.org/wiki?curid=321729", "title": "Hotel Modrá hvězda", "text": "Hotel Modrá hvězda\n\nHotel Modrá hvězda je český protektorátní komediální film, který v roce 1941 natočil režisér Martin Frič. Snímek byl poprvé promítán na \"Filmových žních\" ve Zlíně 31. července 1941 a získal tam \"Cenu města Zlína\".\n\nMladá dívka Zuzana (Nataša Gollová) se stává dědičkou hotelu Modrá hvězda. Po úvodním omylu s luxusním hotelem téhož jména se dostane do správného hotelu. Tím je zchátralý hotel na kraji města. Bydlí v něm tři neplatící nájemníci, jinak nikdo. Zuzana začne s úpravami hotelu, aby se stal opět prosperujícím podnikem. Prvním hostem se stává průmyslník Vladimír Rychta (Oldřich Nový). Ten zde chce strávit líbánky se svoji snoubenkou Miladou (Adina Mandlová). Ta však odmítne a Rychta se zamiluje do Zuzany. Film končí happy endem.\n\n"}
{"id": "321731", "url": "https://cs.wikipedia.org/wiki?curid=321731", "title": "Hooker", "text": "Hooker\n\nHooker je příjmení a jeho nositeli byli a jsou např.:\n\n\n"}
{"id": "321735", "url": "https://cs.wikipedia.org/wiki?curid=321735", "title": "Soupisky na mistrovství světa v ledním hokeji", "text": "Soupisky na mistrovství světa v ledním hokeji\n\nSoupisky na mistrovství světa v ledním hokeji jsou seznamem, který shromažďuje soupisky sedmi hokejových reprezentací za posledních 16 let, které získaly v tomto období alespoň jednu medaili. Jedná se o týmy z České republiky, Slovenska, Ruska, Kanady, Švédska, Finska a USA.\n"}
{"id": "321738", "url": "https://cs.wikipedia.org/wiki?curid=321738", "title": "Adam Asnyk", "text": "Adam Asnyk\n\nAdam Asnyk (11. září 1838, Kalisz – 2. srpna 1897, Krakov) byl polský básník a dramatik.\n\nNarodil se ve šlechtické rodině, byl vychován jako dědic rodinného majetku, absolvoval tedy Zemědělský a lesnický institut v Marymontu a Chirurgickou školu ve Varšavě. Ve studiích pokračoval v cizině, ve Vratislavi, Paříži a Heidelbergu, kde v roce 1866 získal doktorát z filosofie. Brzy poté se vrátil do Polska a usadil se v části tehdy ovládané Rakouskem, zprvu ve Lvově, později v Krakově.\n\nV roce 1875 si vzal Žofii Kaczorowskou, přibližně v té době také začal pracovat jako novinář, redaktor krakovského deníku Reforma, v roce 1884 byl zvolen do krakovské městské rady. Pět let poté byl zvolen do Haličského zemského sněmu. Stal se jednou z nejvýznamnějších kulturních osobností rozděleného Polska. Z jeho iniciativy byla založena Společnost pro lidové školy (\"Towarzystwo Szkoły Ludowej\"), díky němu byly také přeneseny do Polska Mickiewiczovy ostatky, byl jeden z prvních členů Polské tatranské společnosti (\"Polskie Towarzystwo Tatrzańskie\").\n\nJe pohřben v Kryptě zasloužilých na Skałce v Krakově (\"Krypta Zasłużonych na Skałce\").\n\nAdam Asnyk je autorem mnohých básni. Mezi jeho nejproslulejší díla patří \"Między nami nic nie było!\", \"Limba\", \"Ulewa\", \"Daremne żale\" a \"Do młodych\", a také cyklus sonetů \"Nad głębiami\". Asnykovy básně jsou formálně dokonalé. Básník využival jambický verš, který dříve se vyskytoval v polské poezii jenom zřídka.\n\n"}
{"id": "321748", "url": "https://cs.wikipedia.org/wiki?curid=321748", "title": "CBC", "text": "CBC\n\nCBC je zkratka, která znamená:\n\n"}
{"id": "321749", "url": "https://cs.wikipedia.org/wiki?curid=321749", "title": "Státní znak Řecka", "text": "Státní znak Řecka\n\nStátní znak Řecka se užívá od 7. července 1975. Je jím modrý štít, do něhož je položen bílý (stříbrný) heroldský kříž. Kolem štítu je zelený vavřínový věnec s plody. \n\nModrá barva symbolizuje moře, kříž křesťanskou víru a vavřínový věnec Starověké Řecko.\n\n"}
{"id": "321755", "url": "https://cs.wikipedia.org/wiki?curid=321755", "title": "Michael Cuccione", "text": "Michael Cuccione\n\nMichael James Cuccione (5. leden 1985, Burnaby, Kanada – 13. leden 2001, Vancouver, Kanada) byl kanadský filmový herec, zpěvák, tanečník, autor a aktivista. Měl bratra a sestru.\n\nVe svých 9 letech mu byla objevena Hodgkinsova choroba, tedy jistá forma rakoviny. Za život podstoupil několik chemoterapií, žádná však neměla pádných účinků. Nemoci podlehl 13. ledna roku 2001, své poslední vánoce a narozeniny strávil v nemocnici.\n\nZa svůj krátký život se stihl objevit v několika menších rolích, například v seriálu Baywatch a zahrál si i v sérii 2ge+her, kde byl členem fiktivní hudební skupiny.\n"}
{"id": "321756", "url": "https://cs.wikipedia.org/wiki?curid=321756", "title": "Liberijská vlajka", "text": "Liberijská vlajka\n\nVlajka Libérie je inspirována vlajkou USA, z jejichž popudu tato první černošská nezávislá republika v Africe roku 1847 vznikla.\n\nJedenáct horizontálních pruhů (šest červených a pět bílých) připomíná jedenáct signatářů Deklarace nezávislosti, modré čtvercové pole (karé) v levém horním rohu (zabírající šířku pěti pruhů) africký kontinent.. Bílá pěticípá hvězda symbolizuje zářící světlo Libérie, historicky první černošskou republiku. Červená barva znamená udatnost, vroucnost a vytrvalost, bílá čistotu a modrá svobodu, právo, věrnost a úrodnost.\n\n\"Den vlajky\" (jeden ze státních svátků) se v Libérii slaví 24. srpna.\n\nPrvní obyvatelé začali přicházet na území dnešní Libérie ze severu ve 12. století. Na konci 15. století přistáli na pobřeží Portugalci, kolonizaci začali Nizozemci v 16. století, později se připojili Francouzi a Angličané. V roce 1819 koupila Americká kolonizační společnost na Pepřonosném pobřeží (zahrnující území dnešní Sierry Leone a Libérie) ostrov Providence a blízké pozemky na pevnině. V roce 1821 byla založena osada Monrovia, dnešní liberijské hlavní město. V té době se v této americké osadě začaly vyvěšovat tehdejší americké vlajky, v té době se třiadvaceti hvězdami, později se čtyřiadvaceti.\n\n9. dubna 1827 se postupně vznikající osady na pobřeží spojily do americké kolonie \"Libérie\". Původní americká vlajka byla upravena do nové vlajky. Místo kantonu bylo na vlajce umístěno čtvercové karé, zabírající také sedm pruhů, ale místo hvězd neslo volný bílý řecký kříž.\n\nNěkteré zdroje uvádějí i užívání vlajky s bílým latinským křížem, tedy s dvojnásobně dlouhým spodním ramenem (není obrázek).\n\nV roce 1837 byla z osad kolonie Libérie vytvořena \"Federace liberijských osad\". V roce 1845 došlo k incidentu, při němž Britové zadrželi liberijskou loď s pro ně \"neznámou\" vlajkou. Následkem bylo přijetí nové vlajky a vyhlášení nezávislosti (26. července 1847). Libérie se tak stala ojedinělým případem v historii, kdy změna vlajky byla v přímé souvislosti s vyhlášením nezávislosti. Tehdejší guvernér Joseph Jenkins Roberts pověřil výbor sedmi žen, které ušily novou vlajku. Vlajka byla zavedena a poprvé vztyčena 27. srpna 1847, a opět vycházela z vlajky USA. Počet pruhů klesl ze třinácti na jedenáct (6 červených a 5 bílých), tak aby korespondoval s počtem signatářů Deklarace nezávislosti. Modré karé zabíralo nyní 5 pruhů. Místo hvězd a později kříže v něm byla nově umístěna bílá pěticípá hvězda.\n\nRozměry vlajky, jejich prvků a barvy byly stanoveny až \"Zákonem o vlajce\", schváleným liberijským zákonodárným sborem 11. dubna 1961. Do té doby byly užívány i vlajky s obdélníkovým kantonem a různých poměrů (např. 143:227).\n\nDen vlajky (jeden z liberijských státních svátků) se slaví 24. srpna. Státní svátek byl vyhlášen 24. října 1915, kdy liberijský prezident podepsal zákon schválený parlamentem. Svátek nabídl obyvatelům příležitost oslavit národní vlajku jako symbol hrdosti, loajality a důstojnosti. Datum odkazuje na incident v roce 1845, kdy britská loď zadržela liberijskou loď s pro ně neznámou vlajkou, který vedl k vyhlášení nezávislosti. Jiný zdroj uvádí den jako datum vzniku liberijské vlajky, která byla navržena a vytvořena výborem vedeným paní Susannah-Lewisovou.\n\nZemě má 15 regionů. Každý z nich má svou vlastní vlajku. Všechny regionální vlajky mají v kantonu umístěnou liberijskou vlajku.\n\n"}
{"id": "321759", "url": "https://cs.wikipedia.org/wiki?curid=321759", "title": "Thuy Trang", "text": "Thuy Trang\n\nThuy Trang (14. prosince 1973 Saigon, Vietnam – 3. září 2001 San Francisco, USA) byla americká filmová herečka a zpěvačka-skladatelka vietnamského původu.\n\nNarodila se ve Vietnamu do rodiny vojáka bojujícího v americko-vietnamské válce. Po ukončení bojů se rodina přestěhovala do Hongkongu a poté obdržela azyl v USA, otec však v roce 1982 zemřel na rakovinu.\n\nVystudovala několik škol a začala se věnovat herectví. Získala několik malých rolí, než přišla ta největší. V roce 1993 dostala roli v populární sérii Strážci Vesmíru, kde hrála žlutého strážce alias Trini Kwan. Po nějakém čase ze seriálu odešla a hrála ve filmech Agent WC 40 nebo . Natočila i pár dokumentů o bojových umění.\n\n3. září 2001 měla nedaleko San Francisca autonehodu, kterou nepřežila. Pochována je v Rose Hills Memorial Park v L.A..\n"}
{"id": "321760", "url": "https://cs.wikipedia.org/wiki?curid=321760", "title": "Vilenica", "text": "Vilenica\n\nVilenica je jeskyně ve Slovinsku, jedna z nejdéle turisticky přístupných. Nachází se poblíž silnice spojující Sežanu a Lokev.\n\nV roce 1633 ji její majitel, hrabě Petač, dal do správy lokavské farnosti. Rozhodl také, že farnost může nakládat se všemi příjmy z prohlídek jeskyně. Místní proto předpokládají, že jejich jeskyně je turisticky navštěvovaná už 400 let.\n\nV roce 1778 jeskyni navštívil slavný přírodovědec Balthasar Hacquet, doložené jsou ale také královské návštěvy: král Ferdinand I. Neapolsko-Sicilský (1790), císař Leopold II. (1790 a 1791), císař František I. (1816), saský král Fridrich August II. (1836) aj.\n\nV polovině 19. století je Vilenica známá jako největší a nejlépe prozkoumaná jeskyně Klasického krasu. Poté upadla na dlouhou dobu do zapomnění, opět ožila roku 1963, kdy si ji vzal na starost Svaz jeskyňářů Sežana. Členové svazu ve svém volném čase postupně obnovili cesty a zavedli elektrické osvětlení.\n\nV roce 1980 se v jeskyni začaly pořádat večery slovinských spisovatelů, od roku 1986 pak také Mezinárodní literární festival Vilenica, setkání básníků a spisovatelů z celé Evropy. Uděluje se zde velká cena Vilenice a ocenění Kristal Vilenica.\n\nPro návštěvníky je Vilenica zpřístupněná a osvětlená v délce 450 m.\n"}
{"id": "321762", "url": "https://cs.wikipedia.org/wiki?curid=321762", "title": "Cato mladší", "text": "Cato mladší\n\nMarcus Porcius Cato Uticensis, známý jako Cato mladší (latinsky Cato \"minor\"; 95 př. n. l. Řím – 46 př. n. l., Utica blízko Kartága v dnešním Tunisu) byl římský senátor a vojevůdce, důsledný obránce republiky. Byl jedním z hlavních odpůrců Gaia Iulia Caesara a po jeho vítězství v občanské válce spáchal sebevraždu.\n\nCato mladší pocházel z významné plebejské rodiny, byl pravnuk Catona staršího, v dětství osiřel a byl vychován svým strýcem. Roku 72 př. n. l. se zúčastnil války proti Spartakovi a roku 67 byl tribunem legie v Makedonii. O dovolené navštívil v Pergamu stoika Athenodora Kordyliona, který se s ním odstěhoval do Říma. Koncem roku 63 patřil k žalobcům povstalce Catiliny a proti Caesarovi prosadil jeho popravu. Jako mluvčí strany optimátů se postavil na odpor i proti slavnému vojevůdci Pompeiovi a jako tribun lidu se opakovaně bránil proti pokusům o rozbití republiky. Roku 58 vedl vojenskou výpravu proti cyperskému králi Ptolemaiovi, kterého porazil a s velkou kořistí se vrátil do Říma. Roku 54 byl zvolen prétorem, když přesvědčil všechny kandidáty, aby se vzdali uplácení voličů.\n\nKdyž roku 52 vypukly v Římě pouliční násilnosti a Caesar začal v severní Itálii sbírat vojsko, byl Pompeius s Catonovou pomocí zvolen jediným konsulem, Césara však Cato rozhodně odmítal. Roku 49 se marně ucházel o zvolení konsulem a když se nepodařilo zabránit občanské válce ani ubránit Řím proti Césarovi, odešel nejprve na Sicílii a pak za Pompeiem do Dyrrhachia (dnešní Dürres v Albánii), kde sice Caesara porazili, ale poté přišla porážka v rozhodující bitvě u Farsalu. Cato se svým vojskem odešel do Afriky, kde se dozvěděl o Pompeiově zavraždění v Egyptě. Ujal se obrany města Utica, když se ale ukázala jako beznadějná, zajistil svým lidem ústup a v noci spáchal sebevraždu. Proto dostal přízvisko \"Uticensis\" („Utický“).\n\n\n\n"}
{"id": "321767", "url": "https://cs.wikipedia.org/wiki?curid=321767", "title": "HNK Hajduk Split", "text": "HNK Hajduk Split\n\nHNK Hajduk Split (Hrvatski nogometni klub Hajduk Split, \"Chorvatský fotbalový klub Hajduk Split\") je chorvatský fotbalový klub ze Splitu, který byl roku 1911 založen skupinou chorvatských studentů (Fabijan Kaliterna, Lucijan Stella, Ivan Šakić, Vjekoslav Ivanišević) v pražském pivovaru U Fleků. Mezi lety 1920 až 1940, Hajduk respektive Split patřil Království Jugoslávie a hrál Jugoslávskou Prvou ligu. Po 2. světové válce začal patřit Split pod Socialistickou Jugoslávii a Hajduk hrál nejvyšší soutěž. Po rozpadu Jugoslávie se Hajduk přidal do První chorvatské ligy. První ročník odehrál v roce 1992 a od té doby nesestoupil do nižší soutěže. Hajduk je jedním z nejúspěšnějších klubů v Chorvatsku a ex-Jugoslávii, devět titulů v Jugoslávské lize a šest v chorvatské ligy. Navíc do své sbírky trofejí přidal devět titulů Jugoslávských a pět v Chorvatském poháru, dalších pět vítězství potom Hajduk zaznamenal v superpoháru.\n\n\"Zlatá éra\" ve Splitu nastala v 70. letech, kdy tým získal čtyři Jugoslávské tituly a pět vítězství v poháru v řadě. Hajduk je také jediným Jugoslávským týmem, který vyhrál pět po sobě jdoucích pohárů (mezi 1972-77, a také jediný neporažený mistr (sezóna 1950). Největší úspěch klubu v Evropě byly tří účasti ve čtvrtfinále Poháru mistrů evropských zemí, semifinále Poháru UEFA 1983/84 a semifinále v Poháru vítězů pohárů 1972/73.\n\nRivalem Hajduku je Dinamo Záhřeb, celek z hlavního města, se kterým Hajduk pojí tzv. \"Věčné derby\", jehož počátky jsou v klání hraném 1. dubna 1946 na domácím stadionu Hajduku. To zvítězil Hajduk 2-0, v roce 1957 uštědřil svému rivalovi rekordní porážku 6-0 na jeho hřišti. Fanoušci Hajduku nazývající se Torcida Split jsou nejstarší organizací v Evropě, konkrétně od roku 1950. Fanoušci se inspirovali podle Brazilských fanoušků, kteří si \"Torcida\" přezdívali na Mistrovství světa ve fotbale 1950. Hajduk je druhým nejpopulárnějším klubem v Chorvatsku, když mají přes jeden milion podporovatelů, 24% populace. Tradiční klub má největší podporu v Dalmácii, kde jim fandí 76% lidí.\nKlub byl založen ve staré hospůdce U Fleků v Praze (v té době součástí Rakouska-Uherska), skupinkou studentů ze Splitu: Fabjan Kaliterna, Lucijan Stella, Ivan Šakić and Vjekoslav Ivanišević. Na cestě do hospody po zápase mezi Spartou a Slávií si vymysleli svůj nový městský fotbalový klub. Všichni věděli jak je sport ve Splitu populární a jak jejich přátelé dokáží hrát.\n\nKlub byl oficiálně se všemi formalitami založen 13. února 1911. zatímco hledali správný název pro svůj nový klub (další možnosti byly \"Velebit\", \"Uskok\", .\"Marjan\"...), studenti šli pro radu ke svému starému učiteli Josipu Baračovi. Po pár rozhovorech jim Josip pověděl, ať zvolí název \"Hajduk\", který symbolizuje \"v čem jsou naši lidé nejlepší: statečnost, lidskost, přátelství, láska ke svobodě a obrana slabších.\"\n\nHajdukové byli protiosmanští bojovníci, kteří působili na území hlavně Srbska, ale také i Valašska, či Bulharska (tam se používal název Hajdutin). Spekulací je, že jeden z nejznámějších Hajduků Andrija Šimić, který se triumfálně vrátil do Splitu v roce 1902 z Rakouského vězení, byl také inspirací pro název \"Hajduk\". Zakladatelé navrhli logo klubu a skupinka sester z Katolického kláštera ve Splitu, vytvářeli kopie a rozdávaly je fanouškům. \n\nHajduk shromáždil skupinu obyvatelů Splitu, chorvatské odboráře neboli \"puntari\". To je důvod proč má klub specifický název \"hrvatski nogometni klub\" (\"chorvatský fotbalový klub\"). Klub byl sám proti Rakousko-uherské vládní politice , která nedovolovala sjednocení chorvatských provincií a udržovaly je oddělené (vláda nedovolovala sjednocení Dalmácie se zbytkem Chorvatska. Prvním soupeřem Hajduku byl tým Calcio Spalato, klub autonomním společníkem ze Splitu, zápas skončil 9-0 (6-0) vítězstvím pro Hajduk. Prvním střelcem Hajduku byl Šime Raunig.\n\nZačátkem roku 2016 se představitelé Hajduku domluvili na spolupráci s českým klubem SK Slavia Praha. Součástí spolupráce je výměna hráčů či trenérů.\n\n\nZnámá je fanouškovská skupina Torcida Split, která byla založena v roce 1950 a je nejstarší organizovanou skupinou fanoušků v Evropě.\nBrzy ráno v den utkání Hajduku proti Crvene Zvezde se členové Torcidy vydali k hotelu, kde přespávali hráči soupeře a kde vytvořili velký hluk pomocí trumpet, zvonů a jiných hlučných nástrojů. Během fotbalového utkání pak celý zápas podporovali svůj klub. Dne 1. listopadu 1950 vyšel v novinách článek, který odsuzoval chování skupiny a požadoval ukončení její činnosti. Předseda klubu Hajduk Split se však za fanoušky postavil a oceňoval jejich podporu během zápasu. Politický režim v tehdejší Jugoslavii však přesto začal s vyšetřováním aktivit skupiny a výsledkem bylo odsouzení několika členů skupiny. Popularita skupiny však rostla a Torcida zůstává stále aktivní skupinou.\n\n\"Viz též: \"\n\n\n"}
{"id": "321771", "url": "https://cs.wikipedia.org/wiki?curid=321771", "title": "Star Trek: Legacy", "text": "Star Trek: Legacy\n\nStar trek Legacy je realtimová taktická simulace. Velíte zde skupině (maximálně čtyř lodí) můžete ovládat z můstku jedné lodi, kterou si vyberete jako velitelskou. Hra má plné 3D prostředí, což znamená, že se lodě mohou pohybovat jakýmkoliv směrem.\n\nHra obsahuje kampaň pro jednoho hráče, skrimish s možností si vybrat za jakou frakci (Klingoni, Romulané, Federace nebo Borgové), multiplayer přes LAN nebo internet.\n\nPříběh kampaně se odehrává plně v režii lidské rasy a později federace. V průběhu hry projdete všemi historickými etapami Star Treku. První mise hráči plní v době kapitána Archera a s jeho lodí Enterprise (NX-01). Postupně přibývají novější lodě a a hráči se dostávají do doby, ve které je nejznámější osobou James Tiberius Kirk a loď USS Enterprise (NCC-1701).\n\nPoté hra obsahuje období z v režii kapitána Jean-Luca Picarda a nebyly vynechány ani narážky na seriály běžící kontinuálně s Novou generací – a .\n\nZ hardwarového hlediska je hlavní herní nevýhodou HW konfigurace, která je vcelku náročná. V mnoha recenzích navíc najdete na tuto hru velmi neblahé poznámky, kritizováno je především ovládání a zastaralé grafické zpracování vesmíru. Výjimku tvoří zprácování jednotlivých lodí, které je na nejvyšší detaily opravdu precizní.\n\nPříběh mají na starosti seriáloví autoři a dabing seriáloví herci.\n"}
{"id": "321773", "url": "https://cs.wikipedia.org/wiki?curid=321773", "title": "Melanie Thornton", "text": "Melanie Thornton\n\nMelanie Janene Thornton (13. května 1967, Charleston, USA – 24. listopad 2001, Bassersdorf, Švýcarsko) byla americko-německá zpěvačka.\n\nNarodila se v USA a svůj hlas trénovala již od šesti let, učila se také hrát na piano a klarinet, mezi její největší oblíbence patřily Aretha Franklin nebo Roberta Flack.\n\nV roce 1992 odešla do Německa, kde nahrála první svá dema. Po nahrání songu \"Sweet Dreams\" si ji pod svá křídla vzal Frank Farian, bývalý člen skupiny Milli Vanilli, dal ji dohromady s rapperem Lane McCrayem, vznikla skupina La Bouche a její největší hity jako \"A moment of love\" nebo \"Be my lover\". Ze skupiny odešla v roce 2000, úspěchů už však tolik nepobrala, spolupracovala však ještě s takovými jmény, jako No Mercy nebo DJ Bobo.\n\nV noci 24. listopadu 2001 byla na cestě letadlem do Zurichu, letadlo však havarovalo u Bassersdorfu a ona havárii nepřežila. Pochována je v Mount Pleasant Memorial Gardens v USA.\n"}
{"id": "321775", "url": "https://cs.wikipedia.org/wiki?curid=321775", "title": "Elisa Bridges", "text": "Elisa Bridges\n\nElisa Rebeca Bridges (24. květen 1973, Miami, USA – 7. února 2002) byla americká modelka a herečka.\n\nStala se především tváří pánského časopisu Playboy, kde byla vyhlášena \"Playmate měsíce prosinec 1994\" a \"Video Playmate měsíce září 1996\". Účinkovala také v několika videích společnosti Playboy mezi léty 1996 a 2002.\n\nZemřela 7. února roku 2002. Playboy uvedl, že to bylo přirozenou smrtí, lékařská zpráva hovořila o předávkování drogami.\n"}
{"id": "321778", "url": "https://cs.wikipedia.org/wiki?curid=321778", "title": "Fosa", "text": "Fosa\n\nFosa (\"Cryptoprocta ferox\") je šelma endemická pro Madagaskar. Je řazena do čeledi madagaskarské šelmy (Eupleridae), blízce příbuzné promykovitým (Herpestidae). Klasifikace druhu je poměrně složitá, protože z fyziologického hlediska se fosy podobají kočkám, ale mají také mnoho vazeb na cibetkovité (Viverridae) a promykovité šelmy. Genetické studie prokázaly, že fosy a ostatní madagaskarské šelmy jsou si blízce příbuzné a tvoří samostatný kladogram.\n\nFosa je největším masožravým savcem Madagaskaru: lze ji srovnávat například s malými pumami americkými (\"Puma concolor\"). Tělo dospělých jedinců měří na délku 70 až 80 cm a váží mezi 5,5 a 8,6 kg. Samci jsou větší než samice. Mají zatažitelné drápy a flexibilní kotníky, což jim umožňuje lézt po stromech nahoru a dolu hlavou napřed a skákat ze stromu na strom.\n\nObývají výhradně zalesněné lokality a aktivně loví ve dne i v noci. Více jak 50 % ze stravy fos tvoří lemuři, zbytek tvoří ještěrky (Lacertidae), hlodavci (Rodentia) a ptáci (Aves). Páření většinou probíhá na rovných větvích stromů a může trvat i několik hodin. Po úspěšném spáření je samice březí tři měsíce. Vrh čítá od jednoho do šesti mláďat, která se rodí slepá a bezzubá. Pohlavní dospělosti fosy dosahují ve věku tří až čtyř let.\n\nDle Mezinárodního svazu ochrany přírody (IUCN) druhu fosa přísluší status zranitelný. Největší hrozbou pro jejich populace je ztráta přirozeného prostředí.\n\nRodový název \"Cryptoprocta\" má původ v řeckých slovech \"crypto\", tedy skrytý, a \"procta\" – řiť. Toto jméno vzniklo kvůli tomu, že fosy mají řitní otvor ukrytý v análním váčku. Druhové jméno \"ferox\" je přídavné jméno pocházející z latiny a znamená \"divoký\". Na Madagaskaru jsou fosy označovány stejně jako v češtině, tedy \"fosa\". Toto slovo má kořeny v austronéských jazycích, nicméně, není přesně známý jeho původ. Mohlo vzniknout z ibanského slova \"Posa\", značící kočku, nebo také z malajského slova \"Pusa\", které odkazuje na druh lasice východní (\"Mustela nudipes\").\n\nJménem se fosy podobají fanalokám (\"Fossa fossana\"), ale i přes podobné jméno si tyto druhy nejsou blízce příbuzné.\n\nDruh fosa byl oficiálně popsán v roce 1833 Edwardem Turnerem Bennettem na základě vzorku zaslaného Charlesem Telfairem. Vzhledem k vlastnostem, které mají fosy společné s kočkami, promykovitými a cibetkovými, bylo ale těžké druh správně zařadit. Benett původně druh zařadil druh mezi cibetky a tato klasifikace se zachovala po dlouhou dobu. Kompaktní mozkovna, velké oční důlky, zatažitelné drápy a chrup uzpůsobený pro masožravce je ale spojoval spíše s kočkami. Roku 1939 William King Gregory a Milo Hellman zařadili druh do vlastní podčeledi kočkovitých šelem pojmenované Cryptoproctinae. George Gaylord Simpson ale roku 1945 fosy zařadil zpět mezi cibetkovité, přestože uznal, že existuje spojitost s kočkami.\n\nRoku 1993 Géraldine Veron a François Catzeflis zveřejnili studii DNA, ze které vyplývalo, že jsou fosy geneticky blíže spíše promykovitým šelmám, než kočkám a cibetkám. O dva roky později zkoumal Veron DNA fos znovu, ale tentokrát došel k závěru, že patří mezi kočky. Roku 2003 ale přišel zlom: Anne Yoder díky molekulární fylogenetice, jaderné DNA a mitochondriální DNA zjistila, že všechny madagaskarské šelmy mají společné předky. Díky tomu se madagaskarské šelmy oficiálně zařadily mezi monofyletické taxony a vytvořily samostatný kladogram. Jejich nejbližšími příbuznými jsou pravděpodobně afričtí a asijští savci z čeledi promykovití. Všechny madagaskarské šelmy mají proto samostatnou čeleď. V rámci této čeledi jsou fosy společně s pucholy malými (\"Eupleres goudotii\") a pucholy velkými (\"Eupleres major)\" zařazeny v podčeledi madagaskarští pucholové. Jejich příbuzenské vztahy s cibetkami zůstávají nejasnou záležitostí.\n\nKrom tohoto druhu fosy byly ale odkryty i fosílie podobného druhu, který byl roku 1902 popsán jako samostatný pod názvem \"Cryptoprocta spelea\". Tento vyhynulý druh byl mnohem větší než současné fosy, mimo to jsou si druhy stavbou těla podobné. Obyvatelé Madagaskaru navíc rozdělují fosy na dva typy: větší černé fosy a menší načervenalé. Na jihozápadě ostrova byly dokonce hlášeny případy bílých fos. Není jasné, zda se jedná spíše o lidové označení vytvořené na základě množství melaninu nebo obecně leucismu nebo se skutečně jedná o samostatné druhy.\n\nFosa může působit jako zmenšená forma pumy americké. Jedná se o dobře osvaleného savce se štíhlým tělem a ocasem, který je téměř tak dlouhý jako samotné tělo. Mozkovna je podobná jako u promykovitých šelem a širší, než u kočkovitých šelem. Čenich je široký a krátký, uši zaoblené a velké. Oči s hnědými duhovkami jsou posazené daleko od sebe, zřítelnice jsou rozšířené a zužují se do štěrbin. Stejně jako ostatní druhy šelem, které loví převážně v noci, i oči fos odrážejí světlo. Odražené světlo má oranžový odstín. Délka těla dospělé fosy je 70 až 80 cm, ocas má mezi 65 a 70 cm. Pohlavní dimorfismus je u fos zřetelný: zatímco samci váží 6,2 až 8,6 kg, váha samic se pohybuje od 5,5 do 6,8 kg. Byly dokonce hlášeny případy fos o váze až 20 kg, ale tyto údaje byly popřeny na základě nedůvěryhodného zdroje. Severní a východní Madagaskar většinou obývají menší jedinci, naopak na jihu a západě žijí urostlejší kusy. Fosy mají dobře vyvinutý zrak, sluch i čich. Navíc se jedná o zvířata, která ani v zajetí netrpí chorobami, které sužují jiné druhy šelem.\n\nSamci i samice mají krátkou, rovnou a hustou srst bez skvrn nebo jiných znaků. Zbarvení bývá červenohnědé na většině těla, na slabinách, břiše a vnitřní straně nohou je světlejší až krémové. Kvůli načervenalému sekretu, který vylučují hrudní žlázy, mohou samci v období říje mít oranžovou srst na břiše, ale nejedná se o pravidlo. Ocas této šelmy bývá světlejší než zbytek těla. Mláďata jsou šedá až bílá.\n\nFosy jsou fyziologicky přizpůsobené lezení po stromech. Používají ocas pro udržení rovnováhy a zatahovatelné drápy, aby lépe šplhaly po stromech. Kotník a chodidla fos jsou velice flexibilní a díky tomu se může noha zvířete natočit tak, aby mohla správně uchopit kmen a vylézt po něm nebo naopak slézt hlavou dolů. Fosy umí také skákat ze stromu na strom. Tlapy jsou chráněné silnými polštářky.\n\nFosy mají množství pachových žláz, avšak u samic méně vyvinutých. Stejně jako vyhynulý rod z čeledi hyenovitých \"Herpestides\" mají perianální žlázy umístěné v análním váčku, který obklopuje řitní otvor. Penilní žlázy se zase nachází převážně v okolí penisu nebo pochvy a produkují silný pach. Stejně jako již zmíněný rod šelem \"Herpestides\" nemají šourek. Samci fos mají neobvykle velký penis a pyjovou kost: při erekci dosahuje až k předním nohám a průměrná tloušťka je 20 mm. Jedinečné jsou ale spíše samičky: těm mezi prvním a druhým rokem života začne růst velký klitoris pokrytý ostrými vyrustky i s pyjovou kostí, takže připomíná spíše samčí pohlavní orgán. Vylučuje navíc stejný naoranžovelý sekret, jako je tomu u samců. Se stárnutím se pyjová kost zmenšuje.\n\nObecně lze říct, že fosy mají společné rysy se zástupci dalších tří čeledí. S kočkovitými mají společné především návyky spojené s jídlem a trávení. Jedná se například o tvar zubu, obličejovou část lebky, jazyk a samotný trávicí trakt. Některé části lebky fos se zase podobají zástupcům rodu cibetka (\"Viverra\") a samotná stavba těla je podobná jako u promykovitých. Zubní vzorec stálého chrupu je formula_1 (tři řezáky, jeden špičák, tři nebo čtyři třenové zuby a jedna stolička na každé straně horní i dolní čelisti). Dočasný chrup bývá podobný s tím rozdílem, že chybí čtvrtý třenový zub a stolička.\n\nFosy jsou aktivní během dne i v noci. Vrchol jejich aktivity nastává brzy ráno nebo naopak pozdě odpoledne či dlouho v noci. Během dne se přesouvají a spí na příhodných místech, jen samice s mladými se na noc vrací do nory. Během jednoho dne urazí dospělí jedinci 2 až 5 km, ve výjimečných případech to může být i 7 km. Jednotlivci si vymezují svá území: například samci v rezervaci Kirindy mívají teritorium o rozloze až 26 km, zatímco území samic v této rezervaci bývá poloviční, tedy 13 km. V období sucha se vymezená území, pravděpodobně kvůli nedostatku potravy a vody, zvětšují. V roce 1998 se odhadovalo že v rezervaci Kirindy na 4 km připadá jedna fosa. Podobná pozorování proběhla i mezi lety 1994 a 1996 a tehdy jedna dospělá fosa připadala na 5,6 km.\n\nVyjma samic s mladými žijí fosy většinou jednotlivě. Nicméně existují i případy větších skupin: v roce 2009 vyšla studie, během níž byla zaznamenána smečka tří fos, které společně lovily sifaku malého (\"Propithecus verreauxi\").\n\nFosy komunikují pomocí zvuků, pachů i gest. Mezi zvukové projevy patří například vrčení a výstražné volání.. Naopak dlouhé a vysoké tóny slouží k přivolání dalších fos. Během páření pak samice vydávají zvuky podobné kočičímu mňoukání. Fosy celoročně produkují sekret z análních žláz na stromy nebo skály, což slouží především ke značení teritoria. Umí komunikovat i pomocí grimas a pohybů, co přesně ale jednotlivá gesta znamenají, je nejisté. Agresivita se u dospělých jedinců projevuje jen v období páření, především pak samci svádějí souboje se soky. Rvačka je většinou krátká a pro poraženého nebývá smrtelná. V zajetí nejsou fosy vůči lidem agresivní.\n\nFosy jsou masožravá zvířata a jejich jídelníček tvoří především malí a střední živočichové. Tento druh je jedním z osmi masožravců endemických pro Madagaskar a je také tím největším z nich. Jako jediné jsou ale fosy schopné lovit jakékoliv druhy lemurů. Právě pro ně jsou fosy hlavními predátory.\n\nPrvní odchov fos v zajetí se uskutečnil roku 1974 ve Francii. V Česku tato zvířata chovala například zoo v Olomouci a v Ústí nad Labem, kde se podařily i odchovy. Roku 2011 byl jeden samec z Ústí dovezen do zoo v Plzni. Chov fos probíhal i v zoo ve Dvoře Králové, a to až do roku 2010. Právě královédvorská zoologická zahrada byla dokonce 5. na světě, které se podařilo odchovat mladé; první fosy sem byly dovezeny již v 80. letech 20. století. O roku 2017,se k chovu vrátil Safari park Dvůr Králové , byl dovezen samec z Lipské zoologické zahrady a později k němu přibyla i samice, a v roce 2018 se narodily 2 mláďata. Od roku 2018 chová samce fosy také zoologická zahrada v Táboře madagaskarské v rámci záchovného programu (EEP) Evropské asociace zoologických zahrad a akvárií.\n\n\n"}
{"id": "321780", "url": "https://cs.wikipedia.org/wiki?curid=321780", "title": "Merlin Santana", "text": "Merlin Santana\n\nMerlin Santana (14. březen 1976, New York, USA – 9. listopad 2002, Los Angeles, USA) byl americko-dominikánský filmový herec.\n\nNarozen již v USA rodičům z Dominikánské republiky. Svou kariéru začal už ve třech letech jako model pro \"fast-foodovou\" společnost. První malou roli dostal ve filmu Woody Allena, Purple Rose of Cairo. Poté byl obsazen do seriálů, jako Cosby Show, Getting By, Sister, sister a především do hlavní role v sériích The Steve Harvey Show. Český divák ho mohl zahlédnout v malé roli ve filmu Showtime s Eddie Murphym a Robertem De Nirem.\n\nDne 9. listopadu 2002 seděl Merlin ve svém autě v Los Angeles, když k němu přišla neznámá osoba a zastřelila ho. Merlin zemřel dříve, než stačila přiběhnout pomoc. Pochován je v Saint Raymond´s Cemetery v USA.\n"}
{"id": "321790", "url": "https://cs.wikipedia.org/wiki?curid=321790", "title": "Moby (album)", "text": "Moby (album)\n\nMoby je debutové album stejnojmenného muzikanta, které vyšlo v roce 1992. Album bylo znovu vydáno o rok později pod názvem \"The Story So Far\" a mělo pozměněný tracklist.\n\n"}
{"id": "321794", "url": "https://cs.wikipedia.org/wiki?curid=321794", "title": "Victor Lanoux", "text": "Victor Lanoux\n\nVictor Lanoux, vlastním jménem Victor Robert Nataf (18. června 1936, Paříž, Francie – 4. května 2017, Royan), byl francouzský herec, producent, scenárista a dramaturg.\n\nRoku 1961 se setkal s Pierrem Richardem a pět let spolupracovali v pařížských kabaretech. Hrál v TNP, například v dílech \"Hamlet\", \"Arturo Ui\" a \"La Folle de Chaillot\".\n\nPro divadlo napsal hry \"le Tourniquet\" (1973), \"la Ritournelle\" (1989), \"Drame au concert\" (1994) a \"le Péril bleu ou Méfiez-vous des autobus\" (1996). V sezóně 1980-81 hrál v Théâtre de la Ville roli Octava Moureta ve hře \"Au Bonheur des Dames\".\n\nJe koproducentem těchto filmů : \"Servante et maîtresse\", \"Un si joli village\", \"les Chiens\".\n\n\n"}
{"id": "321796", "url": "https://cs.wikipedia.org/wiki?curid=321796", "title": "Roman Ljašenko", "text": "Roman Ljašenko\n\nRoman Jurjevič Ljašenko (2. květen 1979, Murmansk, Rusko – 5. červenec 2003, Istanbul, Turecko) byl ruský hokejový útočník.\n\nSvou kariéru načal už v NHL v týmu Dallas Stars v roce 1999. Hned první sezonu se s týmem probojoval do finále Stanley Cupu, kde Stars nakonec podlehli New Jersey Devils. V roce 2002 byl společně s Martinem Ručinským vyměněn za M.Malhotru a B.Heistena do New York Rangers, kde strávil zbytek sezony. Následující rok za Rangers odehrál jen dva zápasy, zbytek odehrál na farmě v týmu Hartford Wolf Pack.\n\n7. července 2003 trávil s příbuznými dovolenou v Turecku. Ten den byl nalezen mrtev na svém hotelovém pokoji, hovořilo se o sebevraždě.\n\nPochován je na hřbitově Leontyevskoe v Jaroslavli v Rusku.\n"}
{"id": "321797", "url": "https://cs.wikipedia.org/wiki?curid=321797", "title": "Kvalifikace na Mistrovství světa ve fotbale 2010 (CONMEBOL)", "text": "Kvalifikace na Mistrovství světa ve fotbale 2010 (CONMEBOL)\n\nKvalifikace na Mistrovství světa ve fotbale 2010 zóny CONMEBOL určila 4 účastníky finálového turnaje a jednoho účastníka mezikontinentální baráže se čtvrtým celkem CONCACAF.\n\nVšech deset týmů se v jedné skupině utkalo dvoukolově každý s každým. Nejlepší čtyři celky se kvalifikovaly na mistrovství světa, zatímco pátý tým se utkal se čtvrtým celkem zóny CONCACAF v mezikontinentální baráži.\n\n\n<div id=\"Uruguay v Bolivia\">\n<div id=\"Argentina v Chile\">\n<div id=\"Ecuador v Venezuela\">\n<div id=\"Peru v Paraguay\">\n<div id=\"Colombia v Brazil\">\n\n<div id=\"Venezuela v Argentina\">\n<div id=\"Bolivia v Colombia\">\n<div id=\"Chile v Peru\">\n<div id=\"Paraguay v Uruguay\">\n<div id=\"Brazil v Ecuador\">\n\n<div id=\"Argentina v Bolivia\">\n<div id=\"Colombia v Venezuela\">\n<div id=\"Paraguay v Ecuador\">\n<div id=\"Uruguay v Chile\">\n<div id=\"Peru v Brazil\">\n\n<div id=\"Venezuela v Bolivia\">\n<div id=\"Colombia v Argentina\">\n<div id=\"Ecuador v Peru\">\n<div id=\"Brazil v Uruguay\">\n<div id=\"Chile v Paraguay\">\n\n<div id=\"Uruguay v Venezuela\">\n<div id=\"Peru v Colombia\">\n<div id=\"Paraguay v Brazil\">\n<div id=\"Argentina v Ecuador\">\n<div id=\"Bolivia v Chile\">\n\n<div id=\"Uruguay v Peru\">\n<div id=\"Bolivia v Paraguay\">\n<div id=\"Ecuador v Colombia\">\n<div id=\"Brazil v Argentina\">\n<div id=\"Venezuela v Chile\">\n\n<div id=\"Argentina v Paraguay\">\n<div id=\"Ecuador v Bolivia\">\n<div id=\"Colombia v Uruguay\">\n<div id=\"Peru v Venezuela\">\n<div id=\"Chile v Brazil\">\n\n<div id=\"Paraguay v Venezuela\">\n<div id=\"Uruguay v Ecuador\">\n<div id=\"Chile v Colombia\">\n<div id=\"Brazil v Bolivia\">\n<div id=\"Peru v Argentina\">\n\n<div id=\"Bolivia v Peru\">\n<div id=\"Argentina v Uruguay\">\n<div id=\"Colombia v Paraguay\">\n<div id=\"Venezuela v Brazil\">\n<div id=\"Ecuador v Chile\">\n\n<div id=\"Bolivia v Uruguay\">\n<div id=\"Paraguay v Peru\">\n<div id=\"Chile v Argentina\">\n<div id=\"Brazil v Colombia\">\n<div id=\"Venezuela v Ecuador\">\n\n<div id=\"Uruguay v Paraguay\">\n<div id=\"Argentina v Venezuela\">\n<div id=\"Colombia v Bolivia\">\n<div id=\"Ecuador v Brazil\">\n<div id=\"Peru v Chile\">\n\n<div id=\"Venezuela v Colombia\">\n<div id=\"Bolivia v Argentina\">\n<div id=\"Ecuador v Paraguay\">\n<div id=\"Chile v Uruguay\">\n<div id=\"Brazil v Peru\">\n\n<div id=\"Uruguay v Brazil\">\n<div id=\"Paraguay v Chile\">\n<div id=\"Argentina v Colombia\">\n<div id=\"Peru v Ecuador\">\n<div id=\"Bolivia v Venezuela\">\n\n<div id=\"Ecuador v Argentina\">\n<div id=\"Chile v Bolivia\">\n<div id=\"Brazil v Paraguay\">\n<div id=\"Colombia v Peru\">\n<div id=\"Venezuela v Uruguay\">\n\n<div id=\"Colombia v Ecuador\">\n<div id=\"Peru v Uruguay\">\n<div id=\"Paraguay v Bolivia\">\n<div id=\"Argentina v Brazil\">\n<div id=\"Chile v Venezuela\">\n\n<div id=\"Bolivia v Ecuador\">\n<div id=\"Uruguay v Colombia\">\n<div id=\"Paraguay v Argentina\">\n<div id=\"Venezuela v Peru\">\n<div id=\"Brazil v Chile\">\n\n<div id=\"Colombia v Chile\">\n<div id=\"Venezuela v Paraguay\">\n<div id=\"Argentina v Peru\">\n<div id=\"Ecuador v Uruguay\">\n<div id=\"Bolivia v Brazil\">\n\n<div id=\"Peru v Bolivia\">\n<div id=\"Brazil v Venezuela\">\n<div id=\"Chile v Ecuador\">\n<div id=\"Uruguay v Argentina\">\n<div id=\"Paraguay v Colombia\">\n\nV této baráži se střetl čtvrtý tým kvalifikace zóny CONCACAF s pátým týmem kvalifikace zóny CONMEBOL.\n\n\n\n\n\n\n\n\n\n\n\n\n\n"}
{"id": "321800", "url": "https://cs.wikipedia.org/wiki?curid=321800", "title": "Ambient (album)", "text": "Ambient (album)\n\nAmbient je druhé studiové album Mobyho, které vyšlo v roce 1993. Deska na rozdíl od debutu obdržela jen průměrné recenze.\n\n"}
{"id": "321803", "url": "https://cs.wikipedia.org/wiki?curid=321803", "title": "Everything Is Wrong", "text": "Everything Is Wrong\n\nEverything Is Wrong je třetí studiová deska amerického muzikanta Mobyho, která vyšla v roce 1995. Je to první album Mobyho, které je považováno za čistě elektronické, a které zaznamenalo celosvětový úspěch. Deska se dočkala i remixové podoby, která vyšla v roce 1996.\n\n"}
{"id": "321804", "url": "https://cs.wikipedia.org/wiki?curid=321804", "title": "Sicilské hrabství", "text": "Sicilské hrabství\n\nSicilské hrabství byl státní útvar založený Normany na dřívějším území jimi dobytého Sicilského emirátu. Tento stát existoval v letech 1071 až 1130 a po získání vévodství Apulie a Kalábrie sicilským vládcem Rogerem II. se stal základem nově vzniklého Sicilského království.\n\nHrabství se začalo formovat během dobývání Sicilského emirátu křesťanskými Normany v letech 1061 až 1091. Bylo vytvořeno Robertem Guiscardem roku 1071 pro jeho mladšího bratra Rogera Bossu. Sám Guiscard však získal titul vévody sicilského, a to již roku 1059 od papeže Mikuláše II. jako výzvu k dobytí Sicílie z rukou muslimů. Roku 1061 byl učiněn první trvalý zábor, jímž bylo město Messina. O deset let později pak padlo Palermo, bývalé sídelní město emirátu a zároveň budoucí hlavní město hrabství. Guiscard předal Rogerovi plnou moc nad ostrovem a pro sebe si ponechal polovinu města Palerma, dále Messinu a Val Demone. Roger si měl dále moc nad ostrovem podržet, přičemž mu byly přisouzeny i další zábory, které uskutečnil Robert. Samotný proces získání Sicílie byl završen dobytím Nota v únoru roku 1091. Dobývání Malty začalo o něco později téhož roku a bylo dokončeno vyhnáním arabských místodržících téměř o třicet let později (1127).\n\nRobert Guiscard zanechal Rogera v nejasném vztahu vůči Robertovým nástupcům ve vévodství Apulie a Kalábrie. Během vlády Rogera II. Sicilského a Viléma II., vévody z Apulie, vypukl mezi oběma normanskými vládci konflikt. Díky zprostředkování papeže Kalixta II. a výměnou za pomoc proti Jordanovi z Ariana (1121) se rozhodl bezdětný Vilém postoupit Rogerovi všechna sicilská území a zároveň ho jmenovat za svého dědice. Po Vilémově smrti roku 1127 zdědil Roger i pevninské vévodství. O tři roky později pak spojil všechny země do jednoho státu zvaného Sicilské království.\n\n\n"}
{"id": "321806", "url": "https://cs.wikipedia.org/wiki?curid=321806", "title": "Liverpool (rozcestník)", "text": "Liverpool (rozcestník)\n\nLiverpool může být :\n\n\n\n\n"}
{"id": "321807", "url": "https://cs.wikipedia.org/wiki?curid=321807", "title": "Diane Kruger", "text": "Diane Kruger\n\nDiane Kruger, rodným jménem Diane Heidkrüger (* 15. červenec 1976 Algermissen), je německá herečka a bývalá modelka.\n\nNarodila se bankovní úřednici Marii-Therese a počítačovému specialistovi Hansi-Heinrichu Heidkrügerovi. Má mladšího bratra Stefana. V dětství chtěla být baletkou, a tak ji rodiče poslali studovat balet do Londýna. Kvůli zranění ale s baletem přestala a přestěhovala se do Paříže, kde se začala věnovat modelingu. V patnácti letech byla v Paříži finalistkou soutěže Look of the Year. Pak se vrátila do Německa a stala se z ní úspěšná modelka. Díky svému vzdělávání v Anglii a Francii umí anglicky a francouzsky téměř jako svým rodným jazykem – němčinou. V roce 2001 si vzala francouzského herce a režiséra Guillaumea Caneta, ale v roce 2006 se rozvedli.\n\nZačala se také zajímat o herectví, a tak začala v Paříži chodit na hodiny. Zahrála si několik malých rolích ve francouzských filmech. Kvůli kariéře si zkrátila své příjmení z Heidkrüger na Kruger. Svůj filmový debut si odbyla v roce 2002, kdy hrála vedle Dennise Hoppera a Christophera Lamberta ve filmu \"Klavírista\". Ve stejném roce dostala větší roli ve filmu svého manžela \"Jak řeknete, pane\". V roce 2003 hrála Julie Woodovou ve filmu \"Na plný plyn\", o rok později Lisu v \"Miluj mě, prosím\". Její nejznámější rolí je Helena v historickém velkofilmu \"Troja\". Objevila se také ve filmech \"Lovci pokladů\", \"\" nebo \"Ve stínu Beethovena\".\n\nV roce 2003 vyhrála na Filmovém festivalu v Cannes cenu Chopard pro nejslibnější herečku. V roce 2017 na témže festivalu získala cenu pro nejlepší herečku za roli Katji ve filmu \"Odnikud\".\n\nV letech 2001–2006 byla provdána za francouzského režiséra a herce Guillauma Caneta. V letech 2006 až 2016 udržovala partnerský vztah s americkým hercem Joshuou Jacksonem. V současnosti je jejím životním partnerem americký herec Norman Reedus.\n\n"}
{"id": "321808", "url": "https://cs.wikipedia.org/wiki?curid=321808", "title": "Tony Oller", "text": "Tony Oller\n\nTony Oller (* 25. února 1991, Houston, Texas, USA) je americký herec a zpěvák. Proslavil se víceméně mini seriálem Disney Channelu As The Bell Rings.\n\nOller se narodil v Houstonu. Je jedináčkem. Jeho otec pracuje jako informační manažer a jeho matka pracuje na částečný úvázek ve škole.\n\nTony Oller začal hrát a zpívat ve věku osmi let, účinkoval v mnoha reklamách, filmech, a také daboval. Tony Oller byl členem Fox Broadcasting Company a Naked Angels Theater Group, která objevila hvězdy jako: Sarah Jessica Parker, Matthew Broderick, Marisa Tomei. Prvním projektem Tonyho byl Naked TV.\n\nTonyho divaledním debutem byla role mladého Charliho Chaplina v divadle Alley Theater ale spíš se udává, že jeho debutem byl muzikál Grease. Tony se pak objevil v muzikálu Chicago v divadle Alley Theater's v roce 2003-2004, hrál Billyho Flynna.\n\nJako malý hrál ve třiceti Tv show. Pak hrál taky v divadelních rolích: Oliver, The Little Rascals, The Nutcracker. Znovu si pak v roce 2006 zahrál Billyho Flynna v muzikálu Chicago. V roce 2007 si zahrál v nezávislém filmu I Flunked Sunday School. Aktuálně hraje v mini serii As The Bell Rings na Disney Channelu.\n\nAktuálně Tony pracuje s Prestige Management.\n\n"}
{"id": "321812", "url": "https://cs.wikipedia.org/wiki?curid=321812", "title": "Klerika", "text": "Klerika\n\nKlerika (odvozeno od slova \"klerik\") či sutana (z fr. \"soutanne\"), v některých jazycích také reverenda (v češtině řidší, od slova \"reverend\") je označení pro dlouhé splývavé roucho duchovních přiléhající k tělu. Může se používat buď jako spodní součást liturgického oděvu (jako takovou ji používají i ministranti při bohoslužbách), nebo jako svrchní oděv (potom se jí častěji říká také sutana. Její použití je typické pro katolické duchovní, používá se ale i v pravoslavné a anglikánské církvi.\n\nRoucho duchovních luteránských a reformovaných církví je obvykle nazýváno talár, jeho střih není přiléhající k tělu.\n\nReverendu neboli kleriku nosili podle \"Akademického slovníku cizích slov\" také úředníci.\n\nV katolické církvi odpovídá barva sutany místu v kněžské hierarchii. Bílou kleriku nosí papež, šarlatovou kardinálové, fialovou (purpurovou) biskupové a preláti, černou kněží-presbyteři. V tropických zemích mohou vzhledem k horkému klimatu všichni kněží na základě papežského povolení (indultu) používat kleriky bílé. Pokud použijí ti, jimž by podle jejich pozice v církevní hierarchii náležela jiná barva roucha, kleriku černou, vyjadřuje odpovídající barvu buď barva prošívání kleriky, barva knoflíků a/nebo barva cingula a solidea.\n\n\nV luterských církvích Dánska, Faerských ostrovů, Islandu, a severoněmeckých hanzovních měst, nosí duchovní při obřadech kleriku s okružím.\n\nVe východním křesťanství existují dva typy kleriky: vnitřní a vnější. Mniši vždy nosí kleriku černé barvy. Neexistuje pravidlo ohledně barev oděvu nemnišského duchovenstva, ale černá je nejčastější. Dále je možné spatřit modrou nebo šedou, bílá se nosí o Velikonocích. Ve východních církvích je klerika určena zejména pro klérus.\n\n\n"}
{"id": "321815", "url": "https://cs.wikipedia.org/wiki?curid=321815", "title": "Hana Kousalová", "text": "Hana Kousalová\n\nHanka Zedníčková Kousalová (* 7. září 1963 Liberec) je česká moderátorka, dramaturgyně a scenáristka.\n\nPracuje od roku 1991 jako rozhlasová moderátorka Evropa 2, Impuls, Radiožurnál, Kiss), autorsky připravovala a uváděla pořad Trní v TV PRIMA.\nSpolupracovala s ČT jako moderátorka a s TV NOVA jako dramaturgyně pořadu Zlatíčka (Petr Nárožný, Václav Postránecký) a scenáristka. Píše humorné fejetony na téma mezilidské vztahy pro společenské časopisy.\nJe rozvedená, má dceru MgA. Barboru Kousalovou (* 22. ledna 1985). Jejím druhým manželem je herec Pavel Zedníček.\n\n\n"}
{"id": "321821", "url": "https://cs.wikipedia.org/wiki?curid=321821", "title": "Architektura procesoru", "text": "Architektura procesoru\n\nProcesor (CPU – Central Processing Unit) jakožto elektronický obvod (složený z velkého množství součástek – převážně tranzistorů) je umístěn na křemíkové destičce – CPU je vlastně složitý integrovaný obvod. Jeho popularita vzrostla hlavně díky výpočetní technice (počítače, notebooky, ale i chytré mobilní telefony), dnes se s nimi však můžeme setkat třeba i v pračce či ledničce.\n\nProcesor zpracovává informace (instrukce) v podobě strojového kódu a procesory s obdobnou strukturou jádra, které zároveň zpracovávají shodný strojový kód, mají stejnou architekturu.\n\nPodle vnitřního uspořádání dělíme procesory na RISC a CISC lišící se počtem instrukcí, které procesor umí vykonávat. Současné procesory Intel, nebo ty, které jsou s nimi kompatibilní, jsou vnitřně RISC, ač uvnitř vlastně probíhají složité CISC instrukce. Dále dovedou měnit, resp. aktualizovat, svůj řídící mikrokód.\n\nArchitektura jde ruku v ruce s instrukční sadou a její délkou, jež díky překotnému vývoji roste. Jednodušší procesory dodnes používané jsou 8bitové a naopak na vrcholu jsou dnes 64bitové, používané hlavně ve výkonnějších výpočetních strojích a serverech.\n\nTyto architektury lze rozdělit do několika skupin – podle použití a s tím související složitostí architektury.\n\n\n\n\n\n"}
{"id": "321822", "url": "https://cs.wikipedia.org/wiki?curid=321822", "title": "Susan Sarandonová", "text": "Susan Sarandonová\n\nSusan Sarandon (* 4. října 1946, New York, USA) je americká herečka, držitelka Oscara za film \"Mrtvý muž přichází\". Je také známá pro svůj sociální a politický aktivismus.\n\nNarodila se jako Susan Abigail Tomalin, nejstarší z devíti sourozenců, Leonoře Marie a Philipu Leslie Tomalinovým. Po otci má anglický, irský a velšský původ, po matce sicilský. Studovala The Catholic University of America, kde získala bakalářský titul z dramatu.\n\nV roce 1969 šla spolu se svým tehdejším manželem Chrisem Sarandonem na casting k filmu \"Joe\" a získala hlavní roli. V roce 1975 hrála spolu s Robertem Redfordem ve filmu \"Velký Waldo Pepper\". Jejím nejkontroverznějším filmem byl v roce 1983 \"Hlad\", moderní upírský příběh, ze kterého se stal propadák. Film se ale svým způsobem stal kultovním díky lesbické scéně mezi ní a Catherine Deneuve, která byla vůbec jednou z prvních takových. Její jméno se ale nestalo tak známým až do roku 1988, kdy natočila snímek \"Durhamští Býci\", který sklidil obrovský úspěch.\n\nBěhem svého života získala celkem pět nominací na Oscara za filmy \"Atlantic City\" (1981), \"Thelma & Louise\" (1991), \"Lorenzův olej\" (1992), \"Nebezpečný klient\" (1994) a v roce 1995 za film \"Mrtvý muž přichází\", kdy cenu konečně získala. Mezi její další filmy patří \"Druhá nebo první\", \"Kdekoli, jen ne tady\", \"Rockerky\", \"Smím prosit?\", \"Zlatíčko\" nebo \"Elizabethtown\".\n\nObjevila se také ve dvou epizodách seriálu \"Simpsonovi\". Poprvé jako učitelka baletu v epizodě Homer versus Patty a Selma, podruhé jako ona sama v epizodě Bart má dvě mámy. Objevila se také v seriálu \"Přátelé\". Objevila se také v mnoha dokumentárních filmech zobrazujících různé sociální a politické záležitosti.\n\nJeště na univerzitě potkala a pak si i vzala Chrise Sarandona. Rozvedli se v roce 1979, ale ponechala si jeho jméno jako své umělecké. V roce 1981 zvolili čtenáři Playboye její poprsí nejlepším z celebrit. V osmdesátých letech chodila s režisérem Francem Amurrim, se kterým má dceru Evu Amurri. Od roku 1988 udržuje vztah s hercem Timem Robbinsem, se kterým se seznámila během natáčení filmu \"Durhamští Býci\". Má s ním dva syny - Jacka Henryho (1989) a Milese Guthrieho (1992). Oba se často zapojují do stejných sociálních a politických problémů.\n\nSarandonová je známá svými levicovými a levicově-liberálními názory. Aktivně se zapojuje do řešení sociálních a politických problémů, poskytuje dary charitativním organizacím, zapojuje se do misí působících přímo v místě problému (pomoc válečným obětem, terapeutické produkce pro schizofreniky) apod.\n\nV roce 1999 byla vyslankyní dobré vůle UNICEF. V roce 2000 podpořila prezidentskou kandidaturu nezávislého Ralpha Nadera, v roce 2004 ho ale odmítla a podpořila Johna Kerryho. Spolu se svým partnerem Timem Robbinsem odsoudila v roce 2003 invazi do Iráku, proti které vystupuje dodnes. Podporuje také práva homosexuálů a transgendery, pro které se objevila například v reklamě \"Love is Love is Love\".\n\nV roce 2006 byla jednou z osmi žen, která nesla olympijskou vlajku při zahajovacím ceremoniálu Zimních olympijských her 2006 v Turíně.\n\nV roce 2016 se zastala „ochránců vody“ v jejich konfliktu s úřady a korporacemi při stavbě projektu Dakota Access Pipeline. Ve stejném roce, po dobu prezidentských voleb, se několikrát objevila v médiích, a hájila tam politické body a návrhy sociálně demokratického kandidáta, Bernieho Sanderse, a poté, co se sněm Demokratické strany rozhodl stát za Clintonovou, podpořila Jill Stein ze Strany Zelených. Po volbách za to byla kritizována Hillary Clintonovou a jejími přívrženci za její porážku.\n\n"}
{"id": "321828", "url": "https://cs.wikipedia.org/wiki?curid=321828", "title": "Sežana", "text": "Sežana\n\nSežana ( ) je město ve Slovinsku s asi 5509 obyvateli. Je správním centrem občiny Sežana. Tvoří hospodářské, dopravní, vzdělávací, kulturní a zdravotní centrum Klasického krasu a důležité centrum přímořského regionu, soustředí se zde větší množství malých firem, které vytváří pracovní příležitosti i pro obyvatele širšího okolí (Postojna, Ilirska Bistrica, Divača, Kozina, Komen, atd.). Město leží u železnice spojující Lublaň s Terstem, odpojuje se zde dráha do Nové Gorice.\n\nV Sežaně se narodil známý básník Srečko Kosovel, po kterém je zde pojmenována řada institucí.\n\nNachází se zde také botanická zahrada Scaramangà, která se může pochlubit sbírkou exotických stromů a skleníkem – oranžérií.\n\nOkolí města bylo osídleno už v pravěku, což dokládá hradiště na nedalekém vrchu Tabor. První písemná zmínka pochází z roku 1086. Sežana byla dlouho nepříliš významná vesnice. Její význam se zvýšil z těchto důvodů:\n\nPo 1. světové válce připadla Sežana Itálii, kde zůstala do osvobození v roce 1945. Mezi lety 1945 a 1947 pak byla spolu s okolím pod správou anglického vojska, poté byla definitivně přičleněna k Jugoslávii. V roce 1952 byla povýšena na město.\n\n"}
{"id": "321830", "url": "https://cs.wikipedia.org/wiki?curid=321830", "title": "Sergej Nikolajevič Bulgakov", "text": "Sergej Nikolajevič Bulgakov\n\nSergěj Nikolajevič Bulgakov (rusky \"Сергей Николаевич Булгаков\", 16. června / 28. června 1871 Livny, Orelská gubernie – 12. července 1944 Paříž), byl ruský filosof, ekonom a pravoslavný teolog. \n\nNarodil se v rodině pravoslavného kněze v menším městě Livny, asi 130 km severovýchodně od Kurska. Studoval na semináři ve městě Orel a na moskevské univerzitě, kde se zajímal hlavně o politickou ekonomii a roku 1894 promoval v právu. Během studií ho zaujal Karl Marx, po bližším seznámení s jeho dílem se však přiklonil k filosofii Vladimira Solovjova. Velký vliv na něho měl i Lev Nikolajevič Tolstoj, s nímž se spřátelil, Dostojevskij, ale také pozdní Schelling. Podílel se na sbornících \"Problémy idealismu\" (1902), \"Věchi\" a mnoha dalších. Roku 1903 Bulgakov vydal knihu „Od marxismu k idealismu“ a stal se jedním z vůdců ruského idealismu. Psal články o politice a ekonomii do časopisů „Novyj puť“ (Nová cesta) a “Voprosy žizni“ (Otázky života) a roku 1906 byl zvolen poslancem Dumy jako nezávislý křesťanský socialista. \n\nV letech 1911-1917 byl redaktorem nakladatelství Cesta a napsal dva důležité eseje, „\"Filosofii hospodářství\"“ (1912) a „\"Světlo, které nehasne\"“ (1917) kde spojil své pojetí víry s myšlením V. Solovjova. Roku 1918 byl vysvěcen na kněze, kritizoval Ruskou revoluci a odjel na Krym. V roce 1920 vydal „\"Filosofii jména\"“ a „\"Tragédii filosofie\"“ a roku 1922 byl s dalšími 160 ruskými intelektuály (tzv. Loď filosofů) vyvezen z Ruska. Na pozvání presidenta Masaryka přijel do Prahy, kde přednášel teologii na Ruském institutu. Roku 1924 se podílel na založení Pravoslavného teologického institutu v Paříži, kde byl nějakou dobu ředitelem a kde až do smrti učil.\n\nPravoslavný metropolita pro Západní Evropu Eulogij Georgijevskij se zdráhal podepsat deklaraci loajality k sovětské vládě, vydanou roku 1927. Roku 1935 se sice našel kompromis, moskevský metropolita Sergius Stargorodskij však obvinil Bulgakova z vážných omylů a herezí, včetně nestoriánství. Předmětem sporu byla Solovjovem inspirovaná „sofiologie“, mystické učení o Panně Marii jako Moudrosti. Nato metropolita Eulogij styky s moskevským metropolitou opět přerušil, protože obvinění pokládal spíše za záminku. Po dlouhých sporech biskupové západní ortodoxie roku 1937 obvinění odmítli, přesto však uznali vážné závady v Bulgakovově nauce.\n\n\nRusky:\n\n"}
{"id": "321831", "url": "https://cs.wikipedia.org/wiki?curid=321831", "title": "Marion Vernoux", "text": "Marion Vernoux\n\nMarion Vernoux (* 19. června 1966) je francouzská režisérka a scenáristka. Také hrála, ve vedlejší roli, ve filmu \"Je n'en ferai pas un drame\" (1996).\n\n"}
{"id": "321833", "url": "https://cs.wikipedia.org/wiki?curid=321833", "title": "Povodí Nilu", "text": "Povodí Nilu\n\nPovodí Nilu je území na východě a severovýchodě Afriky, z něhož odvádí vodu řeka Nil do Středozemního moře. Jeho rozloha se liší podle různých zdrojů, každopádně však přesahuje 3 miliony km². Nejvyšším bodem povodí je s nadmořskou výškou 5109 m Mount Stanley v pohoří Ruwenzori na hranici Ugandy a Demokratické republiky Kongo.\n\nPovodí zasahuje na území 12 zemí a zahrnuje i sporná území mezi Egyptem a Súdánem. Rozdíly jsou způsobené především započtením nebo nezapočtením oblastí s občasným odtokem.\n\n"}
{"id": "321834", "url": "https://cs.wikipedia.org/wiki?curid=321834", "title": "Římskokatolická farnost Babice u Lesonic", "text": "Římskokatolická farnost Babice u Lesonic\n\nŘímskokatolická farnost Babice u Lesonic je územní společenství římských katolíků s farním kostelem Nejsvětější Trojice v děkanátu Moravské Budějovice.\nPrvní písemná zmínka o kostele v Babicích pochází z roku 1349. V první polovině 16. století byl goticky přestavěn. Po smrti faráře Jana v roce 1555 přestoupila většina obyvatel farnosti na víru evangelickou či českobratrskou. V roce 1614 při požáru obce vyhořel kostel i fara. Poté byl nejdříve provizorně opraven a na konci sedmnáctého století přestavěn a znovu vysvěcen a zasvěcen Nejsvětější Trojici. Během působení faráře Josefa Veselého (od roku 1858) došlo k zbourání nevyhovujícího kostela a postavení nového. Ten byl posvěcen 25. března 1865.\n\nJména duchovních správců jsou známa od patnáctého století, souvisle pak od století sedmnáctého. V letech 1895–1911 zde působil jako farář překladatel a literát Josef Ševčík, za nějž zde byl v letech 1904–1906 kaplanem Jakub Deml, se kterým pak Ševčík udržoval přátelské kontakty celý zbytek života.\n\nV letech 1950–1951 zde byl administrátorem P. Václav Drbola, který se v rámci případu Babice stal obětí justiční vraždy. Po jeho zatčení byla farnost tři roky bez vlastního kněze, krátce sem dojížděli kněží Jan Podveský a Josef Valerián, kteří však byli záhy také zatčeni a rovněž souzeni v \"Babickém případu\" jako údajní Drbolovi komplici. Až v roce 1953 byl do Babic ustanoven jako duchovní správce Alois Kolář, který zde působil do roku 1973. Po něm zde byl interkalárním administrátorem Karel Sobotka. Po krátké době byl babickým farářem instalován Josef Šmíd. Po něm následovali kněží Jan Peřina, Karel Obrdlík a Lubor Dobeš.\n\nDuchovním správcem farnosti byl od roku 1997 kněz z farnosti Moravské Budějovice. Od 1. září 2009 do srpna 2015 jím byl jako administrátor excurrendo P. Petr Piler,Ph.D. SDB Toho od září 2015 vystřídal jako administrátor excurrendo P. Ladislav Kozubík, SDB. Počínaje zářím 2018 je duchovním správcem jako administrátor R. D. Mgr. Lubomír Řihák.\n\nVe farnosti slavili primice tito novokněží:\nDnem vzájemných modliteb farností za bohoslovce a bohoslovců za farnosti brněnské diecéze je 29. květen. Adorační den připadá na 1. února.\n\nPamátku P. Václava Drboly připomíná busta odhalená v den 62. výročí jeho popravy, kdy se konal Den smíření. Jeho součástí byla mše za usmíření a odpuštění, přednáška historika Jana Růžičky a odhalení busty Václava Drboly před babickou farou.\n\nVe farnosti se pravidelně koná tříkrálová sbírka. V roce 2016 se při sbírce vybralo v Babicích 4 425 korun. O rok později přesáhl celkový výtěžek sbírky v obcích farnosti dvacet tisíc korun. \n\nPravidelně vychází společný farní zpravodaj pro farnosti Babice, Jakubov a Litohoř.\n\nOd roku 2017 pořádá farnost farní ples.\n\n"}
{"id": "321836", "url": "https://cs.wikipedia.org/wiki?curid=321836", "title": "Mikroten", "text": "Mikroten\n\nMikroten je velmi tenká plastová polyetylenová fólie, nejčastěji užívaná k balení a uchovávání potravin. V dnešní době je tento plastový materiál hojně využíván zejména v maloobchodních prodejnách potravin, jsou z něj nejčastěji vyrobeny potravinářské sáčky různých velikostí.\n\nPůvodně se jednalo o obchodní značku podniku Granitol Moravský Beroun, která dnes již přešla do běžného hovorového jazyka (procesem zvaným apelativizace proprií). Na Moravě se mikrotenovému sáčku někdy nesprávně říká \"silonový sáček\".\n\nMikroten patří mezi výrobky z vysokohustotního polyethylenu se zkratkou HDPE z anglického High-density polyethylene. Tato látka se získává Ziegler-Nattovou metodou a jedná se o vysoce krystalický kopolymer se 4000 až 7000 ethylenovými jednotkami. Relativní molekulová hmotnost se pohybuje mezi 100 000 až 200 000. V současné době se z HDPE vyrábějí také láhve, trubky a další. Jedná se o pevný a tepelně stálý recyklovatelný plast. \n\n\n\n"}
{"id": "321840", "url": "https://cs.wikipedia.org/wiki?curid=321840", "title": "Jírovec maďal", "text": "Jírovec maďal\n\nJírovec maďal nebo také kaštan koňský (\"Aesculus hippocastanum\") je statný opadavý listnatý strom.\n\nDorůstá výšky až 30 metrů s kulovitou, mohutnou korunou a kmenem o průměru kolem 2 m. V mládí má hladkou tmavošedou borku, která je později černavá, na lomu červenohnědá a olupuje se v malých šupinách. Kvete v květnu až červnu, případně v červenci. Květy jsou uspořádány ve vzpřímených, hustých, bohatých až 30 cm dlouhých latách. Korunní lístky jsou zbarveny bíle se žlutými a červenými skvrnami. Na okraji jsou zprohýbané a brvité. Příbuzné druhy kvetou červeně či růžově. Pupeny jsou velké a lepkavé. Listy jsou vstřícné, dlanitě složené, pěti až sedmičetné, dlouze řapíkaté. Lístky jsou podlouhle obvejčité, nestejně zubaté, na rubu na žilnatině rezavě chlupaté. Mohou dorůstat délky 10 až 25 cm. Plod je až 6 cm velká, ostnitá, světle zelená tobolka s 1 až 3 tmavě hnědými semeny známými jako kaštany.\n\nPůvodně pochází z malého prostoru v horách na Balkáně v jihovýchodní Evropě, z malé oblasti v severním Řecku, Albánii, Severní Makedonii, Srbska a Bulharska. Dnes jej ale můžeme nalézt téměř všude (především v mírném pásu v Evropě), hlavně v parcích a zahradách, ale poměrně snadno i zplaňuje.\n\nPěstuje se jako okrasná dřevina vhodná do uličního stromořadí nebo jako solitéra nebo i v lesích pro zvěř.\n\nKromě toho, že je strom hojně pěstován jako okrasná rostlina parků a alejí, používalo se barvivo, které obsahují jeho listy, kůra a slupky plodů, k barvení látek. Jeho nektar je bohatý na cukry, proto se jedná o důležitý strom pro včelaře. Nezralé plody obsahují saponiny, ve větším množství jsou jedovaté. Užívaly se v lidovém léčitelství pro výrobu mastí. Dřevo je využíváno ve stavebnictví a k výrobě nábytku. Využití dřeva v našich podmínkách nepřipadá v úvahu, protože starší stromy (v parcích) bývají napadené dřevokaznými houbami. Navzdory svému jménu je pro koně jedovatý.\n\nSemeno, nebo také kaštan. Sbírá se od září do října po uvolnění semene z ostnaté tobolky. Kůra loupaná na jaře je bohatá na aesculin. Vůně semene je nepatrná a chuť hořká a štiplavá. Extrakt získaný ze semen jírovce je nažloutle šedý. V některých recepturách je užívanou částí rovněž květ a mladé listy.\n\nHlavní obsahovou skupinou jsou triterpeny (až 10%), které souhrnně označujeme jako aescin. Aescin, jenž je zodpovědný za většinu účinku kaštanu, existuje ve třech variantách (a-aescin, b-aescin a cryptoaescin). Z dalších podstatných flavonoidů potom kvercetin, kaempferol a jejich deriváty. Aktivní látky získávané z plodů kaštanu v podobě extraktu jsou označovány jednotně jako (HCSE).\n\nCévní tonikum, antiflogistikum.\n\nAktivní látky, získávané z kaštanu (HCSE), zvyšují odolnost vlásečnic a zlepšují žilní tonus. Současně působí protizánětlivě a urychlují vstřebávání otoků. Jírovec je velmi účinný při chronické žilní nedostatečnosti (CVI) a při léčbě křehkých vlásečnic. Nové studie jednoznačně prokázaly účinnost jako žilního tonika. Aesculin obsažený v kůře jírovce snižuje propustnost vlásečnic a zvyšuje jejich odolnost. Těchto účinků se využívá k léčbě křečových žil. Velmi účinný je rovněž na hemoroidy. Klinické studie prokazují účinnost na tzv. „těžké nohy“, noční křeče v nohách. Rovněž tlumí svědivost různých forem ekzémů. Urychluje vstřebávání krevních podlitin a modřin. Účinný je na bolavé klouby a artritidy. Zlepšuje průtok krve v cévách, což pozastavuje srážlivost krve a působí proti vzniku trombů. Ulehčuje vylučování moči při zvětšené prostatě. Vypíná pleť a působí na pokožku jako tonikum. Při vnitřním použití se doporučuje denní dávka 250 – 310 mg standardizovaného extraktu, což odpovídá až 100 mg aescinu. Komise E doporučuje kaštan k léčbě křečových žil.\n\nPři zevním použití je zcela neškodný. Rovněž u jírovce jsou zdokumentovány poměrně vzácně se vyskytující alergické reakce. Při vnitřním užití může vyvolat nevolnosti nebo křeče žaludku. Některé prameny hovoří o ztrátě koordinace, zvracení, průjmu a ochrnutí. FDA klasifikuje jírovec jako bylinu, která při vnitřním užití není bezpečná (podle některých pramenů jsou dokonce všechny části jedovaté).\n\nJírovec pochází od jarý (v původním smyslu \"hořký\"). Maďal je z maďarského \"magyal\" = durman, který má obdobné bodlinaté plody.\n\nEpiteta vztahující tento taxon ke koním (k. \"koňský\", A. \"hippocastanum\") vznikla na základě podobnosti jizvy po opadu listu s okovaným koňským kopytem.\n\nLatinský rodový název je velice zavádějící. „Aesculus“ totiž znamená „jedlý“.\n\nOd 90. let 20. století jsou kaštany v Česku a v celé Evropě ohrožovány klíněnkou jírovcovou, jejíž larvy parazitují v listech kaštanů a způsobují jejich předčasný opad. Stromy tím oslabují, nezpůsobují však přímo jejich odumírání.\n\n"}
{"id": "321843", "url": "https://cs.wikipedia.org/wiki?curid=321843", "title": "Fólie", "text": "Fólie\n\nFólie (z lat. \"folium\", list) je obvykle velmi tenká blána zpravidla vyrobená z kovu či plastu. Fólie se užívají v praxi k různým účelům, zejména pak k výrobě nejrůznějších druhů a typů obalů. Z fólií bývají vyrobeny i některé speciální oděvy apod. Polypropylenové plastové fólie jsou známy pod názvem igelit či mikroten. Z igelitu se běžně vyrábí např. pláště do deště (pršipláště) či deštníky, různé pytle a rozličné sáčky. Z tlustších igelitových fólií je možno postavit i jednorázový zahradní skleník či pařeniště, lidově přezdívaný \"fóliák\". Celulózové fólie jsou běžné užívány pod obchodním názvem celofán. Pro účely balení a bezpečné přepravy předmětů slouží bublinková fólie.\n\nSpecializovanými fóliemi jsou ale jsou různé druhy filmových, fotografických a reprografických fólií jako jsou např. fotografické filmy (fotografické fólie). Ze speciálních fólií bývají vyrobeny i pružné disky či magnetofonové pásky (audiovizuální fólie) apod..\n\nBěžné kovové fólie jsou běžně používány pod názvem staniol – cínová fólie nebo alobal – hliníková fólie. Specializované kovové fólie se užívají například při pozlacování a zdobení předmětů nebo při výrobě galanterie a bižuterie.\n\nJiné specializované fólie se používají v polygrafii nebo v knihvazačství při vazbě knih atd. apod.\n\n"}
{"id": "321845", "url": "https://cs.wikipedia.org/wiki?curid=321845", "title": "Okres Pannonhalma", "text": "Okres Pannonhalma\n\nOkres Pannonhalma ( ) je okres v severním Maďarsku v župě Győr-Moson-Sopron. Jeho správním centrem je město Pannonhalma.\n\nPodle nového administrativního uspořádání Maďarska, od počátku roku 2013, je v okrese Pannonhalma ( maďarsky Pannonhalmi járás) jedno město a 16 vesnic. Níže uvedený seznam obcí není aktuální.\n"}
{"id": "321847", "url": "https://cs.wikipedia.org/wiki?curid=321847", "title": "Ernst Tugendhat", "text": "Ernst Tugendhat\n\nErnst Tugendhat (* 9. března 1930 Brno) je německý filosof, který se zabýval hlavně řeckou filosofií, analytickou filosofií a filosofickou antropologií. Jeho etika se inspirovala hlavně Immanuelem Kantem.\n\nNarodil se v židovské rodině. Jeho otcem byl Fritz Tugendhat a matka Grete Tugendhatová, na jejichž zakázku byla postavená vila Tugendhat v Brně. V roce 1938 musela celá rodina emigrovat do Švýcarska. V roce 1941 pro jistotu opustila Evropu a usadila se v Caracasu ve Venezuele. V letech 1944–1949 studoval na Stanfordově univerzitě filosofii a klasické jazyky. Doktorát získal roku 1956 ve Freiburgu. V letech 1956–1958 studoval a pracoval na univerzitě v Münsteru, potom jako asistent v Tübingenu, kde se po ročním pobytu na univerzitě Ann Arbor v Michiganu roku 1966 habilitoval. V letech 1966–1975 byl profesorem na univerzitě v Heidelbergu, ale na protest proti poměrům na německých univerzitách odešel zpět do Jižní Ameriky. Později se stal emeritním profesorem v Berlíně. Po emeritování v roce 1992 působil jako hostující profesor na katolické univerzitě v Santiago de Chile, na IWM ve Vídni a v letech 1996–1997 na Univerzitě Karlově v Praze. Roku 1999 byl jmenován čestným profesorem na Universitě v Tübingenu. V Tübingenu také žije.\n\n\n\n"}
{"id": "321848", "url": "https://cs.wikipedia.org/wiki?curid=321848", "title": "Clara Petacciová", "text": "Clara Petacciová\n\nClara Petacciová, také Claretta Petacciová (28. února 1912 – 28. dubna 1945), byla Římanka z vyšší třídy, která se stala milenkou italského diktátora Benita Mussoliniho, který byl o 29 let starší než ona. Její otec, Francesco Saverio Petacci, se oženil s příbuznou papeže Pia XI., Giuseppinou Persichettiovou, a byl jmenován osobním lékařem papeže. \n\nClara zbožňovala Benita Mussoliniho už v době, kdy byla ještě malé děvče, chodila na všechny jeho veřejné projevy a k Vánocům a Velikonocům mu každý rok posílala přání s básničkou. Osobně se s Mussolinim poprvé setkala až ve svých devatenácti letech, na jaře roku 1932. Tehdy se rodina Petacciů vydala autem na výlet do Ostie a cestou je náhodou předjelo auto Benita Mussoliniho. Clara Mussoliniho poznala, začala na projíždějící vůz radostně mávat a Mussolini zastavil, vystoupil z vozu a dal se s rodinou do řeči. O tři dny později si Mussolini pozval Claru do své kanceláře a ona se stala jeho milenkou. Další dva roky se stýkali téměř denně, ale milostná aférka byla z Mussoliniho vůle ukončena v roce 1934. Clara se provdala za poručíka letectva Riccarda Federica a odstěhovala se z Říma.\n\nMatka Clary Petacciové, Giuseppina Petacciová, se rozhodla velkou životní šanci své dcery jen tak nezahodit a do běhu věcí aktivně vstoupila. Zakoupila vilu stojící přímo naproti vile Mussoliniho a jeho rodiny, a pak si vyžádala soukromou schůzku s Mussolinim. Výsledkem tajného soukromého rozhovoru bylo to, že se na jaře 1935 Clara znovu stala Mussoliniho milenkou. Manžel Clary byl okamžitě služebně odvelen do Tokia. Matka Clary měla na svou dceru nadále velký vliv a ovlivňovala všechna její rozhodnutí. I ostatní členové rodiny se co nejvíce snažili milostný poměr Clary s Ducem využít ve svůj prospěch. Tak vznikl charitativní projekt na pomoc Římanům trpícím bídou, na který oficiálně dohlížela Clara, ale ve skutečnosti jej finančně řídil její bratr Marcello. Matka Clary hromadila dary prosebníků o intervenci, otci se otevřela cesta k získání listu Il Messaggero a již zmiňovaný bratr Marcello (povoláním lékař) touto známostí dostal univerzitní katedru v Pise, což mu evidentně nestačilo, neboť se často uchyloval k pašování a k valutovým machinacím. V případě nadace předkládal Claře k podpisu zfalšované účetní knihy a obrovské sumy z fondu proudily přímo do rodinné kasy Petacciů. Zapletl se též do pokusu propašovat do Španělska 18 kg zlata z bankovních rezerv a jen Mussoliniho intervence zabránila tomu, aby skončil ve vězení. Rozzuřený diktátor se nakonec spokojil s tím, že bratra své milenky vypeskoval. V roce 1941 se Clara v Budapešti rozvedla s Riccardem Federicem a zanedlouho po rozvodu jí bylo diagnostikováno mimoděložní těhotenství, které ji ohrozilo na životě. Krizi překonala, ale další vyšetření prokázalo, že už nikdy nebude mít děti.\n\nJak válka postupovala, připravovala se rodina Petacciových na vpád Spojenců. V luxusní rodinné vile byly budovány protiletecké kryty a shromažďovány obrovské zásoby jídla a pohonných hmot. 10. července 1943 přistáli Spojenci na Sicílii, a o den později dostal Mussolini do rukou policejní spis o finančních podvodech rodiny Petacciů. Po přečtení spisu Mussolini zuřil a Clara měla od té chvíle k jeho osobě zakázaný vstup. Spojenci zatím dál postupovali, Mussolini byl zatčen a uvězněn a zatčení hrozilo i Petacciovým. Ti byli nakonec při útěku skutečně dopadeni a uvězněni v Novaře v kraji Piemont. V září 1943 byl ale Mussolini osvobozen německými výsadkáři. Osvobozeni byli i Petacciové. Mussolini pak vyhlásil nový stát, Italskou sociální republiku a nastěhoval se do Salò u Gardského jezera, kde se zanedlouho setkal s Clarou a jejich milostný vztah pokračoval dál. Když se o přítomnosti Clary u Gardského jezera dozvěděla Mussoliniho manželka Rachele Mussoliniová, osobně se s Clarou setkala, nazvala ji cizoložnicí a donutila ji okamžitě oblast opustit. Clara se však nevzdala, odstěhovala se jen o několik kilometrů dál a nadále se s Mussolinim setkávala. Spojenci stále postupovali, a tak v dubnu 1945 opustili oblast Gardského jezera Mussolini, jeho rodina i Petacciové. Clara odmítla uprchnout ze země se svou rodinou a zůstala s Mussolinim. Milenci prchali společně do Coma a dál směrem do Švýcarska. Pak plány změnili a rozhodli se odjet do Innsbrucku. Kolonu prchajících aut však zastavili partyzáni a Mussolini byl zatčen. Clara požádala velitele partyzánů o to, aby mohla nadále zůstat po boku svého milence, což jí bylo umožněno. 28. dubna 1945 byli Mussolini i Clara Petacciová popraveni zastřelením u Bonzaniga, jejich mrtvoly převezeny do Azzony a 29. dubna 1945 visela jejich mrtvá těla hlavou dolů na nosnících rozbombardované čerpací stanice Esso na Piazzale Loreto v Miláně.\n\nZbraň, kterou byli zabiti Petacciová a Mussolini, samopal MAS-38 ráže 7,65 x 17 mm, se nachází v Národním historickém muzeu Albánie v Tiraně.\n\n\n"}
{"id": "321849", "url": "https://cs.wikipedia.org/wiki?curid=321849", "title": "Baalbek", "text": "Baalbek\n\nBaalbek, Balabakk (arabsky بعلبك, vyslovováno Baʿlabakk) je městečko nacházející se ve východním Libanonu (65 km východně od Bejrútu), v údolí Bikáa mezi pohořím Libanon a Antilibanon. Nachází se ve výšce 1170 m n. m. a je známo svými chrámovými stavbami pocházejícími z 1. až 3. století n. l. V roce 1984 byly zapsány do seznamu světového dědictví UNESCO.\n\nBaalbek byl založen ve 3. tisíciletí př. n. l. V jeho názvu se objevuje jméno boha Baala. V roce 64 n. l. byl Baalbek dobyt Římany. V době římské nadvlády měl Baalbek římskou posádku a byl nazýván Heliopolis.\nPo rozpadu Římské říše se stal součástí Byzantské říše a v roce 637 n. l. byl dobyt Araby, kteří akropoli přeměnili na citadelu. V roce 1516 se stal součástí Osmanské říše. V roce 1759 postihlo město zemětřesení, které značně poškodilo antické památky.\n\nOd roku 1918 leží Baalbek na území Libanonu. V roce 1984 byl zařazen na seznam Světového dědictví UNESCO.\n\nJupiterův chrám byl nejrozsáhlejší z chrámů v Baalbeku. Byl zasvěcen bohu římskému Jupiterovi a pochází z 1. století n. l. Skládá se ze dvou velkých nádvoří a vlastní svatyně. První nádvoří má 60 m na šířku a 76 m na délku a tvar šestiúhelníku, proto se nazývá Hexagonální. Druhé je 135 m dlouhé a 113 široké a nazývá se Velké. Obě nádvoří byla původně lemována dvěma řadami sloupů a měla zdobený vchod, který se skládal z vysokého, trojitého portálu s širokým schodištěm.\n\nZbytky vlastního chrámu stojí v zadní části druhého nádvoří na západní straně. Chrám byl 89 m dlouhý a 49 m široký. Jeho střecha spočívala na 54 sloupech, ze kterých se do dnešní doby zachovalo pouze šest. Tyto sloupy jsou 22 m vysoké a stojí na 2 m vysokých podstavcích. Na nich se nachází 2 m vysoké hlavice v korintském slohu. Průměr sloupů je 2,2 m.\n\nPro vybudování základů tohoto chrámu byly použity veliké kamenné kvádry. Některé mají rozměry 20 m na délku, jsou 4 m široké a 4 m vysoké. Tři největší se nachází na západní straně.\n\nNedaleko chrámu, v lomu kde se těžil kámen na stavbu tohoto chrámu se nachází stále jeden kamenný blok s rozměry 21,5×4×4,5 m a hmotností 1100 tun, nazývaný ﺣﺠﺮ ﺍﻠﺤﺒﻠﻰ (ḥaǧar al-ḥublā – kámen těhotné ženy). Tento název vznikl zkomolením původního názvu hadžar al-qubla – Jižní kámen. Jedná se pravděpodobně o největší kamenný blok na světě opracovaný lidskou rukou.\n\nChrám byl za byzantských dob pobořen křesťany, kteří využili jeho kamene ke stavbě baziliky. Jeho poškozování pokračovalo i v době vlády Arabů a zkázu dokonalo zemětřesení v roce 1759.\n\nNachází se na jih od Jupiterova chrámu. Dříve byl nazýván Chrám boha slunce. Podstava má obdélníkový tvar s rozměry 69 × 36 metrů a k chrámu vede 33 schodů. Jeho vstupní brána je ozdobena vytesanými vinnými listy, hlavičkami makovic a stébly ječmene. Je to jeden z nejzachovalejších antických chrámů na světě. Do dnešní doby se zachovaly všechny čtyři vnitřní stěny a na jeho obvodu více než polovina z původních 50 sloupů korintského slohu.\n\nKousek dál od dvou hlavních chrámů stojí zbytky velmi malého chrámu z 3. století n. l., jehož půdorys je oválný. Byl zasvěcen bohyni Venuši.\n\n\n"}
{"id": "321852", "url": "https://cs.wikipedia.org/wiki?curid=321852", "title": "Saint George's", "text": "Saint George's\n\nSaint George's je hlavní město státu Grenada. Leží na jihozápadním pobřeží stejnojmenného ostrova, v přírodní zátoce. Název znamená v překladu \"patřící svatému Jiří\", patronovi Anglie.\n\nRoku 1498 na ostrově Grenada přistál Kryštof Kolumbus a dal mu název \"\"Conceptión\"\". Počátkem 17. století ostrov krátce osídlili Britové. V roce 1650 založili francouzští osadníci město na místě dnešního Saint George's. Po sedmileté válce Francie s Anglií ostrov od roku 1763 patřil Velké Británii, která ho začala plně spravovat až roku 1783, kdy ostrov dostal své současné jméno.\n\nV roce 1885 se Saint George's stalo hlavním městem provincie Návětrné ostrovy, kam Grenada od roku 1871 až do roku 1956 patřila. V letech 1958 až 1962 byla součástí Západoindické federace, později získala v rámci Commonwealthu autonomii a když se 7. 2. 1974 osamostatnila, St. George's se stalo jejím hlavním městem.\n\nSaint George's patří mezi nejkrásnější města Západní Indie. Přírodní zátoka (a přístav) \"Carenage\" obklopují pestrobarevné domky, další domy, včetně budovy vlády, jsou roztroušeny v zeleni na přilehlých svazích. Stále větší význam má cestovní ruch, turisté mohou obdivovat i tři staré pevnosti, nejstarší (\"Fort George\") postavili Francouzi v roce 1705, nebo římskokatolický, anglikánský a presbyteriánský kostel sv. Ondřeje (St. Andrew's) v centru města. Součástí St. George's je i botanická a zoologická zahrada.\n\nVelký význam má potravinářský průmysl, hlavně zpracování cukru, vyvážejí se kakaové boby, muškátové oříšky a banány.\n\nTeplota v lednu je v průměru 24 °C (srážky kolem 135 mm), v červenci pak 27 °C (a v průměru 230 mm srážek). Nejdeštivější je říjen, kdy v průměru spadne 280 mm srážek.\n\nV roce 1900 zde žilo okolo 2 500 osob. Další vývoj počtu obyvatel ukazuje tabulka:\n"}
{"id": "321853", "url": "https://cs.wikipedia.org/wiki?curid=321853", "title": "Massimo Morales", "text": "Massimo Morales\n\nMassimo Morales (* 20. dubna 1964, Caserta) je italský fotbalový trenér. V současnosti působí v klubu SV Stuttgarter Kickers.\n\nBěhem své kariéry působil například v Bayernu Mnichov (trenér U16 a asistent A týmu) nebo AC Milan (skaut). Kromě toho působil také jako asistent u reprezentace Ghany. Jako hlavní trenér prošel kluby v nizozemské druhé lize, nižších italských klubech či Fortunou Düsseldorf, s kterou postoupil ze čtvrté do třetí německé ligy. V letech 2008-2009 působil také u českého celku 1. FK Příbram, se kterým se mu v této sezóně podařilo postoupit do nejvyšší soutěže.\n"}
{"id": "321859", "url": "https://cs.wikipedia.org/wiki?curid=321859", "title": "Tara Fitzgeraldová", "text": "Tara Fitzgeraldová\n\nTara Fitzgeraldová (* 18. září 1967 Cuckfield, Sussex, Anglie) je britská herečka.\n\nTařina matka Sarah Fitzgeraldová pochází z Irska a její otec Michael Callaby pochází z Itálie. Její rodina se přestěhovala na Bahamy a poté v roce 1970 do Londýna. Otec v roce 1978 spáchal sebevraždu.\n\nTara studovala herectví na Royal Academy of Dramatic Art a poté opět v Londýně v Drama Centre. Jejím debutem se stal v letech 1990–1991 film \"Hear my Song\". Poté hrála v méně známých snímcích a jedna z jejích největších rolí byla postava Susan ve filmu \"Tmavomodrý svět\".\n\nTara je bezdětná a v letech 2001–2003 byl jejím manželem anglický herec John Sharian.\n\n\n"}
{"id": "321860", "url": "https://cs.wikipedia.org/wiki?curid=321860", "title": "De Candolleův systém", "text": "De Candolleův systém\n\nDe Candolleův systém je taxonomický systém, který vytvořil Augustin Pyramus de Candolle a na později vydaných dílech také spolupracoval jeho syn Alphonse Pyrame de Candolle. \n\nSystém rozlišuje následující hlavní skupiny cévnatých rostlin:\n\nSystém byl publikován v době, kdy ještě neplatila pravidla mezinárodního kódu botanické nomenklatury, proto jsou v něm některé zvyklosti, na které už dnes nejsme zvyklí. Např. termín \"ordo\" není v dnešním smyslu řád, jak by naznačoval název, ale čeleď.\n\nV rámci dvouděložných (\"classis prima DICOTYLEDONEÆ\") systém rozlišuje:\n\n\n\n\nProdromus také obsahuje:\n\n"}
{"id": "321861", "url": "https://cs.wikipedia.org/wiki?curid=321861", "title": "Nenadálý host", "text": "Nenadálý host\n\nNenadálý host (\" \") je francouzská komedie, kterou v roce 1988 natočil režisér Georges Lautner.\n\nMartin Gaillard je svědkem bombovému útoku. Francouzská tajná služba nechce, aby o události mluvil, i když sám Gaillard v podstatě neví, co vlastně viděl. S pomocí svého nevlastního otce Charlese Mazzeny, penzionovaného detektiva, se snaží zjistit pravdu.\n"}
{"id": "321864", "url": "https://cs.wikipedia.org/wiki?curid=321864", "title": "Tambov", "text": "Tambov\n\nTambov ( ) je město ve středním Rusku, necelých 500 km jihovýchodně od Moskvy na řece Cně (povodí Volhy). Centrum Tambovské oblasti, železniční uzel. Město bylo založeno roku 1636. Žije zde obyvatel.\n\n"}
{"id": "321865", "url": "https://cs.wikipedia.org/wiki?curid=321865", "title": "Mikuláš Konopka", "text": "Mikuláš Konopka\n\nMikuláš Konopka (* 23. ledna 1979, Rimavská Sobota) je bývalý slovenský atlet, reprezentant ve vrhu koulí.\n\nJe to bývalý juniorský mistr světa a dvojnásobný mistr Evropy do 23 let. V roce 2002 skončil třetí na halovém ME ve Vídni, po pozitivním dopingovém testu mu byla medaile odebrána. V roce 2007 se výkonem 21,57 metru stal halovým mistrem Evropy. V roce 2008 byl znovu pozitivně dopingově testován při mimosoutěžním dopingovém testu a Slovenský atletický svaz mu následně zakázal doživotně další závodní činnost.\n\nJeho bratr Miloslav se rovněž věnoval atletice (hod kladivem).\n\n\n"}
{"id": "321870", "url": "https://cs.wikipedia.org/wiki?curid=321870", "title": "Benthamův a Hookerův systém", "text": "Benthamův a Hookerův systém\n\nTaxonomický systém, který vytvořil George Bentham a Joseph Dalton Hooker, je z historického hlediska jedním z nejdůležitějších taxonomických systémů 19. století.\nTento systém byl vydán dříve, než byla pevně stanovena pravidla v mezinárodním kódu botanické nomenklatury, a proto jsou v něm oproti dnešním zvyklostem některé odlišnosti. Výraz \"ordo\" není dnešní řád, ale čeleď, dnešní řád je označen v díle 1 a 2 výrazem \"cohors\", v díle 3 výrazem \"series\", zatímco výraz \"series\" v prvních 2 dílech znamená něco jako nadřád. Pojetí čeledí je také často odlišné od dnešního pojetí.\n\nSystém byl uveřejněn zde:\n\n\nCette classification paraît avant la publication du \"Code international de nomenclature botanique\". Ici, \"ordo\" indique une famille ; \"cohors\" (dans les deux premiers volumes) indique un ordre, mais c'est \"series\" (dans le troisième volume) qu'indique \"ordre\". La terminaision des noms de famille ne correspond pas à l'usage actuel. \n\n\n\n\n\n\n\"Genera plantarum\" (\"Genera plantarum ad exemplaria imprimis in herbariis kewensibus servata definita\") à botanicus.org\n"}
{"id": "321872", "url": "https://cs.wikipedia.org/wiki?curid=321872", "title": "Christopher Lambert", "text": "Christopher Lambert\n\nChristopher Lambert (* 29. března 1957 jako Christophe Guy Denis Lambert, Great Neck, New York, USA) je francouzský herec, narozený ve Spojených státech amerických. Ve francouzsky mluvících zemích je v titulcích uváděn jako \"Christophe Lambert\". Proslavil se zejména rolí Connora MacLeoda ve filmové sérii \"Highlander\" a rolí lorda Rydena ve filmu \"Mortal Kombat\". Zahrál si též v seriálu \"Námořní vyšetřovací služba L.A.\". Často spolupracoval se scenáristou Bradem Mirmanem a režisérem Russelem Mulcahym.\n\nJeho otec byl francouzský diplomat pracující v Organizaci spojených národů. Od svých dvou do šestnácti let Christopher Lambert vyrůstal ve švýcarské Ženevě, než se rodina odstěhovala do Paříže, kde byl přijat do hereckého programu na konzervatoři. Jako herec debutoval v roce 1980 ve filmu \"Bar s telefonem\".\n\nV roce 1984 ho režisér Hugh Hudson obsadil do hlavní role ve filmu \"Tarzan / Příběh Tarzana, pána opic\". Následující role Connora MacLeoda ve filmu \"Highlander\" mu v roce 1986 otevřela cestu k filmové slávě. K roli nesmrtelného skotského horala se vrátil ve všech třech pokračováních, která byla uvedena v kině; objevil se i v cameo roli v pilotních dílech seriálů, které na filmy navazovaly. V roce 1986 získal cenu César v kategorii nejlepší herec za výkon ve filmu \"Podzemka\" režiséra Luca Bessona. Na konci 80. let spolupracoval se známými filmaři (např. s Michaelem Ciminem na filmu \"Sicilián\" nebo s Agnieszkou Hollandovou na filmu \"Jak zabít kněze\"), poté hrál v několika spíše průměrných thrillerech (\"Tah jezdcem\", \"Duel v poušti\"), později i v řadě filmů druhé kategorie (\"Beowulf\", \"Pevnost strachu\", \"Absolon\") a horších (\"Král Galů\", \"Ghost Rider 2\")\n\nV letech 1988 až 1994 byl ženatý s Diane Lanovou, s níž má dceru Eleanor Jasmine (narozena 5. září 1993). V roce 1996 chodil s Albou Pariettiovou, v únoru 1999 se podruhé oženil s Jaimyse Haftovou. Od roku 2007 chodí s francouzskou herečkou Sofií Marceauovou., s kterou se objevil ve snímku \"Život nikdy nekončí\". Blízkými přáteli Christophera Lamberta jsou Mario Van Peebles a Sean Connery, po jejichž boku se objevil v několika filmech.\n\n\n"}
{"id": "321874", "url": "https://cs.wikipedia.org/wiki?curid=321874", "title": "Eichlerův systém", "text": "Eichlerův systém\n\nEichlerův taxonomický systém je jeden z prvních systémů, který na rozdíl od předešlých bral v úvahu i fylogenezi a evoluci. Tento systém sloužil jako základ pozdějšího Englerova systému.\nPublikován byl zde:\nSystém obsahuje následující skupiny, podle Oudemans (1896):\n\n"}
{"id": "321875", "url": "https://cs.wikipedia.org/wiki?curid=321875", "title": "Chřibský hrádek", "text": "Chřibský hrádek\n\nChřibský hrádek (též \"Hrad v Dolní Chřibské\" nebo \"Karlštejn\") je jedním ze šesti známých skalních hradů v oblasti Českosaského Švýcarska, na severu České republiky, v okrese Děčín, poblíž silničky spojující Doubici a Dolní Chřibskou, na 30 metrů vysoké skále obtékané Doubickým potokem, poblíž hájovny U Sloupu (dnes informační středisko Národního parku České Švýcarsko). Ostroh s hrádkem stojí na levém břehu Doubického potoka v nadmořské výšce asi 340 m n. m. v jižní části katastrálního území Doubice. Od roku 1966 je chráněn jako kulturní památka. \n\nPůvodní název Chřibského hrádku není znám, říkalo se mu Pustý zámek, německy (\"Wüstes Schoss auf der Irichthaide\") nebo také Karlštejn, což je ovšem zcela vymyšlený název. Podle nedoložených pověstí ho založil bájný Cherub Berka jako lovecké sídlo. Chřibská kronika používá jméno Karlštejn a mluví o hrádku jako průvodním hradu Lužické cesty spolu s dalším hrádkem na soutoku Chřibské Kamenice a Doubického potoka.\n\nHistorie hrádku doložená archeologickými nálezy sahá do druhé poloviny 13. století a počátku století následujícího, do období vlády posledních Přemyslovců, Jana Lucemburského. Na hradě byly nalezeny stopy po násilném zničení ohněm nejspíše v době husitské. Husité v roce 1425 překročili Lužické hory u Chřibské a v roce 1440 by první větší výprava lužického Šestiměstí na Českou Kamenice a na Českou Lípu.\n\nPodle Augusta Sedláčka na hradě snad sídlil soudní úředník, který spravoval fojtství ve Chřibské.\n\nArcheologický výzkum provedený roku 2003 ukázal, že dochované zbytky valů a příkopu nebyly opevněním. Na základě tohoto výzkumu bylo navrženo nepovažovat lokalitu za hrad, ale za útočiště prospektorů nebo horníků.\n\nHrad se skládal z předhradí a malého jádra na plošině skály. Předhradí chránil zejména na severu a na východě příkop mezi dvěma valy. Samotné jádro bylo přístupné pravděpodobně po dřevěném schodišti. Jedinou stavbou v jádře byla dřevěná věž, po které se zachovalo ve skále vylámané podvalí s výklenkem, u kterého je vytesán letopočet 1690.\n\nNa vyobrazení je Chřibského hrádku od Karla Brandta, které doprovázelo dílo F. A. Hebera Böhmens Burgen, je hrádek zobrazen s otvory podobnými skalním oknům, která jsou ovšem také fantazií. Původně měly vést z místností, které se zasuly. Sesutí místností měli způsobit hledači pokladů. Ve skutečnosti je skalní okno jenom jedno.\n\nNa jaře roce 1850 se zřítila velká část skály, na níž Chřibský hrádek stojí, do potoka.\n\n"}
{"id": "321877", "url": "https://cs.wikipedia.org/wiki?curid=321877", "title": "Rámaláh", "text": "Rámaláh\n\nRámaláh (arabsky رام الله, \"Rām Allāh)\" je palestinské město na Západním břehu Jordánu. Počet obyvatel se udává přibližně 25 500. Leží asi 10 km severně od Jeruzaléma a slouží jako dočasné hlavní město Palestiny.\n\nRámaláh byl založen kolem roku 1500 kmenem Hadadénů.\n\n\n"}
{"id": "321878", "url": "https://cs.wikipedia.org/wiki?curid=321878", "title": "Eichler", "text": "Eichler\n\nExistuje více nositelů příjmení Eichler:\n\n"}
{"id": "321880", "url": "https://cs.wikipedia.org/wiki?curid=321880", "title": "Marius Colucci", "text": "Marius Colucci\n\nMarius Colucci (* 16. října 1976, Paříž) je francouzský herec, syn Michela Colucciho.\n\n\n"}
{"id": "321882", "url": "https://cs.wikipedia.org/wiki?curid=321882", "title": "Daniel Fajfr", "text": "Daniel Fajfr\n\nDaniel Fajfr (* 8. března 1952 Zlín) je kazatel Církve bratrské, bývalý předseda Rady této církve a bývalý předseda Ekumenické rady církví v ČR. Vyučuje předmět Evangelizace a učednictví na Evangelikálním teologickém semináři.\n\nPředsedou Rady Církve bratrské byl zvolen v květnu 2008 pro funkční období 2010–2013, předtím v Radě zasedal 13 let jako tajemník odboru pro evangelizaci. Roku 2009 byl zvolen prvním místopředsedou Ekumenické rady církví v ČR, roku 2013 pak jejím předsedou.\n\nJe synem kazatele. Vystudoval ekonomii řízení na strojní fakultě ČVUT a kontextuální misiologie na IBTS. Byl vůdčí osobností ústecké křesťanské hudební skupiny \"(Ústecká skupina)\", která působila v Československu v letech 1977–1988. Od roku 1988 do roku 1996 byl kazatelem sboru Církve bratrské v Ústí nad Labem.\n\nJe ženatý a má tři dcery.\n\n\n"}
{"id": "321883", "url": "https://cs.wikipedia.org/wiki?curid=321883", "title": "Battlelore", "text": "Battlelore\n\nBattlelore je finská metalová hudební skupina, která se ve své tvorbě inspiruje knihami od J. R. R. Tolkiena. Jejich styl je kombinací gothic metalu, symphonic metalu a power metalu.\n\n\n\n\n\n\n"}
{"id": "321885", "url": "https://cs.wikipedia.org/wiki?curid=321885", "title": "Animal Rights", "text": "Animal Rights\n\nAnimal Rights je čtvrté studiové album amerického muzikanta Mobyho, které vyšlo v roce 1996. \"Animal Rights\" je nejméně úspěšná deska v jeho kariéře. Na rozdíl od předešlé desky \"Everything Is Wrong\", která byla celá elektronická, je toto album punkrockové a ambientní.\n\n"}
{"id": "321888", "url": "https://cs.wikipedia.org/wiki?curid=321888", "title": "Světový pohár družstev", "text": "Světový pohár družstev\n\nSvětový pohár družstev ( ), původním názvem Pohár národů ( ), byl tenisový turnaj hraný v letech 1978–2012. Představoval mistrovství světa tenisových družstev mužů pořádané Asociací profesionálních tenistů (ATP) a byl považován za druhou nejprestižnější týmovou soutěž mužů po Davisově poháru. V říjnu 2012 bylo oznámemo, že soutěž pro finanční potíže končí, a nahradí ji turnaj mužů série ATP.\n\nTurnaje se účastnilo osm družstev, která byla nominována na základě pořadí dvou nejlépe umístěných hráčů světového žebříčku na konci minulého roku.\n\nSoutěž se hrála na antukových dvorcích Rochusclubu v německém Düsseldorfu jako největší sportovní událost v tomto regionu, s průměrně 75 000 návštěvníky. Televizní přenos směřoval do 160 zemí světa. Celková dotace posledního ročníku činila 1 764 700 €. Československo vyhrálo dvakrát, v roce 1981 v sestavě Pavel Korda, Ivan Lendl, Tomáš Šmíd a Pavel Složil a v roce 1987 družstvo tvořili Tomáš Šmíd, Milan Šrejber, Miloslav Mečíř a František Pála.\n\nDo roku 2010 byla sponzorem společnost ARAG Insurance Group, následující ročník 2011 byl původně zrušen. V lednu 2011 se podařilo zajistit nového sponzora firmu Power Horse, ale soutěž po dalších dvou odehraných letech zanikla v roce 2012.\n\nV sezóně 2013 na dvorcích stejného klubu na týmovou soutěž navázal nový profesionální turnaj Power Horse Cup.\n\n\n"}
{"id": "321890", "url": "https://cs.wikipedia.org/wiki?curid=321890", "title": "Spirit (album, Leona Lewis)", "text": "Spirit (album, Leona Lewis)\n\nSpirit je debutové album anglické zpěvačky Leony Lewis, které vyšlo v roce 2007. Leona Lewis vyhrála v roce 2006 pěveckou soutěž The X Factor, kde získala milion liber a nahrávací smlouvu. Deska obdržela většinou pochvalné recenze a v mnoha světových hitparádách se dostala na první místo prodejního žebříčku.\n\nVe Velké Británii se v prvním týdnu prodalo desky přes 130,000 kopií a stala se tak nejrychleji prodávaným debutem od desky Arctic Monkeys Whatever People Say I Am, That's What I'm Not. Deska se na britských ostrovech stala druhou nejprodávanější za rok 2007.\n\nTitulní singl z alba \"Bleeding Love\" byla také velmi úspěšným a kraloval několik týdnů i prestižnímu žebříčku Billboard Hot 100.\n"}
{"id": "321891", "url": "https://cs.wikipedia.org/wiki?curid=321891", "title": "Microsoft OneNote", "text": "Microsoft OneNote\n\nMicrosoft OneNote je program pro vytváření poznámek od společnosti Microsoft, který je součástí kancelářského balíku Microsoft Office, ale je nabízen také samostatně zdarma.\n\nOneNote je součástí balíku Office od verze 2003. V Office 2007 přinesl Microsoft výrazněji inovovanou verzi včetně doplňku pro mobilní zařízení se systémem Windows Mobile – OneNote Mobile. Office 2013 přinesl opět více inovovanou verzi OneNote včetně verze pro Android\n\nOneNote slouží k vytváření textových, zvukových a grafických poznámek. OneNote také dokáže zaznamenávat ručně psaný text a převádět jej na normální text (funkce je nazývána ink-to-text), je tudíž ideální pro přenosná zařízení konceptu tabletu.\n\nOneNote umožňuje vytvářet přehledně roztříděné poznámky podle reálných poznámkových bloků:\n\nPoznámkový blok – záložky se štítky (označení kategorie) – jednotlivé listy.\n\nOneNote je také integrován se systémem Windows, s ostatními aplikacemi Microsoft Office a také mobilními operačními systémy. Je tak například možné snadno vytvořit poznámku z prohlížené stránky v Internet Exploreru a pak si vytvořit v OneNote úkol do Outlooku.\n\nSoučástí OneNote 2007 je mobilní verze této aplikace s podporou obousměrné synchronizace mezi aplikacemi OneNote v počítači a v zařízení. OneNote Mobile vyžaduje systém Windows Mobile 2003 a vyšší a je kompatibilní se zařízeními Smartphone (bez dotykové obrazovky).\n\n"}
{"id": "321893", "url": "https://cs.wikipedia.org/wiki?curid=321893", "title": "Zemlinského kvarteto", "text": "Zemlinského kvarteto\n\nZemlinského kvarteto (Zemlinsky Quartet) je české smyčcové kvarteto.\n\nJméno skladatele Alexandera Zemlinského přijalo v prosinci 2005, do té doby (od r. 1994) vystupovalo pod názvem Penguin Quartet. Od r. 1999 hraje ve složení František Souček (1. housle), Petr Střížek (2. housle), Petr Holman (viola), Vladimír Fortin (violoncello).\n\nVšechny nahrávky kromě dvou nejstarších vydala firma Praga Digitals.\n\n\n"}
{"id": "321894", "url": "https://cs.wikipedia.org/wiki?curid=321894", "title": "Petr Holman", "text": "Petr Holman\n\nExistuje více významných lidí se jménem a příjmením Petr Holman:\n\n\n"}
{"id": "321901", "url": "https://cs.wikipedia.org/wiki?curid=321901", "title": "Abú al-Hasan 'Alí al-Mas'údí", "text": "Abú al-Hasan 'Alí al-Mas'údí\n\nAbú al-Hasan Alí ibn al-Husajn ibn Alí al-Mas'údí (transkripce: Abú 'l-Ḥasan ʿAlī bnu 'l-Ḥusayn ibn ʿAlī al-Masʿūdī) byl arabský historik. Narodil se roku 896 v Bagdádu, zemřel 956 v Káhiře. Proslavil se díky svým historickým a zeměpisným pracím, zejména pak dílem \"Murúdž adh-dhahab wa-ma'ádin al-džawáhir\" ( مروج الذهب ومعادن الجواهر) („Rýžoviště zlata a doly drahokamů“).\n\nToto dílo je u nás známé díky překladu Ivana Hrbka a v českém kontextu je významné zmínkami o tehdejší střední Evropě a o Slovanech.\n\n\n"}
{"id": "321902", "url": "https://cs.wikipedia.org/wiki?curid=321902", "title": "Gino (Simpsonovi)", "text": "Gino (Simpsonovi)\n\nGino je syn Leváka Boba. Levák Bob je na svého syna náležitě hrdý, zlobí už alespoň jako osmák. Gino je dokonalým obrazem jeho otce, ve špatném snu říká smrt Bártovi. A Levákovi Bobovi se podobá i vzhledem. Gino má zrzavý střapatý účes. Objevil se jen v epizodách \"Talián Bob\" a \"Pohřeb nepřítele\". Jeho matka se jmenuje Francesca. Jako rodina se už jednou pokusili zabít Simpsonovy. Ale k poměru postavám v seriálu je to jen malé mimino s úmyslem zabít Bárta. On chtěl být vrahem.\n\n"}
{"id": "321904", "url": "https://cs.wikipedia.org/wiki?curid=321904", "title": "Paul Strand", "text": "Paul Strand\n\nPaul Strand (16. října 1890, New York, USA – 31. března 1976, Orgeval, Francie) byl americký fotograf a kameraman českého původu.\n\nPaul Strand vystudoval v letech 1904–1909 \"Ethical Cultural High School\" v New Yorku. V roce 1907 absolvoval fotografický kurz, vedený fotografem Lewisem Hinem, se kterým navštívil \"Malou galerii Fotosecese\" Alfreda Stieglitze. Rozhodl se být fotografem. Následujícího roku se stal členem newyorského \"Camera Clubu\" a v roce 1912 začal fotografovat profesionálně. Spolupracoval s Alfredem Stieglitzem, kterému předkládal své fotografie k posouzení po dobu několika let. Od roku 1915 experimentoval s fotografickou abstrakcí, další rok samostatně vystavoval ve Stieglitzově galerii \"291\" a publikoval v časopise \"Camera Work\".\n\nV letech 1918–1919 sloužil v americké armádní nemocnici jako rentgenový technik. Po návratu uskutečnil krátkou cestu do Nového Skotska, kde fotografoval krajinu a skalní útvary. V roce 1921 se začal věnovat natáčení filmů. Společně s Charlesem Sheelerem natočil svůj první film \"Manhatta\" a stal se profesionálním kameramanem. \n\nV letech 1930–1934 podnikl několik cest do Mexika, kde fotografoval krajinu, architekturu a Indiány. Roku 1933 natočil a produkoval na zakázku mexické vlády film \"Redes\" (\"Vlna\"). V 1935 navštívil na 6 týdnů Sovětský svaz, kde se setkal s filmovými a divadelními režiséry. Měl pracovat se Sergejem Ejzenštejnem na natáčení filmu, ale vrátil se zpět do USA.\n\nRoku 1937 založil a do roku 1942 vedl \"Frontiers Film\", společnost natáčející dokumentární filmy. V roce 1943 pracoval jako kameraman na filmech pro americkou vládu. V letech 1943 a 1944 se po deseti letech za filmovou kamerou vrátil k fotografování krajiny ve Vermontu, kde tvořil zimní cykly.\n\nV 1948 přesídlil Paul Strand do Evropy. Roku 1949 navštívil filmový festival v Mariánských Lázních, kde získal cenu jeho film \"Native Land\" (\"Rodná země\"). Roku 1950 odjel do Francie, kde připravil svou knihu \"La France de Profil\", která vyšla v roce 1952. V následujících letech fotografoval v Itálii, na Hebridách, v Egyptě, Rumunsku, Maroku a Ghaně a vydával fotografické publikace z těchto cest.\n\nPaul Strand byl představitelem tzv. \"přímé fotografie\". Dlouhá léta fotografoval velkoformátovou kamerou, zpravidla na negativní filmy 20×25 cm, a pozitivy kopíroval kontaktně. S kamerou se k fotografovaným objektům přibližoval co nejtěsněji. Pro fotografování detailních portrétů lidských tváří vybavil kameru druhým falešným objektivem z boku přístroje, aby odvedl pozornost fotografované osoby a výraz zachycený v nestřežené chvíli byl nejpřirozenější.\n\nSvé pojetí fotografie formuloval Paul Strand již v rané fázi své kariéry v roce 1917: \"„Objektivnost je esencí fotografie, její předností a současně i omezením... Poctivost, stejně jako hloubka pohledu, je podmínkou pravdivého vyjádření. To znamená plně respektovat objekt, který má fotograf před sebou. A toho je nutno dosáhnout bez jakýchkoli triků nebo manipulace, pouze prostřednictvím přímých fotografických metod.“\"\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\n\n\n\n\n"}
{"id": "321906", "url": "https://cs.wikipedia.org/wiki?curid=321906", "title": "Tubular Bells 2003", "text": "Tubular Bells 2003\n\nTubular Bells 2003 je dvacáté první studiové album britského multiinstrumentalisty Mika Oldfielda. Bylo vydáno v květnu 2003 (viz 2003 v hudbě) a v britském žebříčku prodejnosti hudebních alb se umístilo nejlépe na 51. místě.\n\nAlbum \"Tubular Bells 2003\" bylo vydáno při příležitosti 30. výročí vydání prvních „Zvonů“ (\"Tubular Bells\") a zároveň 50. narozenin Mika Oldfielda. Tato deska je přesnou kopií alba \"Tubular Bells\". Nejde však pouze o zremasterovanou původní nahrávku, ale o zcela nově nahranou desku. Oldfield prohlásil, že svůj 30 let starý výtvor nenahrál zcela podle svých představ, což bylo zaviněno např. tehdejšími technickými možnostmi nebo financemi začínajícího hudebníka.\n\n\"Tubular Bells 2003\" se technicky dělí stále do dvou částí, každá z nich je ale na disku rozdělená do více krátkých stop s vlastními názvy. Role konferenciéra (uvaděče nástrojů na konci první části) se ujal po zesnulém Vivianu Stanshallovi člen skupiny Monty Python John Cleese.\n\nAlbum \"Tubular Bells 2003\" bylo vydáno v několika verzích:\n\nPart One\n\n\nPart Two\n\n\n\n\n\n"}
{"id": "321907", "url": "https://cs.wikipedia.org/wiki?curid=321907", "title": "Light + Shade", "text": "Light + Shade\n\nLight + Shade (někdy uváděno jako Light & Shade) je dvacáté druhé studiové album britského multiinstrumentalisty Mika Oldfielda. Bylo vydáno na podzim 2005 (viz 2005 v hudbě) a v britském žebříčku prodejnosti hudebních alb se neumístilo. Je to první Oldfieldovo album vydané společností Mercury Records.\n\nInstrumentálním dvojalbem \"Light + Shade\" navázal Oldfield na svou desku \"Tr3s Lunas\" z roku 2002. Na každém disku se nachází hudba odlišných nálad. První CD (Light) obsahuje skladby chill-outové (oddychové) s výrazným klavírem nebo kytarou. Na druhém disku (Shade) se nalézá hudba více taneční. Album má rovněž dvě titulní strany (oranžovou – Light a šedomodrou – Shade). Deska \"Light + Shade\" byla nahrána s velkou pomocí počítačů. Důkazem toho jsou i 4 datové stopy na prvním disku, které obsahují čtyři skladby ve formátu U-MYX, které si může posluchač vlastnoručně namixovat. Speciální vydání pro Spojené království (prodává se ale i v Česku) navíc obsahuje dvě bonusové skladby (na každém disku jednu).\n\n\nSkladby ve formátu U-MYX\n\n\n\n\n"}
{"id": "321913", "url": "https://cs.wikipedia.org/wiki?curid=321913", "title": "Jūsuf al-Mas'ūdī", "text": "Jūsuf al-Mas'ūdī\n\nJūsuf al-Mas'ūdī, transkripce „Júsuf al-Mas'údí“ (يوسف المسعودي) (polovina 17. stol., Anatolie – 25. 9. 1689, Kladovo, Srbsko) byl věhlasný hráč na loutnu, prstoklady, které používal, se tradovaly po Anatolii po několik staletí, také byl znám jako znalec stavby tohoto nástroje. Jeho záliba v pýthagorejské kosmologii (ladil struny podle hvězd) ho zřejmě přivedla k reliktní chazarské sektě, což se mu nakonec stalo osudným. \n\nV této souvislosti je třeba zmínit, že se mu připisuje Šajtánův prstoklad (عزف الشيطان), později různě interpretován, dnes se tak v blízkovýchodním areálu přeneseně označuje obtížné místo ve hře.\n\n\n"}
{"id": "321919", "url": "https://cs.wikipedia.org/wiki?curid=321919", "title": "Seznam písní R. A. Dvorského", "text": "Seznam písní R. A. Dvorského\n\nToto je seznam písňové tvorby, které nazpíval nebo ke kterým složil hudbu R. A. Dvorský.\n\npozn.\n\n\n\n\n\n\n\n\n\n\n\n\n\n\n\n\n\n\n"}
{"id": "321920", "url": "https://cs.wikipedia.org/wiki?curid=321920", "title": "Petr Grulich", "text": "Petr Grulich\n\nPetr Grulich (* 29. ledna 1967) je tajemník ústředí Církve bratrské, dříve kazatel Sboru Církve bratrské v Praze 1 a člen evangelizačního odboru při Radě Církve bratrské. V letech 1992–2004 pracoval jako kazatel v Horní Krupé a Havlíčkově Brodě, od léta 2004 působí v Praze.\n\nVystudoval Evangelickou teologickou fakultu Univerzity Karlovy, studoval praktickou teologii a enneagram na biblické škole FeG v Ewersbachu (Německo). Je ženatý, žije s rodinou v Praze. Je autorem knih Kázáníčko kázání I a II a Tunelovaný Ježíš.\n\n"}
{"id": "321921", "url": "https://cs.wikipedia.org/wiki?curid=321921", "title": "Karel Fojtík", "text": "Karel Fojtík\n\nIng. Karel Fojtík (* 17. listopadu 1944) je dlouholetý tajemník Rady Církve bratrské, člen Správní rady Diakonie Církve bratrské a člen Stavebního odboru při Radě Církve bratrské. \n\nV mládí byl formálním katolíkem. Po sametové revoluci působil nějakou dobu jako tajemník ostravského magistrátu.\n\nJe ženatý a má dvě dospělé dcery.\n\n"}
{"id": "321924", "url": "https://cs.wikipedia.org/wiki?curid=321924", "title": "Georges Lautner", "text": "Georges Lautner\n\nGeorges Lautner (26. ledna 1926 Nice – 22. listopadu 2013 Paříž) byl francouzský režisér a scenárista. Byl synem herečky Renée Saint-Cyr. Hrál také v několika filmech vedlejší role.\n\nRoku 1933 odjel do Paříže se svou matkou, která zde zahájila svou hereckou kariéru. Ve čtrnácti letech nastoupil na lyceum Jeanson de Sailly. Roku 1949 pracoval poprvé jako druhý asistent režie při natáčení filmu \"Le trésor de Cantenac\". Asistentem režie zůstal až do roku 1958, kdy natočil svůj první film.\n\n\n"}
{"id": "321926", "url": "https://cs.wikipedia.org/wiki?curid=321926", "title": "Rána", "text": "Rána\n\nRána (či \"poranění\") je typ zranění, při němž je narušena kůže či podkožní tkáň. Příčinou může být například nehoda, násilí či chirurgický zákrok.\n\n\n\n\n\n\nPo infekci rány zpravidla následuje zánět. Mezi nebezpečné nákazy patří tetanus, plynatá sněť (u zhmožděnin), růže či lidská červenka.\n\n- per primam\n\n- per secundam\n\n"}
{"id": "321932", "url": "https://cs.wikipedia.org/wiki?curid=321932", "title": "Cuba Gooding mladší", "text": "Cuba Gooding mladší\n\nCuba Gooding (* 2. ledna 1968, New York) je americký filmový a televizní herec, držitel Oscara za roli ve filmu \"Jerry Maguire\".\n\nNarodil se v Bronxu zpěvákovi Cubovi Goodingovi a jeho ženě Shirley. Má bratra herce Omara Goodinga. Rodina se přestěhovala v roce 1972 do Los Angeles poté, co skupina jeho otce měla hit. Otec opustil rodinu o dva roky později. Gooding střídal školy, později v televizním rozhovoru uvedl, že poté, co rodinu otec opustil, žili v různých hotelích po Los Angeles. V roce 1994 se oženil se Sarou Kapfer, se kterou má 2 syny (Spencer a Mason) a jednu dceru (Piper).\n\nPo střední škole studoval japonské bojové umění, pak se zaměřil na hraní. Nejdříve získal epizodní role v seriálech \"Hill Street Blues\" a \"MacGyver\". Jeho první hlavní role byla ve filmu \"Chlapci ze sousedství\". Následovaly vedlejší role ve filmech \"Pár správných chlapů\", \"Bleskový Jack\" a \"Smrtící epidemie\".\n\nV roce 1996 získal roli arogantního, ale loajálního hráče fotbalu ve filmu Camerona Crowea \"Jerry Maguire\". Za tu obdržel Oscara za nejlepší herecký výkon ve vedlejší roli. Díky roli se z něj stala hvězda.\n\nÚspěch u kritiky získal také za roli mentálně handicapovaného muže ve filmu \"Radio\". V roce 2002 dostal hvězdu na Hollywoodském chodníku slávy.\n\n"}
{"id": "321934", "url": "https://cs.wikipedia.org/wiki?curid=321934", "title": "Právo sociálního zabezpečení", "text": "Právo sociálního zabezpečení\n\nPrávo sociálního zabezpečení je soubor hmotněprávních a procesních norem, jejichž účelem je předejít možným sociálním rizikům, odstranit nepříznivé následky sociálních událostí a vytvářet příznivé podmínky pro sociální začlenění člověka. Jednotlivá pravidla v českém kontextu upravují systémy sociálního zabezpečení v České republice.\n\nJde o součást veřejného práva se soukromoprávními prvky. Je tvořeno právními předpisy upravujícími hmotné zabezpečení a služby zabezpečované, regulované nebo poskytované státem občanům, kteří v důsledku sociální události nemohou být výdělečně činní a jejichž sociální práva zaručená ústavou jsou ohrožena. Upravuje soukromoprávní i veřejnoprávní vztahy vznikající v souvislosti se zajišťováním těchto práv, povinnost občanů zabezpečit se pro budoucnost a způsoby přerozdělování mezi lidmi pro krytí jejich státem uznaných sociálních potřeb.\n\nPojmu sociální zabezpečení předcházely pojmy:\nTyto pojmy vznikaly od 16. století až do 1. světové války. Pojem sociální bezpečnost/zabezpečení byl vytvořen až ve 20. století generálem S. J. A. Bolivary Ponte při sociálních reformách v Mexiku. Generál chtěl zavést státní sociální péči pro všechny občany. V Evropě se s pojmem sociálního zabezpečení setkáváme v programu Komunistické strany Sovětského svazu (bolševiků), která takto označovala systém sociálních dávek pro všechny zaměstnance hrazený ze státních zdrojů.\n\nPrávo sociálního zabezpečení má povahu veřejného práva s určitými soukromoprávními prvky a je považováno za samotné právní odvětví. Prvním subjektem, který zde vystupuje je stát, jehož postavení je silnější než druhý subjekt, což je právnická či fyzická osoba. Stát a ostatní subjekty nejsou v rovnocenném postavení jako je to např. v soukromém právu. Právo zde reguluje vztahy mezi subjekty a objekty. V případě že jsou vztahy mezi subjekty a objekty regulovány, stávají se vztahy právními a jejich subjekty a objekty se stávají subjekty práva sociálního zabezpečení.\n\nPrávo sociálního zabezpečení je součástí právního státu, který zajišťuje, že právní řád bude dodržován jak ze strany občanů státu, tak i ze strany orgánů veřejné moci. Zároveň právní stát zaručuje, že stát nebude zasahovat do individuální sféry jednotlivce více, než toho účel státu bude vyžadovat.\n\nV České republice se za prameny práva sociálního zabezpečení považují právní předpisy a normativní právní smlouvy (specifickou funkci mají rozhodnutí Ústavního soudu). Jsou výsledkem činnosti státu vyvíjené prostřednictvím subjektu, který má pravomoc tyto prameny tvořit, měnit a rušit.\n\nPojmem působnost se rozumí rozsah použití právní předpisů v oblasti jejich aplikace a uskutečňuje se z hlediska okruhu právních vztahů, osob, prostoru a času. Podle těchto kritérií rozlišujeme působnost:\n\nInterpretace práva sociálního zabezpečení je chápána jako proces směřující k poznání obsahu právních norem v souvislosti s objasněním smyslu jazykových termínů a výrazů uvedených v pramenech práva, zejména v právních předpisech. Interpretace je také součástí realizace práva, kdy obecné právní normy se převádějí do individuálních právních norem.\n\nAplikace práva sociálního zabezpečení znamená definování činnosti příslušných právních orgánů sociálního zabezpečení, které díky své pravomoci a kompetenci vydávají rozhodnutí. Rozhodnutí se z hlediska účinku dělí na konstitutivní a deklaratorní.\n\nSystém práva sociálního zabezpečení vystupuje z odvětví sociálního zabezpečení, které byly zpracovány zvláštními mezinárodními smlouvami přijatými na půdě Mezinárodní organizace práce v Ženevě. Úmluva č. 102 o sociální bezpečnosti je základní úmluvou shrnující všechny předválečné úmluvy. Její strukturu respektovali i tvůrci Evropského zákoníku sociálního zabezpečení, který byl přijat v Radě Evropy dne 16. dubna 1964 s účinností od roku 1967. Sociální zabezpečení je upraveno mnoha právními předpisy vztahujícími se k jeho jednotlivým oblastem.\n\nMezinárodní systematika a systematika českého práva rozděluje systém práva sociálního zabezpečení na jednotlivá odvětví:\n"}
{"id": "321935", "url": "https://cs.wikipedia.org/wiki?curid=321935", "title": "Terra Nova (Star Trek: Enterprise)", "text": "Terra Nova (Star Trek: Enterprise)\n\nTerra Nova (v originále Terra Nova) je epizoda seriálu \"\". Jde o šestý díl první řady pátého seriálu ze světa Star Treku.\n\nEnterprise se blíží k první lidské kolonii Terra Nova. Posádka je zvědavá, co se s ní stalo – poslední zprávy o ní jsou staré 70 let a loď za nimi nebyla vyslána, protože cesta tam a zpátky tenkrát trvala 18 let. Na planetě byla zjištěna mírná radiace, která však při krátkém pobytu neuškodí a tak se vydal výsadek ve složení Travis Mayweather, T'Pol, Jonathan Archer a Malcolm Reed k bývalé kolonii, kterou nalezli opuštěnou.\n\nReed tam někoho zahlédl a spolu s kapitánem se vydal do jeskyně, kde tento dvounohý tvor zmizel. Byli ale napadeni - kapitánovi se podařilo utéct, Reedovi nikoliv. Zbytek výsadku tedy rychle nasedl do raketoplánu a odletěl. Poté se vrátil Archer s Phloxem, aby se pokusili vyjednávat. Dostali se k Reedovi a ošetřili ho a snažili se novanům vysvětlit, že se jich nemusí bát a že nezpůsobili otrávený déšť (pravděpodobně ta radiace). Nabídli se, že uzdraví matku Nadet jejich vůdce Jamina a po menším přemlouvání s nimi odletěli na Enterprise. Tam jí doktor vyléčil rakovinu, ale zjistil, že radiace na ně teď začala působit i v podzemí, protože se kontaminovaly jejich zdroje pitné vody.\n\nNované si mysleli, že otrávený déšť na ně seslali lidé ze Země kvůli menší roztržce – nesouhlasili s tím, aby na Novu přiletěli další osadníci. Následně dopadl na planetu meteorit, který způsobil radioaktivní mrak na celé severní hemisféře, oni to však považovali za útok proti nim od pozemšťanů, což se jim pokusil kapitán vyvrátit (tedy jejich vůdci a jeho matce, která se na Enterprise léčila). Nalezli také na fotografiích získaných v kolonii záběr, na kterém je jistě ona stará žena v pěti letech se svou matkou, Verou Fullerovou. Nadet se podařilo málem přesvědčit, ale Jamin už spěchal s návratem. Při přistání se však propadli do tunelů, ale podařilo se jim z raketoplánu se dostat. Uslyšeli volání o pomoc a tak Archer společně s Jaminem pomohli novanovi Akarymu dostat se zpod propadlého kmene. Když se dostali k novanům, hodlal Jamin vrátit Reeda pod podmínkou, že odletí. Nadet ale „prozřela“ a potvrdila, že to, co říkal kapitán, je pravda, že si vzpomněla na svou matku. Potom mohli pozemšťané novanům pomoci.\n\nMayweather je pak přímo nadšen, že je tato \"záhada Terra Nova\" vyřešena a dostává od kapitána návrh, aby o tom zpracoval hlášení pro Hvězdnou flotilu.\n"}
{"id": "321941", "url": "https://cs.wikipedia.org/wiki?curid=321941", "title": "Sociální událost", "text": "Sociální událost\n\nSociální událost je okolnost s níž právo spojuje vznik, změnu nebo zánik práv a povinností, s jejichž pomocí lze předejít, zmírnit nebo překonat tíživou životní situaci, která je způsobena takovou událostí. Sociální událost bývá označována také jako sociální riziko nebo sociální příhoda. \n\nAbychom o riziku (události, příhodě) mohli mluvit jako o sociálním riziku (události, příhodě), musí být toto riziko státem uznané za objektivní, zasluhující pozornost některého z veřejných subjektů. Pak vzniká jedinci či rodině, která byla zasažena takovou událostí, nárok na sociální ochranu, která je v ČR poskytována podle systému sociálního zabezpečení. \n\nSociální události mají několik společných znaků:\nZda vznikají nezávisle na vůli člověka, může (ale nemusí) ovlivnit poskytnutí sociální ochrany.\n\nV průběhu života se každý člověk může dostat do různých životních situací, které mohou být kvůli svým důsledkům označeny jako sociální události. Zpravidla je rozdělujeme na: \n\nUdálosti, které lze předvídat nebo plánovat. Rozlišujeme:\n\nUdálosti, které nelze předvídat nebo plánovat. Rozlišujeme:\n\nPokud v životě jedince nastane sociální událost, ve většině zemí se o jeho ochranu starají veřejnoprávní instituce. Na území Evropy je většinou poskytován stejný rozsah sociální ochrany, ale státy se od sebe liší podmínkami i její úrovní. O zabezpečení jedince i rodiny postižené nějakou sociální událostí se mohou starat i nestátní organizace (Charita, Člověk v tísni apod.)\n\nPodle I. Tomeše se sociální ochrana pojí se sociálními událostmi, které jsou právními událostmi, nikoli však právními jednáními (do roku 2013 tzv. právními úkony). Tzn. s právními skutečnostmi vzniklými nezávisle na vůli dané osoby.\n\nSociální ochrana představuje poskytnutí sociálních dávek či služeb v rámci systému sociálního zabezpečení určitého státu, pokud sociální událost splňuje právem stanovené podmínky. Právo na sociální ochranu vzniká:\n\n\"Úmluva o sociálním zabezpečení\" přijatá roku 1952 na Mezinárodní konferenci v Ženevě definuje oblasti sociálního zabezpečení, které by měly být pro státy povinné. Jsou to:\n\nSociální zabezpečení v České republice sestává ze tří systémů, které na sebe navazují. Každý z nich zabezpečuje následky jiných sociálních událostí:\n"}
{"id": "321945", "url": "https://cs.wikipedia.org/wiki?curid=321945", "title": "Saša Rašilov starší", "text": "Saša Rašilov starší\n\nSaša Rašilov, vlastním jménem Václav Jan Rasch (6. září 1891 Praha – 3. května 1955 Praha) byl český herec – komik, klaun a kabaretiér, otec kameramana Alexandra Rašilova (1936–2000), dědeček herce Saši Rašilova mladšího a jeho bratra Václava Rašilova, dlouholetý člen činohry Národního divadla v Praze.\n\nSám Saša Rašilov o sobě celý život tvrdil, že pochází ze zchudlé šlechtické rodiny a jeho celé jméno zní Wenzel Rasch rytíř von Hessen, šlo ale zřejmě o jednu z jeho četných mystifikací. Otec byl správcem šlechtického kasina v Celetné ulici, zemřel náhle v roce 1901, když bylo Sašovi deset let. V tu dobu již žili jen tři sourozenci ze dvanácti dětí, které rodina měla. Nejstarší ze synů byl cellistou v orchestru německého divadla v Brně, takže se Saša s matkou odstěhovali do Brna. Brzy se však vrátili do Prahy a žili na pražském Žižkově. Matka však v roce 1909 zemřela. V roce 1909 se Saša vyučil typografem a v letech 1909 až 1914 pracoval v pražských typografických závodech firmy Theodora Venta.\n\nZ první světové války se vrátil v roce 1916 poté, co dokázal nasimulovat závažnou nervovou nemoc a byl superarbitrován (podle svědectví jeho hereckého kolegy Františka Smolíka, který s ním za války sloužil u stejného útvaru). Po svém návratu do Prahy doby začal vystupovat v různých pražských kabaretech (Varieté v Karlíně, Rokoko, Longenův kabaret Bum, Revoluční scéna a Červená sedma). V Rokoku jej v roce 1920 viděl v titulní roli Molièrovy hry, upravené Eduardem Bassem jako revue a režírované Jiřím Drémanem, s názvem \"Pán z Prasátkova\" K. H. Hilar, tehdy ještě umělecký šéf Divadla na Vinohradech. Z Rokoka přestoupil Rašilov ještě krátce do kabaretu Bum, kde však bylo již několik dalších významných komiků (Vlasta Burian, Ferenc Futurista, Eman Fiala, Josef Rovenský a Karel Noll) a kabaret po půl roce fungování zanikl kvůli sporům v souboru. V roce 1921 z popudu tehdejšího nového šéfa činohry Karla Hugo Hilara přišel Rašilov na zkoušky a od 1. září 1921 se stal řádným členem činohry souboru Národního divadla v Praze, kde působil prakticky až do své smrti v roce 1955.\n\nZ vystupování v kabaretu nabyl mnoho praktických hereckých zkušeností, zejména schopnosti improvizovat a navázat kontakt s diváky. Měl pozoruhodnou schopnost osobitě přetvářet klasické divadelní role podle svého naturelu, což ho posléze udělalo velice populárním.\n\nJeště v době po přijetí do Národního divadla bezplatně vypomáhal ve starožitnictví Emila Bernera v Praze a později se sám stal sběratelem starožitností, především hodin, porcelánu a nábytku, který i sám opravoval. Po návratu z války bydlel na Starém Městě v Domě U železných dveří v Michalské ulici, později si koupil hausbót, na kterém několik let bydlel a který nechával kotvit v Podolí nebo u Žofína naproti Národnímu divadlu. Při plavbách po Vltavě si oblíbil Zbraslav a v roce 1931 si zde pořídil dům. Aby získal peníze, začal se aktivněji zabývat filmem. V české kinematografii však začal působit už před první světovou válkou v roce 1913 ještě v průkopnických dobách českého němého filmu. Nicméně film jako takový příliš rád neměl, neboť mu zde především scházeli diváci a divadelní publikum.\n\nByl nejen v divadle, ale i v životě jedním z nejproslulejších bohémských mystifikátorů, srovnávaných v tomto směru např. s Jaroslavem Haškem.\n\n\n\n\nVlasta Fabianová\nJan Pivec\n\n\n"}
{"id": "321946", "url": "https://cs.wikipedia.org/wiki?curid=321946", "title": "Perifráze", "text": "Perifráze\n\nPerifráze je druh tropu. Jde o opis, který vystihuje určitý jev nebo děj pomocí typických znaků, například: „Kdo v zlaté struny zahrát zná“ – Vítězslav Hálek.\n\nSlovo pochází z řeckého \"perifrásis\", znamená obměna. Řadí se do skupiny eufemismů – zjemňuje jazyk a výrazy, snaží se vyjádřit nepříjemnou skutečnost přijatelnou formou.\n\nPerifráze se používá při opisu některého slova (slovního spojení) pro lepší pochopení nebo pro lepší stylistický dojem. Opisuje několika slovy, popř. celou větou, a nahrazuje původní slovo. U básní se používá jako stylově vyšší prostředek a většinou se snaží působit nadneseně a nad věcí.\n\nVzniká pojmenováním pojmu, předmětu nebo osoby, zpravidla nepřímo, vyjmenováním jeho vlastností nebo funkcí.\n\n\n"}
{"id": "321947", "url": "https://cs.wikipedia.org/wiki?curid=321947", "title": "Zalknutí", "text": "Zalknutí\n\nZalknutí (v originále \"\") je román Chucka Palahniuka. V originále byl publikován 22. května 2001 v nakladatelství Doubleday, v českém překladu Richarda Podaného vyšel v roce 2003 v nakladatelství Odeon.\n\nNedostudovaný lékař Victor Mancini pracuje jako herec ve skanzenu, který má rekonstruovat americkou koloniální minulost, živí se také tím, že předstírá v restauracích dušení jídlem, a nechává se finančně podporovat od lidí, kteří si myslí, že ho zachránili. To dělá proto, že musí platit za matku, bývalou prostitutku, s níž strávil dětství cestováním v ukradeném autobuse. Ta je ale senilní a proto jí hradí pobyt ve specializovaném sanatoriu. Je závislý na sexu a účastní se různých terapeutických skupin.\n\nPostupně se do něj zamiluje lékařka Paige Marshallová, která mu také přeloží italsky psaný deník jeho matky (Victor sám italsky neumí). Z něho se dozví, že jeho matka se zúčastnila podivného experimentu, a on sám je vlastně klon Ježíše Krista. Snaží se žít jinak, dělat zázraky, klíčovou myšlenkou se stává věta \"\"Co by Ježíš rozhodně neudělal?\"\". Paige s ním chce otěhotnět, ale on v klíčovém momentu selhává. Při pokusu o zázrak zachránění jeho matky svou matku zabíjí, Paige to ale bere na sebe a prchá před policií. Victor se stejně dostane do problémů, protože v žertu řekl jedné ze senilních pacientek, že ji znásilnil a ona ho udala policii, protože si znepřátelí všechny, kdo ho \"zachránili\" před zadušením a protože zjistí, že Paige je vlastně pacientka ústavu, která trpí bludem, že je z budoucnosti a musí sehnat sperma pro obnovu lidské rasy v budoucnosti. Proto se vydává za lékařku, a personál ji v tom podporuje, protože se s ní pak lépe jedná, a že tedy jeho blud o Kristovi, kvůli němuž zavraždil svou matku, je Paigina fantazie. Román končí záhadným zmizením Paige a dohodou Victora s policií.\n\nStyl vyprávění je minimalistický, útržkovitý, narušuje chronologický sled událostí (zejména retrospektivy do dětství), román je vyprávěn v první osobě přímo Victorem. Jeho refrény (použití refrénů je pro Palahniuka charakteristické) jsou věty \"\"Viz též\"\" a \"\"Co by Ježíš rozhodně neudělal\"?\". V románu jsou využity různé obskurní znalosti medicíny a autorovy zkušenosti z terapeutických skupin pro léčení závislostí.\n\nRomán byl zfilmován režisérem Clarkem Greggem v hlavní roli se Samem Rockwellem, premiéru měl v lednu 2008 na filmovém festivalu Sundance Film Festival. Ve filmu si drobnou roli zahrál i sám Chuck Palahniuk.\n"}
{"id": "321949", "url": "https://cs.wikipedia.org/wiki?curid=321949", "title": "Israel Aerospace Industries", "text": "Israel Aerospace Industries\n\nIsrael Aerospace Industries (IAI) (: התעשייה האווירית לישראל, \"ha-Ta'asija ha-Avirit le-Jisra'el\") je izraelská státní společnost a největší izraelský výrobce vojenských a civilních letadel. K roku 2005 měl 14 000 zaměstnanců.\n\nPřestože se IAI zaměřuje hlavně na letectví a hi-tech elektroniku, vyrábí rovněž vojenské systémy pro pozemní a námořní složky. Mnoho těchto produktů je vyráběných přesně podle požadavků Izraelských obranných sil, zatímco jiné jsou vyráběny pro zahraniční armády.\n\nPo vzniku firmy působil jako její první ředitel Al Schwimmer, který proslul během izraelské války za nezávislost v roce 1948 tajným dovozem tří těžkých letounů z USA přes Portoriko a Azory do Československa, odkud pak byly nasazeny pro potřeby izraelské armády. V čele podniku stál Schwimmer 24 let.\n\n6. listopadu 2006 společnost oficiálně změnila svůj název z Israel Aircraft Industries Ltd. na Israel Aerospace Industries Ltd. Důvod této změny spočíval v obchodní prezentaci a v tom, že IAI nevyrábí pouze letouny, ale také avioniku, satelity (Ofek), nosné rakety (Šavit), stejně jako pozemní a námořní systémy.\n\n\n\n\n\n\n\n"}
{"id": "321953", "url": "https://cs.wikipedia.org/wiki?curid=321953", "title": "Palác Michny z Vacínova", "text": "Palác Michny z Vacínova\n\nPalác Michny z Vacínova nebo Michnův palác, známý též pod novějším názvem Tyršův dům, je honosný barokní palác, nacházející se v Praze v jižní části Malé Strany přibližně na rozhraní Újezda a ulice Karmelitská v městské části Praha 1. Je sídlem České obce sokolské.\n\nVe středověku se v těchto místech patrně nacházely sady, zahrady a vinice, jež přináležely k místnímu klášteru sester dominikánek. Někdy koncem 16. století si zde hrabě Jan Kinský nechal postavit renesanční letohrádek, jehož pravděpodobným autorem byl italský architekt Ulrico Aostalli de Sala. V průběhu několika desítek následujících let se zde vystřídalo několik šlechtických vlastníků. Každý z nich zde prováděl další stavební úpravy a drobná rozšíření. Po několika přestavbách nakonec z původního letohrádku vznikla pohodlná renesanční vila s velkou zahradou.\n\nV roce 1623 celý objekt přešel z majetku rodiny Jindřicha Matyáše z Thurnu do rukou císařského dvorního úředníka Pavla Michny z Vacínova, po němž tento objekt nese dodnes své jméno. Tento bohatý státní úředník nechal vilu kompletně přestavět do barokní podoby. Malebnou vilu přeměnil na nádherný a mohutný palác. Autorem této přestavby byl patrně italský architekt Francesco Caratti. Od roku 1632 pak tuto přestavbu financoval syn Pavla Michny Václav Jan Michna. Původní stavba byla touto přestavbou podstatně rozšířena i celkově zvýšena, byla opatřena bohatou štukovou výzdobou. Z této části stavby byl asi nejhezčí zahradní rizalit na východní straně (směrem ke Kampě) s půvabnou salou terrenou. Všechny práce však byly na přelomu 40. a 50. let 17. století z finančních důvodů zastaveny a nebyly již nikdy obnoveny, výzdoba paláce tak zůstala nedokončena.\nV druhé polovině 17. století palác opět změnil majitele, dalším majitelem se stal Jan Adolf ze Schwarzenbergu, jenž zde provedl další úpravy zahrady východním směrem k ostrovu Kampa. Směrem jižním ke Všehrdově ulici byla v té době dostavěna velká jízdárna. V roce 1763 palác opět změnil svého majitele, Schwarzenbergové palác prodali Janu Bornscheinovi, který jej z finančních důvodů roku 1767 prodal vojenskému eráru, jenž zde zřídil zbrojní sklad. Během 150 následujících let, kdy objekt využívalo vojsko, palác pustl a chátral, došlo k velkému znehodnocení a nenávratnému poškození mnoha zdejších prostor. V roce 1772 navíc došlo k další dostavbě západního průčelí (směrem k Petřínu), v nejpůvabnější a nejcennější části objektu zahradního rizalitu byla zřízena výrobna střeliva, v zahradě byla postavena rozsáhlá ubytovna (kasárna) s vnitřním nádvořím (tzv. carré). Stav objektu na konci první světové války byl natolik žalostný, že byl klasifikován jakožto ruina.\n\nDne 30. dubna 1921 od pražské obce poničený Michnův palác zakoupila Česká obec sokolská, která zde zahájila další přestavby a dostavby. Ve vypsané soutěži na přestavbu paláce zvítězil návrh architekta Františka Krásného. Byla dostavěny šatny a tělocvična, bývalá jízdárna byla zvýšena a přebudována na velkou sokolskou ubytovnu.\n\nTouto poslední další náročnou přestavbou a dostavbou byl někdejší barokní palác přestavěn na moderní tělovýchovné a společenské zařízení, ve kterém se také nacházela výstavní síň, kuchyně, jídelna, mnoho kanceláří a i velká tělocvična vybavená šatnami a umývárnami. Pod tělocvičnou se nalézá 20 metrů dlouhý bazén. Někdejší zahrada a pozdější vojenský dvůr byl proměněn na lehkoatletické cvičiště. Areál byl slavnostně otevřen v květnu 1925 za účasti prezidenta Masaryka, jeho syna Jana, předsedy vlády Antonína Švehly, ministra Františka Udržala, primátora Karla Baxy, starosty ČOS Josefa Scheinera, náčelníka ČOS Jindřicha Vaníčka a dalších osobností. Celý objekt od té doby slouží české tělovýchově. V roce 1926 v průběhu VIII. Všesokolského sletu byla na prvním nádvoří odhalena socha dr. Miroslava Tyrše, kterou vytvořil sochař Ladislav Šaloun. Socha byla za okupace zničena, po válce znovu odlita.\nZa okupace, po zákazu Sokola, byl Tyršův dům sídlem Kuratoria a Hitlerjugend. Nejasný je osud kolumbária významných sokolských osobností. Některé zdroje uvádějí projekt jako nezrealizovaný, dobový tisk ale píše o kolumbáriu v roce 1939 jako o funkčním, včetně jmen osob, jejichž urny zde byly uloženy.\n\nV období socialismu užívala objekt po čtyřicet let jednak Fakulta tělesné výchovy a sportu Univerzity Karlovy. Dále zde sídlilo Muzeum tělesné výchovy a sportu, pobočka Národního muzea, které bylo po roce 2002 včetně archivu začleněno do Historického muzea jako součást oddělení novodobých českých dějin, jímž je dodnes.\nV roce 1990 byl areál v restituci navrácen České obci sokolské. V roce 2002 byl, jako mnoho jiných malostranských objektů, těžce poškozen ničivou povodní na Vltavě.Sokolové poté budovu pronajali soukromé klinice estetické medicíny.\n\nSokolský prostor cvičiště s běžeckými dráhami znetvořil barokní palácovou zahradu; dnes slouží jako parkoviště.\n\n\n\n\n"}
{"id": "321957", "url": "https://cs.wikipedia.org/wiki?curid=321957", "title": "Šajtánův prstoklad", "text": "Šajtánův prstoklad\n\nŠajtánův prstoklad, též šejtanův prstoklad, arabsky عزف الشيطان se váže jednak obecně k obtížnému místu ve hře ve všech významných jazycích blízkovýchodního areálu (např. persky عزف ديو), avšak vztahuje se též k prstokladu, který se v tomto areálu rozšířil, a který se někdy nesprávně připisuje Júsufovi al– Mas'údímu, ten ho převzal od Jábira al-Akšáního.\n\nTraduje se také, že je staršího data a že původně znamenal něco úplně jiného: prozrazoval prý sled postupů při výrobě zlata, nebo též pořadí, v jakém mají být vysazovány stromy, aby od jara do podzimu nesly čerstvé ovoce, a teprve později se z něj přenesením do hudební sféry stal prstoklad. Španělská verze se dochovala v kytarové úpravě z 18. století, i z ní je patrno, že kromě deseti prstů je do hry zapojen i jedenáctý – podle legendy šajtan používal na příslušném místě i ocas.\n\n"}
{"id": "321962", "url": "https://cs.wikipedia.org/wiki?curid=321962", "title": "Alfred Dreyfus", "text": "Alfred Dreyfus\n\nAlfred Dreyfus (9. října 1859 – 12. července 1935) byl francouzský důstojník, křivě obviněný a odsouzený za velezradu. Tzv. Dreyfusova aféra – spor o nespravedlivý výrok soudu a rehabilitaci – byla přes 10 let trvající aféra, která hluboce polarizovala a destabilizovala francouzskou společnost konce 19. století.\n\nAlfred Dreyfus byl devátým dítětem a nejmladším synem židovského mylhúzského textilního podnikatele Raphaëla Dreyfuse, který začínal jako podomní obchodník a Jeannette (roz. Libmann). Území Alsaska i město Mylhúzy po prusko-francouzské válce v letech 1870/1871 bylo začleněno do regionu Alsasko-Lotrinsko a stalo se součástí Německého císařství. Dreyfusovi rodiče (stejně jako většina příslušníků městské elity) se rozhodli pro ponechání si francouzského občanství. Rodina se v roce 1872 usadila v Paříži. Raphaël hovořil jidiš a obchodní záležitosti vyřizoval v němčině; rodným jazykem většiny Alfredových sourozenců byla němčina nebo některý z alsaských dialektů. Jediný Alfred a jeho bratr získali úplné vzdělání ve francouzštině.\n\nZískaná zkušenost vykořenění rodiny válkou vedla Dreyfuse k rozhodnutí stát se vojákem. V roce 1878 nastoupil na École Polytechnique, která v té době vzdělávala technické důstojníky, zejména dělostřelectva. V roce 1880 byl vyřazen v hodnosti podporučíka francouzské armády. V letech 1880 až 1882 navštěvoval akademii dělostřelectva ve Fontainebleau. Po ukončení byl přidělen 31. dělostřeleckému regimentu, který byl posádkou v Le Mans. V roce 1885 byl povýšen na poručíka a o čtyři roky později, v roce 1889, byl povýšen na kapitána.\n\nV dubnu 1890 se oženil s Lucií Hadamardovou (1869–1945), dcerou bohatého obchodníka s diamanty a sestrou matematika J. Hadamarda. Z manželství vzešly dvě děti: Pierre (1891–1946) a Jeanne (1893–1981). Tři dny po svatbě se Dreyfus dozvěděl, že byl přijat ke studiu na École Supérieure de Guerre. O dva roky později absolvoval jako devátý ve třídě s čestným uznáním. Kapitán Dreyfus nastoupil na generálním štábu, kde byl jediným židovským důstojníkem. Jeho otec Raphaël zemřel 13. prosince 1893.\n\nDreyfusova aféra znamenala obvinění a odsouzení 35letého kapitána Alfreda Dreyfuse, který byl židovského původu, za domnělou zradu francouzských tajných služeb ve prospěch Německého císařství. 15. října 1894 byl uvězněn pro zradu ve prospěch Německa. Korunním důkazem v procesu byl rukopis dopisu doručeného na německou ambasádu, připisovaný Dreyfusovi, a přísaha jednoho svědka spiknutí. Rozsudkem vojenského soudu byl Dreyfus odsouzen na doživotí v kárnici na Ďábelských ostrovech ve Francouzské Guyaně a degradován.\n\nKdyž byl po několika letech zjištěn skutečný autor dopisu a vyšla najevo křivá přísaha, spisovatel Émile Zola zveřejnil otevřený pamflet \"J'accuse!\", ve kterém apeloval na propuštění Dreyfuse. Na jeho obranu se postavila řada známých osobností, mimo jiné i Marcel Proust, Anatole France a Georges Clemenceau. Rozhořel se velký spor, který hluboce rozdělil francouzskou společnost. Ukázalo se, že za Dreyfusovým obviněním byla zainteresovaná armáda, konzervativní pravice, nacionalistické strany, royalisté, finanční a klerikální kruhy. Tito všichni využili obvinění židovského důstojníka k okázalé demonstraci svého patriotismu, glorifikace armády, antisemitských fobií, pomluvě republikánského systému atd. Émile Zola byl za „znevažování armády“ odsouzen na rok do vězení a před výhrůžkami musel uprchnout do Velké Británie. V roce 1899 byl Dreyfus převezen zpět do Francie, stanul znovu před soudem a po procesu byl omilostněn amnestií prezidenta.\n\nTeprve v roce 1906 se Alfred Dreyfus dočkal plné rehabilitace a návratu do armády. Za první světové války byl povýšen do hodnosti plukovníka a byl vyznamenán Řádem čestné legie. Od Dreyfusovy aféry byla armáda pod větší kontrolou veřejnosti.\n\n"}
{"id": "321963", "url": "https://cs.wikipedia.org/wiki?curid=321963", "title": "Korporál (hodnost)", "text": "Korporál (hodnost)\n\nKorporál (hovorově kaprál, anglicky \"Corporal\", německy \"Korporal\", francouzsky \"Caporal\") je jedna z poddůstojnických hodností ve vojsku. Slovo pochází z italštiny. V 16. století se tato hodnost rozšířila po Evropě, kde nahradila vojenskou hodnost rotmistra. U české armády tato vojenská hodnost přibližně odpovídá desátníkovi.\n\n"}
{"id": "321966", "url": "https://cs.wikipedia.org/wiki?curid=321966", "title": "Botanická zahrada Teplice", "text": "Botanická zahrada Teplice\n\nBotanická zahrada Teplice je příspěvková organizace Magistrátu statutárního města Teplice v Šanově, v ulici Josefa Suka 1388/18. Z celkové rozlohy asi dvou hektarů je zhruba polovina věnována venkovní expozici, výstavní skleníky zaujímají plochu 2400 m². Zásobní skleníky o rozloze 1750 m² nejsou veřejnosti přístupné. Zahrada je otevřena po celý rok denně kromě pondělí od 9 do 18, v zimě do 17 hodin. Venkovní expozice představuje jak divoce rostoucí, tak také pěstované rostliny a dřeviny. \n\nBotanická zahrada se zúčastnila Kongresu evropských botanických zahrad, stala se řádným členem BCGI a začala se zajímat i o připojení k IPEN (International Plant Exchange Network). Připravila i obnovené vydávání vlastního Index seminum, které rozeslala zahradám v únoru 2007.\nTeplická botanická zahrada byla založena teplickým magistrátem k 1. lednu roku 2002 jako první v Ústeckém kraji. Vznikla ovšem na ploše, která byla pro zahradnické účely využívána již přibližně 100 let. O původním počátku zahrady z konce 19. století toho však mnoho nevíme. Je možné, že zde sehrál významnou roli hrabě Clary-Aldringen, ale také možná jde jen o pověst. \n\nStavební plány budov pocházejí z roku 1904. Původní skleníky, které jistě sloužily především lázním, se podařilo (hlavně díky úsilí Ing. Marie Sternthalové) počátkem 70. let 20. století zrekonstruovat. Zrekonstruovaná botanická zahrada byla otevřena v březnu 1975. V té době však patřila pod Technické služby města.\n\nV době oficiálního vzniku zahrada měla asi 2000 druhů rostlin. \n\nK unikátním druhům, které v ní dosud najdete, patří prastarý exemplář afrického jehličnanu Afrocarpus gracilior či ze stejné oblasti pocházející cykas Encephalartos villosus, obrovský exemplář filipínské Medinilla magnifica, mexický Dasylirion serratifolium či padesátileté kaktusy a jiné sukulenty ze sbírek profesora F. Ecka a zvláště teplického kaktusáře V. Pulce. Za zmínku též stojí dva asi sedmdesátileté a bohatě plodící exempláře nahovětvece Gymnocladus canadensis.\n\nAreál prošel mezi léty 2002 - 2006 rekonstrukcí.\n\n\n\n"}
{"id": "321970", "url": "https://cs.wikipedia.org/wiki?curid=321970", "title": "Landa", "text": "Landa\n\nPříjmení Landa je v žebříčku nejčastějších českých příjmení na pozici 535. Ženskou variantou je Landová. (Význam příjmení viz )\n\n\n\n\n"}
{"id": "321971", "url": "https://cs.wikipedia.org/wiki?curid=321971", "title": "Platonismus", "text": "Platonismus\n\nPlatonismus (též -izmus) je mnohotvárný filosofický směr, který navazuje na myšlení a dílo řeckého filosofa Platóna (427-347 př. n. l.), zakladatele platónské Akademie. Hlavní postavou mnoha jeho dialogů je jeho učitel Sókratés a jeho nejznámějším dědictvím je nauka o idejích.\n\nV běžné řeči se používá i slovo platonický nebo platónský, jež označuje něco ideálního, případně pouze myšleného, teoretického. V geometrii se studují platónská tělesa, pravidelné mnohostěny.\n\nPlatón napsal řadu dialogů, kde většinou hovoří jeho učitel Sókratés, ne však Platón sám. Kromě toho na několika místech výslovně říká, že svoji nauku nikdy nenapsal a nenapíše, protože filosofický náhled se musí učit vlastním úsilím a nedá se svěřit písmu. Platónská tradice většinou vycházela z obsahu dialogů a teprve ve 20. století se objevují pokusy o rekonstrukci Platónovy „nepsané nauky“, která se od dialogů liší.\n\nPlatónův Sókratés přináší do filosofické tradice několik výrazných novinek. Pokud jde o metodu, zastává názor, že k pravému poznání se dospívá v dialogu, kde se střetávají různé názory a argumenty. Pokud jde o tematický obsah, obrací Platón pozornost od zkoumání přírody k člověku, k lidské společnosti, k výchově a etice. Stálými tématy dialogů jsou zejména:\n\nPlatón se opakovaně zdráhal sepsat vlastní filosofický systém, protože se přesvědčil, že lidé, kteří si něco takového letmo přečtou a nevěnují tomu vlastní myšlenkové úsilí, mohou mít dojem, že něco vědí, ve skutečnosti se však mýlí. Proto se také dialogy často vyhýbají definitivním soudům, někdy si i protiřečí a tak čtenáře nutí přemýšlet.\n\nZdrojem pro rekonstrukci Platónovy vlastní filosofické nauky, kterou patrně sděloval svým žákům ústně, je hlavně Sedmý list, několik pasáží dialogů a rané spisy jeho žáků, především Aristotela. Na nepsanou nauku navazují podle některých badatelů i novoplatonici, takže i u nich se o ní lze něco dozvědět. Podle G. Reale je východiskem platónské ontologie nejvyšší idea čili Jedno a „nesouměrná dvojice“.\n\nPlatonismus provází a ovlivňuje západní filosofii do té míry, že britský filosof A. N. Whitehead mohl napsat, že celá filosofie jsou jen poznámky k Platónovi. Této skutečnosti stálé, nikdy úplně nepřerušené tradice vděčíme také za to, že se Platónovo dílo téměř v úplnosti zachovalo. Na druhé straně ve staletém provozu Akademie Platónovo učení přirozeně podléhalo snahám o zjednodušení a vytvoření naučitelného systému. Tím platónismus v Akademii zplaňoval a potřeboval periodické obnovování v díle velkých myslitelů.\n\nPlatón dlouhá léta učil ve škole, kterou založil za hradbami Athén a která trvala více než 800 let. Po jeho smrti ji vedl Platónův synovec Speusippos a jeho nástupce Xenokratés (do 314 př. n. l.), kteří se zajímali o Pythagorovy nauky o číslech a snažili se je skloubit s dědictvím Platónovým. Kolem roku 266 př. n. l., když Akademii převzal Arkesilaos, přichází s ním silný skepticismus, pochybnost o tom, zda člověk může něco bezpečně poznat a polemika se stoicismem. Tuto fázi nazýváme střední Akademií. Nová Akademie začíná s Karneadem (155 př. n. l.), který v této skeptické linii pokračoval. Zároveň však byl upřímně přesvědčen, že se věrně drží Platónova dědictví.\n\nKolem roku 90 př. n. l. se vedení Akademie ujal Antiochos z Askalonu a tím začíná jiná epocha. Na místo skepse nastupuje synkretické přejímání některých peripatetických (aristotelských) představ a stoických názorů. Ideje či formy nejsou transcendentní, nýbrž sídlí v rozumné mysli, a svět je živá, oduševnělá bytost, světová duše. Nejvýznamnější postavou tohoto období je Plútarchos. O pružné a eklektické povaze středního platónismu svědčí i to, že jeho názory mohl přebírat pytagoreismus i židovská filosofie (Filón Alexandrijský).\n\nVe 3. století přichází velmi originální myslitel, alexandrijský Ammonios Sakkas, který se patrně pokusil o syntézu platonismu a křesťanství, a jeho žák Plótinos, jehož spisy se z velké části zachovaly. Pro novoplatónismus je charakteristické, že přejímá východní vlivy, křesťanská a mystická, snad i gnostická témata. Z Platónových spisů se nejvíce zabývá dialogem \"Timaios\", který vysvětluje původ světa. Z nejvyššího, věčného a neměnného Jednoho vyplývá emanací rozum a další, nižší bytosti a jsoucna, duše, jež žijí a mění se. Vesmír není věčný a stálý, nýbrž má svůj život a někam směřuje. I lidská duše se podílí na vesmírném rozumu a může se v ekstázi povznést až ke spojení s nejvyšším Dobrem čili Bohem, což je také poslední a nejvyšší poslání člověka.\n\nPlótinovi žáci a pokračovatelé, Porfyrios a Iamblichos, se dostali do přímé polemiky s křesťanstvím, Akademie se významně obnovila hlavně díky velmi ceněnému komentátorovi Proklovi (zemřel roku 485), ale roku 529 ji císař Justinian definitivně zrušil.\n\nDo křesťanství vstupuje platonismus prostřednictvím velkých alexandrijských učenců 2. a 3. století, Klémenta Alexandrijského a Origena. Platónovi se podle nich – podobně jako podle Filóna a Ammonia - dostalo Božího zjevení a ideje jsou ve skutečnosti Boží myšlenky, které tvoří a udržují svět. Dalším významným křesťanským platonikem byl svatý Augustin, ovlivněný hlavně novoplatónismem. Vzhledem k jeho velké autoritě v západní (latinské) církvi byl tak platonismus plně rehabilitován a ovlivňoval zejména západní myšlení až do vrcholného středověku. Novoplatónský zájem o dialog \"Timaios\" způsobil, že to byl až do 12. století jediný Platónův spis, který byl v latinské Evropě znám. Další autoritou, která se o křesťanskou recepci novoplatonismu výrazně přičinila, byl neznámý syrský mnich 5. století, který psal pod jménem Dionýsios Areopagita. I velcí aristotelici středověku jako Albert Veliký nebo Tomáš Akvinský byli přes Augustina a Dionýsia pod silným vlivem novoplatónismu a středověký spor o povahu univerzálií (viz Realismus a nominalismus) byl také sporem o výklad Platóna.\n\nNa konci středověku se tak ustavila pozoruhodná syntéza řecké filosofie a křesťanské teologie, jež zahrnula myšlenky Platónovy, Plótinovy (většinou zprostředkované Augustinem a Dionýsiem), ale výrazně také Aristotelovy. Tento systematický celek, určený pro učení ve školách (scholastika), se jí podařilo skloubit s křesťanským učením i tam, kde by mu Platón i Aristotelés odporovali: křesťanský Bůh se člověku sám zjevuje a přikazuje, není tedy jen myšleným počátkem a zdrojem pohybu; není součástí světa a nepodléhá tudíž osudu, nýbrž je jeho stvořitelem a svrchovaným vládcem; poslední autoritou není rozum, nýbrž Boží zjevení; svět má počátek i konec a není tedy věčný; posláním člověka i obce je sloužit Bohu a tak dojít spásy, nikoli hledat vlastní štěstí a dokonalost; nejvyšší lidskou činností není teoretické myšlení, nýbrž spolupráce na království Božím.\n\nNovou vlnu zájmu o Platóna vzbudily rukopisy jeho děl, jež se do Evropy dostaly během 15. století a podstatně ovlivnily vznikající humanismus. Koncem 15. století už vycházely tiskem a mnozí učenci je překládali, zejména Gemistos Plethón a Marsilio Ficino. Pod vlivem středověké syntézy však i humanisté dlouho četli a vykládali Platóna podle novoplatónských představ.\n\nPlatonismus se výrazně podílel na nové vlně politického myšlení, v úvahách o uspořádání státu u politiků, právníků i u renesančních utopistů. K humanistické platónské tradici můžeme počítat Machiavelliho, renesanční matematiky, Galilea Galilei nebo Giordana Bruna.\n\nPlatónská tradice ve své středověké podobě, s aristotelskými i mystickými prvky se nejdéle udržela na anglických univerzitách, kde nebyla nikdy úplně přerušena. Z cambridgeské platónské školy vyšel Isaac Newton, ale silný platónský vliv lze najít u Komenského, u Leibnize a dalších vědců, zejména matematiků, včetně Bernarda Bolzana. Také Kantův učitel Wolff ještě vyučoval scholastickou syntézu, „předkritickou filosofii“.\n\nPlatónské myšlenky – například ideu dialektiky – najdeme u Hegela a u Platónova překladatele Schleiermachera, jistý platonismus se často přisuzuje Husserlovi, výslovně se k němu hlásil Whitehead a řada filosofujících vědců (Gottlob Frege, Gödel, Werner Heisenberg, Emanuel Rádl). O „negativní platónismus“ se snažil Jan Patočka. V současnosti se platonismus – přinejmenším jako důraz na věci neměnné a věčné, případně rozumové - vyskytuje jak ve filosofii matematiky a logiky, tak také v politické filosofii a v etice (Leo Strauss, MacIntyre aj.). Naopak ostrou, i když také problematickou kritiku Platónovy politické filosofie napsal Karl Popper.\n\nVýznamné obnovení platónských bádání, která se snaží v široké syntetické tradici západního platónismu najít vlastní – i když „nepsané“ - myšlenky Platónovy, znamenaly práce francouzského filosofa Léona Robina, Jana Patočky a italského filosofa G. Reale.\n\n\n\n"}
{"id": "321973", "url": "https://cs.wikipedia.org/wiki?curid=321973", "title": "Francouzská intervence v Mexiku", "text": "Francouzská intervence v Mexiku\n\nFrancouzská intervence v Mexiku byl zásah expedičních vojsk druhého Francouzského císařství, zpočátku podporovaný dalšími evropskými mocnostmi – Velkou Británií a Španělskem. Intervence evropských zemí byla oficiálně reakcí na přerušení splátek dluhů, které Mexiko mělo u evropských zemí. Francouzský císař Napoleon III. navíc toužil po znovuvybudování francouzských držav na americkém kontinentě. 31. října 1861 tyto tři země podepsaly tzv. \"Londýnskou smlouvu\", která stvrdila jejich společný postup při získávání svých mexických pohledávek. Nejprve začali konat Španělé - 8. prosince odrazila od kubánských břehů španělská flotila s vojskem, které se následně vylodilo v důležitém mexickém přístavu na pobřeží Mexického zálivu Veracruzu, kteří byli posléze následováni v lednu 1862 Brity a Francouzi.\n\nMexický prezident Benito Juárez začal vyjednávat a slíbil Evropanům splacení dluhů, jak jen to bude možné. Španělé a Britové na to přistoupili a rychle se stáhli. Francouzi však nikoliv a rozhodli se pro válku. Dobyli hlavní město Mexico City a svrhli Juárezovu republiku a místo ní byla nastolena habsburská monarchie. Příslušníci mexické konzervativní opozice nabídli mexickou korunu arcivévodovi Maxmiliánovi z rakouské císařské dynastie. Ten byl s pomocí Francie skutečně dosazen na mexický trůn jako císař Maxmilián I. Spojené státy americké se v té době nacházely uprostřed občanské války, a proto do situace za svými jižními hranicemi nijak nezasahovaly (viz Monroeova doktrína).\n\nMezi 6. - 8. lednem 1862 zakotvily britské a francouzské válečné lodě ve Veracruzu. 27. února se francouzskému loďstvu vzdalo mexické město Campeche, pozemní armáda pod velením generála Lorenceze k městu dorazila 5. března. Když si Britové a Španělé plně uvědomili francouzskou ambici o dobytí celého Mexika a nadcházející válku, začali v dubnu 1862 stahovat své ozbrojené síly z Mexika. V květnu Francouzi podnikli agresivní gesto, když jejich válečná loď na několik dnů zablokovala a ostřelovala Mazatlán, přístavní město na západním pobřeží Mexika.\n\nAčkoliv 5. května 1862 utrpěla francouzská expediční armáda drtivou porážku od mexického vojska v bitvě u Puebly, dokázal nakonec generál Charles de Lorencez mexická vládní vojska, vedená generálem Ignaciem Zaragozou, srazit na kolena. Mexičané se dali na ústup a francouzské oddíly je začaly pronásledovat, až je 14. června dostihly u Orizaby.\n\n21. září 1862 dorazily do Mexika další francouzské posily, a 16. října dorazil s ještě větším kontingentem generál François Achille Bazaine. Město Tampico se Francouzům vzdalo bez boje 23. října, stejně jako Xalapa ve státě Veracruz 12. prosince 1862.\n\n15. ledna 1863 Francouzi ostřelovali město Veracruz a poté 16. března začal generál Forey obléhat Pueblu.\n\nArmáda generála Bazaina následně rozdrtila mexické vojsko vedené generálem Comonfortem, které se pokusilo u San Loreza jižně od Puebly prolomit obléhání. 17. května se jim město vzdalo. Prezident Juárez se i s členy své vlády uchýlil severněji do El Pasa del Norte a později do Chihuahuay, kde Juárez vytvořil exilovou vládu.\n\n7. června 1863 vstoupily Bazainovy jednotky do Mexico City. Hlavní vojsko generála Foreye dorazilo o tři dny později. Jako prozatímní prezident byl Nejvyšší juntou, která byla dosazena Foreyem, zvolen generál Juan Almonte. Tato junta o 35 členech, pět dní po Almontově zvolení, prohlásila Mexiko katolickým císařstvím a korunu nabídla, díky úsilí Napoleona III. Maxmiliánovi Habsbursko-Lotrinskému. Maxmilián, který byl v té době v Terstu, 3. října mexickou korunu přijal.\n\nKoncem března 1864 se posádka francouzské válečné lodě pokusila dobýt Mazatlán, velitel obrany, plukovník Gaspar Sánchez Ochoa, však jejich útok odrazil. 7. ledna Bazainovy jednotky obsadily Guadalajaru a 6. února Douayovy oddíly obsadily Zacatecas. Následovaly další francouzské triumfy, jako dobytí Acapulca, Duranga a vítězné bitvy u Sinaloy a Jalisca.\n\n28. května do Mexika na lodi \"Novara\" připlul arcivévoda Maxmilián, který 10. dubna, podepsáním Miramarské smlouvy, formálně přijal mexickou korunu. Přijal tak titul mexického císaře jako \"Maxmilián I.\" Maxmiliánovy politické názory byly ovlivněny pokrokovými myšlenkami, které byly v té době v západní Evropě velmi módní. Preferoval vytvoření konstituční monarchie, kde by se panovník dělil o moc s demokraticky voleným shromážděním a zavádění dalších novot. Maxmiliánův liberalismus však příliš nenadchl mexické konzervativce, kteří celkově spíše spolupracovali s Francouzi, než s Juárezem, zatímco mexičtí liberálové odmítli uznat monarchii a francouzskou okupaci a bojovali na straně republikánů.\n\nV neděli 13. listopadu 1863 tři francouzské válečné lodě, , a ostřelovaly město Mazatlán. Nakonec mexické císařské jednotky pod velením Manuela Lozady vstoupily a obsadily město.\n\nFrancouzská armáda pokračovala až do roku 1865 ve své vítězné jízdě. 9. února 1865 generál Bazain dobyl Oaxacu a porazil oddíly generála Díaze, které město hájily. 29. března provedli Francouzi vylodění u města Guaymas, které následně dobyli. 11. dubna však nastal zvrat, když republikánské oddíly porazily císařské vojáky u Tacámbara ve státě Michoacán. Povstalci během dubna a května shromáždili ve státech Sinaloa a Chihuahua velké množství vojáků. Také většina měst na řece Rio Grande byla pod kontrolou Juárezovy armády. 11. července se odehrála druhá bitva u Tacámbara, kde tentokrát dobrovolníci z Belgie bojující za císaře porazili republikány.\n\n3. října císař Maxmilián vydal dekret, který vešel do dějin jako „Černý zákon“. Díky tomuto zákonu mohli být všichni zajatí Mexičané, bojující za Juáreze, okamžitě popraveni. Na jeho základě bylo 21. října popraveno několik vysoce postavených důstojníků republikánské armády.\n\nAmerický prezident Abraham Lincoln byl na straně sesazeného prezidenta Juáreze. Nebyl však schopen zasáhnout v jeho prospěch, neboť se Spojené státy nacházely v občanské válce. Okamžitě po skončení války v Americe roku 1865 shromáždil generál Philip Sheridan pod dozorem nového prezidenta Andrew Johnsona a generála Granta vojsko o 50 000 mužích, které bylo odesláno na mexicko-americké hranice. Zde byly rozmístěny americké oddíly, aby viditelně hrozily intervencí proti Francouzům a Juáreze také často zásobovaly zbraněmi. Americký kongres přijal rezoluci, kterou se ostře ohradil proti mexické monarchii zřízené 4. dubna 1864. 12. února 1866 Spojené státy oficiálně vyzvaly Francii ke stažení svých vojsk z Mexika. K demonstraci svých hrozeb Američané rozmístili armádu podél Rio Grande a začali s preventivní námořní blokádou, aby Francouzi nemohli dopravit do Mexika posily z Evropy. 6. května také USA poslaly protest rakouské vládě proti rakouským dobrovolníkům bojujícím v Mexiku.\n\nRoku 1866 císař Napoleon III. oznámil stažení francouzských vojáků z Mexika k 31. květnu, protože potřeboval všechny své armády pro nadcházející konflikt s Bismarkovým Německým císařstvím. Republikáni vybojovali nad Francouzi i císařskými vojsky nesčetná vítězství, 25. března obsadili Chihuahuu, 8. července dobyli Guadalajaru. Matamoros, Tampico a Acapulco se ocitly pod republikánskou vládou ještě během téhož měsíce. Napoleon III. Maxmiliánovi vřele doporučoval, aby se vzdal císařské koruny a odešel s Francouzi do Evropy. Avšak ambiciózní císařovna Charlotta (v Mexiku známa jako \"Carlota\") Maxmiliána přesvědčila, aby Mexiko neopouštěl. 26. července Francouzi vyklidili Monterrey, 5. srpna Saltillo a v září celý mexický stát Sonora. 18. září podali demisi všichni členové Maxmiliánova francouzského kabinetu. 13. listopadu souhlasil Ramón Corona a Francouzi s podmínkami příměří ohledně osvobození Mazatlánu. V noci na 14. listopadu se všichni francouzští vojáci v oblasti nalodili na tři válečné lodě, \"Rhin\", \"Marii\" a \"Talisman\" a odpluli zpět do Evropy.\n\nV říjnu porazili republikáni císařské jednotky u Miahuatlánu ve státě Oaxaca, který během listopadu celý obsadili, stejně jako části Zacatecasu, San Luis Potosí a Guanajuata. 6. prosince byly rakouské a belgické dobrovolnické sbory rozpuštěny a jejich vojáci byli včleněni do mexické císařské armády. Mnoho z nich ale očekávalo hořký konec a snažilo se opustit zemi.\n\n5. února nakonec Francouzi evakuovali hlavní město Mexico City. Bez podpory Francie byl osud Mexického císařství zpečetěn. Císařovna Charlotta se vydala do Evropy, aby sehnala pomoc od některé Evropské mocnosti, ale její mise neměla úspěch. 13. února opustil Mexico City i císař Maxmilián se svými posledními vojáky a hlavního města se zmocnili povstalci. Posléze byl císař i se svými dvěma nejvyššími mexickými vojevůdci, generálem Miramónem a Mejíou, v Querétaru zajat a postaven před válečný soud. Ten všechny tři odsoudil k trestu smrti zastřelením, který byl neprodleně vykonán. Takto neslavně nakonec skončil francouzský pokus o vytvoření vlastních držav v Americe.\n\n\n\n"}
{"id": "321976", "url": "https://cs.wikipedia.org/wiki?curid=321976", "title": "Páni z Roupova", "text": "Páni z Roupova\n\nPáni z Roupova (též Roupovcové z Roupova) byli český nejprve vladycký a později panský rod. Své jméno získali podle hradu Roupov u Přeštic.\n\nO nejstarším vývoji erbu Roupovských nás nejspolehlivěji informují pečeti. K roku 1391 je doložena pečeť Něpra z Roupova, na které je ve štítu kůl. V roce 1505 Hynek, syn Jana z Roupova krátce po roce 1500 povýšeného do panského stavu, užil pečeť s erbem, v kterém je ve štítu i v klenotu orlice. V roce 1511 jeho bratr Václav pečetil rovněž štítem s orlicí, ale v klenotu je orlice mezi buvolími rohy. Tinktury erbu jsou poprvé, ale evidentně nesprávně doložené v tzv. Aule Caroli Quarti – ve zlatém štítu černý kůl. Bartoloměj Paprocký v Diadochu popisuje erb jako ve stříbrném štítu černý kůl, který byl po povýšení do panského stavu překryt zlatou orlicí. Ke klenotu se nevyjadřuje, pouze uvádí, že původní erb s kůlem nadále používají členové rodiny, na které se povýšení do panského stavu nevztahovalo. Tyto tinktury potvrzují i další heraldické prameny.\n\nAsi do roku 1500 používali tedy Roupovští erb ve stříbrném štítu černý kůl, klenot černé buvolí rohy, přikrývadla černo-stříbrná. Po roce 1500 měli členové rodu povýšení do panského stavu erb ve stříbrném štítu černý kůl překrytý zlatou orlicí, klenot mezi černými buvolími rohy zlatá orlice, přikrývadla černo-stříbrná.\n\nPáni z Roupova svůj původ odvozují z rodu, z něhož vyšli i Kaničtí z Čachrova, Fremutové ze Stropčic, Miřkovští ze Stropčic a některé další rody. Jejich předkem byl Otík ze Skočce († po 1359). Roupov u Přeštic získal před rokem 1378 jeho syn Něpr († asi 1401), který byl dvořenínem arcibiskupa Jana z Jenštejna spolu s Arklebem. Po jeho smrti zdědil Roupov Purkart († 1412), jehož původ je nejasný. \n\nPurkarta přežili tři z jeho synů – Jan († 1448), Purkart († 1448–49) a Hynek († 1460–62), kteří na počátku husitských válek stáli za katolíky, ovšem po bitvě u Tachova (1427) se spojili s Tábory. Díky tomuto spojenectví získali značné jmění.\n\nJanův syn, taktéž Jan († po 1493) zůstal věrný králi Jiřímu z Poděbrad, působil jako správce panovnického dvora a v letech 1486–93 vykonával post nejvyššího písaře. Některé prameny naznačují, že právě on získal povýšení do panského stavu. Jana přežili tři z jeho synů (Hynek, Jiřík a Václav), kteří si rozdělili dědictví, jelikož Hynek – autor díla \"Život svaté Reginy\" († po 1528) – vstoupil do Kartuziánského řádu, rozdělil se majetek na dvě části, ze kterých vznikly pošlosti pojmenované podle víry, která v tomto období rozdělovala celou zemi – tedy pošlost podobojí a pošlost katolická.\n\nTuto pošlost založil Václav († 1555) roku 1493 pravděpodobně po smrti svého otce Jana, po kterém zdědil Prachatice a Bynice. Prachatice prodal roku 1501, prodal také Bynice. Roku 1512 koupil se svou ženou Annou z Gutštejna Bělou, dále mu patřil Touškov, Čeminy, Tuchoděly a Žitenice. Kvůli své špatné finanční situaci musel prodal část svých statků v roce 1554, druhá část byla prodána po jeho smrti v roce 1555. Jeho synům Janovi a Václavovi († asi 1582) tak zůstaly pouze Žitenice, které byly zadluženy. I Žitnice prodali, Václav se usadil ve mlýně a zemřel roku 1582 bez mužského potomka. Jeho bratr Jan sídlil v tvrzi, oženil se s Annou z Vřesovic. Tímto sňatkem získal Trnovany a zplodil s ní tři syny: Petra Oldřicha, který roku 1590 onemocněl duševní chorobou, do té doby spravoval Žitenice a Trnovany, Jana Šťastného († 1590–92) a Václava Viléma, na něhož přešel i majetek bratrů.\n\nVáclav Vilém z Roupova se správy majetku ujal až roku 1608, v roce 1611 mu byly dědičně prodány Žitenice. Jelikož byl politicky a nábožensky velmi aktivní byl císařem Matyášem jmenován královským radou a komorníkem. Krátce poté se stal i nejvyšším úředníkem přes finance. V této době již byl ženatý s Alenou Rýzmberskou ze Švihova. Roku 1618 byl vedle Thurna stal jednou z vůdčích sil stavovského povstání, snažil se o vypuzení Ferdinanda II. a přál si zvolení Fridricha Falckého do funkce nejvyššího kancléře. Po bitvě na Bílé hoře emigroval, 16. dubna 1621 jej odsoudili ke ztrátě cti, trestu smrti a konfiskaci majetku. Byl uvržen do klatby a jeho jméno viselo na šibenici. Tuto dobu strávil v Berlíně a roku 1627 žádal ve Vídni o prominutí, které nakonec dostal. V roce 1631 se vrátil do vlasti spolu s nepřítelem a ujal se svých původních statků. Zařídil pohřeb 27 českých pánů. Snažil se vše vrátil do starých kolejí, avšak v roce 1634 jej znovu odsoudili k zabavení majetku. Od roku 1632 bydlel v Drážďanech, kde působil jako kurfiřtový rada a vojenský komisař. Závětí z 21. července 1641 svoje jmění odkázal dcerám Ester a Kateřině. V roce 1641 se vrátil na české území spolu se Švédy, zemřel 20. září v Litoměřicích, pohřben je v Drážďanech.\n\nPosledním mužským potomkem této větve, Václavem Vilémem z Roupova, vymřela pošlost v roce 1641 po meči.\n\nJan jinak Jiřík, Janův syn a Václavův bratr držel hrad Roupov. V mládí sloužil na papežském dvoře v Římě a byl radou krále Ferdinanda. Získal Nezvětice a držel statky Chotěšovského kláštera, na které obdržel roku 1535 potvrzení. Zemřel roku 1540. Jeho manželkou byla Markéta z Klinštejna. Synové Volf, Adam a Kryštof postoupili roku 1543 Nezvětice matce a prodali Hlohovou. Po Volfově smrti se ostatní rozdělili a založili nové pošlosti.\n\nAdam se ujal Roupova a zemřel mezi léty 1570–1573. S manželkou Lidmilou z Vartemberka zplodil čtyři syny. První syn Jan obdržel při dělení majetku roku 1573 Nezdice, půl Kolovče a jisté vesnice. K tomu koupil roku 1581 polovičku Roupova. Získal i druhou půlku a roku 1607 prodal celý Roupov Janovi z Klenového. Byl dvakrát ženat. Jeho první manželkou byla Dorota Bezdružická z Kolovrat a druhou manželkou byla Benigna ze Švamberka; ta držela po rodičích Souměř a Oleš, které mezi léty 1592–1593 prodala. Syny měl tři: Jan Adam zdědil po manželce Elišce z Martinic, ovdovělé Zajícové statek Telce, pak byl komisařem při stavovské direkci a roku 1610 byl hejtmanem Slanského kraje. Ale roku 1622 byl odsouzen ke ztrátě veškerého jmění. Jiří Adam, druhý syn, vyženil s Marjánou z Předboře ovdovělou Říčanskou a Náchodskou statek Nový Studenec a Předboř, ale žel v letech 1618–1620 pobuřoval lid a byl účastníkem stavovského povstání, odjel ze země a v roce 1622 byl odsouzen ke ztrátě všeho jmění. Jeho manželka Marjána z Předboře zemřela roku 1621. Třetí syn Jan byl také činný v povstání, ale po odsouzení dosáhl roku 1626 odpuštění a patřil mu Hrušov, který zdědil po manželce Elišce ze Štampachu. Hrušov potom prodal, odjel pro víru ze země, vrátil se roku 1631 s nepřítelem a ujal se Manětína. Přitom byl roku 1634 podruhé odsouzen. V cizině žil ještě roku 1647. \n\nDruhý syn Adama, Hynek, obdržel roku 1573 Srbice a díl Kolovče. Roku 1580 je prodal. Potom koupil Vrchotovy Janovice, které opět prodal roku 1603. Zemřel nedlouho potom, přesto přečkal syna Adama.\n\nTřetí Adamův syn, Vilém, dostal roku 1573 polovici Roupova, kterou roku 1581 prodal bratrovi. Zdědil totiž po svém strýci Janovi z Vartemberka, který zemřel po roce 1579 statek Napajedla na Moravě, který však roku 1600 prodal. S první manželkou Annou Krajířovou z Krajku vyženil Horní Němčice na Moravě, za něž si vyměnil roku 1597 Červený Martínkov. Od druhé manželky Aleny ze Zástřizl, ovdovělé Krajířové z Krajku koupil roku 1599 Mladoňovice, které roku 1616 prodal. Předtím se stal zápisným držitelem Znojemského hradu. V letech 1613-1616 působil jako nejvyšší sudí a v letech 1617–1618 vykonával post nejvyššího komorníka markraběte moravského. Kromě syna Zdeňka měl ještě několik dcer. Zdeněk vyženil roku 1610 se Zuzanou Molovou z Modřic statky Lesonice a Budkov a po otci zdědil Martínkov. S druhou manželkou Annou Voršilou z Říčan dostal Mladoňovice. Roku 1625 mu sice veškeré statky propadly, ale byly mu vráceny. Zemřel po roce 1649. Budkov držel jeho syn Jan, jenž ovšem zemřel již před rokem 1666. Snad Janův syn Vilém, jenž s Johankou Eliškou ze Žerotína, vyměnil statek Hustopeč a prodal ho roku 1679.\n\nČtvrtý syn Adama, Kryštof Karel, dostal při dělení půl Roupova a Vřeskovice, ale roku 1584 je prodal bratru Janovi. Získal Maršovice, roku 1588 koupil Humpolec, potom je prodal. Okolo roku 1602 přikoupil Heralec a roku 1617 Manětín. Za povstání v letech 1618–1620 se střídavě přikláněl na obě strany, přesto byl po jeho smrti majetek zkonfiskován. Jeho manželkou se stala Alena z Valdštejna.\n\nTřetí syn Jana a Markéty z Klinštejna, Kryštof, vlastnil roku 1551 Vildštejn, který věnoval manželce Sidonii Šlikové. Později držel Poříčí a Blatnici a roku 1587 koupil Libochovany. Zastával funkce královského rady, hejtmana Plzeňského kraje a zemřel v Praze 24. listopadu 1590. Jeho nejstarší syn Jiří, který zemřel roku 1594, vlastnil Planou. Ostatní: Jan Štěpán, Kryštof Albrecht a Volf Adam prodali roku 1596 Libochovany. Volf studoval v letech 1604–1605 u jezuitů v Jindřichově Hradci a Kryštof byl v letech 1605–1612 kraječem u císaře Rudolfa a roku 1611 nařízeným nejvyšším plukovníkem nad pěšáky.\n\nSpojili se s Hodějovskými, Kolovraty, Krajíři, Martinici či pány z Říčan.\n\n\n"}
{"id": "321981", "url": "https://cs.wikipedia.org/wiki?curid=321981", "title": "Jozef Repko", "text": "Jozef Repko\n\nJozef Repko (12. října 1940, Trenčín – 8. dubna 2014, Senica) byl slovenský spisovatel-prozaik a dramatik.\n\nNarodil se v rodině vojáka z povolání a své vzdělání získal v Trenčíně, později studoval v Bratislavě na Vyšší osvětové škole. V letech 1961–1962 pracoval jako učitel v Trenčianské Turné, v letech 1963–1965 pracoval v osvětovém domě v Trenčíně, v letech 1966–1967 v závodním klubu v Hornom Srní, v letech 1969–1973 byl zástupcem ředitele Domu kultury v Trenčíně. Od roku 1973 žil v Senici a věnoval se profesionálně literární tvorbě. Zemřel 8. dubna 2014 po déle trvající nemoci.\n\nSvoji literární tvorbu začal publikováním básní v roce 1959 v časopise \"Mladá tvorba\". Od roku 1969 se začal pravidelně věnovat tvorbě rozhlasových her a dramatizacím próz pro rozhlas (Archibald Joseph Cronin, Ladislav Nádaši-Jégé a jiné). V rozhlasové tvorbě se věnoval vícero tématům – sociální problematice předmnichovské první republiky, protifašistickému odboji, dávné historii slovenského národa, ale nejvíce prostoru věnoval problematice života současných dětí a mládeže. V prozaické tvorbě se – podobně jako při tvorbě rozhlasových her – věnoval hlavně dílům pro děti a mládež. Svoje díla publikoval v dětských časopisech \"Ohník\" a \"Slniečko\", v roce 1973 debutoval románem pro mládež s tematikou protifašistického odboje \"Milión krokov domov\".\n\n\n\n\n\n"}
{"id": "321986", "url": "https://cs.wikipedia.org/wiki?curid=321986", "title": "Středoamerický integrační systém", "text": "Středoamerický integrační systém\n\nStředoamerický integrační systém ( \"Sistema de la Integración Centroamericana\", zkratka SICA) je regionální mezivládní sdružení středoamerických států, které má za úkol podporovat ekonomický rozvoj, sociální stabilitu a kulturní sbližování zúčastněných států. Snaží se pozvednout středoamerické státy jako jeden celek na úroveň nezanedbatelného hráče v globalizované světové společnosti.\n\nSICA zaštituje všechny významné regionální instituce a projekty, které se snaží o vzájemnou integraci středoamerických států. Organizace oficiálně vznikla 1. ledna 1993 jako nástupce Organizace středoamerických států.\n\nPřehled zapojených států platný k 1. listopadu 2016.\n\n"}
{"id": "321988", "url": "https://cs.wikipedia.org/wiki?curid=321988", "title": "Richard Podaný (překladatel)", "text": "Richard Podaný (překladatel)\n\nRichard Podaný (* 3. května 1962 Praha) je současný český překladatel z angličtiny a francouzštiny, zaměřující se především na moderní prózu, často na scifi, mnohdy na díla jazykově velmi náročná. Překládá ale i poezii (René Depestre, Neil Gaiman) a komiks (\"Calvin a Hobbes\", \"Batman\", \"Punisher\" atd.).\n\nVystudoval žurnalistiku na Univerzitě Karlově, pracuje jako redaktor v nakladatelství a překladatel na volné noze. V roce 2005 získal hlavní tvůrčí odměnu v rámci Ceny Josefa Jungmanna za překlad románu Jonathana Foera \"Naprosto osvětleno\", v roce 2004 byl členem poroty téže ceny. V roce 2007 byl členem poroty v Soutěži Jiřího Levého, získal také několik cen za překlad fantasy a scifi děl.\n\nPřeložil například téměř kompletní dílo Chucka Palahniuka a několik děl Fredericka Forsytha a Benoîte Groultové. V kruzích zájemců o scifi a fantasy je znám pro své satirické literární recenze, které se často soustřeďují právě na problematiku překladu. Jeho recenze jsou vydávány v různých periodikách.\n\nJe také zakladatelem anticeny Koniáš, která se uděluje nejhorším překladům scifi.\n\nZa překlad knihy \"Nejtišší trest\" Davida Lodge byl oceněn cenou Magnesia Litera 2010.\n\n"}
{"id": "321989", "url": "https://cs.wikipedia.org/wiki?curid=321989", "title": "Ján Chalupka", "text": "Ján Chalupka\n\nJán Chalupka, pseudonymy Anonymus Belae Regis Notarius, Chlk, CLVI a jiné (28. října 1791, Horná Mičiná, Uhersko – 15. července 1871, Brezno, Uhersko) byl slovenský dramatik, publicista, spisovatel-prozaik a evangelický kněz.\n\nNarodil se v rodině evangelického faráře Adama Chalupky a nebyl jediným členem rodiny, který se později stal literárně činným - stejně známým se stal i jeho bratr slovenský spisovatel Samo Chalupka. Vzdělání získal od otce, později studoval v Ožďanech, Levoči, v kolégiu v Prešově a v Sárospataku a studia ukončil v Jeně. Působil jako domácí učitel v Banské Bystrici a Vídni, učil na gymnáziu v Ožďanech, v roce 1824 se stal farářem v Brezně. V roce 1842 byl členem deputace národovců u vídeňského dvora. Zasazoval se o to, aby sídlem Matice slovenské bylo Brezno. Vystupoval proti maďarskému šovinismu, který považoval nejen za škodlivý, ale hlavně za nesmyslný.\n\nDíky svým divadelním hrám patří mezi zakladatele slovenské divadelní tradice. Svoje první díla psal česky, od roku 1848 pak slovensky; do slovenštiny přeložil i svá původně česky psaná díla. Psal hlavně divadelní hry, ve kterých zesměšňoval lokálpatriotismus, maďarský šovinismus, patolízalství, konzervativismus a měšťáckou zbabělost, nicméně věnoval se i historickým dílům, polemikám a prozaickým dílům. Jeho díla se vyznačují satirickým pohledem na slovenskou společnost tzv. fenomén Kocúrkovo, hlavně tu její část, která byla národně neuvědomělá. Inspiroval se hlavně německými dramatiky, od kterých převzal některé motivy, ale zasadil je do slovenského prostředí.\n\n\n\n"}
{"id": "321995", "url": "https://cs.wikipedia.org/wiki?curid=321995", "title": "Trať 257", "text": "Trať 257\n\nŽelezniční trať 257 v České republice může být:\n"}
{"id": "321997", "url": "https://cs.wikipedia.org/wiki?curid=321997", "title": "Arenbergové", "text": "Arenbergové\n\nArenbergové nebo také Arenberkové je šlechtický rod, nosící své jméno po hradu Aremberg a po meči vymřelé rodině Arenberků, jež se po přeslici spojila s hrabaty z Marky a později pány z Ligne. Jejich erb zdobí tři zlaté mišpulové květy v červeném poli.\n\nPůvodní rod pánů z Arenberka vymřel po meči roku 1287. Dědička Mattildis se provdala v roce 1298 za Engelberta, hraběte z Marky, jehož potomci byli roku 1459 povýšeni do stavu říšských hrabat, ale v první polovině 16. století vymřeli také po meči, načež sňatkem s Markétou dědičkou Arenbergu přešly jméno, titul i statky na Jana z Barbaconu, pochádzejícího z vedlejší větve rodu de Ligne (1525–1568).\n\nJeho syn Karel († 1618) sňatkem a koupí podstatně rozmnožil statky svého rodu, vyznamenal se jako flanderský admirál a byl roku 1576 od císaře Maxmiliána II. povýšen do stavu říšských knížat.\n\nKarlův vnuk Filip František († 1674) obdržel od císaře Ferdinanda III. v roce 1644 titul vévoda a zemřel bezdětný. Jeho nástupcem se stal jeho mladší bratr Karel Eugen († 1681), jehož oba synové padli v boji proti Turkům. Syn staršího z nich, Filipa Karla Františka († 1691), Leopold (1690–1754), bojoval pod Evženem Savojským v Uhrách a roku 1717 přispěl nemálo k vítězství u Bělehradu. Za války o Polskou posloupnost byl v armádě na Rýně, roku 1737 se stal polním maršálkem a komandujícím generálem v Nizozemsku. Roku 1743 zprostředkoval alianci Anglie s Holandskem. Dne 27. června 1743 byl v bitvě u Dettink raněn. Roku 1745 se stal polním maršálkem v Henegavsku. Zemřel 4. března 1754 na svém zámku Heverlé u Lovaně. Arenberg byl horlivým podpůrcem věd, důvěrným Voltaireovým přítelem a Rousseauovým podpůrcem, jemuž vykázal roční plat.\n\nJeho syn Karel Maria Raimund (1721–1778) se vyznamenal ve válce o rakouské dědictví a v sedmileté válce. V roce 1757 se stal polním sbrojmistrem, roku 1776 polním maršálkem.\nJeho starší syn Ludvík Engelbert (1750–1820) přišel na honbě o zrak po zranění střelnou zbraní. Jeho dcera byla nešťastná kněžna Pavlína ze Schwarzenberga, která roku 1810 na plese v Paříži na oslavu zasnoubení Napoleona I. s arcivévodkyní Marií Luisou uhořela v plamenech.\n\nJeho syn Prosper Ludvík (1785–1861) byl s počátku rakouským důstojníkem, ještě za otcova života se zavázal roku 1803, že bude držet otcovy rodinné statky. V roce 1806 byl přinucen přistoupit k rýnskému spolku, roku 1801 ve své zemi ztratil své statky na levém břehu Rýna, načež mu byla náhradou dána vestfálská panství Recklinghausen a Meppen. Arenberg se zúčastnil válečných výprav v Prusku a Španělsku, roku 1811 byl zajat Angličany a zůstal v zajetí až do roku 1814. Již roku 1810 byla Arenberkům odňata suverenita a roku 1814 vídeňský kongres jejich zemi mediatisoval (stala se poddanou zemí jiného státu). Vévodové z Arenberku mají od roku 1824 volební hlas na provinčním vestfalském sněmu a jsou dědičnými členy pruské panské sněmovny.\n\nHlavou rodu se stal po Prosperovi Ludvíkovi roku 1861 jeho syn Engelbert I. († 1875). Potom byl hlavou rodu Engelbert II. narozený 10. srpna 1872, jehož poručnicí byla jeho matka vévodkyně Eleonora (* 1845), dcera prince Arnošta z Arenbergu († 1857).\n\nRod Arenbergů je katolický. Vévoda sídlil v Bruselu, kde má bohatou obrazárnu, nebo na zámku Klemenswerthu u Meppenu. Měl rozsáhlé statky v Německu, Belgii a Francii, z nichž byli roční příjmy 800 000 zlatých. Od roku 1807 do roku 1884 drželi členové tohoto rodu také v Čechách panství Vidim s Kokořínem. Tento rod je dosud prokazatelně žijící.\n\n\n"}
{"id": "322000", "url": "https://cs.wikipedia.org/wiki?curid=322000", "title": "2. tanková divize SS „Das Reich“", "text": "2. tanková divize SS „Das Reich“\n\n2. SS-Panzer Division „Das Reich“ byla jedna z divizí Waffen-SS za druhé světové války.\n\nDivize se zúčastnila útoku na Sovětský svaz v roce 1941. V bitvě před Moskvou utrpěla značné ztráty a do února 1942 ztratila 10,690 mužů. V létě 1943 byla nasazena v bitvě v Kurském oblouku. O rok později se pokoušela zastavit postup spojenců v bitvě o Normandii.\n\nV září roku 1941 asistovali vojáci divize Das Reich mužům z Einsatzgruppe B při vraždách 920 židů v Lahoysku v Bělorusku.\n\nDne 9. června roku 1944 nechali muži z divize Das Reich ve městě Tulle ve Francii oběsit 99 civilistů a 148 nechali deportovat do koncentračního tábora v Dachau jako reakci na útoky francouzského odboje.\n\nO den později, přesněji 10. června zavraždili muži ze 3. roty 1. praporu pod velením SS-Sturmbannführera Adolfa Diekmanna, velitele 1. praporu pluku „Der Führer“ a SS-Hauptsturmführera Otto Ericha Kahna, velitele 3. roty, 642 mužů, žen i dětí ve vesnici Oradour-sur-Glane ve Francii, jako odvetu za únos velitele 3. praporu SS-Sturmbannführera Helmuta Kämpfeho(později byl komunistickými partyzány zabit). Vesnice byla navíc zcela zničena.\n\nKdyž se o události dozvěděl velitel pluku „Der Führer“ SS-Standartenführer Sylvester Stadler, tak žádal o vojenský soud pro Diekmanna, ten však na svojí obhajobu argumentoval, že podobné masakry jsou na východní frontě v Sovětském svazu běžnou záležitostí. Diekmann zemřel v bojích v Normandii, dřív než stačil být předvolán. \n\n\n\nNáčelníci štábu\n\nProviantní důstojníci\n\n\nSS-Division Verfügungstruppe (1939–1941)\n\nSS-Division Reich (1941–1942)\n\n\nSS-Panzergrenadier-Division Das Reich (1942–1943)\n\n\nSS-Panzer Division Das Reich (1943–1945)\n\n\n"}
{"id": "322002", "url": "https://cs.wikipedia.org/wiki?curid=322002", "title": "Situace", "text": "Situace\n\nSituace může být:\n\n"}
{"id": "322004", "url": "https://cs.wikipedia.org/wiki?curid=322004", "title": "Čekání na Godota", "text": "Čekání na Godota\n\nČekání na Godota (francouzsky \"En attendant Godot\", anglicky \"Waiting for Godot\") je klasické absurdní drama Samuela Becketta. Autor napsal hru ve francouzštině v období od října roku 1948 do ledna 1949. Knižně byla hra vydána roku 1952 a poprvé uvedena 5. ledna roku 1953 v Théâtre de Babylone v Paříži. Pro její první uvedení v angličtině roku 1955 v Londýně jí autor sám přeložil a opatřil podtitulem \"tragikomedie o dvou jednáních\". \nDrama tvoří pouze dvě dějství. Dekorace je omezena na jeden strom, scéna je tvořena venkovskou cestou. Právě zde se setkávají dva tuláci, přátelé Estragon a Vladimír, z jejichž chaotického dialogu vyplývá jen jediné, že čekají na jakéhosi Godota, který by měl změnit jejich životní osudy. Jejich nekonečný rozhovor je přerušen příchodem pána Pozza s bičem a jeho sluhy Luckyho, který je jako otrok veden na provazu. První z nich ztělesňuje vychloubačnou, až sadistickou osobu, otrok je naopak bytostí zcela poníženou.\nTuláci navazují s Pozzem absurdní rozhovor a po jejich odchodu vstupuje na scénu chlapec oznamující, že pan Godot dnes nepřijde, ale že se určitě dostaví zítra. Odchodem chlapce končí první dějství.\n\nDruhé dějství pokračuje takřka opakováním dějství prvého. Jedinou změnou je, že brutální pán Pozzo přichází slepý a jeho život je závislý na Luckym, který je naopak němý. Na konci druhého dějství se opět objevuje chlapec a sděluje, že ani dnes pan Godot nedorazí. Estragon a Vladimír tedy odcházejí s tím, že přijdou opět zítra. Chtějí odejít, ale ani se nehnou.\n\nHra má mnoho významových rovin. Chápejme ji jako tragické podobenství absurdity lidského údělu, jako důkaz, že jediným možným smyslem života je nesmyslné očekávání (jméno Godot připomíná anglický výraz pro Boha: „God“) a jediným způsobem, jak si svůj úděl ulehčit, je zabíjet čas, jenž je mu vymezen. A zabíjet jej je možno a nutno jakkoliv. Hlavní protagonisté si odrážejí slova jako pingpongové míčky, jejich úkolem není tomu druhému něco sdělit, ale jen zaplnit co nejvíce ubíjejícího času.\n\nNejde o hru o rozbíjení sdělné funkce jazyka, ale hru o čekání. Vladimír a Estragon jsou tuláci, kteří se snad už padesát let pohybují stále na týchž místech, ačkoliv přitom putují z místa na místo, tuláci redukovaní na nepatrné množství fyziologických potřeb a na dvě tři potřeby morální - nezůstat sami, čekat na Godota a zabíjet čas. Pozzo a Lucky jsou k sobě přivázáni, a to zcela materiálně, provazem a smyčkou. Jejich vztah je vztahem pána a otroka vzájemně připoutaných zištnými zájmy. Nakonec pak spolu setrvávají snad i ze zvyku a společně v průběhu hry fyzicky zchátrají tak, že se posléze v nabytém zmrzačení navzájem doplňují. V prvním dějství Lucky tancuje, jak mu Pozzo píská, a dokonce i tak, jak mu nepíská, ale jak si Lucky myslí, že by pískal, kdyby pískal. V dějství druhém sice Pozzo stále vede Luckyho na provaze, ale ve skutečnosti jde, kam ho Lucky táhne, alespoň potud, pokud je sám schopen jít. Toto jejich fyzické zmrzačení je tragickou výzvou k lidskosti.\n\nVladimír a Estragon jsou víceméně svobodní. Ve hře se na začátku scházejí, pak zase rozcházejí každý na jinou stranu a nakonec se zase vracejí k sobě. Zajisté mají někdy jeden druhého dost, ale nejsou schopni bez sebe žít. Vladimír a Estragon jsou tuláci a zároveň i klauni, parodují sami sebe i Pozza s Luckym. V celém jejich dialogu nelze přesně rozeznat, která slova mají skutečně sdělnou hodnotu a která jsou vyřčena jen proto, aby zaplnila mlčení. Čekání na Godota se k divákovi neobrací s jednoznačnou a ucelenou odpovědí, kterou by do hry autor předem zašifroval. Spíše na něj naléhá sérií krutých otázek, na něž se divák může pokoušet hledat odpověď vlastní. Krutost dramatu spočívá v tom, že vrhá divákovi do tváře otázky o smyslu jeho vlastní existence.\n\n"}
{"id": "322006", "url": "https://cs.wikipedia.org/wiki?curid=322006", "title": "Crystle Stewart", "text": "Crystle Stewart\n\nCrystle Danae Stewart (* 20. září 1981, Houston, USA) je bývalá Miss USA pocházející z Houstonu ve státě Texas.\n\nCrystle se soutěže zúčastnila poprvé již v roce 2002, kdy se dostala do semifinále. Následně se zúčastnila v letech 2003 (semifinále), 2005 (3. vicemiss), 2006 a 2007 (1. vicemiss). Crystle byla 1. července 2007 zvolena Miss Texas USA 2008, kde porazila rovných 121 konkurentek. Crystle se tak stala teprve druhou Afroameričankou, která získala titul Miss Texas USA (první byla Chelsea Smith, která se později stala také Miss USA a následně dokonce Miss Universe).\n\nDruhým šťastným datem v soutěžích krásy se pro Crystle stal 11. duben 2008. Ten den se stala vítězkou Miss USA. Pokořila tak ostatních 50 soutěžících krásek ze států USA. Je tak devátou dívkou z Texasu, které se to podařilo.\n\nCrystle svou zemi reprezentovala při finále soutěže Miss Universe ve Vietnamu dne 14. července 2008.\nBěhem celé soutěže Miss Universe byla Crystle považována za jednu z horkých favoritek. Spolu s dívkami z Venezuely (pozdější vítězka), Mexika (top 5) a Portorika (neumístila se). Osudou se pro Crystle stala přehlídka večerních šatů při finále soutěže. Stejně jako Miss USA 2007 Rachel Smith upadla a to byl konec dalším nadějím. Ani její krása nestačila na postup do Top 5 (Rachel se to v roce 2007 i přes pád povedlo). Nakonec skončila na osmém místě.\n"}
{"id": "322011", "url": "https://cs.wikipedia.org/wiki?curid=322011", "title": "Ejn Chemed", "text": "Ejn Chemed\n\nEjn Chemed ( עין חמד, \"Půvabný pramen\"), známý také pod názvem Aquabella, je malý lesní komplex kolem vádí Nachal Ksalon v Izraeli, ve kterém maltézští rytíři zbudovali opevněnou zemědělskou osadu. Celá oblast byla prohlášena za národní park.\n\nŘečiště Nachal Ksalon se nachází v Jeruzalémských horách a okolo něj rostou duby, pistácie, mandloně a rohovníky.\n"}
{"id": "322021", "url": "https://cs.wikipedia.org/wiki?curid=322021", "title": "Druhá odmocnina", "text": "Druhá odmocnina\n\nDruhá odmocnina je speciálním typem obecné odmocniny. Často se označuje pouze jako odmocnina. Je-li definováno umocňování nějakých matematických objektů (čísel, matic, funkcí...), pak druhá odmocnina z a, označovaná jako formula_1, je definována jako objekt b, pro který platí formula_2.\n\nDruhá odmocnina má také geometrický význam. formula_3 je délka strany čtverce o obsahu formula_4. Objev druhé odmocniny vedl ve starověku k objevení iracionálních čísel.\n\nV oboru reálných čísel je druhá odmocnina definována takto:\n\nDruhá odmocnina z nezáporného reálného čísla \"a\" je nezáporné reálné číslo \"b\", pro které platí, že formula_5. Značíme formula_6.\n\nPřestože platí například formula_7 a současně také formula_8, druhá odmocnina z čísla 4 je podle definice vždy nezáporné číslo, proto formula_9.\n\nJe nutné rozlišovat mezi hodnotou odmocniny a kořeny řešení rovnice, například formula_10.\nV oboru reálných čísel má tato rovnice dvě různá řešení, dva různé kořeny: formula_11 a formula_12.\n\nPokud \"a\", \"b\" jsou nezáporná čísla, pak platí:\n\nHodnotou druhé odmocniny z čísel 1, 4, 9, 16... je přirozené číslo. Ve všech ostatních případech je hodnotou číslo iracionální.\n\nPro číslo racionální větší než 1 a menší než 100 odhadujeme nejbližší nižší a vyšší odmocninu celého čísla.\n\nČíslo větší než 100 rozdělíme do skupin po dvou číslicích od základního místa (od řádu jednotek včetně). Počet skupin určí počet číslic výsledku. První skupina zleva nemusí být úplná a odhaduje se postupem pro čísla menší než 100 s následným doplněním nul do počtu zbývajících skupin.\n\nObdobně postupujeme s kladnými čísly menšími než 1, kdy je shodné dělení do skupin s počtem číslic výsledku za desetinnou čárkou, kdy se případná neúplná skupina první zprava doplní připsáním nuly zprava.\n\nVýpočet odmocniny čísla odmocňováním dvěma vychází beze zbytku či se zbytkem, u kterého lze stanovit přesnost počtu desetinných míst výsledku.\nNásledují příklady s postupem výpočtu odmocňování dvěma.\n\n\nZkouška: 25,4 = 645,16\n\n\nZkouška: 2,645 = 6,996025 + 0,003975 = 7. Poznámka: dalším pokračováním e) výsledek jen zpřesníme.\n\n\n"}
{"id": "322028", "url": "https://cs.wikipedia.org/wiki?curid=322028", "title": "Henigarové ze Seeberka", "text": "Henigarové ze Seeberka\n\nHenygarové ze Seeberka či ze Žeberka, ze Zeberka a také z Eberka, je jméno svobodných pánů, kteří od 15. století žili v Čechách. Původ této rodiny je v Chebu.\n\nStejně jako Schmiedlové ze Seeberka přijali své jméno od zámku Seeberku. V Chebu se připomíná již roku 1395 Matěj Honigar v městské radě a Hans Hönger, který od Chebských spolu s Jindřichem Šlikem do Norimberka byl vyslán kvůli nějakému dluhu rok 1412, je asi totožný s Hansem Honingerem, jenž roku 1431 v Loktě radu a obec v jistém sporu rovnal.\n\nRoku 1491 měli synové Henice Henygara ze Seeberka, Jiřík a Kryštof, spor s Eliškou z Konipasu, vdovou po Jiříkovi Henygarovi ze Seeberka. Jiřík, bratr Kryštofův, vydal svědectví roku 1496 v příčině hrádku Sychrova u Rabštejna, že, když byl u p. Václava Rabšteina na hrádku Sychrově dítětem, někteří lidé z Velkého Kolešova k témuž zámku Hrádku příslušeli. Týž Jiřík svědčil roku 1529, když Volf z Gutštejna Halže na Tachovsku na 15 let Mikulášovi Plánskému ze Žeberka zastavil, a připomíná se naposled roku 1534 v tituláři. Dle nápisu posud zachovaného odpočívá jeho tělo v Blíživském kostele, ale letopočet není již čitelný.\n\nRoku 1503 pohnal k soudu? Vilém Henygar ze Seeberka Buriana Muckovského ze Švamberka, že mu listovní jistotu na 35 kop do určité doby neudělal. Jindřich Henygar ze Seeberka se připomíná roku 1532 v plzeňských pamětech. Na počátku 16. století před rokem 1513 prodal Mikuláš Henygar ze Seeberka Mutěnín s příslušenstvím Jiříkovi Videršpergarovi z Videršperga, jak dokládá vnuk Mikulášův Václav Henygar ze Seeberka, který roku 1524 Nahošice s příslušenstvím koupil a roku 1552 část Bliživi. Manželka Václavova byla Anna z Hognestu. Václav roku 1547 na části svého statku něco zapsal a po roce 1554 zemřel. Václavův syn Ruprecht se připomíná roku 1561 a zemřel někdy roku 1580 a poručnicí jeho nezletilých dětí se stala Cecilie Henygarová ze Seeberka z Dobrše.\n\nVáclav Henygar ze Seeberka na Vlkýši a Nahošicích (1617) prodal roku 1626 Nahošice, aniž co víme o jeho potomcích. Adam, bratr Václavův, koupil Štěnovice, které zůstaly přes sto let v držení Henygarů ze Seeberka . Ve stavovských bouřích vykonali sice katoličtí Henygarové ze Seeberka Adam, Jan Vilém a Václav přísahu dle usnesení stavů roku 1619, ale byli roku 1622 od pokuty osvobozeni. Adamova manželka Judyt Chlumčanská z Přestavlk a z Chlumčan, která byla již roku 1631 vdovou, měla s Adamem syna Jana Václava, jenž si vzal za manželku Kateřinu Kokořovcovnu z Kokořova (†1649). Zdali Jan Arnošt Henygar ze Seeberka roku 1646 a Jan Adam Henygar ze Seeberka roku 1663 připomenutí byli bratři Jana Václava nebo synové Václava Nahošického, nevíme. Jan Václav Štěňovský měl v roce 1649 tři syny: Jana Viléma, Adama Františka a Albrechta Vojtěcha, ze kterých Adam František roku 1676 koupil Horšice, byl c. k. skut. komořím a hejtmanem kraje plzeňského (1678) a se Salomenou Příchovskou z Příchovic zplodil čtyři syny: Jindřicha Antonína, Václava Gerharta, Maximiliána Jáchyma a Jana Josefa roku 1680 připomenuté.\n\nVáclav Vojtěch Henygar ze Seeberka, který mezi čtyřmi syny Adamovými se nazývá Václavem Gerhartem, se stal roku 1709 děkanem v Libochovicích, předtím byl 10 let farářem v Údlicích. Kostel chotěšovský a kostel sv. Vavřince v Libochovicích zcela nově vystavěl a přední stranu kostela Klapského nově zřídil, dnešní farní budovu nebo děkanství v Libochovicích také postavil od základů. Příbuzný děkanův Jan Václav Henygar ze Seeberka byl kaplanem v Libochovicích dva a půl roku, načež přišel do Budyně, kde roku 1724 na horkou zimnici zemřel.\n\nJindřich Antonín Henygar ze Seeberka, jenž po svém otci zdědil Štěnovice a Horšice, k nim přikoupil roku 1716 Příchovice, Radkovice, Kuciny a Týniště, byl krajským hejtmanem plzeňským v letech 1718 až 1724, právě roku 1724 zemřel; jeho náhrobek se v kostele horšickém zachoval do dnes. Štěnovice bezpochyby Jan Antonín Henygar ze Seeberka prodal, poněvadž na jeho náhrobku o nich není zmínky. Z jeho dvou synů se stal František Karel jesuitou, Jan Václav zdědil otcovské statky, a roku 1727 se oženil s Marií Alžbětou Dobřenskou z Dobřenic, zplodil s ní 12 dětí, mezi nimi 5 synů, z nichž roku 1788 byli na živu ještě čtyři: Václav, jenž roku 1784 prodal Příchovice a Horšice Hugonovi Damiánu Ervínovi hraběti ze Schönbornu; Jan Nepomuk byl vyšším důstojníkem ve vojenském pluku rakouském a držel hrad Klenová v letech 1783–1793, Heřman byl děkanem v Děčíně a Prokop proboštem v Jindřichově Hradci, pak na Vyšehradě, kde zemřel roku 1809 a je zde pochován. Za něho zámek a dvůr na panství proboštském v Žitenicích vyhořely, dal je znovu vystavět a dal kapitole 20 000 zl. a odkázal jí svou knihovnu, po většinu francouzské knihy skvostně vázané. Kromě Jana Václava a jeho potomstva se připomínají roku 1737 Adolf Henygar ze Seeberka na Chotiměři, jenž se roku 1728 oženil s Eleonorou Schirndingovou ze Schirndingu na Chotiměři a Nahošicích, Karel Maximilián na Mečkově a Josef, který do řádu dominikánského vstoupil, přijal jméno Albertus. Jan Václav, který prodal Horšice a Příchovice, byl dne 21. února roku 1744 povýšen za svobodného pána a dvakrát se oženil, s Marií Annou Liebšteinskou z Kolovrat (†1774) a s Anežkou hr. Salm-Reifferscheidovou; z obojího manželství mu zůstaly dvě dcery, Marie Anna a Marie Terezie, a syn Čeněk, který žil někde v Itálii v kapucínském řádu.\n\nHenygarové ze Seeberka posud žijící pocházejí od Jana Nepomuckého na Klenovém, jehož asi vnuk Jan Karel jako c. k. komoří na Rtišovicích roku 1850 zemřel. Zanechal syna Jana Nepomuka, na Smolotelích a Bohosticích, který zemřel roku 1868; dále syna Vojtěcha (†1873 v Milíně), c. k. komořího a místopresidenta c. k. místodržitelství v Čechách, jenž zplodil s hraběnkou Marií Desfoursovou dcery Marii a Louisu a syna Vincence, c. k. nadporučíka, který s povolením císařským přijal ke svému jménu jméno Des Fours du Mont et Athienville. Druhým synem Jana Karla byl Leopold, c. k. major (†1860) a třetím Štěpán, c. k. nadporučík mimo službu. Dcery zůstaly po Janu Karlovi dvě: Ludovika, provdaná roku 1837 za Ralph-Roberta Noëla esq., kapitána království britského, a Marie, provdaná roku 1845 za Arnošta Fleissnera z Ostrovic na Novém Dvoře, která ovdověla roku 1868. Děti Jana Henygara ze Seeberka Smolotelského, jenž s císařským dovolením přijal jméno Godart, jsou: Kateřina, dáma c. k. tereziánského šlechtického ústavu na Hradčanech v Praze; Johanka, dáma světského ústavu „u sv. Andělů“ v Praze; pak synové: František (*1847) a Jan Nepomuk Henygar ze Seeberka řečený Godart (*1839).\n\nDruhá větev Henygarů ze Seeberka [Henygar ze Seeberka má v čele dva bratry: Emanuela a Josefa Bedřicha. Emanuel (†1860) měl se svou manželkou Annou Kesslerovou ze Sprengeisenu syny: Jana, kanovníka olomouckého, Emanuela, c. k. general majora, který zplodil s manželkou Fanny Tschöppernovou dvě dcery, Alžbětu (*1862) a Marii (*1863), a Eduarda, c. k. majora mimo službu, pak dvě dcery: Karolínu a Annu provdanou r. 1846 za Rudolfa svobodného pána z Kanne, c. k. místodržitelského radu mimo službu. Josef Bedřich (†1851) byl profesorem dějepisu na pražské univerzitě a z jeho manželství s Marií hraběnkou Vratislavou z Netolic (†1838) zůstala jediná dcera Marie, dáma c. k. řádu hvězdového kříže, která se provdala za Antonína hraběte Berchtolda z Uherčic, c. k. komořího, ale již roku 1841 ovdověla. Ve veřejných úřadech rakouských byli postaveni roku 1894 tito Henygarové ze Seeberka: Rudolf Henygar ze Seeberka, prof. c. k. gymnázia českého v Olomouci, c. k. okresní školní inspektor okresu prostějovského a Vincenc svobodný pan Henniger ze Seeberka Des Fours du Mont et Athienville, rytíř železné koruny III. třídy, rytířského řádu Německého a pruského korunního řádu, c. k. komoří a major, přidělený ke dvoru J. V. prince Eugena, arcivévody Rakouského.\n\nJejich erb je štít červený s třemi bílými koulemi v pokosné řadě, podobný je docela s erbem Schmiedlů ze Seeberka, který je stejného původu.\n\n"}
{"id": "322031", "url": "https://cs.wikipedia.org/wiki?curid=322031", "title": "Kamerový systém", "text": "Kamerový systém\n\nKamerový systém (CCTV – , uzavřený televizní okruh) je užití kamer ke sledování prostor, k zobrazování záběrů z kamer na monitorech a archivaci natočených záběrů. Takovým kamerám se říká také průmyslové kamery nebo také průmyslová televize.\n\nSkládá se z kamer, hardwarového vybavení (hard disku, monitoru) a software. Může být doplněn i o mikrofony a reproduktory, a téměř vždy o záznamové médium pro ukládání zaznamenaných dat.\n\n\nPrvní zaznamenané použití kamer je z roku 1942 z Peenemünde v Německu ve středisku pro vývoj raket V-2.\nV průmyslu jsou kamery užívány v prostorách nebezpečných lidskému zdraví. Jedná se zejména o chemický průmysl a provozy s radiací.\n\nV civilním sektoru se od osmdesátých let prosazují kamery pro sledování veřejných prostor. Zprvu pro objekty, jako jsou věznice, letištní ranveje, banky, tedy místa, která byla do té doby nepřetržitě střežena zaměstnanci dotyčných zařízení.\n\nOd devadesátých let dochází ve veřejných prostorech k velkému nárůstu počtu kamer. S kamerami se setkáme na ulicích v centrech měst, obchodech, dopravních uzlech, silnicích, vstupech do objektů, restauracích atd.\n\nKamerové systémy jsou často zřizovány kvůli potírání kriminality, dozorovým orgánem je v České republice Úřad pro ochranu osobních údajů.\n\nProvozovatelé kamerových systémů nezveřejňují natočené záznamy ani identitu jejich obsluhy.\n\nDoba držení záznamu může být omezena zákonem. Prakticky je však lhůta držení nahrávky obtížně kontrolovatelná, protože do archivu nahrávek CCTV není možný, nebo obtížně prosaditelný veřejný přístup.\n\nKamerový systém v průmyslu je neocenitelný pomocník, který pomáhá odhalovat vady vyráběného zboží a tím výraznou měrou se podílí na snižování reklamací. Kamerové inspekce v průmyslu jsou dnes samostatnou oblastí, která s oblastí průmyslové kamery (sledování prostoru kamerami) příliš nesouvisí. Zpracování informací z kamer je plně automatické a používá se k tomuto pokročilých algoritmů.\n\nVlastní realizace kamerové inspekce pro průmysl není úplně triviální, ale lze dnes využít poměrně širokého zastoupení prodejců kamerových komponen, kteří vám jsou schopni poradit s výběrem správné kamery, objektivu, filtru případně karet pro zpracování dat z kamery (framegraberu).\n\nSignál z kamery je vyveden v analogové podobě (konektor, BNC, cinch). K přenosu signálu se nejčastěji využívají běžné koaxiální kabely ukončené BNC konektory. Nevýhodou koaxiálních kabelů však je omezená maximální délka, která je přibližně 100m. Analogové kamerové systémy, pracují s analogovým videosignálem. Základním prvkem je kamera s analogovým výstupem. Analogová technologie nepřenáší celý obraz naráz. Obraz je tedy přenášen signálem podle normy specifikující formát obrazu. Nejběžnější televizní normy určené pro videosignál jsou PAL, NTSC a SECAM.\n\nPředstavují nejnovější technologii pro analogový přenos obrazu ve vysokém rozlišení (HD) po koaxiálním kabelu. Pro přenos AHD signálu se používají koaxiální kabely. Maximální délka vedení je až 500m bez jakéhokoliv zpoždění videosignálu (latence) a ztrát. Pro záznam se používají AHD DVR rekordéry využívající kompresi H.264. Rekordéry mají rozhraní 16bps pro připojení do sítě LAN, která umožňuje uživatelům vzdálený přístup z PC nebo mobilního telefonu. AHD systémy podporují práci s Cloud službou a CMS systémem.\n\nTy to systémy v podstatě nemají žádné teoretické omezení maximálního rozlišení obrazu z kamer. Maximální rozlišení je tak dáno pouze zvolenou kamerou, záznamovým zařízením a propustností datové sítě. Ty to systémy pracují na principu běžného přenosu TCP/IP, takže lze využít sítí ethernet, kamery pro tento druh přenosu, (tzv. IP kamery web kamery) obsahují videoserver s klasickým výstupem LAN. Digitální kamerové systémy fungují na principu číslicově zpracovaného signálu. V digitálních kamerových systémech již nedochází k řádkování obrazu. Obraz je přenášen jako celek v podobě paketu. Pro přenos digitálních dat se využívá běžná síťová infrastruktura.\n\nSystém identifikace lidských tváří (\"facial recognition system\"). Umožňuje najednou rozpoznat tisíce obličejů konkrétních osob bez jejich vědomí. Kombinací CCTV a této softwarové nadstavby je vyvíjen způsob pro masové sledování a vyhledávaní lidí hledaných bezpečnostními složkami státu (zločinci, teroristé). Tyto systémy se postupně stávají standardem především v asijských zemích, např. Singapuru nebo Číně.\n\nAutomatická analýza obrazů z kamer je ve vývoji, takže pak by osobě před monitorem odpadlo sledování záběrů z jednotlivých kamer a umožnilo jediné osobě pozorovat více kamer najednou. Tyto systémy nejsou sledovány lidmi přímo, ale počítačem vyhodnocujícím provoz a upozorní obsluhu na konkrétní atypický pohyb, oděv, zavazadlo, auto či osobu.\nV roce 2006 byl představen systém, kdy mikrofony spolupracují s CCTV. Jestliže mikrofon zaznamená zvýšený hluk, kamera automaticky nasměruje a zaostří na dané místo a upozorní obsluhu CCTV.\n\nPrůkopníkem masového nasazení kamer do veřejných prostranství je Spojené království, zkušební provoz kamer se rozeběhl v sedmdesátých a osmdesátých letech. S širším uplatněním se začalo v devadesátých letech. Roku 1994 vydalo ministerstvo vnitra zprávu vládě jménem “CCTV: Sledujeme Tě” kde byl dosavadní provoz shledán jako úspěšný. Tím byla odstartována vlna zřizování kamerových systémů pokrývajících městská centra, nádraží, parkoviště a nemovitosti.\n\nKrátce po 11. září 2001 nastala ve Spojeném království nová vlna instalací kamerových systémů. V roce 2002 byl odhadován počet kamer ve Spojeném království na 4 200 000, a toto číslo se neustále zvyšuje. 4,2 milionu kamer na britských ostrovech představuje 20 % CCTV kamer světa a znamená jednu kameru na 14 obyvatel, které zaznamená v průměru 300× denně, v absolutních číslech je to 1,5× více než v Číně. V současnosti jsou kamerovým systémem snímány školní třídy, interiéry dopravních prostředků, kaváren, parky apod.\n\nRůst počtu kamerových systémů má samozřejmě i své odpůrce, konkrétně ve Spojeném království je to např. britská pobočka Privacy International, která vytýká, zejména to, že:\n\n\n\n"}
{"id": "322032", "url": "https://cs.wikipedia.org/wiki?curid=322032", "title": "Spínací špendlík", "text": "Spínací špendlík\n\nSpínací špendlík zvaný také zavírací špendlík nebo „sicherheitska, sicherneistka či sicherleiska“ je předmět využívaný v krejčovství.\n\nSpínací špendlík je složitější forma špendlíku, je používán ke spojení dvou látek nebo připínání broží k oděvu. Jeho výhodou vůči klasickému špendlíku je, že po uzavření se neotevírá a tak drží spojené věci pevně při sobě. Používá se tedy na rychlé opravy oděvů. Spínací špendlík může také rychle nahradit přišití jednodírkového knoflíku.\n\nKomunita punkerů používá spínací špendlík i jako módní doplněk k ozdobě svého oblečení či jako náušnici.\n\n"}
{"id": "322035", "url": "https://cs.wikipedia.org/wiki?curid=322035", "title": "Louis, Grand Condé", "text": "Louis, Grand Condé\n\nLudvík Bourbon, kníže z Condé, zvaný „Velký Condé“ (8. září 1621 – 11. prosince 1686), byl francouzský šlechtic a vojevůdce. Během třicetileté války získal věhlas především, když porazil španělské vojsko u Rocroi. Po válce bojoval proti frondě, ale později se postavil proti králi a bojoval proti němu. Později se s Francií opět smířil a vedl její vojsko. Do smrti svého otce v roce 1646 byl titulován jako vévoda d'Enghien () a po jeho smrti se stal nejvýznamnějším představitelem větve Bourbon-Condé\n\nJako jeho otec byl vychován ve katolické víře. Roku 1640 byl přítomen obležení Arrasu, roku 1642 obležení Perpignanu, a již roku 1643 byl jmenován hlavním velitelem vojska ve Flandrech, nabyl slávy evropské vítězstvím u Rocroi nad Španěly, kteří by bez jeho zásahu dostali až k Paříži. Roku 1644 porazil s Turennem bavorského generála Mercyho u Freiburku v Breisgavě, načež vítězové opanovali Filipsburg, Worms a Mohuč.\n\nRoku 1645 zvítězil a Turennovi přišel na pomoc u Allersheima poblíže Nördlink, roku 1646 dobyl pevnosti Dunkerku, roku 1647 bojoval v Katalonii a roku 1648 vítězství dobyl u Lensu v hrabství Artois, kde mnohdy své nepřátele překvapil prudkými útoky. Povolán potom byl od královny matky Anny Rakouské proti frondě, zkrotil odpůrce dvora, avšak zprotivil se zanedlouho lakomstvím a nadutostí.\n\nMazarin ho dal v lednu 1650 zatknout, avšak už v únoru 1651 musel ho propustiti na svobodu. Tehdy Condé vrátiv se do Paříže mínil, že královna matka se ve všem bude říditi jeho vůlí, a když tak nečinila, rozhněván odešel do svého místodržitelství do Guiennska, kde ve spolky se dal se Španěly. Ve válce, do které se potom pustil proti Ludvíku XIV., ačkoli vojsko královo porazil u Bleneau (1652), přece ničeho nedokázal, poněvadž proti sobě měl Turenna, i musil konečně se utéci k Španělům do Belgie. Král Filip IV. jmenoval ho nejvyšším velitelem a Condé v čele nepřátelských vojsk bojoval proti své vlasti až do roku 1659. Mazarin mu podával roku 1653 ruku ku smíru, avšak Condé mu nevěřil. Poté v Paříži odsouzen hrdla a statky jeho zabaveny.\n\nPo pyrenejském míru (1659) byl však vzhledem k přimlouvání španělského dvora přijat na milost i navrácen v držení statků a úřadů. V letech následujících domáhal se též koruny polské, ale to mu překazila volba Jana III. za polského krále a odpor Ludvíka XIV. Roku 1668 postaven opět v čelo vojska i opanoval Franche-Comté. Roku 1672, když Ludvík XIV. zdvihl válku proti Hollandu, Condé se proslavil smělým přechodem přes Rýn, a roku 1674 dobyl důležitého vítězství u Senefu blíže Monsu. Roku 1675 byl poslán do Alsaska, kde Montecuccolliho odpudil od Hagenavy a přinutil k ústupu za Rýn.\n\nTo byla jeho poslední výprava. Trápen dnou uchýlil se k soukromému životu do Chantilly, kde se stýkal s učenci a filosofy.\n\nNadáním a uměním válečným se Condé důstojně řadí k Turennovi a Hocheovi a ve válečných dějinách francouzských vyniká nad něj jedině Napoleon Bonaparte.\n"}
{"id": "322036", "url": "https://cs.wikipedia.org/wiki?curid=322036", "title": "Babí", "text": "Babí\n\nNázev Babí má více míst:\n\nDále také:\n"}
{"id": "322038", "url": "https://cs.wikipedia.org/wiki?curid=322038", "title": "Mirek Hoffmann", "text": "Mirek Hoffmann\n\nMirek Hoffmann (28. března 1935 Praha – 12. března 2019 ) byl český countryový zpěvák, textař a skladatel, jeden z členů skupiny Greenhorns-Zelenáči.\n\nV mládí se učil hrát na housle, chodil i do hodin zpěvu a vystupoval s dixielandovou kapelou. V roce 1962 si zahrál v představení Divadla Semafor \"Šest žen Jindřicha VIII.\" V roce 1968 spoluzaložil společně s Marko Čermákem, Tomášem Linkou, Pavlem Králem a Václavem Limberkem (dnes: skupina Paběrky) legendární country kapelu White Stars. Tato skupina pak společně s formacemi Greenhorns a Spirituál kvintet nahrála legendární country-folkovou dlouhohrající LP desku \"Písně amerického západu\". V roce 1970 pak odešel společně s Tomášem Linkou do skupiny Greenhorns, kterou tvořili Jan Vyčítal, Michal Tučný, Josef Šimek, Marko Čermák, Josef Dobeš a Vladimír Štýbr. V těchto původních Greenhorns (dočasně tlakem sílící komunistické normalizace přejmenovaných na skupinu Zelenáči) vydržel až do roku 1990, kdy se Zelenáči – tehdy již pod obnoveným názvem Greenhorns – rozdělili na dvě části; údajně kvůli nemožnosti uživit tak velké těleso, čítající v té době deset muzikantů. Pavel Král, Jarda Hnyk a Zdeněk Krištof tehdy v kapele dostali \"červenou kartu\" pro nadbytečnost. V jejich vyhazovu je dobrovolně následovali František Kacafírek a Mirek Hoffmann, který ze \"zbytku Greenhorns\" zformoval vlastní skupinu Noví Zelenáči Mirka Hoffmanna, do níž přibírá kytaristu a zpěváka Milana Krbce. Později, když utichly mnohdy až úsměvné spory o použití \"ochranné známky\" s Honzou Vyčítalem, který se cítil odkazem na normalizační název \"jeho\" kapely sabotován, se Hoffmannova odnož vrátila k jednoslovnému názvu Zelenáči.\n\nSám Mirek Hoffmann od roku 2006 ze zdravotních důvodů se Zelenáči veřejně nevystupoval, ale pracoval nadále jako autor. Dle neověřených zákulisních informací byla důvodem jeho odchodu do ústraní zásadní hlasová indispozice. Král \"countryové oddanosti pěveckému projevu\" to prý vysvětlil přáním, aby si jej posluchači pamatovali v jeho (nej)lepší formě.\n\nMirek Hoffmann zemřel v 83 letech dne 12. března 2019.\n\n\n\n\n\n"}
{"id": "322040", "url": "https://cs.wikipedia.org/wiki?curid=322040", "title": "Tom Felton", "text": "Tom Felton\n\nThomas Andrew \"Tom\" Felton (* 22. září 1987, Londýn) je anglický herec a zpěvák, nejlépe známý díky roli Draca Malfoye ve filmovém zpracování série Harry Potter.\n\nK herectví, k němuž ho dostala rodinná přítelkyně, která poznala, že má talent, se dostal již v 8 letech v reklamách. V 10 letech začal hrát ve filmech, v roce 1997 to byli \"Pidilidi\", o dva roky později \"Anna a král\". Hrál také v několika britských seriálech (\"Bugs\", \"Vyšetřování naslepo\"). Velký úspěch mu přinesla až role Draca Malfoye ve filmové sáze o Harrym Potterovi.\n\nMá tři starší bratry (Jonathan, Chris, Ashley). Díky jednomu z nich objevil jednu ze svých zálib – rybaření. Má rád také fotbal, basketball, kriket, plavání, golf a tenis. Věnuje se také hudbě, líbí se mu především hip hop a rap, sám se věnuje hře na kytaru a zpěvu.\n\n"}
{"id": "322041", "url": "https://cs.wikipedia.org/wiki?curid=322041", "title": "Milan Štěch", "text": "Milan Štěch\n\nMilan Štěch (* 13. listopadu 1953 České Budějovice) je bývalý český odborář a levicově orientovaný politik. V letech 2010 až 2018 byl předsedou Senátu Parlamentu České republiky, předtím v letech 2008 až 2010 byl jeho místopředsedou. Funkci místopředsedy Senátu PČR zastává opět od listopadu 2018. V letech 2002 až 2010 vedl Českomoravskou konfederaci odborových svazů.\n\nPochází z rodiny sedláků, rodiče měli zemědělskou usedlost v Horních Slověnicích. Vyučil se strojním zámečníkem a při zaměstnání vystudoval střední průmyslovou školu, poté působil jako strojní zámečník, dílenský dispečer a následně dílenský mistr. V roce 1979 se stal předsedou odborů v závodě Škoda České Budějovice. Mezi lety 1979 a 1989 byl členem normalizační KSČ. Členství mu bylo nabídnuto v souvislosti s kariérním postupem. V listopadu 1989 byl zvolen do stávkového výboru a Občanského fóra. V roce 1990 opustil budějovickou Škodu a stal se vedoucím regionálního pracoviště Odborového svazu KOVO, od roku 2002 do roku 2010 byl předsedou největší odborové centrály ČMKOS.\n\nV roce 1996 byl zvolen senátorem za obvod Pelhřimov-Jindřichův Hradec. Znovu byl zvolen v letech 2002, 2008 a 2014. V současné době je jediným senátorem působícím v Senátu již od jeho vzniku. Působil jako místopředseda Výboru pro zdravotnictví a sociální politiku, od roku 2008 jako místopředseda Senátu. Vzhledem k souběhu více funkcí se vzdal části svých příjmů. V letech 2010, 2012, 2014 a potom znovu v roce 2016 byl zvolen předsedou Senátu Parlamentu ČR, je tedy formálně druhým nejvyšším ústavním činitelem.\n\nVe volbách do Senátu PČR v roce 2014 již počtvrté kandidoval za ČSSD v obvodu č. 15 – Pelhřimov. Se ziskem 36,29 % hlasů vyhrál první kolo a postoupil tak do kola druhého. V něm porazil poměrem hlasů 61,70 % : 38,25 % nestraníka za TOP 09 a STAN Iva Jahelku a zůstal tak senátorem. Dne 25. října 2014 mu skončil mandát senátora pro volební období 2008 až 2014 a tudíž mu skončil i mandát předsedy Senátu Parlamentu ČR. Zhruba o měsíc později, dne 19. listopadu 2014, však byl opět zvolen předsedou Senátu Parlamentu PČR, a to když v tajné volbě získal 70 hlasů ze 78 odevzdaných hlasů.\n\nDne 18. října 2016 byl Milan Štěch jedním ze signatářů „Prohlášení čtyř nejvyšších ústavních činitelů“ o územní celistvosti Čínské lidové republiky v souvislosti s návštěvou Dalajlámy v Česku. K této události se vztahuje kritika české veřejnosti a novinářů.\n\nPo volbách do Senátu PČR v roce 2016 opět obhájil křeslo předsedy Senátu Parlamentu PČR, když byl dne 16. listopadu 2016 zvolen 54 hlasy od 78 přítomných senátorů.\n\nDne 9. května 2017 Štěch prohlásil, že pokud prezident republiky Miloš Zeman do týdne neodvolá ministra financí a šéfa ANO Andreje Babiše, je Senát připravený podat ústavní žalobu proti prezidentu republiky. Prezidentův mluvčí Jiří Ovčáček v reakci na to uvedl, že „Vyhrožování prezidentu republiky je v demokratické společnosti nepřijatelné a neakceptovatelné.“\n\nDne 25. dubna 2018 vystoupil společně se senátorským klubem ČSSD proti záměru sociální demokracie vstoupit do koaliční vlády s hnutím ANO, v jejímž čele by stál trestně stíhaný premiér Andrej Babiš. Dne 14. listopadu 2018 byl po osmi letech ve funkci předsedy Senátu PČR nahrazen Jaroslavem Kuberou z ODS. V tentýž den se stal místopředsedou Senátu PČR (získal 74 z 80 odevzdaných hlasů, nejvíce ze všech místopředsedů). \n\nV srpnu 2019 bylo schváleno, že bude jako kandidát ČSSD obhajovat ve volbách do Senátu PČR v roce 2020 svůj mandát v obvodu č. 15 – Pelhřimov.\n\nPo předčasných volbách do Poslanecké sněmovny v říjnu roku 2013 se jako první nahlas postavil za předsedu strany Bohuslava Sobotku, kterého se pokusili na základě tzv. Lánské schůzky odstavit od moci členové vedení strany kolem hejtmana Michala Haška. Poté se stal jedním z členů vyjednávacího týmu ČSSD o nové vládě. \n\n"}
{"id": "322043", "url": "https://cs.wikipedia.org/wiki?curid=322043", "title": "Englerův systém", "text": "Englerův systém\n\nEnglerův systém je jeden z nejstarších rozsáhlých taxonomických systémů, které berou v úvahu i fylogenezi a evoluci. Engler při tvorbě svého systému navázal na Eichlerův systém.\nV díle Adolfa Englera, \"Syllabus der Pflanzenfamilien\" (1924) jsou rozlišovány tyto hlavní skupiny rostlin. \n\nTato část je známá také pod jménem Melchiorův systém.\n\n"}
{"id": "322046", "url": "https://cs.wikipedia.org/wiki?curid=322046", "title": "Umag", "text": "Umag\n\nUmag () je přístavní město, které leží na severozápadě poloostrova Istrie v Istrijské župě Chorvatska.\n\nUmag patří k poměrně starým evropským městům. Nejstarší zmínky o původně starořímské osadě pochází ze 7. století. Vojenská osada tehdy nesla jméno Sipar Humacum (Umacus). Až do počátku 10. století sužovaly místní obyvatelstvo ničivé nájezdy loupeživých pirátů. Po vypálení původní osady se obyvatelstvo opevnilo v místě dnešního Umagu (z té doby pochází dochované zbytky městských hradeb). Od 13. století patřilo město Benátské republice, od konce 18. století se dostal postupně pod rakouskou a italskou nadvládu a roku 1953 přešel pod Jugoslávii.\n\nMěsto má historické centrum. Je známé díky ATP turnaji mužů Croatia Open Umag, který se zde hraje vždy v červenci již od roku 1990.\n\nStarobylé jádro Umagu leží na poloostrůvku mezi dvěma mělkými zálivy. Severnější záliv funguje jako přístav s jachtařskou marinou. Nová část města se rozkládá na přilehlé pevnině.\n"}
{"id": "322049", "url": "https://cs.wikipedia.org/wiki?curid=322049", "title": "Speusippos", "text": "Speusippos\n\nSpeusippos (snad 407 př. n. l. Athény – 339 př. n. l. tamtéž) byl řecký filosof, synovec Platónův a po jeho smrti druhý scholarcha (představený) platónské Akademie.\n\nJeho prvním učitelem byl Isokratés, ale když se Platón roku 387 př. n. l. vrátil do Athén, stal se Speusippos členem Akademie a roku 361 doprovázel Platóna na jeho třetí cestě na Sicílii. Na smrtelné posteli ho Platón navrhl jako svého nástupce a škola to schválila. Vedl Akademii osm let až roku 339 př. n. l. zemřel. Jeho nástupcem se stal Xenokratés.\n\nZe Speusippova patrně rozsáhlého díla se zachoval jen zlomek spisu \"O pythagorejských číslech\". Z rozptýlených poznámek u jiných autorů se zdá, že Speusippos rozlišoval Jedno jakožto počátek věcí, kdežto Dobro přichází později, že měl větší pochopení pro studium přírody, zejména rostlin a živočichů, že ve ztraceném spise \"Quota\" navrhl klasifikaci živé přírody a že požitek nepovažoval za dobro. Aristotelés některé jeho názory zřejmě kritizuje, například v 7. a 12. knize \"Metafysiky\" a v \"Etice Nikomachově\". Snad tedy lze usoudit, že se už Speusippos obrátil k empirickému zkoumání a pozorování jednotlivého a udělal tedy krok od filosofie k vědě.\n\n\n"}
{"id": "322050", "url": "https://cs.wikipedia.org/wiki?curid=322050", "title": "August Wilhelm Eichler", "text": "August Wilhelm Eichler\n\nAugust Wilhelm Eichler, někdy také latinizovaným jménem \"Augustus Guilielmus Eichler\" (22. dubna 1839 Neukirchen – 2. března 1887 Berlín), byl německý botanik, který vytvořil taxonomický systém, který bere v úvahu i příbuznost mezi rostlinami, fylogenezi a evoluci. Rostliny rozdělil na nekvetoucí (Cryptogamae) a kvetoucí (Phanerogamae). Eichler také dále rozdělil Phanerogamae na Angiospermae a Gymnospermae a Angiospermae na Monocotyledonae a Dicotyledonae. Eichlerův systém byl základem Englerova systému, který byl hlavně v Evropě hodně užíván.\nEichler studoval na universitě v Marburgu, od roku 1871 byl profesorem na universitě ve Štýrském Hradci. V roce 1872 přijal místo na universitě v Kielu, kde zůstal až do roku 1878, poté se stal ředitelem herbáře na universitě v Berlíně. Významné jsou také Eichlerovy studie ohledně květů, hlavně souměrnost květu aj. v jeho práci Blütendiagramme. \n\n\nV roce 1869 byl August Wilhelm Eichler zvolen členem Německé akademie věd Leopoldina. Ta mu v roce 1876 udělila Cotheniovu medaili. Od roku 1880 byl řádným členem Pruské a od roku 1884 korespondujícím členem Bavorské akademie věd. V roce 1885 byl zvolen členem Americké akademie umění a věd.\n\n"}
{"id": "322052", "url": "https://cs.wikipedia.org/wiki?curid=322052", "title": "Romantismus (hudba)", "text": "Romantismus (hudba)\n\nHudební romantismus je označení hudebního slohu, který vznikl na přelomu 18. a 19. století z hudebního klasicismu v duchu impulsů uměleckého romantismu a v evropské hudbě dominoval až do prvních desetiletí století dvacátého. Romantická hudba je charakteristická zdůrazněnou emocionalitou, rozšířením a postupně i překročením tradiční harmonie, silnějším přijímáním impulsů z evropské lidové hudby a častým spojováním hudby s mimohudebními, obvykle literárními myšlenkami (programní hudba). Orchestr byl během 19. století neustále rozšiřován, aby umožnil vyjádřit stále jemnější citové odstíny, tak i vyvolat mohutný dojem při plném nasazení všech nástrojů.\n\nMezi české skladatele hudebního romantismu patří především Bedřich Smetana, autor mj. cyklu symfonických básní \"Má vlast\", a dále Antonín Dvořák, který složil symfonické básně \"Polednice\", \"Vodník\", \"Zlatý kolovrat\" a \"Holoubek\" na motivy Erbenových balad.\n\nZe světových skladatelů romantické hudby můžeme zmínit Franze Schuberta, Johanna Strausse, Roberta Schumanna, Richarda Wagnera, Fryderyka Chopina, Ference Liszta nebo Petra Iljiče Čajkovského a Nikolaje Rimského-Korsakova. Některá díla Ludwiga van Beethovena se již také řadí mezi díla romantická, zejména od jeho 3. symfonie Eroica.\n"}
{"id": "322055", "url": "https://cs.wikipedia.org/wiki?curid=322055", "title": "Josef Kalbáč", "text": "Josef Kalbáč\n\nJosef Kalbáč (* 17. února 1940, Třebohostice) je český politik (KDU-ČSL), bývalý senátor a poradce prezidenta Václava Klause.\n\nOd mládí pracoval v zemědělství, dálkově vystudoval vysokou školu zemědělskou. Již od roku 1968 je členem lidové strany, za niž byl po mnohaletém působení v místní samosprávě zvolen v roce 2003 senátorem za obvod Strakonice. V senátu patřil k nejvýraznějším kritikům Lisabonské smlouvy. V prezidentských volbách v roce 2008 podpořil prezidenta Václava Klause.\n\nVe volbách v roce 2008 ve svém senátním obvodu postoupil do druhého kola, ale v něm jej těsně porazil kandidát ČSSD.\n\nV březnu 2009 potvrdil mluvčí prezidenta Václava Klause Radim Ochvat, že Kalbáč působí jako externí poradce prezidenta.\n\n"}
{"id": "322056", "url": "https://cs.wikipedia.org/wiki?curid=322056", "title": "Ašské noviny", "text": "Ašské noviny\n\nAšské noviny byly nezávislým čtrnáctideníkem, který vydávalo Ašské kulturní středisko (AKS).\n\nPoprvé se Ašské noviny objevily v roce 1990, a byly vydávány až do roku 2000, kdy několik čísel vycházelo paralelně s Listy Ašska. Poté je tento týdeník zcela nahradil.\nNa rozdíl od Listů Ašska, se Ašské noviny většinou zaměřovaly jen na dění v Aši.\nAšské noviny měli několik pravidelných rubrik, například \"\"Ptáte se\"\", \"\"Téma\"\", \"\"Kultura\"\", \"\"Anketa\"\" nebo \"\"Sport\"\". Stálá byla také soukromá a firemní inzerce, či informace o zdravotních pohotovostech. Na první straně se většinou objevovala i soutěž o finanční částky. Ašské noviny měly obvykle 12 až 16 stran, a v roce 2000 stály 5 korun českých.\n\nŠéfredaktorkou Ašských novin byla Lenka Lumpeová a redaktorkou Jiřina Kaloušová.\nRedakce se nacházela v budově Ašského kulturní střediska (AKS) v Karlově ulici v Aši.\nTisk Ašských novin zajišťovala společnost Skyepress - tiskárna Halla, Cheb.\n\n"}
{"id": "322058", "url": "https://cs.wikipedia.org/wiki?curid=322058", "title": "Kirsten J. Bishop", "text": "Kirsten J. Bishop\n\nKirsten Jane Bishop (* 6. března 1972, Melbourne) je australská spisovatelka fantasy řazená k hnutí New Weird. Také se věnuje ilustrátorství a je autorkou několika knižních obálek. V současné době žije v thajském Bangkoku. Její román Vryté město byl nominován na World Fantasy Award.\n\n\n"}
{"id": "322059", "url": "https://cs.wikipedia.org/wiki?curid=322059", "title": "Gaspard Gourgaud", "text": "Gaspard Gourgaud\n\nBaron Gaspard Gourgaud (14. listopadu 1783 Versailles – 25. července 1852 Paříž) byl francouzský generál, věrný Napoleonovi I.\n\nGourgaud byl synem hudebníka, člena dvorní kapely Ludvíka XVI.. Vzdělání nabyl na Polytechnice (1799) a poté v dělostřelecké škole v Chalons. Do armády vstoupil roku 1802 jako poručík 7. pluku artilerie. Roku 1803 pak přešel do 6. pluku jízdního dělostřelectva a účastnil se tažení roku 1805 (u Slavkova 2. prosince 1805 raněn). Aktivně se podílel i na tažení 1806–1807: bitvy u Jeny (14. října 1807), Pultusku (26. prosince 1806), Ostrolenky (16. února 1807), Friedlandu (14. června 1807). Roku 1808 byl převelen na Pyrenejský poloostrov a vyznamenal se u Zaragozy (20. února 1809), kde přinutil nepřítele ke kapitulaci.\n\nV tažení roku 1809 vynikl v bitvách u Abensbergu (20. dubna 1809), u Eckmühlu (22. dubna 1809), u Aspern (21.–22. května 1809) a u Wagramu (5.–6. července 1809). Roku 1811 byl Gourgaud vyslán na průzkum do Gdaňska (Danzig) – po předložení perfektní zprávy o cestě jej Napoleon jmenoval svým pobočníkem. V této funkci se pak Gourgaud účastnil ruské kampaně roku 1812 – raněn u Smolenska (16.–17. srpna 1812), bojoval u Borodina (7. září 1812), vyznamenal se při přechodu Bereziny (26.–29. listopadu 1812). Byl i účastníkem německého tažení roku 1813 (bitva u Drážďan, 26.–27. srpna 1813). V bitvě u Lipska (16.–19. října 1813) se svou chladnokrevností opět vyznamenal. Následujícího roku v bitvě u Brienne (29. ledna 1814) zachránil císaři život, když oddíl kozáků proniknul až k císařské suitě a přední útočník zamířil píkou na císaře. Gourgaud jej přesným výstřelem z pistole zneškodnil.\n\nPo Napoleonově abdikaci se podřídil Bourbonům, ale po návratu Napoleona z Elby se opět bez váhání k němu přidal. Byl jmenován generálním adjutantem. Prodělal po boku Napoleona tažení, končící bitvou u Waterloo (18. června 1815). Během tažení byl povýšen do hodnosti brigádního generála. Následně doprovázel Napoleona na ostrov Svatá Heleny. Po třech letech však odjel (1818) zpět do Anglie, kde vydal publikaci \"”La Campagne de 1815”\", česky Tažení 1815 – (Londýn 1818). Tím Gourgaud tak rozzuřil vévodu z Wellingtonu, že byl nucen opustit Velkou Británii a přesídlil do německého Cuxhavenu . Až roku 1821 mu byl povolen návrat do Francie.\n\nSpolečně s Montholonem vydal obsáhlou publikaci \"\"Mémoires pour servir à l'histoire de France sous Napoléon, écrits à Sainte Hélène sous la dictée de l'empereur heraus\"\", česky Paměti pro službu dějinám Napoleonské Francie, psané na Svaté Heleně za diktátu císařova (8sv., Londýn a Paříž, 1822–1824). Po červencové revoluci roku 1830 opět vstoupil do armády a stal se velitelem dělostřelectva pařížské posádky. Roku 1832 jej jmenoval král Ludvík Filip svým pobočníkem a roku 1835 jej povýšil do hodnosti generálporučíka. Nakonec byl jmenován členem komise pověřené organizací převozu Napoleonových ostatků do Francie (1840) a dalším rokem byl přijat do komory pairů. Po únorové revoluci roku 1848 byl postaven mimo službu, ale roku 1849 byl zvolen do Ústavodárného shromáždění. Generál Gourgaud je pohřben na hřbitově Pére Lachaise.\n\n"}
{"id": "322064", "url": "https://cs.wikipedia.org/wiki?curid=322064", "title": "Organotrofie", "text": "Organotrofie\n\nOrganotrofie (z řec. τροφή - výživa) je způsob získávání redukčních ekvivalentů (uhlíku pro svůj růst a vývoj) z organických látek. Organismy s tímto způsobem získávání energie nazýváme organotrofy. Pokud čerpají energii ze světla, jedná se o fotoorganotrofii, pokud z exergonických chemických reakcí (např. rozklad organických látek), pak se jedná o chemoorganotrofii. Organismy nepatřící mezi organotrofy patří mezi litotrofy.\n\n"}
{"id": "322065", "url": "https://cs.wikipedia.org/wiki?curid=322065", "title": "Charles Percier", "text": "Charles Percier\n\nCharles Percier (22. srpna 1764 – 5. září 1838, Paříž) byl francouzský architekt a interierový tvůrce. Úzce spolupracoval se svým studijním kolegou Pierre-Francois–Leonardem Fontainem a oba pracovali zejména na zakázky Joséphine de Beauharnais a samotného Napoleona Bonaparte. Během konsulátu byli vytíženi zejména přestavbou zámku Malmaison u Paříže. V době prvního císařství se proslavili nejvíce stavbou Arc de Triomphe du Carrousel u Louvru v Paříži. Percier je považován za největšího architekta období empíru.\n\nPercierovo vzdělání na École Royale Gratuite de Dessin v Paříži v letech 1773 až 1779 znamenalo první umělecký stupeň jeho kariéry, která příkře stoupala až k funkci architekta Napoleona I. a nejvýznačnějšího návrháře dekorativního umění své doby. Na zmíněné škole, založené 1766 malířem Jean-Jacques Bachelierem (1724-1806) se kladl důraz na tvorbu italské vrcholné renesance, manýrismu a stylu Ludvíka XIV.. Od roku 1779 pak studoval Percier na Académie royale d'architecture v Paříži. Jeho učiteli zde byli Antoine-François Peyre, zvaný \"Peyre mladší\" (1739-1823) a profesor J. D. Le Roy (1724-1803). Současně pracoval pro P. A. Pârise (1745-1819), a tam si u tohoto předního architektonického kreslíře zdokonalil svou rýsovací a kreslířskou techniku. V roce 1786 byl vyznamenán akademií Římskou cenou, spojenou s dlouhodobým studijním pobytem v Římě. Tam pobýval v letech 1786-1791 na Académie de France à Rome. \n\nPo návratu do Paříže vypracoval návrh na výzdobu Opery v Paříži, upozornil na sebe odbornou veřejnost a vysloužil si pověst moderního umělce. Do návratu Fontaina z Londýna, kde pobýval v emigraci (návrat 1796), pracoval ve spolupráci s Claudem-Louis Bernierem (1755-1830). Otevřel si atelier výtvarných umění a po dobu 22 let zde vyučoval. Žáci atelieru během let získali 18 Římských cen. Roku 1811 byl Percier zvolen členem Akademie.\n\n(s Fontainem):\n"}
{"id": "322070", "url": "https://cs.wikipedia.org/wiki?curid=322070", "title": "Tsodilo", "text": "Tsodilo\n\nTsodilo je malé pohoří v poušti Kalahari v Botswaně, které je pro množství dávnověkých památek na lidské osídlení součástí kulturního dědictví UNESCO.\n\nS výškou 1489 m n. m. patří mezi 3 nejvyšší hory Botswany, spolu s Otse Hill (1491 m n. m.) a Monalanong Hill (neověřených 1494 m n. m.).\n\nTsodilo se nachází v severozápadní části Botswany poblíž hranic s Namibií. Pohoří poskytuje řadu příležitostí k úkrytu; i z tohoto důvodu se zde lidé usazovali už nejméně před 100 000 lety. I když archeologické nálezy nevypovídají o dlouhodobém, kontinuálním osídlení trvajícím desítky tisíc let, pozůstatků po lidském osídlení je zde velké množství. Na území kolem 10 km² bylo nalezeno kolem 4500 skalních maleb, přičemž nejstarší sahají poměrně hluboko do doby kamenné a ty nejmladší pochází z 19. století.\nPro Sany, tradiční obyvatele těchto končin, je pohoří Tsodilo posvátné a zdejší hory nazývají „Hory Bohů“. I podle archeologických nálezů byla oblast napříč tisíciletími kultovním místem. Tři ze čtyř skalnatých vrcholů jsou podle místní tradice pojmenovány \"Muž\", \"Žena\" a \"Dítě\".\n\n\n"}
{"id": "322071", "url": "https://cs.wikipedia.org/wiki?curid=322071", "title": "Sublunární sféra", "text": "Sublunární sféra\n\nSublunární sféra (z latinského \"sub\", pod, a \"luna\", Měsíc) je staré označení pro celou oblast Země a všeho, co je a co se děje \"pod\" oběžnou dráhou Měsíce. Všechno v sublunární oblasti se skládá ze čtyř živlů, země, vody, ohně a vzduchu. \"Nad\" ní začíná oblast supralunární čili nebeská, tvořená éterem, kde podle starého přesvědčení vládnou jiné poměry. \n\nToto starověké a středověké přesvědčení definitivně zrušil až Galileo Galilei objevem slunečních skvrn, Tycho de Brahe studiem komet a Johannes Kepler předpokladem, že i nebeská tělesa jsou hmotná a stejné povahy jako tělesa na Zemi.\n"}
{"id": "322073", "url": "https://cs.wikipedia.org/wiki?curid=322073", "title": "Jacques Nicolas Billaud-Varenne", "text": "Jacques Nicolas Billaud-Varenne\n\nJacques Nicolas Billaud-Varenne, někdy také Jean Nicolas (23. dubna 1756, La Rochelle, Francie — 3. června 1819, Port-au-Prince, Haiti) byl francouzský revolucionář a politik; hlavní viník zářijového masakru (1792), jako předseda Konventu předvolatel Marie Antoinetty před revoluční tribunál (1793).\n\nByl synem zámožného právníka, nejprve prokurátora, později advokáta. Po bouřlivém dospívání příslušníka zlaté mládeže, vstoupil do mnišského řádu oratoriánů. Stal se studijním vedoucím kláštera v městečku Juilly. Určitý čas žil dle řádových stanov v pokoře a zbožnosti a v řádu vystudoval práva. Roku 1783 opouští řeholi a roku 1785 se stal advokátem v Paříži. Dalším rokem uzavřel sňatek s dcerou velkostatkáře z Verdunu a připojuje příjmení své ženy k svému (Varenne) a stal se zámožným a váženým měšťanem.\n\nFrancouzskou revoluci přivítal s nadšením. Byl autorem řady letáků, útočících proti církvi a proti aristokracii. Roku 1791 byl jmenován soudcem 4. pařížského obvodu a sblížil se s Dantonem, Maratem a Robespierrem. Vedl jakobínský klub a byl jedním z původců útoku na Tuileries 10. srpna 1792. Spolu s Dantonem zorganizoval tzv. zářijové masakry. V Konventu požadoval okamžitou popravu krále, významně přispěl pádu girondistů a obžaloval generála Custine, Houcharda a řadu dalších spolu s četnými jejich podřízenými, adjutanty a úředníky s kterými přišel při svých inspekčních cestách do styku a které vybíral namátkou. V době Hrůzovlády byl předsedou Konventu a členem Výboru pro veřejné blaho. Na jeho přání byli předvoláni před revoluční tribunál vévoda Ludvík Filip II. Orleánský, královna Marie Antoinetta (proces s Marií Antoinettou) a četné další oběti krvelačného běsnění. Přestože byl pouhou kreaturou Robespierra, vykonávající špinavou práci, v době thermidorského převratu 27. července 1794 se podílel na jeho pádu. \n\nPo převratu však přece byl zatčen, ale díky četným kontaktům se vyhnul gilotině a byl odsouzen k deportaci do Cayenne (1. srpna 1795). Roku 1799 byla vyhlášena rozsáhlá amnestie, která zahrnovala i Billauda-Varenne. Ten ji však odmítl a zůstal v pustinách Guayany. Roku 1816 odjel do New Yorku a pokusil se kontaktovat francouzské emigranty. Všude se ale setkal s pohrdavým odmítáním a proto odjel na Santo Domingo, kde obdržel od prezidenta Petiona malou penzi. V Port-au-Prince také zemřel. Roku 1821 jeho jménem vydané paměti jsou podvrhem.\n\n\n"}
{"id": "322079", "url": "https://cs.wikipedia.org/wiki?curid=322079", "title": "Andie MacDowell", "text": "Andie MacDowell\n\nRosalie Anderson „Andie“ MacDowell (* 21. duben 1958 Gaffney, Jižní Karolína, USA) je americká herečka.\n\nNarodila se v Jižní Karolíně Paulině Johnstonové a Marionovi St. Pierre MacDowellovi jako nejmladší ze čtyř sester. Když jí bylo šest, rodiče se rozvedli, z její matky se stala alkoholička, v roce 1982 pak zemřela na infarkt myokardu. Ve dvaceti odešla z vysoké školy a začala pracovat jako modelka.\n\nSvůj filmový debut si odbyla ve filmu \"Příběh Tarzana, pána opic\", kde ji ale dabovala Glenn Close, protože měla silný jižanský akcent. Pak získala roli ve filmu \"Eliášův oheň\", ale vypadalo to, že se její kariéra zastavila. V roce 1989 ji ale Steven Soderbergh obsadil do svého nezávislého filmu \"Sex, lži a video\", který jí zajistil přízeň kritiky a vynesl jí další role ve filmech jako \"Zelená karta\", \"Objekt krásy\" nebo \"Prostřihy\". Jejími nejúspěšnějšími filmy jsou \"Na Hromnice o den více\" a \"Čtyři svatby a jeden pohřeb\".,\n\nByla dvakrát vdaná. Z prvního manželství má syna Justina a dcery Rainey a Sarah Margaret.\n\n"}
{"id": "322081", "url": "https://cs.wikipedia.org/wiki?curid=322081", "title": "Holubí pošta", "text": "Holubí pošta\n\nHolubí pošta, dopravování zpráv pomocí holuba domácího, případně dopravování zpráv pomocí jiných druhů vycvičených ptáků, byla dlouhou dobu lidských dějin prakticky nejrychlejším způsobem dopravování zpráv. Její nevýhodou však bylo jednak to, že holub unese jen velmi omezený náklad, jednak to, že se dokáže vracet pouze na místo, kde vyrostl. Holub je využitelný tedy jen na doručení zpráv s cílem v místě domovského holubníku. Dnes má holubí pošta jen malý praktický význam, jde spíš o sport a koníček.\n\nPro filatelistický trh (i v Československu) byl vydáván zvláštní druh poštovních cenin (pigeongram). Byly jednorázové, velmi lehké a velikostí uzpůsobené tvaru pouzdra neseného holubem.\n\n\n"}
{"id": "322083", "url": "https://cs.wikipedia.org/wiki?curid=322083", "title": "Řasovky", "text": "Řasovky\n\nŘasovky (\"Perenosporomycota\", \"Diplomastigomycotina\"), též oomycety (\"Oomycota\"), je třída (případně kmen) eukaryotických organismů z kmene \"Heterokontophyta\", říše \"Chromalveolata\".\n\nJsou na první pohled podobné houbám, ale nejsou s nimi příbuzní, plastidy ztratily druhotně. Vegetativní stádium je nejčastěji vláknité mycelium bez přihrádek mezi buňkami. Buněčná stěna je z polyglukanů a celulózy. Oomycety mohou být saprotrofové či paraziti a žijí ve vodě i na souši.\n\nOomycety jsou schopné jak pohlavního, tak nepohlavního rozmnožování. Při tom nepohlavním vznikají na vlákně výtrusnice (sporangia), z nichž se uvolňují bičíkaté zoospory. Navíc jsou schopné vegetativně se rozmnožit rozpadem svých vláknitých stélek.\n\nPři rozmnožování pohlavním se tvoří pohlavní orgány, tzv. gametangia, tedy buď samčí jednobuněčné antheridium či oogonium. Oogonium obsahuje samičí pohlavní buňky (oosféry), které jsou oplozeny a vzniká diploidní a mají tlustý obal. Z nich časem vzniká diploidní mycelium.\n\n\n"}
{"id": "322084", "url": "https://cs.wikipedia.org/wiki?curid=322084", "title": "Poštovní holub", "text": "Poštovní holub\n\nPoštovní holub je plemeno holuba domácího, šlechtěné pro vynikající prostorovou orientaci a schopnost návratu domů z velkých vzdáleností. K přenášení zpráv holubí poštou byli holubi využíváni už od starověku, k poštovním účelům byli využíváni ptáci různých plemen i typů, především ze skupiny bradavičnatých plemen. Současný poštovní holub je specializované plemeno šlechtěné v Belgii a v Anglii v 18. a 19. století z tehdejších holubů používaných k poštovním účelům a na jeho vzniku se podílela kromě jiných i plemena kariér, dragoun, bagdety, někteří rejdiči a rackové.\n\nJe to prošlechtěné plemeno s ustáleným exteriérem a jednotným, mezinárodně uznávaným vzorníkem. Mezinárodní vzorník je mezi holubími plemeny výjimkou. Poštovní holub se podobá holubovi skalnímu, jeho vzhled je zcela podřízen výkonu, rychlosti a vytrvalosti v letu. Nejdůležitějším exteriérovým znakem je trup, který musí být pevný, s těžištěm v přední části, s širokou a vyklenutou hrudí. Tvar těla je aerodynamický a vyvážený. U ptáků se vyžaduje dobré osvalení, křídla jsou krátká, silná a dobře opeřená, s co nejširšími loketními letkami. Hlava poštovního holuba je výrazná, zakulacená, s živýma výraznýma očima. Barva duhovky není ve vzorníku předepsána. Zobák by měl být velký přiměřeně k hlavě, ozobí je dobře ojíněné a suché. Ocas, nohy i hmotnost holuba jsou úměrné trupu. Poštovní holub se chová ve všech barevných a kresebných rázech.\n\nModerní poštovní holub je především sportovní plemeno. V letu dosahuje rychlostí 80-100 km/h a během jednoho dne se dokáže vrátit i ze vzdáleností blížících se 1000 km. U špičkového poštovního holuba jsou jeho vrozené schopnosti upevňovány výcvikem i samotnými závody. Poštovní holub má též schopnost polařit a je možné jej chovat i v extenzivních chovech, ale v tom případě se od nich velký sportovní výkon nedá očekávat.\n\nPtáci jsou vystavováni ve dvou kategoriích: standard a sport. V kategorii sport se holubi hodnotí jen podle dosažených výkonů a exteriér je spíš podružný. V kategorii standard se hodnotí exteriér ptáků, ale ke vstupu na výstavu musí i tito holubi nalétat předepsaný počet tzv. vítězných kilometrů, kdy se holub musí umístit mezi 20 % prvních holubů na jednotlivých závodech.\n\n"}
{"id": "322086", "url": "https://cs.wikipedia.org/wiki?curid=322086", "title": "Hamburger (rozcestník)", "text": "Hamburger (rozcestník)\n\nHamburger je slovo používané převážně k označení amerického pokrmu. Má však i řadu dalších významů:\n\nInstituce, jejichž jména byla odvozena od německého města Hamburg (\"Hamburger\" znamená německy \"hamburský\")\n\n\n"}
{"id": "322088", "url": "https://cs.wikipedia.org/wiki?curid=322088", "title": "Politický systém Švýcarska", "text": "Politický systém Švýcarska\n\nŠvýcarský politický systém vycházející z federální ústavy a kantonálních ústav je zcela specifický.\n\nŠvýcarsko je zemí s jedinečným historickým vývojem, který předurčil jeho zvláštní postavení v mezinárodním systému, zejména pak jeho neutrální status. Švýcarský ústavní a politický systém je často pokládán za příklad k následování. Důvodem tohoto vnímání může být dojem, že společenské vztahy jsou konstituovány na základě předstátního „čistého a přirozeného“ uspořádání (\"paradis perdu\" – ztraceného ráje). To je také jeden z důvodů, proč je švýcarský politický systém nejednoznačně zařaditelný, obecně se hovoří o demokracii sui generis.\n\nŠvýcarský stát se do dnešní podoby formoval dlouhá staletí, v nichž bylo nutné bránit vnější hranice pro přežití, které mohlo být zajištěno jen spojením sil a dohodou. V roce 1291 zakládají tři původní „horské“ kantony Uri, Schwyz a Unterwalden tzv. \"Věčnou alianci\", která plnila zmíněnou funkci obrany proti vnějšímu nebezpečí. Aliance se následně změnila v unitární stát jako důsledek vojenských úspěchů ve válkách se sousedními Burgundy a Italy. K rozšíření konfederace pak docházelo na základě bilaterálních a multilaterálních smluv s novými členy. Nebylo výjimkou, že přistoupení bylo vynucené po prohrané válce s konfederací. Významným mezníkem se stal rok 1648, kdy po vestfálském míru získává Švýcarsko plnou neutralitu na Německém císařství. Následný poměrně klidný vývoj byl zastaven až napoleonskými válkami v roce 1798. Jejich důsledkem byla oktrojovaná ústava, která zaváděla unitární strukturu státu – v této souvislosti se hovoří o tzv.\" Helvétské republice\". Napoleonova ústavní reforma degradovala postavení kantonů na úroveň administrativních správních celků francouzských departementů. Tato státoprávní reforma vyvolala tak silný odpor, že již v roce 1803 bylo Švýcarsku umožněno obnovit konfederaci. Vídeňský kongres roku 1815 přinesl zemi neutralitu, kterou uznaly všechny velmoci a následovalo další územní rozšíření, když se k třinácti kantonům připojily další. Zápletku v polovině 19. století (1847) zinscenovaly tzv. \"katolické kantony\", které se snažily odtrhnout od konfederace, v níž byla moc držená protestanty a vytvořily vlastní spolek – \"Sonderbund\". Napětí mezi dvěma stranami přerostlo v krátkou občanskou válku, po jejímž skončení byla přijatá nová ústava v roce 1848. Jejím hlavním posláním bylo napříště zabránit válečnému řešení vnitřních sporů na základě kulturní, jazykové nebo náboženské rozdílnosti. Od přijetí ústavy (1848) došlo jenom k jediné její celkové revizi v roce 1874, kdy se dostalo významného navýšení pravomocí orgánům centrální moci. Naopak k novelizacím ústavy docházelo poměrně často (do roku 1995 to bylo 130 změn ústavy).\n\nŠvýcarský politický systém se vyznačuje zejména:\n\n\nZměny ve švýcarské ústavě a fungování ústavních institucí znamenají z dnešního hlediska zařazení Švýcarska mezi \"federace\", tj. mezi složené státy, v nichž drží plnou suverenitu federace jako celek. Přesto si kantony uchovávají relativně významné autonomní kompetence, např. právo vydávat zákony ve věcech, které nejsou v kompetenci federace. Postoupení pravomocí od kantonů k orgánům ústřední moci bylo zdlouhavé a postupné, avšak v období 1874-1987 se jednalo o přesun dvou třetin pravomocí směrem k centru. Federace tak mimo jiné získala kompetenci přerozdělovat státní rozpočet do rozpočtů kantonálních.\n\n\"Základní dělbu moci lze zjednodušit takto:\"\n\n\n\n\n\"Kantony se také podílí na tvorbě federálních rozhodnutí zejména prostřednictvím:\"\n\n\n\n\nKantony mají svou vlastní ústavu a zákonodárství. Rozdíly lze spatřovat např. ve formě vlády. V některých kantonech funguje parlamentní forma, v jiných zůstala tradiční forma obecných shromáždění - \"Landsgemeinden\". Odlišný je i volební systém kantonů \n\n\"Kořeny přímé demokracie vyrůstají ze tří pilířů:\"\n\n\n\n\n\"Itálie\"\n\nFormy středověkých obecních shromáždění (\"vicini\") byly různé. V italských společenstvích ve 12. století se jednalo o tzv. \"consilia\", jejichž cílem bylo vytvořit zastupující orgán, kterému by bylo svěřeno právo rozhodování o věcech veřejných.\n\"Švýcarsko\"\n\nV prvních švýcarských kantonech – \"Landsgemeinden\" bylo zvyklostí pořádat shromáždění, která rozhodovala o obraně, přijímání nových členů atd. Výhradními členy byli jen muži s právem nosit zbraň. Dodnes se tato forma zachovala v pěti kantonech, ale s jistým folklórním nádechem.\nO několik staletí později se staly ideály francouzské revoluce (zejména modelem Direktoriátu) a používání ústavních referend v několika amerických státech zdrojem pro přijetí švýcarské ústavy z roku 1798. První federální referendum bylo uskutečněno v roce 1802 a jeho předmětem bylo právě schválení druhé švýcarské ústavy. Nová ústava byla přijata i přesto, že většina voličů se vyjádřila proti ní. Interpretace vítězné většiny se totiž opřela o tvrzení, že ti voliči, kteří se nezúčastnili hlasování, se vyjádřili pro přijetí návrhu. \"„Mlčící většina“\" se tak ukázala být konstitučně relevantní.\nV současnosti lze referenda rozdělit na federální, kantonální a místní. Jinou stratifikací je rozdělení na referenda obligatorní (závazná) a fakultativní (nezávazná), referendum o změně ústavy a referendum o přijetí zákona.\n\nÚstava z roku 1848 obsahovala předpoklad povinných referend o každé změně ústavy a konání nezávazného referenda při návrhu alespoň 30 000 občanů (od roku 1977 bylo kvórum zvýšeno na 50 000 občanů), nebo osmi kantonů. K rozšíření nezávazného referenda došlo v roce 1921, kdy mu musely být postoupeny všechny mezinárodní smlouvy na dobu neurčitou (od roku 1977 došlo k rozšíření i o jiné mezinárodní smlouvy). V roce 1949 bylo přijato, že nezávazné referendum se nadále může týkat všech usnesení Federálního shromáždění, avšak pokud takové usnesení deroguje ústavu, pak musí být do jednoho roku schváleno závazným referendem, jinak pozbývá účinnosti (příčinou tohoto opatření byla předválečná praxe, kdy se ústava měnila bez potvrzení v referendu).\n\n\"Institut lidové iniciativy\", kterým lze požadovat revizi federální ústavy po sebrání 50 000 podpisů (od roku 1977 100 000 podpisů), byl zaveden v roce 1891.\n\nV\" kantonech existuje několik institutů přímé demokracie:\"\n\n\nVýsledek referenda je vždy nejistý, takže o něm lze hovořit jako o limitujícím faktoru politické moci. Dále je projevem vyšší legitimity přijatého rozhodnutí a také je sjednocujícím prvkem politického systému, který sestává z rozdělených frakcí občanů právě tím, že se vyjadřují ke společným otázkám politiky.\n\nNa druhé straně je referendum silným vetem nebo blokujícím faktorem občanů, tam kde již vyjádřily politické elity souhlas nebo konsenzus. Politická opozice, skrze fakultativní referendum, může znovunastolit jakoukoli ožehavou otázku a tím se stát iniciátorem nového kola jednání, která jsou uzavřena politickým kompromisem. Umění spoluvytvářet politické kompromisy je podstatou tzv. konkordanční demokracie, jejímž je Švýcarsko představitelem.\n\nSamotné instituty lidové iniciativy jsou finančně nákladné, vyžadují dobrou přípravu a odbornost od občanů, kteří je iniciují. Návrh na referendum může být odložen např. z formálních či obsahových nedostatků. Do roku 1987 byly známé případy, kdy byl takový návrh odložen, aby následně v té samé podobě byl přijat příslušným (federálním) orgánem. Nyní již existují opatření, která tomu zabrání.\n\nPokud je koncept vzešlý z lidové iniciativy přijatý v referendu, tak následuje fáze, která má za úkol standardizovat návrh do podoby zákona. Tak např. \"v referendu konaném v roce 1994, které požadovalo přijetí zákona na ochranu alpské zóny proti negativním důsledkům tranzitní automobilové dopravy a aby bylo do deseti let po přijetí návrhu zboží přepravováno po železnici, se ukázaly problémy. I když byl návrh v referendu přijat, tak se následná normalizace do formy zákona musela zastavit, protože se ukázalo, že je Švýcarsko vázáno mezinárodními smlouvami o přepravě, které mají větší právní sílu než by měl koncipovaný zákon.\"\n\nLze říci, že návrh lidové iniciativy má na federální úrovni jen malou šanci na úspěch, mnohem větší naděje je však v kantonální sféře. Zajímavým zjištěním je, že fakultativní referenda využívají více pravicové strany a hnutí, lidové iniciativy naopak levicová uskupení a od 90. let 20. století i extrémní pravice.\n\nIndividuální hlava státu neexistuje. Výkonným orgánem státní moci je Federální rada, která v určených případech plní funkci hlavy státu.\n\nFederální rada sestává ze sedmi členů volených na společném zasedání obou komor Federálního shromáždění, které představuje zákonodárný orgán federace. Funkční období členů Federální rady je stejné s délkou mandátu členů obou komor federálního parlamentu, a to 4 roky a všichni členové Federální obvykle bývají zároveň i členy parlamentu. Pokud nějaký člen Federální rady uvolní své místo, tak na dalším zasedání Federálního shromáždění je zvolen jeho nástupce. Žádný z kantonů nesmí mít ve Federální radě více než jednoho zástupce (na základě ústavní změny z roku 1931). Tradice, podle které měly v této radě pokaždé své zástupce kantony Bern, Curych a Vaud byla po druhé světové válce opuštěna, přesto je nadále zachována náboženská, jazyková a geografická vyváženost. Od roku 1959 do roku 2003 měla federální rada stále stejné složení čtyř politických stran, ve Švýcarsku nazývané \"magická formule\" (\"formule magique\"). \nOd roku 1998 je volen na jeden rok jeden z členů Federální rady do pozice prezidenta Federální rady (první byla žena). Prezident ani viceprezident (volený s prezidentem) nesmí být po ukončení ročního mandátu ihned znovuzvoleni. Federální rada je kolektivním orgánem – prezident je vůči ostatním členům v pozici \"prvního mezi rovnými\" s výkonem čestných funkcí. Prezident nemá např. pravomoc rozpustit parlament, jmenovat členy vlády atd.\n\nSedm členů Federální rady stojí v čele ministerstev: ministerstvo zahraničních věcí, ministerstvo vnitra, spravedlnosti a policie, ministerstvo obrany, ochrany obyvatelstva a sportu, ministerstvo financí, ministerstvo hospodářství, ministerstvo životního prostředí, dopravy, energetiky a spojů.\n\nFederální rada zastává funkce federální vlády a současně hlavy státu (reprezentuje stát navenek), dále rozhoduje spory v oblasti rozhodnutí ministerstev a kantonů, garantuje dodržování ústav kantonů, a zkoumá kantonální legislativní agendu. Přestože je odpovědná za armádu (velí jí v době války), tak nemá pravomoc udržovat stálou armádu, která má neprofesionální charakter.\nSpolečným institucionálním prvkem vlády a parlamentu je Federální kancléřství v čele s \"kancléřem\", kterého volí na čtyři roky federální shromáždění. Ten řídí společný sekretariát federální rady a Federálního shromáždění a podléhá instrukcím Federální rady.\n\nVzájemné vztahy rady a shromáždění jsou ve Švýcarsku zcela specifické. Někteří politologové se domnívají , že se jedná o \"hybridní politický systém kombinující prezidentské prvky s prvky parlamentního systému\". Jiní hovoří o \"systému direktoriální vlády\" , který má původ ve francouzském Direktoriu z konce 18. století. Dalšími označeními jsou vláda shromáždění nebo vláda konventu. Nejdůležitější charakteristikou takového systému je to, že ačkoli je vláda přímo volená orgánem zákonodárné moci – a je na něm závislá -, tak i přesto má lepší postavení než vláda v čistě parlamentním systému. „Výhodnost“ je dána tím, že vláda není politicky odpovědná parlamentu a nemůže být odvolána v průběhu funkčního období. Federální rada musí Federálnímu shromáždění předkládat roční zprávu, je podrobená jeho kontrole a právě na něm zakládá svou legitimitu. Švýcarská reálná praxe však znamenala ještě větší zisk moci vlády na parlamentu, než se dá předpokládat z ústavy.\n\n\"Faktory vedoucí k tomuto stavu jsou:\"\n\n\nZákonodárnou moc ve Švýcarsku vykonává dvoukomorové Federální shromáždění. Z ústavy vyplývá, že se jedná o vrcholný zákonodárný orgán limitovaný právy lidu a kantonů.\nNárodní rada je komorou, která je složená z 200 poslanců, kteří reprezentují občany jakožto obyvatele celé země bez ohledu na kantonální příslušnost. Od roku 1919 je volena na základě \"proporčního volebního systému \" (do té doby byla volena většinovým systémem).\n\n\"(Někteří čeští autoři užívají překladu: Rada kantonů nebo Rada stavů.)\"\n\nRada států je komorou , která má celkově 46 poslanců, kteří zastupují občany jakožto obyvatele kantonů na federální úrovni. Každý kanton deleguje 2 poslance a každý polokanton (demi-canton) jednoho poslance. Z toho vyplývá, že 20 kantonů zastupuje 40 poslanců a 6 polokantonů deleguje 6 poslanců, celkově 46 poslanců.\n\nRada států je volena různým volebním systémem podle rozdílných kantonálních ústav a zákonů. Takže někde je volba uskutečněná většinovým systémem ve všeobecných volbách, jinde se jedná o volbu nepřímou kantonálními parlamenty, v některých polokantonech se generují poslanci na shromáždění voličů. Do Rady států se používá většinový volební systém, až na kanton Jura, kde se volí poměrně. Zvolení poslanci mají v této komoře různou délku mandátu podle kantonů, což způsobuje asymetričnost politických stran v parlamentu.\n\nObě komory Federálního shromáždění jsou \"rovnoprávné\" ohledně přijímání zákonů, kdy k jejich schválení je nutný souhlas obou komor (nepoužívá se tedy termín dolní a horní komora). Takový bikameralismus je označován jako perfektní bikameralismus. Obě komory na společné schůzi volí členy federální rady, kancléře (kon)federace, federální soudce a ve válečném stavu generála.\n\nVýkon funkce poslance není brán jako povolání a komory nezasedají kontinuálně. Přesto z hlediska míry aktivity a participace lze zastupitele rozdělit do tří skupin na \"amatéry, poloprofesionály a profesionály\" \nFederální shromáždění ve své agendě naráží na limity, které jsou nastaveny instituty přímé demokracie. Proto je velmi významná „předparlamentní“ fáze projednávání návrhů zákonů. Pozice politických stran je v parlamentu oslabena a poslanci mají ve srovnání s ostatními zákonodárnými sbory větší míru autonomie.\n\n\n"}
{"id": "322090", "url": "https://cs.wikipedia.org/wiki?curid=322090", "title": "Merv", "text": "Merv\n\nMerv bylo hlavní oázové město střední Asie, které leželo na hedvábné stezce. Místo bylo osídleno od 3. tisíciletí př. n. l., v 6. století n. l. bylo založeno město a v 19. století opuštěno. Pozůstatky nejstaršího města a nejméně tří dalších, která postupně vznikla v okolí, se nacházejí na území Turkmenistánu. Některé části města jsou velmi dobře zachovalé. Merv bylo i spolu s okolní oblastí v roce 1999 zapsáno na seznam světového dědictví. \n\nMerv hrál roli v počátcích zoroastrismu a v 6. století př. n. l. byl založen jako město v rámci expanze Achaimenovské říše, jeho pozůstatky však zcela překryly pozdější vrstvy. Podle legendy je prý navštívil Alexander Veliký, po jeho smrti roku 332 se postupně stalo hlavním městem několika nástupnických států. Seleukovec Antiochos I. Sótér (+ 261 př. n. l.) město přestavěl a rozšířil v místě dnešní pevnosti Gyaur Gala. Město bylo důležitým střediskem buddhistické vzdělanosti, až je po smrti posledního sasanidského panovníka roku 651 obsadili Arabové a islamizovali. Roku 748 zde iránský generál Abu Muslim založil novou Abbásovskou dynastii. Ta městu vládla do roku 821, kdy vládu převzaly perské dynastie a v roce 1037 seldžučtí Turci. Po celou tuto dobu byl Merv hlavním městem celého Chorásánu a v 11. a 12. století patřil mezi největší města na světě, snad až s půl milionem obyvatel. Byl také, spolu s Bucharou a Samarkandem, střediskem islámské vzdělanosti, měl však i významnou křesťanskou populaci v čele s arcibiskupem.\n\nRoku 1221 byl tehdy prosperující Merv obsazen bez boje vojsky Čingischánova syna Tolujchána, který dal povraždit celé obyvatelstvo s výjimkou čtyř set řemeslníků. S množstvím uprchlíků z arabských zemí to mohl být až milion lidí. Vykopávky ukázaly, že opevnění města bylo pak výrazně posíleno, význam Mervu však začal přesto upadat. Roku 1510 porazil perský šáh Ismá'íl I. u Mervu uzbeckého chána Šejbáního, čímž zastavil výboje Uzbeků a získal pod perskou kontrolu část Střední Asie. Peršané postavili velké hráze na řece Murghab a drželi město s malými přestávkami až do roku 1785. V tomto roce dobyl město bucharský emir Murad Beg, který je o čtyři roky později srovnal se zemí, zničil hráze a okolí zpustošil. Asi sto tisíc šíitských obyvatel dal postupně deportovat do oblasti Buchary a Samarkandu, kde obyvatelstvo sice mluvilo stejně persky, bylo však sunnitské. Deportovaní lidé s nimi odmítali splynout a ještě sovětské úřady ve 20. století je registrovaly jako samostatnou národnost.\n\nRoku 1868 už Rusové ovládali většinu střední Asie kromě Turkmenistanu a roku 1881 dobyli pevnost Geok Tepe. Plukovník Alichanov, sám kavkazský muslim, se rozhodl Merv dobýt lstí. Přišel do města jako obchodník, který hledá partnery. Ruští agenti mezi tím úplatky a hrozbami vytvořili ve městě proruskou frakci a roku 1884 přijel Alichanov do města v plukovnické uniformě se skupinou notáblů, kteří se k němu přidali. Přesvědčil městské starší, že odpor nemůže být úspěšný a zahraniční pomoc nemohou očekávat, takže mu otevřeli brány. Roku 1888 bylo město zcela opuštěné. \n\nV současné době se poblíž zřícenin starodávného Mervu nachází moderní turkmenské město Mary, vedle Turkménů žijí v jeho okolí příslušníci menšiny Balúčů, kteří do Střední Asie migrovali v 19. století z dnešního Pákistánu. Celá oáza je zemědělská oblast, kde se pěstuje bavlník, čajovník, zelenina a ovoce, zejména meruňky, moruše a cukrové melouny, udržuje se i tradice hedvábnictví, stará téměř 2000 let.\n"}
{"id": "322110", "url": "https://cs.wikipedia.org/wiki?curid=322110", "title": "Hrbohlavové", "text": "Hrbohlavové\n\nHrbohlavové (Lyctinae) jsou podčeleď brouků z čeledi Bostrichidae, kteří dříve patřili do samostatné čeledi Lyctidae.\n\n\nHrbohlavové na BioLib\n"}
{"id": "322112", "url": "https://cs.wikipedia.org/wiki?curid=322112", "title": "Adžárie", "text": "Adžárie\n\nAdžárie nebo Adžarsko, oficiálně Adžarská autonomní republika ( ), je jednou ze dvou gruzínských autonomních republik, druhou autonomní republikou je Abcházie. Rozkládá se v jihozápadní Gruzii, při hranicích s Tureckem a na východním pobřeží Černého moře. Země je mimo jiné známá jako eminentní přímořská lázeňská oblast. Administrativním a hospodářským centrem této republiky je přístavní město Batumi, které je zároveň 2. největší město Gruzie\n\nAdžárie je jediným autonomním územím Gruzie, které je i přes léta rozporů s centrální tbiliskou vládou součástí této zakavkazské republiky.\nExistence Adžarské autonomní republiky je zakotvena v adžarské ústavě a v gruzínském zákoně o Adžárii, který byl přijat po sesazení Aslana Abašidzeho. Adžárie má vlastní parlament a hlavu regionální vlády, která je však dosazena centrální vládou v Tbilisi, spolu s celou Radou ministrů Adžárie, kterou ve funkci potvrzuje prezident. Ten má zároveň právo rozpustit adžarský parlament i vládu a má právo vetovat adžarské zákony, jež jsou v rozporu s gruzínskou ústavou.\n\nOd 21.července roku 2018 je předsedou adžarské vlády Tornike Rizhvadze.\n\nAdžárie je rozdělena do šesti následujících okresů:\n\nAdžarové hovoří gruzínským dialektem, jenž je ovlivněn turečtinou a kavkazskými jazyky, jimiž se v oblasti mluvilo v daleké minulosti. Považují se tedy za samostatný národ. Od pravoslavných Gruzínců se odlišují náboženstvím – islámem, který přijali během osmanské nadvlády. Zdaleka ne všichni obyvatelé Adžárie jsou však muslimové. Dle údajů z roku 2006 se 63 % obyvatel Adžárie hlásilo ke gruzínské ortodoxní církvi a pouze 30 % k islámu. V Adžárii se domluvíte bez problémů rusky (rozhodně tam mluví tímto jazykem více lidí než např. v Tbilisi) a v Batumi u moře i anglicky.\n\nMezi minority patří Rusové, Arméni, Řekové a Abchazové.\n\nAdžárie byla ve starověku součástí přímořského království Kolchida a později Kavkazské Ibérie, jejího mocného souseda. V 5. století př. n. l. oblast zkolonizovali Řekové a během 2. století př. n. l. Adžárii ovládli Římané. Ve středověku byla potom součástí křesťanského království Egrisi, jež navazovalo na odkaz Kolchidy. V 9. století se Adžárie stala spolu s dalšími gruzínskými zeměmi součástí Gruzínského království.\nDíky nadvládě Osmanské říše se v Adžárii rozšířil během novověku islám. Dnes tedy muslimové tvoří významnou část místní populace, takže je tento region v Gruzii poněkud ojedinělým a plynou z toho i některé historické události. V roce 1878 byla Adžárie znovu připojena ke Gruzii, jež byla pod ruskou nadvládou. Po první světové válce bylo Batumi sídlem nejprve britských expedičních vojsk, jež byly v roce 1920 vystřídány tureckou vojenskou správou. Dle mírových rozhovorů v Karsu byla Adžárie Turky uznána jako nedílná součást sovětské Gruzie. 16. července 1921 byla na základě dohod s Tureckem vytvořena Adžarská autonomní sovětská socialistická republika, aby v ní byli ochráněni obyvatelé islámského vyznání.\nV letech 1991 až 2004 byla Adžárie součástí roztříštěné Gruzie a vybudovala si na centrální vládě reálnou autonomii mimo jiné díky svérázné vládě Aslana Abašidzeho, bývalého předsedy Nejvyšší rady Adžárie. Ten se zasloužil o to, že byla Adžárie ušetřena událostí, jež měly za následek občanskou válku v letech 1993 až 1994. Díky tomu z ní vybudoval nejbohatší region v rámci Gruzie, ovšem byl často obviňován, že napomáhal organizovanému zločinu a pašování, aby se obohatil a pomohl nelegálně vylepšit hospodaření své téměř nezávislé země. Vláda Gruzie však v této epoše situaci v Adžárii nevěnovala pozornost.\n\nV návaznosti na tzv. Růžovou revoluci, při níž byl stávající gruzínský prezident Eduard Ševardnadze nahrazen Michailem Saakašvilim, rostlo napětí mezi adžárským vedením a novou ústřední gruzínskou vládou, která si vytkla za cíl omezení separatistických snah všech tří gruzínských samozvaných autonomních republik. Požadovala především odzbrojení adžárských sil věrných Abašidzemu. Konflikt málem přerostl v ozbrojený boj, ale nedošlo k němu, protože v témže roce vypukly v Batumi masové protesty proti Abašidzeho autokratické vládě, jež byly podníceny sankcemi a ultimáty ze strany gruzínské vlády. V květnu 2004 tedy Aslan Abašidze rezignoval a uprchl do Ruska. Následně byly vyhlášeny nové volby a přijaty zákony, jež přepracovaly adžarskou formu autonomie, a k moci se v Adžárii dostal Levan Varšalomidze. Adžárie je momentálně v rámci Gruzie de iure autonomní, nicméně de facto spadá pod kontrolu ústřední vlády Gruzie.\n\nLetitým problémem byla dlouholetá přítomnost Ruské armády na území Adžárie, která měla pouze „dohlížet“ na situaci. V roce 2005 proběhla série jednání mezi Gruzií a Ruskem ohledně stažení ruských vojáků. V roce 2007 byla základna v Batumi vrácena Gruzíncům.\n\n"}
{"id": "322115", "url": "https://cs.wikipedia.org/wiki?curid=322115", "title": "STS-105", "text": "STS-105\n\nSTS-105 je mise amerického programu raketoplánů, konkrétně stroje Discovery v srpnu 2001. Byl to poslední start raketoplánu před opravou, kdy byl vyměněn kryt kokpitu. Hlavním cílem letu byla výměna druhé a třetí posádky na Mezinárodní vesmírné stanici.\n\n\n\n\n"}
{"id": "322119", "url": "https://cs.wikipedia.org/wiki?curid=322119", "title": "Kuňja-Urgenč", "text": "Kuňja-Urgenč\n\nKöneürgenç (Gadymy Ürgenç) (: ) je město s cca 30 000 obyvatel v severovýchodním Turkmenistánu, nedaleko hranic s Uzbekistánem. Nachází na místě dřívějšího hlavního města starobylého Chórezmu. Celá tato oblast je bohatá památkami, především stavbami, které zde byly budovány mezi 11. a 16. stoletím. V roce 2005 se díky nim stala součástí světového dědictví.\n"}
{"id": "322121", "url": "https://cs.wikipedia.org/wiki?curid=322121", "title": "Bastian Schweinsteiger", "text": "Bastian Schweinsteiger\n\nBastian Schweinsteiger [bastyjan švajnštajgr] (* 1. srpna 1984, Kolbermoor) je bývalý německý profesionální fotbalový záložník a bývalý reprezentant, naposledy působící v klubu Chicago Fire.\nMimo Německo působil na klubové úrovni ve Velké Británii (Anglii) za Manchester United. Na kontě má více než 115 startů za německý národní tým.\n\nCelkem 17 sezón strávil v bavorském klubu FC Bayern Mnichov, se kterým získal 8 bundesligových titulů, sedm titulů v Německém poháru, jeden titul v Lize mistrů 2012/13 a v téže sezóně vyhrál s Bayernem i Mistrovství světa ve fotbale klubů V roce 2015 přestoupil do anglického klubu Manchester United.. Po necelých 2 letech odešel do Spojených států, kde se upsal Chicago Fire, v němž v říjnu 2019 ukončil fotbalovou kariéru.\n\nDo FC Bayern Mnichov přišel jako 14letý v roce 1998. První čtyři roky hrál v mládežnických a rezervních týmech, v roce 2002 vyhrál s Bayernem mistrovství Německa juniorů. Do A-týmu FC Bayern se dostal od sezóny 2002/03, debutoval 13. listopadu 2002 v předkole Ligy mistrů. První zápas v německé Bundeslize odehrál 7. prosince 2002. 27. dubna 2008 měl poprvé v dresu Bayern kapitánskou pásku.\n\nSchweinsteiger ze začátku hrál na levém i pravém kraji zálohy, v sezóně 2009/10 hrál centrálního záložníka. Ve 28. kole německé Bundesligy 2012/13 6. dubna 2013 jedním gólem rozhodl utkání s Frankfurtem, což znamenalo zisk titulu pro Bayern již 6 kol před koncem soutěže. V tabulce druhý Dortmund v tomto kole ztratil naději mnichovský tým bodově předstihnout a jeho dvouleté kralování v Bundeslize bylo u konce. \n\n19. září 2012 přispěl jedním gólem v základní skupině F Ligy mistrů 2012/13 k vítězství 2:1 nad španělskou Valencií. 7. listopadu 2012 vstřelil jeden gól francouzskému týmu Lille OSC a podílel se tak na jeho debaklu 6:1. V prvním zápase semifinále Ligy mistrů 2012/13 23. dubna 2013 byl u výhry 4:0 nad Barcelonou, která byla dosud suverénní. Bastian odehrál stejně jako jeho spoluhráči velmi dobré utkání. Bayern si zajistil výbornou pozici do odvety, kterou ovládl poměrem 3:0. Ve finále 25. května ve Wembley proti Borussii Dortmund nastoupil v základní sestavě, Bayern zvítězil 2:1 a získal nejprestižnější pohár v evropském fotbale. Ve finále DFB-Pokalu 1. června 2013 porazil Bayern se Schweinsteigerem v sestavě VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii.\n\n23. října 2013 vstřelil gól v domácím utkání Ligy mistrů 2013/14 Viktorii Plzeň, souboj německého mistra s českým vyzněl jednoznačně pro Bayern 5:0. V Lize mistrů 2013/14 skončila pouť Bayernu v semifinále proti Realu Madrid, Bastian ale mohl na konci sezony slavit obhajobu ligového titulu a vítězství v německém poháru.\n\nV červenci 2015 odešel po 17 letech v Bayernu na své první zahraniční angažmá do anglického klubu Manchester United. Stal se historicky prvním fotbalistou německé národnosti v A-týmu tohoto anglického klubu. Jeho debut v Premier League přišel v zápase proti Tottenhamu 8. srpna 2015, kdy odehrál 60 minut.\nPo příchodu nového trenéra Josého Mourinha v roce 2016 byl odstaven z A-týmu a přeřazen k týmu pod 23 let. Do prvního týmu se vrátil na podzim roku 2016 a první zápas od března odehrál až na konci listopadu coby náhradník ve čtvrtfinálovém zápase EFL Cup proti West Hamu.\n\n21. března 2017 Manchester United umožnil Schweinsteigerovi jednání o přestupu do nového klubu. Přestup do Chicago Fire byl dokončen 29. března. První zápas za nový tým odehrál 1. dubna v domácím zápase proti Montreal Impact. V dubnu 2018 se dočkal prodloužení své smlouvy o další rok.\n\n8.října 2019 oznámil ukončení aktivní kariéry.\nSchweinsteiger hrál první zápas za Německo v reprezentačním výběru do 21 let 17. února 2004.\n\nPrvní zápas v A-týmu odehrál 6. června 2004.\nHrál za Německo na Mistrovství Evropy 2004 v Portugalsku (Němci vypadli v základní skupině) a na Mistrovství světa 2006 v Německu (zisk bronzové medaile). Na tomto turnaji vstřelil dva góly a byl u třetí německé branky (vlastní gól Portugalce Petita) v zápase o 3. místo, který Němci vyhráli 3:1. Schweinsteiger byl vyhlášen mužem zápasu.\n\nNa Mistrovství Evropy 2008 v Rakousku a Švýcarsku nebyl Schweinsteiger v prvním zápase v základní jedenáctce. V druhém zápase proti Chorvatsku byl vyloučen a vynechal poslední zápas skupinové fáze. Ve čtvrtfinále hrál v základní sestavě. Vstřelil jednu branku a dokonce připravil góly pro Miroslava Klose a Michaela Ballacka. Německo prohrálo ve finále 0:1 se Španělskem.\n\nTrenér reprezentace Joachim Löw ho nominoval na Mistrovství světa 2010 v Jihoafrické republice, kde Němci získali bronzové medaile, v souboji o třetí místo porazili Uruguay.\n\n22. března 2013 nastoupil v kvalifikačním zápase v Astaně proti domácímu Kazachstánu, který skončil vítězstvím Německa 3:0. Schweinsteiger vstřelil první gól střetnutí.\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. S týmem získal zlaté medaile po finálové výhře 1:0 proti Argentině. Ve finále byl častým terčem argentinských ataků, utrpěl i krvavé zranění v obličeji.\n\nTrenér Joachim Löw jej zařadil do závěrečné 23členné nominace na EURO 2016 ve Francii. Němci získali na turnaji bronzové medaile, v semifinále je vyřadila domácí Francie po výsledku 0:2.\n\n\nStarším bratrem je profesionální fotbalista Tobias Schweinsteiger, hrající za rezervní tým Bayernu Mnichov. V letech 2007–2014 byla jeho přítelkyní německá modelka Sarah Brandnerová, s níž žil v Mnichově.\n\nV září 2014 navázal vztah se srbskou tenistkou Anou Ivanovićovou, kterou doprovázel na Australian Open 2015 či French Open 2015. Svatba páru proběhla 12. července 2016 v italských Benátkách. Do manželství se 18. března 2018 narodil v Chicagu syn Luka.\n\nSchweinsteiger je římský katolík.\n\n"}
{"id": "322122", "url": "https://cs.wikipedia.org/wiki?curid=322122", "title": "Gustaf Johan Billberg", "text": "Gustaf Johan Billberg\n\nGustaf Johan Billberg (14. června 1772, Karlskrona – 26. listopadu 1844, Stockholm) byl švédský botanik, zoolog a anatom.\n\nBillberg byl autorem knih \"Ekonomisk botanik\" (1815–16), \"Enumeratio insectorum in museo\" (1820) a \"Synopsis Faunae Scandinaviae\" (1827). \n\nRod rostlin Billbergia byl pojmenován podle něj.\n"}
{"id": "322124", "url": "https://cs.wikipedia.org/wiki?curid=322124", "title": "Nisa (Turkmenistán)", "text": "Nisa (Turkmenistán)\n\nNisa bylo starověké město, které se nacházelo nedaleko dnešního Ašchabadu v Turkmenistánu. Někdy bývá považováno za jedno z prvních hlavních měst Parthské říše. Tradice připisuje založení města zakladateli arsakovské dynastie Arsakésovi prvnímu. Dnes se na místě, kde kdysi stálo město, nachází jen ruiny s řadou archeologických nalezišť. Pro svou unikátnost byla Nisa v roce 2007 připsána ke světovému dědictví.\n\nPři vykopávkách v Nise byly odkryty pozůstatky budov, monumentálních hrobek a svatyní, mnoho psaných dokumentů a vydrancovaná pokladnice. Byla též objevena řada helénistických uměleckých děl, jakož i picích rohů ze slonoviny, zbytků mincí ozdobených íránskými předměty či klasickými mytologickými scénami. \n"}
{"id": "322138", "url": "https://cs.wikipedia.org/wiki?curid=322138", "title": "Edvin Marton", "text": "Edvin Marton\n\nEdvin Marton (17. února 1974 Ujlak, Ukrajina) vlastním jménem \"Lajos Edvin Csüry\" je maďarský hudební skladatel a houslista.\n\nProslavil se především spoluprací se známým krasobruslařem Jevgenijem Pljuščenkem.\n\nV roce 1997 vyhrál mezinárodní soutěž houslistů v Montrealu a v roce 2008 obdržel cenu Emmy.\n\n\n\n"}
{"id": "322140", "url": "https://cs.wikipedia.org/wiki?curid=322140", "title": "Bernardin Gantin", "text": "Bernardin Gantin\n\nBernardin kardinál Gantin (8. května 1922 – 13. května 2008) byl beninský římskokatolický biskup a kardinál (od 1977).\n\nByl pomocným biskupem arcidiecéze Cotonou (1957–1960), sídelním arcibiskupem arcidiecéze Cotonou (1960–1971), prefektem Kongregace pro biskupy (1984–1998) a děkanem kolegia kardinálů (1993–2002).\n\nKardinál Gantin byl také přítelem českého kardinála Františka Tomáška, kterého několikrát navštívil. Zavítal například na Velehrad, Svatou Horu i do Uherského Brodu. Prezident Václav Havel ho vyznamenal Řádem Bílého lva.\n\n"}
{"id": "322141", "url": "https://cs.wikipedia.org/wiki?curid=322141", "title": "Marta Töpferová", "text": "Marta Töpferová\n\nMarta Töpferová, zahraničním uměleckým jménem Marta Topferova (* 1975 Ostrava) je česká zpěvačka, kytaristka a skladatelka, dcera herců Tomáše Töpfera a Zuzany Hodkové.\n\nJejí repertoár byl do nedávna zaměřen na autorské i latinskoamerické písně zpívané výhradně španělsky, ale v posledních letech začala zpívat i natáčet i v češtině, zejména se svým projektem Milokraj.\n\nV roce 1987 emigrovala se svojí matkou a sestrou do USA, kde žila mezi lety 1987-2012. Strávila šestnáct let v New Yorku a koncertovala po celém území Spojených států, v Kanadě, v Evropě, v Argentině a v Thajsku. Často jí doprovázejí latinskoameričtí hudebníci. V roce 2012 se vrátila do České republiky a nyní koncertuje převážně v Evropě. Je stále občankou České republiky.\n\n\n"}
{"id": "322143", "url": "https://cs.wikipedia.org/wiki?curid=322143", "title": "Glykoproteiny", "text": "Glykoproteiny\n\nGlykoproteiny jsou proteiny s navázanými sacharidy. Proces, kterým se tyto sacharidy na protein navazují, se označuje glykosylace. Jedná se o jednu z možných posttranslačních modifikací proteinů. Termín „glykoprotein“ by neměl být zaměňován s proteoglykany a peptidoglykany.\n\nGlykosylace probíhá převážně v endoplazmatickém retikulu a v Golgiho aparátu. Podle typu vazby, kterou jsou sacharidy na proteiny navázány, dělíme glykoproteiny na N-glykoproteiny, O-glykoproteiny a nově také C-glykoproteiny a fosfoglykoproteiny. Enzymy katalyzující přenos a navázání sacharidů na proteiny se nazývají obecně glykosyltransferázy (např. galaktosyltransferáza – enzym přenášející galaktózu).\n\nKromě specifického, řízeného připojování sacharidů na proteiny může v organismu docházet i k nespecifickým, spontánním dějům – tzv. glykacím. Na rozdíl od glykosylací nespecifické glykace mohou poškodit funkci proteinů. Nespecifické glykace jsou problémem hlavně u lidí s cukrovkou, kteří při nedodržování diety trpí zvýšenou hladinou glukózy v krvi.\n\nGlykoproteiny jsou typické hlavně pro eukaryota, nicméně glykosylované proteiny jsou známé i u prokaryot (převážně O-glykosylace).\n\nSacharidy jsou na protein vázány glykosidovou vazbou. Glykosidová vazba je speciální označení acetálové vazby u sacharidů. Sacharidy tvoří stabilní cyklické hemiacetály (reakcí jejich karbonylové skupiny s některou –OH na konci jejich řetězce), které jsou dále schopné reagovat s –OH nebo –NH skupinami (proteinů, jiných sacharidů, nukleotidových bází, ...) za tvorby acetálů.\n\nOligosacharidy jsou vázány N-glykosidickou vazbou jsou na asparagin v sekvenci Asn-Xaa-Ser/Thr (kde Xaa může být jakákoliv aminokyselina kromě prolinu). K N-glykosylacím dochází v drsném endoplazmatickém retikulu během syntézy proteinu. Sacharidy se přenáší na protein \"en block\" (v kuse) v podobě tetradekasacharidu, který je pak dále v endoplazmatickém retikulu a Golgiho aparátu upravován. Důležitou roli v syntéze N-vázaných oligosacharidů hraje dolichol, izoprenoidní látka zakotvená v membráně endoplazmatického retikula, která slouží jako přenašeč sacharidů při syntéze.\n\nU prokaryot také můžeme nalézt N-glykoproteiny, proces syntézy je obdobný eukaryotickému.\n\nO-glykoproteiny jsou proteiny, které mají připojené sacharidy na –OH skupinách svých serinů / threoninů. K O-glykosylaci dochází převážně v jednotlivých oddílech Golgiho aparátu. Sacharidy jsou připojovány na protein postupně ( na rozdíl od N-vázaných oligosacharidů) bez dolicholového prekurzoru\n\n\n\n\n\nC-glykoproteiny jsou poměrně nově objevená skupina glykoproteinů u savců, ve kterých je D-manosa navázaná C-glykosidovou vazbou na C-2 uhlík tryptofanu, který je v sekvenci Trp-Xaa-Trp. K úpravě dochází v endoplazmatickém retikulu a donorem manosy je dolichol-manosa (viz N-glykopreteiny). Role C-glykosylace je doposud nejasná.\n\nFosfoglykoproteiny zahrnují několik skupin proteinů, které mají na připojený sacharid na Thr / Ser proteinu přes fosfodiesterovou vazbu. Tento typ glykosylace zatím nebyl nalezen u savců, což ji činí potenciálním cílem pro vývoj nových léků.\n\nSacharidy využívané v biosyntéze (včetně glykosylací) nejsou většinou používány přímo, ale teprve po navázání na nukleotidové přenašeče. Tyto přenašeče jsou různé pro jednotlivé sacharidy.\n\nSacharidy v glykoproteinech mají různé funkce, jako například:\n\n\n\nNa rozdíl od proteinů nebo nukleových kyselin, sacharidy tvoří často větvené polymery, což výrazně komplikuje určování struktur. Navíc každý sacharid poskytuje většinou 5-6 míst (-OH skupin), na které se mohou další sacharidy vázat.\nPro určení, které hydroxylové skupiny jsou v oligo/polysacharidu volné se používá methylačích činidel, která nespecificky methylují tyto –OH skupiny. Po hydrolýze a rozdělení na jednotlivé monosacharidy se určí, které –OH skupiny se účastní vazeb a které jsou volné\nPro pořadí jednotlivých monosacharidů se využívá různých exoglykosidas (enzymů, které odštěpují sacharidy od vnějšího konce směrem k proteinu)\n\n\n\n"}
{"id": "322159", "url": "https://cs.wikipedia.org/wiki?curid=322159", "title": "I'm Lonely", "text": "I'm Lonely\n\nI'm Lonely (Jsem sám) je píseň německé skupiny Scooter z alba Jumping All Over The World z roku 2007. Jako singl vyšla píseň v roce 2008. Píseň vzorkuje píseň \"Lonely\" od Felix Project a \"A Step Too Far\" od Refresh a video verze vzorkuje také píseň Fly Away od Vincenta de Moora. Singl obsahuje také videoklip a video o jeho natáčení. HPV je nazpíván Nicole Sukar.\n\n"}
{"id": "322162", "url": "https://cs.wikipedia.org/wiki?curid=322162", "title": "Grand Prix Monaka 2008", "text": "Grand Prix Monaka 2008\n\nGrand Prix Monaka 2008 ( LXVI Grand Prix Automobile de Monaco ) šestý závod 59. ročníku mistrovství světa vozů Formule 1, historicky již 791. grand prix, se uskutečnila na trati v ulicích Monte Carla.\n\nNedělní závod v ulicích města přivítal diváky deštivým počasím, teplotou vzduchu 21 °C a teplotou trati 23 °C, při vlhkosti 77%.\n\n\n\n Kimi Räikkönen- Ferrari F2008-1:16.689\n"}
{"id": "322163", "url": "https://cs.wikipedia.org/wiki?curid=322163", "title": "Aleko Konstantinov", "text": "Aleko Konstantinov\n\nAleko Konstantinov (1. ledna 1863 Svištov – 23. května 1897 Sofie), bulharsky Алеко Константинов, byl bulharský spisovatel.\n\nKonstantinov patří mezi klasiky bulharského fejetonu a cestopisu, je autorem jedné z nejpopulárnějších postav bulharské literatury – \"Baj Gaňa\".\n\n\n"}
{"id": "322164", "url": "https://cs.wikipedia.org/wiki?curid=322164", "title": "Exposed (video)", "text": "Exposed (video)\n\nExposed je videozáznam z koncertu britského multiinstrumentalisty Mika Oldfielda z roku 1979. Video bylo vydáno na DVD v roce 2005.\n\nZatímco audiozáznam z \"Tour of Europe\" vydal Oldfield pod stejným názvem již v roce 1979, videozáznam z koncertu tohoto turné si musel na vydání počkat 26 let. Nahraný koncert se konal v londýnském Wembley Conference Centre na konci dubna 1979 (na tomto místě byly uspořádány dva Oldfieldovy koncerty 25. a 26. dubna). Na koncertech \"Tour of Europe\" zazněly Oldfieldovy skladby \"Incantations\", \"Tubular Bells\" a diskotékový singl „Guilty“. Vydané DVD se skládá ze dvou disků, na kterých je zachycena vždy polovina koncertu.\n\n\n\ncelkem 53 hudebníků\n\n\n"}
{"id": "322167", "url": "https://cs.wikipedia.org/wiki?curid=322167", "title": "Christopher von Deylen", "text": "Christopher von Deylen\n\nChristopher von Deylen (* 15. října 1970 Visselhövede, Německo) je hudební producent a v současnosti hlavní člen elektronické skupiny Schiller. Je známý především svou prací v žánrech house a trance. Spolupracoval s mnoha význačnými hudebníky této scény (např. Ferry Corsten, Danny Tenaglia, Scott Henry, Dave Seaman, Trance Allstars nebo Sasha & John Digweed).\n\nVon Deylen se ale podílel i na albech muzikantů jiných žánrů. Mezi ně patří Gregorian, Mike Oldfield, Moya Brennanová, Tarja Turunenová a Sarah Brightmanová.\n"}
{"id": "322168", "url": "https://cs.wikipedia.org/wiki?curid=322168", "title": "SK Union Vršovice", "text": "SK Union Vršovice\n\nSK Union Vršovice je jedním z nejstarších klubů ve Vršovicích a zároveň, s Bohemians 1905, jediný, který se z přibližně deseti klubů zachoval z dob první republiky.\n\nV současnosti již nehraje Pražský přebor, v kterém se mu podařilo v sezoně 2012/13 premiérově zvítězit. Po letech, kdy pendloval mezi Pražským přeborem a I. A třídou, v které hrál v letech 2005 - 2008 a 2011-12, měl tedy Union možnost zahrát si Divizi B. S ohledem na finanční stabilitu klubu však účast ve vyšší soutěži odmítl a nadále hrál Pražský přebor, ve kterém ale v roce 2019 obsadil poslední 16. místo a sestoupil do I. A třídy.\n\nFotbalový klub Union Vršovice byl založen již v roce 1913, ale krátce poté začíná \"Velká válka\", což znamenalo, že téměř veškeré osazenstvo klubu bylo brzy odesláno na různé válečné fronty, z kterých se po skončení války většina nevrátila. Proto se někdy jako rok založení uvádí rok 1919.\n\nV té době klub hrál své zápasy na svépomocí vybudovaném hřišti na rohu dnešních ulic Vršovické a U Slavie. Z tohoto pozemku byl ale roku 1921 vypovězen a jen s pomocí Občanské záložny Vršovice se klubu podařilo získat podnájem na pozemku u potoku Botič, v místě, kde nyní stojí Ďolíček, na kterém hrají své zápasy hráči Bohemians 1905. Tam vydržel do roku 1929, kdy mu byla opět vypovězena smlouva. V plánu bylo postavit nový stadion pro 18000 diváků, na kterém má hrát Bohemka, a který je otevřen v roce 1932. Rok 1930 tedy stráví Union v Edenu a od následujícího roku působí na stadionu v blízkosti dnešního soudního areálu Na Míčankách, kde se za první republiky nacházela Roháčova kasárna, ze kterých si sem chodili zahrát i vojáci z 28. pluku. Na tomto stadionu původně hráli právě Bohemians 1905 a již tehdy se říkalo tomuto stadionu Ďolíček, i když ten dnešní je o několik stovek metrů dál. Union tu vydržel do roku 1976, než se přesunul o pár desítek metrů dál k ulici Na Vrších, do těsné blízkosti sportovišť Slavie Praha.\n\nPo poválečná léta Union přesto spíše neexistoval, neboť byl na nátlak shora různě \"násilně\" slučován s jinými kluby a historickou existenci obnovil až v roce 1992.\n\n\n<noinclude />\n"}
{"id": "322169", "url": "https://cs.wikipedia.org/wiki?curid=322169", "title": "Carrie Melbourne", "text": "Carrie Melbourne\n\nCarrie Melbourne je britská baskytaristka a hráčka na Chapman Stick. Rovněž hraje na klavír, kytaru a zpívá.\n\nMelbournová pochází z anglického Hertfordshire. Vystudovala hudbu na skotské St. Andrew's University a v roce 1996 se stala členkou skupiny Babylon Zoo, která se stala známou především díky svému hitovému singlu „Spaceman“.\n\nV roce 1997 se Carrie Melbournová účastnila jako basistka turné hudebnice Tricky. V letech 1998 a 1999 spolupracovala s Mikem Oldfieldem (hrála na premiéře \"Tubular Bells III\", turné Live Then & Now v roce 1999 a na silvestrovském koncertu \"The Art in Heaven Concert\").\n\nNa začátku roku 1999 také vyšlo první album kapely Melbourne, ve které hrála se svým manželem Dougem Melbournem (klávesy, zpěv) a bubeníkem Jamie Fisherem. V roce 2002 vydala Melbournová své první sólové album.\n\n"}
{"id": "322176", "url": "https://cs.wikipedia.org/wiki?curid=322176", "title": "Martha Argerichová", "text": "Martha Argerichová\n\nMartha Argerichová ([argeričová], nepřechýleně Martha Argerich, * 5. června 1941 v Buenos Aires, Argentina) je argentinská pianistka, která patří mezi nejvýznamnější klavírní interprety současnosti.\n\nNarodila se v roce 1941 v Buenos Aires a je židovského původu. Na klavír se učila hrát už od svých tří let. V osmi letech veřejně debutovala s Beethovenovým Klavírním koncertem č. 1 a téhož roku ho také nahrála. V roce 1955 se s rodinou přestěhovala do Rakouska, kde studovala u světoznámého klavíristy Friedricha Guldy. V roce 1957, ve svých šestnácti letech věku, vyhrála prestižní Mezinárodní hudební soutěž v Ženevě. Později své umění zdokonalovala u Artura Benedettiho Michelangeliho. V roce 1965 vyhrála Mezinárodní klavírní soutěž Fryderyka Chopina ve Varšavě. Od roku 1966 se věnovala také nahrávání. Ve světě vystupovala hlavně jako koncertní klavíristka. V 80. letech 20. století se začala více orientovat na komorní hudbu. V roce 1980 vzbudila rozruch, když vystoupila z poroty Chopinovy soutěže ve Varšavě na protest proti tomu, že chorvatský klavírista Ivo Pogorelić byl vyřazen ze soutěže už ve třetím kole. Prohlásila o něm, že je génius, čímž mu dopomohla k mezinárodnímu úspěchu. Nadále se věnuje podpoře mladých talentů. Založila soutěž, která nese její jméno, a je čestnou prezidentkou Mezinárodní klavírní akademie (plným jménem \"International Piano Academy Lake Como\"). Tato instituce sídlí v \"Palazzo del Vescovo\", biskupském paláci ze 17. století, který byl postaven na břehu Comského jezera v Itálii.\n\nVždy se úzkostlivě vyhýbala publicitě, což způsobilo, že nebyla v počátečním období své kariéry adekvátně známá. Málo známé jsou také detaily z jejího soukromí. Je však známo, že má tři dcery se třemi různými muži, se kterými byla sezdána – první byl skladatel Robert Chen, druhým z nich byl známý dirigent Charles Dutoit, třetím americký klavírista Stephen Kovacevich. Se svým druhým mužem nadále spolupracuje a pravidelně spolu koncertují.\n\nHudební veřejnost zaujala svým temperamentem, rebelantským duchem a především spontánní a nenásilnou virtuózní interpretací hudebních děl. Navzdory tomu, že je klavíristkou neobyčejných možností, její technika hry je považována za velmi osobitou a nepříkladnou, podobně jako tomu bylo u klavíristy Vladimira Horowitze.\n\nJejí repertoár je široký, zahrnuje na jedné straně skladby z období hudebního klasicismu (Haydnovy a Mozartovy klavírní koncerty) a raného romantismu, na druhé straně skladby 20. století, kterými si získala největší uznání. Vytvořila početné nahrávky děl Fryderyka Chopina, Roberta Schumanna a Maurice Ravela. V koncertní literatuře se soustředila hlavně na ruské autory, vysoce ceněna je mj. její interpretace Prokofjevova Klavírního koncertu č. 3. Vytvořila také množství nahrávek komorní hudby. Vystupuje a nahrává často s houslistou Gidonem Kremerem, violoncellistou Mišou Maiským a brazilským klavíristou a svým blízkým přítelem Nelsonem Freirem.\n\n\n\n"}
{"id": "322179", "url": "https://cs.wikipedia.org/wiki?curid=322179", "title": "Vrchotovy Janovice (zámek)", "text": "Vrchotovy Janovice (zámek)\n\nZámek Vrchotovy Janovice se nachází ve stejnojmenném městysi v okrese Benešov. Jeho základem je vodní tvrz z přelomu 15. a 16. století, během 18. století rokokově přestavěná. V polovině 19. století byl exteriér zámku novogoticky upraven. Zámek včetně parku a hospodářských budov je chráněn jako kulturní památka České republiky.\n\nPosledním majitelem zámku byla baronka Sidonie Nádherná, mecenáška a organizátorka kulturního života.\n\nStavební jádro zámku tvoří vodní tvrz z 15. a 16. století, přestavěná během 18. století na zámek v rokokovém stylu. Kolem zámku jsou stále patrné pozůstatky vodního příkopu. Trojkřídlý zámek má půdorys nepravidelného trojúhelníka s uzavřeným nádvořím. To je přístupné dvěma průjezdy s klenutými kamennými mosty. Východní křídlo zámku je nejstarší - pochází pravděpodobně ještě z 15. století. U jeho jižní části se nachází původní věž. Hlavní vstup do zámku je umístěn v jižním křídle z 16. století. Jižně od zámku stojí jeho bývalé hospodářské a správní budovy. Kolem zámku se rozprostírá anglický park s umělým jezerem uprostřed.\n\nPůvodně gotická vodní tvrz z roku 1350 byla přestavěna renesančně a barokně (1760); v roce 1856 romanticky (novogoticky) upravena.\n\nPo roce 1879 zadal nový majitel baron Karel Ludvík Nádherný rekonstrukci zámku v novogotickém slohu architektovi Josefu Mockerovi. Z projektu byla ale realizována pouze menší část.\n\nDrobné stavby v areálu zámku navrhl a realizoval v roce 1911 pražský německý architekt Josef Zasche .\n\nJanovice (dřívějším názvem Herbortovy Janovice) jsou původním sídlem pánů z Janovic znaku orlice, jímž byly až do roku 1453, kdy se na zámku usadil Štěpán Vrchota z Vrchotic. Dále byl zámek ve vlastnictví rodu pánů z Vrtby. Roku 1807 jej Adam z Vrtby prodal hraběti Františku Josefu Vratislavu z Mitrovic.\nPoslední majitelkou zámku byla baronka Sidonie Nádherná z Borutína, mecenáška a organizátorka kulturního života, jež je v přilehlém zámeckém parku s některými dalšími členy rodiny pohřbena (její ostatky sem byly v roce 1999 přeneseny z Anglie, kam ji komunisté po únorovém převratu donutili v roce 1949 emigrovat).\n\nNádherná na zámku provozovala salón svého druhu – Vrchotovy Janovice se staly místem setkávání předních osobností tehdejšího kulturního a politického života (Karel Čapek, Alice Masaryková, Adolf Loos, Max Švabinský), navštěvovali ji zde ale především rakouský žurnalista a dramatik Karl Kraus a Rainer Maria Rilke, jimž byla múzou (o tom, jestli s nimi měla poměr, se spekuluje). Kraus navštěvoval Nádhernou v Janovicích po dvacet let, Rilke byl na zámku asi jen třikrát.\n\nV roce 1943 byl zámek zabrán SS a používán jako velitelství a kasárna. V roce 1945 na zámku německé ozbrojené složky vystřídali příslušníci sovětské a československé armády. V roce 1949 byl zámek vyvlastněn. Napřed zde byl umístěn sklad textilu, později sbírky okresního archívu. Zámek nebyl udržován a pustl. Před zkázou zámek zachránilo v roce 1957 Národní muzeum, kterému se podařilo objekt získat. Postupně byl opraven, dnes je veřejnosti přístupný a obsahuje expozice Národního muzea \"Společnost v Čechách 19. století,\" expozici \"Rilke, Kraus a Vrchotovy Janovice\" a expozici českého zvonařství.\n\nSoučástí expozice \"Společnost v Čechách 19. století\" jsou některé předměty patřící významným osobnostem (např. kytara Karla Havlíčka Borovského), především ale jejich portréty (např. Tomáše Pešiny z Čechorodu, Václava Hanky, Bernarda Bolzana nebo Joachima Barranda). Zajímavostí je zde uložené puzzle, taktéž z 19. století.\n\n\n"}
{"id": "322183", "url": "https://cs.wikipedia.org/wiki?curid=322183", "title": "Kongregace pro biskupy", "text": "Kongregace pro biskupy\n\nKongregace pro biskupy (\"Congregatio pro Episcopis\") je kongregace Římské kurie, která je zodpovědná za výběr kandidátů do biskupských úřadů, jejichž jména pak předkládá papeži. Jejím současným prefektem je Marc Ouellet, který nahradil kardinála Rea, a sekretářem Ilson de Jesus Montanari (od 12. října 2013).\n\n"}
{"id": "322184", "url": "https://cs.wikipedia.org/wiki?curid=322184", "title": "Seznam prefektů Kongregace pro biskupy", "text": "Seznam prefektů Kongregace pro biskupy\n\nSeznam prefektů Kongregace pro biskupy od r. 1908\n\n"}
{"id": "322185", "url": "https://cs.wikipedia.org/wiki?curid=322185", "title": "Chladič kapaliny", "text": "Chladič kapaliny\n\nChladič je tepelný výměník, který je součástí kapalinového chladicího systému u spalovacích motorů s vnitřním spalováním, chlazení kompresorů a různých chladicích systémů a zařízení.\n\nÚčelem chladiče je co nejefektivnější ochlazování chladicí kapaliny, která se pak vrací do bloku motoru, kde se zahřeje a vrací se zpět do chladiče. Chladiče jsou vyráběny z materiálů, které dobře vedou teplo, nejčastěji z hliníku, mědi a železa. Chlazeným médiem je obvykle voda s nemrznoucí směsí či olej. Chladič se skládá z trubky nebo soustavy trubek kulatého, oválného nebo plochého průřezu, ve kterých proudí chlazená kapalina, a hliníkových, měděných a železných lamel, které zvyšují plochu pro odvod tepla. Pro zajištění cirkulace média přes chladič se zpravidla používá čerpadlo, jedná se tedy o nucený oběh chlazeného média. Někdy se pro zvýšení účinnosti chladiče používá ventilátor, který skrz chladič žene vzduch, použití ventilátoru je nezbytné v případě, kdy chybí přirozené proudění vzduchu náporem, například u stojícího vozidla či stabilních motorů.\n\nU automobilů a dalších zařízení se spalovacím motorem, např. v lokomotivách, v motocyklech a ostatních podobných případech se používá k chlazení chladicí kapaliny, která udržuje stálou pracovní teplotu motoru. Stejné chladiče se používají i pro chlazení oleje u závodních vozů.\n\nU kompresorů se používá pro chlazení kapaliny, která odvádí ztrátové teplo vznikající při kompresi v pístovém prostoru, např. při kompresi vzduchu nebo čerpání kapaliny.\n\nPřesněji kondenzátor klimatizace je zařízení v kterém kondenzuje chladicí plyn na kapalinu. Samotný princip spočívá v proudění chladnějšího vzduchu přes chladicí žebra kondenzátoru a tím odnímá teplo vytvořené stlačením chladicího plynu kompresorem.Tvar kondenzátoru je různý dle zařízení ve kterém je umístěno. Skládá se s trubky nebo trubek kulatého, oválného nebo plochého průřezu. Mezi trubky je vložen pásek nebo pásky pro přenos tepla. Je vyroben z hliníku nebo mědi a jejich slitin u starších zařízeních se můžeme setkat i s železem. Pro zvýšení účinku je často kondenzátor vybaven ventilátorem. Typickým příkladem je klimatizace do automobilu. Je součástí každé klimatizace a chladicího zařízení (lednice, mrazáky) ve které je používáno chladivo (R12, R134A atd.). Nejčastěji se vyskytuje u klimatizací v dopravních prostředcích (automobily, autobusy, traktory atd.). v bytových a průmyslových klimatizacích, tepelných čerpadlech, mrazicích a chladicích zařízení.\n\nPodobně konstruované chladiče se používají i jako mezichladiče stlačeného vzduchu (intercoolery), proto může být jedna technologická skupina vybavena i několika různými chladiči.\n"}
{"id": "322186", "url": "https://cs.wikipedia.org/wiki?curid=322186", "title": "Seznam sekretářů Kongregace pro biskupy", "text": "Seznam sekretářů Kongregace pro biskupy\n\nSeznam sekretářů Kongregace pro biskupy od roku 1710.\n\n"}
{"id": "322190", "url": "https://cs.wikipedia.org/wiki?curid=322190", "title": "Papežská kurie", "text": "Papežská kurie\n\nPapežská kurie či římská kurie je ústřední administrativní a soudní orgán Svatého stolce, který slouží papeži ke správě věcí katolické církve. Není obvyklou diecézní kurií, tuto roli plní v případě římské diecéze Generální vikariát Jeho Svatosti pro město Řím a také Generální vikář Jeho Svatosti pro Vatikánský městský stát.\n\n\n\n\n\n\n"}
{"id": "322192", "url": "https://cs.wikipedia.org/wiki?curid=322192", "title": "Rebels", "text": "Rebels\n\nRebels (někdy též označováni jako The Rebels) byli československá rocková skupina. Založili ji v červenci 1967 Jiří Korn a Svatopluk Čech. Zazářili v roce 1967 s west-coastovým repertoárem téměř kompletně převzatým od amerických The Mamas and the Papas. Ve své hudbě používali též prvky britského merseybeatu. Na 1. československém beatovém festivalu v témže roce zvítězila kapela v kategorii Objev roku, roku 1968 vydali své první album \"Šípková Růženka\". Na podzim 1968 odjeli na dlouhodobé turné po Západním Německu, Polsku a Rakousku. Skupina se začátkem roku 1970 rozpadla. V roce 1970 nazpíval Josef Plíva, bývalý člen Rebels, s Orchestrem Václava Zahradníka anglickou verzi \"Šípkové Růženky\" pod názvem \"Fairy-Tales in Beat\".\n\nJednorázového reunionu se kapela dočkala v roce 1991 v rámci série koncertů Comeback. K obnovení činnosti skupiny došlo v roce 1999, kdy vydali nové eponymní album. Rebels následně koncertovali (též s hostem Davidem Jahnem na klávesy) minimálně do roku 2007.\n\n\n\n\n"}
{"id": "322195", "url": "https://cs.wikipedia.org/wiki?curid=322195", "title": "Chudeřín", "text": "Chudeřín\n\nNázev Chudeřín má více sídel:\n"}
{"id": "322198", "url": "https://cs.wikipedia.org/wiki?curid=322198", "title": "Pátek (rozcestník)", "text": "Pátek (rozcestník)\n\nPátek, Patek nebo Pátková může znamenat:\n\n\n\n\n\n\n"}
{"id": "322199", "url": "https://cs.wikipedia.org/wiki?curid=322199", "title": "Státní sociální podpora v Česku", "text": "Státní sociální podpora v Česku\n\nStátní sociální podpora je v rámci práva sociálního zabezpečení státem organizovaná solidarita mezi občany sloužící k překonání nepříznivých důsledků sociální události. Je tvořena systémem státních dávek učených především rodinám s nezaopatřenými dětmi. Všechny dávky státní sociální podpory mají obligatorní charakter, hlavním kritériem pro přiznání některých z nich je příjmová situace rodiny.\n\nSystém státní sociální podpory byl v Česku zaveden zákonem č. 117/1995 Sb. a zohledňuje tři základní přístupy:\n\nNárok na tento přídavek má nezaopatřené dítě žijící v rodině, jejíž příjem je nižší než 2,7násobek životního minima rodiny.\nPřídavek je vyplácen ve třech výších podle věku nezaopatřeného dítěte:\n\nCílem dávky je pomáhat rodinám s nízkými příjmy a zdravotně postiženým členem krýt náklady spojené se zabezpečováním potřeb jejich dětí. Nárok na sociální příplatek je vázán na péči o nezaopatřené dítě a na stanovenou hranici příjmů v rodině. Tato hranice nesmí překročit dvojnásobek životního minima této rodiny. Ve výši dávky se odráží nejen příjmy rodiny, kdy s rostoucím příjmem sociální příplatek postupně klesá, ale i stupeň postižení dítěte a rodiče.\n\nSociální příplatek prošel významnou změnou v rámci úsporných opatření s účinností k 1.1.2011 , která zrušila právo pobírat sociální příplatek rodinám s nezaopatřeným dítětem (dětmi). V období 1. 1. 2011 až 31. 12. 2011 tím pádem tento nárok zůstal pouze rodinám s nezaopatřeným dítětem (dětmi), které je dlouhodobě nemocné, zdravotně postižené nebo těžce zdravotně postižené, nárok zůstává i pokud je ve zmíněné situaci rodič či kombinace obou zmíněných, t.j. rodič, který je nezaopatřeným dítětem se zdravotním postižením či těžkým zdravotním postižením anebo dlouhodobě nemocný. Toto omezení, ale zároveň prodloužení nebylo původně plánováno. Úsporné výsledky opatření mohou býti sporné vzhledem k propadnutí příjmů pod životní minimum, tudíž se ocitli v hmotné nouzi, z čehož vyplývají jiné nároky na sociální dávky. \n\nS účinností k 31. 12. 2011 se sociální příplatek ruší po omezeném ročním prodloužení. Následuje roční přechodné období, kdy je možné ještě tento příspěvek v rámci možností čerpat. Úplné zrušení i pro rodiny s postiženými mělo údajně přinést \"jen\" 400 miliónovou úsporu (jako přímý náklad bez braní v úvah podporu z jiných programů, úspora může být tedy ještě menší). \n\nNa tento příspěvek má nárok vlastník/nájemce bytu, jestliže:\nToto právo je v posledních letech výrazně zneužíváno majiteli ubytoven, kteří sestěhovávají do svých objektů sociálně slabé a neúměrně předražují smluvní nájemné. Tento jev je jednou z příčin růstu sociálního a rasového napětí v ČR.\n\nPorodné je dávka poskytované ženě, která porodila své první dítěte nebo dvojčata. Nárok na porodné je vázán na stanovenou hranici příjmů v rodině, která v kalendářním čtvrtletí předcházejícím kalendářnímu čtvrtletí, ve kterém se dítě narodilo, musí být nižší než 2,4 násobek životního minima rodiny.\n\nS účinností od 1. ledna 2008 je příspěvek na školní pomůcky zrušen.\n\nNárok na tento příspěvek má rodič, který po celý měsíc osobně, celodenně a řádně pečuje o dítě, které je nejmladší v rodině a to až do vyčerpání částky 220 000 Kč, nejdéle do 4 let věku dítěte.\n\nOd 1. ledna 2013 dávky pěstounské péče přestávají být dávkami státní sociální podpory. Právní úpravu dávek pěstounské péče obsahuje zákon č. 359/1999 Sb., o sociálně-právní ochraně dětí, ve znění pozdějších předpisů.\n\nNa dávku pohřebného má nárok osoba, která vypravila pohřeb nezaopatřenému dítěti nebo jeho rodiči. Výše pohřebného je 5 000 Kč.\n\n\n"}
{"id": "322201", "url": "https://cs.wikipedia.org/wiki?curid=322201", "title": "Sociální práva", "text": "Sociální práva\n\nSociální práva je metodické označení těch součástí lidských práv, která vymezují sociální záruky důstojné lidské existence. Demonstrativně jsou obsažena v článcích 22 – 25 Všeobecné deklarace lidských práv a zakotvena v Mezinárodním paktu o hospodářských, sociálních a kulturních právech. Jsou předmětem sociálního zabezpečení poskytovaného státem.\n\nDefinice sociálních práv, která bývá v současné době považována za nejtrefnější a uvádí se ve většině dostupné literatury, považuje sociální práva, za\" „ty části práva, jejichž cílem je vyrovnání sociálních rozdílů, především v podobě nedostatků jedinců a určitých skupin obyvatel v materiálním zajištění, rovnosti příležitostí a možnosti vlastního uplatnění a rozvoje“.\"\nSociální práva můžeme vnímat jako práva vycházející z tzv. kontraktualismu (občas se objevuje pod názvem teorie smlouvy, resp. společenské smlouvy), filosofického a politického konceptu, který spojuje vznik společnosti a státu s uzavřením společenské smlouvy mezi lidmi. Touto smlouvou přijímají jisté omezení svých osobních svobod výměnou za garanci udržení společenské jednoty, stability a solidarity.\n\nSociální práva jsou součástí lidských práv. Sociálními právy jsou ta práva, která upravují sociální záruky lidské existence. Mezi základní sociální práva je možné řadit:\n\nSociální práva mají za cíl zajistit každému člověku rozsah základních životních podmínek, které jsou nezbytná k zachování důstojného života. Tyto podmínky se odvozují od článku 25 Všeobecné deklarace lidských práv, která byla schválena v roce 1948. Tento článek zní: \"„Každý má právo na takovou životní úroveň, která by byla s to zajistit jeho zdraví a blahobyt i zdraví a blahobyt jeho rodiny, počítajíc v to zejména výživu, šatstvo, byt a lékařskou péči, jakož i nezbytná sociální opatření; má právo na zabezpečení v nezaměstnanosti, v nemoci, při nezpůsobilosti k práci, při ovdovění, ve stáří nebo v ostatních případech ztráty výdělečných možností, nastalé v důsledku okolností nezávislých na jeho vůli.“\"\n\nModerní systémy sociálního zabezpečení určené k zajištění sociálních práv jednotlivců začínaly vznikat koncem 19. století. V roce 1881 zahájil první německý kancléř, Otto von Bismarck, sociální reformy, v rámci nichž zavedl povinné pojištění pro ty skupiny obyvatelstva, které byly nejvíce sociálně ohroženy. Cílem bylo zabránit hrozbám spojených se sociálními problémy obyvatel a zajistit tak společenskou stabilitu.\n\nSociální práva lze vnímat, jako souhrn práv, ze kterých těží občan v rámci svého působení ve vztahu k jednotlivcům, skupinám či ve vztahu ke státu. Tato práva však mohou být občany vymáhána pouze tehdy, jsou-li ze strany státu zajištěny všechny podmínky pro jejich plné uplatnění.\n\nSociální práva se od ostatních práv liší tím, že je většinou nelze bez dalšího soudně vymáhat. Je potřeba jejich komplexního systémového zajištění ze strany státních orgánů, která budou tato práva chránit a budou je zaručovat. Je tedy nutné vytvoření uceleného státního systému sociálního zabezpečení, aby tato práva byla občanům zajištěna. Článek 41 Listiny základních práv a svobod upozorňuje, že většiny hospodářských, sociálních a kulturních práv je možno se domáhat pouze v mezích zákonů, které tato práva ve smyslu zakotveném v Listině provádějí. Je tedy zřejmé, že bez legislativního ukotvení sociálních práv jsou jen velmi těžko vymahatelná.\n\nSociální právo jako nástroj státu, by mělo sloužit k prevenci sociálního vyloučení v co nejvyšší možné míře. Současné systémy sociálního práva můžeme rozdělit na osm základních sociálních událostí, které mohou v průběhu života jednotlivce vyvstat. Sociální právo si klade za cíl chránit občany daného státu před důsledky následujících událostí, které mohou mít fatální vliv na kvalitu života:\nNaplnění sociálních práv by mělo zajistit i takovému občanovi, který nemá ideální startovní podmínky z důvodu nepříznivé rodinné situace, nebo během jeho života nastanou nepředvídané (výše zmíněné) kritické situace, které nemůže sám zvládnout, důstojně překonat tyto životní nástrahy. Filozofie sociálního práva vychází z popření jakékoliv formy determinismu a předpokládá, že s určitou (třeba i státní) pomocí by měl každý člověk být schopen rozvinout a naplnit svůj potenciál.\n\nSociální právo je právní disciplínou, která se zabývá legislativním ukotvením sociálních práv. V každé zemi uplatňující sociální politiku je specifická legislativa zajišťující občanům právo na sociální zabezpečení. Podkladem pro sociální právo je řada mezinárodních dokumentů, které formulují základní hodnoty, které jsou sdílené jednotlivými státy zavazující se k sociální politice vůči svým občanům (Všeobecná deklarace lidských práv, Mezinárodní pakt o hospodářských sociálních a kulturních právech, Evropská sociální charta, Listina základních práv Evropské unie).\n\nV České republice je vývoj sociálního práva ovlivněn mezinárodním právem a jeho dokumenty (dokumenty Mezinárodní organizace práce, OSN, Rady Evropy), právem Evropské unie (povinnost ČR implementovat normy EU do svého vnitrostátního právního řádu) a právním vývojem v České republice (potřeba reformovat právní systém po roce 1989). Zároveň není považováno za samostatné právní odvětví, je součástí práva sociálního zabezpečení a pracovního práva. Na zdejších právnických fakultách se sociální zabezpečení a pracovní právo vyučují jako dva samostatné předměty.\n\n\n"}
{"id": "322204", "url": "https://cs.wikipedia.org/wiki?curid=322204", "title": "Jižní Sandwichovy ostrovy", "text": "Jižní Sandwichovy ostrovy\n\nJižní Sandwichovy ostrovy ( ) je souostroví v jižním Atlantském oceánu, které je součástí britského zámořského území Jižní Georgie a Jižní Sandwichovy ostrovy. Na ostrovech nežijí žádní obyvatelé. Ostrovy si nárokuje Argentina.\n\nSouostroví sestává z 11 hlavních ostrovů převážně sopečného původu a útesů, které se nacházejí v okolí těchto hlavních ostrovů. Na několika ostrovech se nacházejí aktivní sopky. Ostrovy tvoří oblouk od severu k jihu, přes 700 km jihovýchodně od Jižní Georgie.\n\nSeverní část tvoří ostrovní skupiny Traversay a Candlemas, na jihu se nacházejí ostrovy Jižní Thule. Mezi těmito skupinami leží 3 největší ostrovy – Saunders, Montagu a Bristol. Nejvyšším vrcholem souostroví je Mount Belinda (1370 m) na ostrovu Montagu.\n\nNa ostrovech Thule a Zavodovski jsou umístěny automatické meteorologické stanice.\n\nNásledující výčet obsahuje seznam ostrovů od severu k jihu:\n\nOsm jižních ostrovů tohoto souostroví bylo objeveno Jamesem Cookem v roce 1775, který je pojmenoval Sandwichova země po prvním lordu admirality, 4. hraběti ze Sandwiche. Slovo „jižní“ bylo doplněno k odlišení od Havajských ostrovů, které v té době také nesly jméno \"Sandwichovy ostrovy\". Severní tři ostrovy byly objeveny v roce 1819 Fabianem Gottliebem von Bellingshausenem. \n\nSpojené království Jižní Sandwichovy ostrovy formálně anektovalo v roce 1908, kdy byl připojeny k Falklandským dependencím.\n\nArgentina zpochybnila britskou svrchovanost na ostrovech několikrát a v roce 1938 je prohlásila za své území. V létě 1956 provozovala Argentina na ostrově Jižní Thule svou základnu. Mezi lety 1976 až 1982 udržovala Argentina námořní základnu Corbeta Uruguay na stejném ostrově. Ačkoliv Britové existenci základny v roce 1978 objevili, nepodnikli žádné kroky k jejímu zrušení. Situace se změnila falklandskou válkou a základna byla zrušena 20. června 1982.\n\nPodnebí je mnohem chladnější než na Jižní Georgii, protože souostroví leží jižněji a je více vystaveno vlivu Antarktidy. Navíc jsou obklopeny mořským ledem od poloviny května do konce listopadu a jižní ostrovy i déle.\n"}
{"id": "322206", "url": "https://cs.wikipedia.org/wiki?curid=322206", "title": "Sociální potřebnost", "text": "Sociální potřebnost\n\nSociální potřebnost je v právu sociálního zabezpečení institut v oblasti sociální péče zavedený zákonem č. 482/1991 Sb. Na jeho základě jsou státem poskytovány obligatorní (nutné) neúčelové dávky, jejichž cílem je dorovnání nedostatečného příjmu sociálně potřebného občana a jeho rodiny. Oprávněnou osobou je ten, jehož příjem nedosahuje částek životního minima a nemůže si jej zvýšit vzhledem ke svému věku, zdravotnímu stavu nebo z jiných vážných důvodů vlastním přičiněním, zejména vlastní prací. Dále také ten, jehož příjmy částek životního minima sice dosahují, ale jehož životní náklady jsou odůvodněně vyšší, a nemůže je hradit vlastním přičiněním. Oprávněnou osobou není ten, jejíž příjem nedosahuje částek životního minima, ale je dostatečně majetkově zajištěn.\n\nPodmínky sociální potřebnosti jsou posuzující orgány zkoumat z úřední povinnosti, a to u všech členů domácnosti společně; zvýšení příjmů vlastním přičiněním se rozumí zvýšení si příjmu nejen vlastní prací, ale i využitím všech svých sociálních a majetkových poměrů.\n"}
{"id": "322207", "url": "https://cs.wikipedia.org/wiki?curid=322207", "title": "Stvol", "text": "Stvol\n\nStvol (, ) je bezlistý a nevětvený stonek některých vyšších rostlin nesoucí květ nebo květenství. Vzniká prodloužením posledního článku stonku. Naopak níže postavené články bývají velmi krátké a z jejich uzlin vyrůstá přízemní listová růžice to je případ rostlin jako jsou pampeliška lékařská, hyacint, prvosenka jarní, vraní oko a další cévnaté rostliny.\n\nToto fyziologické uspořádání rostlině umožňuje vystavit květy do větší výšky, než je zbytek její zelené nadzemní části, což má pro rostlinu velký praktický význam zejména pro opylování (ať už větrem, prostřednictvím hmyzu či jinak) i následný širší rozptyl již uzrálých semen.\n"}
{"id": "322210", "url": "https://cs.wikipedia.org/wiki?curid=322210", "title": "Baksan", "text": "Baksan\n\nBaksan může znamenat:\n\n\n"}
{"id": "322212", "url": "https://cs.wikipedia.org/wiki?curid=322212", "title": "Baksan (řeka)", "text": "Baksan (řeka)\n\nBaksan nebo Azau ( nebo ) je řeka na severním Kavkaze v Kabardsko-Balkarské republice v Rusku. Je 173 km dlouhá. Povodí má rozlohu 6800 km².\n\nPramení z ledovců v oblasti Elbrusu. Na horním toku má charakter horské řeky. Na dolním toku teče po rovině. Ústí zprava do Malky (povodí Těreku).\n\nZdrojem vody jsou ledovce, tající sníh a podzemní voda.\n\nNa řece leží města Tyrnyauz, Baksan. Byla na ní vybudována Baksanská vodní elektrárna. Na horním toku řeky a jejích přítocích se nacházejí alpinistické a turistické chaty.\n"}
{"id": "322223", "url": "https://cs.wikipedia.org/wiki?curid=322223", "title": "Galaktóza", "text": "Galaktóza\n\nGalaktóza (v chemickém názvosloví sacharidů galaktosa, zkr. Gal) (z řeckého \"[του] γάλακτος, [tou] gálaktos\", „z mléka“) je monosacharid s šesti uhlíky (hexóza) a aldehydovou skupinou (aldóza). Nejvýznamnějším zdrojem galaktosy v přírodě je laktóza (\"mléčný cukr\") – disacharid β--galaktopyranosyl-(1→4)-β--glukopyranosa. Galaktóza a ještě častěji její deriváty se vyskytují v mnoha oligo- a polysacharidech (N-vázané oligosacharidy laktosaminového a hybridního typu, keratansulfát, chondroitin sulfáty...). Fyziologicky důležitým derivátem je fukóza, systematicky 6-deoxy--galaktosa. Galaktóza se vyskytuje v různých sliznicích těla.\n\nGalaktóza je hexóza a má stejně jako všechny hexózy sumární vzorec CHO. Je stereoizomerem (přesněji řečeno C4-epimerem) glukózy a patří do podskupiny aldohexóz.\n\nVe vodném roztoku dochází částečně k intramolekulárnímu uzavření kruhu, čímž se ustavuje rovnováha mezi aldoformou a oběma formami cyklickými – galaktofuranózou (\"pětičlenný cyklus\") a galaktopyranózou (\"šestičlenný cyklus\").:\n\nGalaktóza vykazuje mutarotaci. Úhel polarizovaného světla ve vodném roztoku: [α]20°/D = +80,2°\n\nGalaktóza se vyskytuje vedle monosacharidické formy také jako součást di-, oligo- a polysacharidů (laktózy, rafinózy) a jiných biochemických látek.\n\nJako součást mateřského mléka je důležitým zdrojem energie pro kojence. Galaktóza se resorbuje v tenkém střevě a v játrech je buď odbourávána enzymem galaktosidázou, nebo uridindifosfátglukózou přeměněna na glukózu-6-fosfát a zabudovávána do glykogenu.\n\nGalaktosémie je dědičné onemocnění, při němž chybí postiženému schopnost využívat galaktosu (kvůli enzymovému defektu). Ta se potom hromadí v těle. Projevuje se hned po narození.\n\nAby mohla být galaktóza využita jako energetický zdroj, musí být přivedena do obvyklých metabolických drah, v tomto případě do glykolýzy. Odbourávání galaktózy probíhá následujícím způsobem:\n\n\nProbíhá přes glukózu epimerizací -OH skupiny na čtvrtém uhlíku: UDP-glukóza je nejprve dehydrogenovaná na C4 a pak zpětně stereospecificky redukovaná. Opačným procesem je možné získat z galaktózy glukózu (důležité při odbourávání galaktózy). Obě dvě reakce jsou katalyzovány enzymem UDP-galaktóza-4-epimeráza\n\n"}
{"id": "322231", "url": "https://cs.wikipedia.org/wiki?curid=322231", "title": "Asparagin", "text": "Asparagin\n\nAsparagin (značka Asn nebo N) je neesenciální proteinogenní aminokyselina. Jedná se o amid kyseliny asparagové (Asp, D). Řadí se mezi polární aminokyseliny (aminokyseliny s polárním postranním řetězcem).\n\nV potravinách upravených smažením či pečením vzniká Maillardovou reakcí mezi asparaginem a redukujícími sacharidy akrylamid. I když akrylamid nevzniká v toxickém množství, existuje podezření, že vznikající množství může mít rakovinotvorné účinky.\n\nAsparagin byl poprvé izolován roku 1806 Vauquelinem a Robiquetem poté, co Robiquet v laboratoři zapomněl přes víkend na stole šťávu z chřestu (\"asparagus\"), ve které vznikly krystalky látky obsahující dusík. Látku bylo obtížné chemicky zařadit, později vyšlo najevo, že se jedná o první identifikovanou aminokyselinu. Protože se asparagin při izolaci z proteinů snadno přeměňuje na kyselinu asparagovou, jako součást proteinů byl identifikován až v roce 1932.\n\nAsparagin je polární, proto se častěji vyskytuje na povrchu proteinů. Boční řetězec asparaginu není nabitý, ale může být donorem či akceptorem vodíkové vazby. Protože může tímto způsobem interagovat i s peptidovou kostrou, vyskytuje se často na začátku a konci alfa-helixů a ve smyčkách beta-listů, kde asparagin tyto strukturní motivy svou vodíkovou vazbou uzavírá. Jinak relativně podobný glutamin tuto funkci zastává méně často pro svou vyšší konformační entropii. Polární postranní řetězec asparaginu interaguje s polárními nebo nabitými sloučeninami, proto je často využíván k protein-proteinovým interakcím a v aktivních místech enzymů.\n\nPřes dusík amidové skupiny se v endoplasmatickém retikulu na asparagin v sekvenci Asn-Xaa-Ser/Thr (kde Xaa může být jakákoliv aminokyselina kromě prolinu) vážou N-glykosidovou vazbou oligosacharidy za tvorby N-glykoproteinů.\n\nSavci jsou schopní si asparagin syntetizovat pomocí enzymu asparagin syntetázy, který za spotřeby energie (z ATP) katalyzuje reakci aspartát + glutamin → asparagin + glutamát. Ve většině případů je exprese genu pro asparagin syntetázu jenom nízká a zvyšuje se při nedostatku asparaginu nebo některých typech buněčného stresu. Ne všechny buňky lidského těla jsou schopny si asparagin syntetizovat samy, proto musí být roznášen krví, jedná se především o buňky nervového systému nebo buňky akutní lymfoblastické leukémie a některých nádorů, čehož se využívá při asparaginázové terapii.\n\nU bakterií se vyskytují dva typy asparagin syntetázy, první využívá jako zdroj dusíku amoniak, druhý typ využívá mechanismus obdobný savčímu.\n\nAsparagin patří mezi glukogenní aminokyseliny, může být tedy vstupní molekulou pro vznik glukózy, vstupuje také do cyklu kyseliny citrónové (podobně jako asparagová kyselina je mezikrokem oxalacetát). Degradaci začíná enzym asparagináza, který hydrolyzuje asparagin na asparagovou kyselinu, která je následně transaminována reakcí: kyselina asparagová + α-ketoglutarát → oxalacetát + glutamát.\n\nProtože buňky akutní lymfoblastické leukémie (ALL) a některých nádorů si nejsou schopny asparagin syntetizovat, využívá se asparaginázová terapie, při které se do krve či svalu vpraví enzym asparagináza štěpící asparagin dostupný v krvi, čímž se zabrání růstu buněk ALL. Asparaginázu je také možné použít k odstranění asparaginu z jídla upravovaného smažením, což snižuje množství vznikajícího akrylamidu.\n"}
{"id": "322234", "url": "https://cs.wikipedia.org/wiki?curid=322234", "title": "Robert Fabian", "text": "Robert Fabian\n\nRobert Fabian (* 11. června 1969) je český spisovatel literatury převážně military science-fiction.\n\nKromě data narození a přehledu vydaných knih není o autorovi nic známo. Podle vyjádření nakladatelství Straky na vrbě, ve kterém vydává své knihy, si autor přeje setrvat v anonymitě. Je známo, že autor dlouhá léta působí (působil) v ozbrojených složkách.\n\n\n"}
{"id": "322237", "url": "https://cs.wikipedia.org/wiki?curid=322237", "title": "Severokorejská hokejová reprezentace", "text": "Severokorejská hokejová reprezentace\n\nTým KLDR hraje každoročně Mistrovství světa v hokeji. Mužský tým v roce 2007 odstoupil z účasti na MS v Divizi II, a proto automaticky sestoupil do Divize III, kterou v roce 2008 beze ztráty bodu vyhrál. Na Mistrovství světa v hokeji Divize III 2015 zvítězili a postupují tak do skupiny B Divize II. \n\nNa 6. asijských zimních hrách, které se konaly v čínském Čchang-čchunu, obsadil reprezentační celek mužů 5. místo. Ženský tým skončil na 4. z pěti možných míst, překvapivě se umístil výše než historicky úspěšnější sousedé z Jižní Koreje.\n\n\n"}
{"id": "322239", "url": "https://cs.wikipedia.org/wiki?curid=322239", "title": "Van Halen (album)", "text": "Van Halen (album)\n\nVan Halen je debutové album od americké hard rockové skupiny Van Halen, které bylo nahráno roku 1977 a v únoru 1978 ho vydalo vydavatelství Warner Bros. Toto album se se svým prodejem víc jak 10 miliónů nosičů v USA spolu s díly jako jsou \"Led Zeppelin\" od Led Zeppelin, \"Are You Experienced\" od Jimi Hendrixe, \"Boston\" od skupiny Boston, \"Black Sabbath\" od Black Sabbath a \"Appetite for Destruction\" od Guns N' Roses' dostalo mezi nejúspěšnější hard rocková a heavy metalová debutová alba. Spolu s albem \"1984\" Van Halen vydali dvě edice studiových (nekompilačních) alb, která za svou prodejnost získala diamantové ocenění. Takovýto úspěch mají jen čtyři rockové skupiny: The Beatles, Led Zeppelin, Pink Floyd a Def Leppard. Roku 2003 bylo album časopisem Rolling Stone umístěno na 415. místo seznamu 500 nejlepších alb všech dob.\n\nNa albu se nachází skladba \"Eruption\", ve které Eddie Van Halen z hlediska perspektivy způsobu techniky hry na sólovou kytaru v masivní míře ovlivnil způsob hry mnoha dalších kytaristů hardrockového a heavy metalového žánru. Kadence sóla na konci skladby je všeobecně dávaná jako příklad pro virtuozitu kytarových sólových partů 80. let. Sólo navrhl dát na album producent Ted Templeman potom co ho slyšel při rozcvičovaní se na nahrávání.\n\nAutory jsou Anthony, Roth a bratři Van Halenové krom uvedených výjimek.\n\n\n† označuje singl\n\n\nBillboard (Severní Amerika)\nBillboard (Severní Amerika)\n"}
{"id": "322242", "url": "https://cs.wikipedia.org/wiki?curid=322242", "title": "Margit Kovács", "text": "Margit Kovács\n\nMargit Kovács (30. listopadu 1902, Győr – 4. června 1977, Budapešť) byla maďarská sochařka a keramička.\n\n1924-1926 studovala grafiku a malbu na porcelán u Álmose Jaschika a poté základy práce s keramikou u Herty Bücher ve Vídni. Dále studovala v Mnichově Státní školu užitých umění.\n\nSamostatně tvořit začala roku 1930, kdy vytvořila několik terakotových sošek, reliéfů a několik dalších dekorativních předmětů a slavila s nimi úspěch na Národním salónu a toho samého roku se dočkala i oficiálního ocenění na 4. výstavě užitého umění v Monze. velkou zkušeností pro ni byla práce v porcelánce v Sèvres. Pro maďarskou výstavu na EXPO 1937 vytvořila keramický obraz Budapešť královna na Dunaji. 1939-1940 vyzdobila portál kostela Svatého Emericha v Györu.\n\nVe druhé polovině 20. století začala vypalovat spíše barevné sošky glazurované než terakotové. Margit Kovács milovala příběh, její sošky často vyprávějí nějaký příběh. Ruce sošek bývají jakoby přerostlé a jejich gesta k nám mluví. I v dospělosti se umělkyně dokázala dívat na svět očima dítěte. Mnohé z jejich prací jsou plné okouzlení maďarským národním folklórem (např. Kojící matka, 1948, Sklizeň jablek, 1952 nebo Oblékání nevěsty, 1953). Ráda ztvárňovala příběhy z řecké a křesťanské mytologie (Filémón a Baukis, 1970 nebo Jidášův polibek, 1956). Margit Kovács byla citově velmi připoutána ke své matce a mnohé sochy a reliéfy, které vznikly po matčině smrti vyjadřují zoufalství a ztrátu jistot. Několik let po smrti matky umírá i sama Margit Kovács.\n\nMargit Kovács odkázala množství svých sošek a dekorativních předmětů městu Szentendre. Zde se dnes nachází její muzeum. Další muzeum se nachází v jejím rodném Györu.\n\n"}
{"id": "322245", "url": "https://cs.wikipedia.org/wiki?curid=322245", "title": "Alain Chabat", "text": "Alain Chabat\n\nAlain Chabat (*24. listopadu 1958 Oran, Alžírsko) je francouzský komik, režisér, scenárista a producent. Jeho rodina se do Francie přistěhovala roku 1963 a usadila se v Massy.\n\n\n\n\n\n"}
{"id": "322246", "url": "https://cs.wikipedia.org/wiki?curid=322246", "title": "Opozice (politika)", "text": "Opozice (politika)\n\nOpozice v politickém životě jsou politické strany a jejich představitelé nebo skupiny obyvatel, kteří se nepodílejí na vládě. Opozice plní důležitou úlohu kontroly a kritiky vlády. Dále funguje jako nabídka alternativ k vládní politice a je připravena vládu v případě potřeby nahradit.\n\nPrvním historicky doloženou a oficiální opozicí byli podle mnoha autorů římští tribunové lidu. Pokud se vynechají státy západní Evropy a anglicky mluvící země, tak se existence legální opozice začala výrazněji rozšiřovat až od 70. let 20. století.\n\nPravděpodobně nejdůležitější popis a rozbor opozice v demokratickém systému podal ve svém díle americký politolog Robert Dahl. Modely politické opozice podle něj rozlišujeme na základě šesti hledisek: Za prvé organizační soudržnost a koncentrace politické opozice, zadruhé soutěživost politické opozice, za třetí místo setkání mezi politickou opozicí a těmi, kteří kontrolují vládu, za čtvrté míra rozlišitelnosti a identifikovatelnosti politické opozice, za páté cíle politické opozice a za šesté strategie politické opozice.\n\nZvláštním případem je tzv. antisystémová opozice. Tímto pojmem se označují politické strany, které se snaží změnit nejen vládu, ale i politické uspořádání jako celek.\n\nČeské slovo opozice pochází z latinského \"oppositus\", což se překládá jako postavený proti, protilehlý. V politice existují 2 základní druhy opozice:\nOpozici v obecném smyslu pojmenoval politolog Ghita Ionescu tímto způsobem: „Opozice v širokém slova smyslu se vztahuje na každé postoje nebo činy, dohodnuté, živelné nebo záměrné, ojedinělé nebo stálé, přicházející ze strany formálních nebo neformálních skupin nebo jednotlivců, uskutečňované za každých okolností a všemi prostředky, namířené proti existující moci.“\n\nDo pojmu institucionální opozice spadají hlavně politické strany. Pokud jsou zastoupeni v parlamentu, označují se za parlamentní opozici, v opačném případě se mluví o mimoparlamentní opozici.\n\nZ terminologického hlediska se nazývají oba tyto druhy opozice tzv. politickou opozicí. Je totiž problematické opoziční konání rozdělovat na tzv. politickou opozici (zahrnující činnost související pouze úzce s politikou) a pouze tzv. opozici (s širším okruhem konání), protože rozdíly mezi nimi se stírají. Důvodem tohoto jednotného označení je např. snaha opozičních představitelů v komunistických režimech skrývat své aktivity a vydávat je za zdánlivě nepolitické. Může se to týkat i umělců nebo kněží v nedemokratickém systému, v jejichž práci, ačkoli to nemusí být na první pohled patrné, je politický prvek přítomen. I zde se tedy jedná o politickou opozici.\n\nV nedemokratickém systému se opozice označuje jako nelegalizovaná nebo také neuznaná. Většinou ji není možné definovat jako nelegální, protože vládní režim ji často nezakáže, ale přesto pronásleduje. Do opozice v nedemokracii se zahrnuje široká škála činností, např. i takové, které mohou vypadat jako kriminální jednání, ale ve skutečnosti jím nejsou. Konkrétně je to třeba ukrývání obilí či neplacení daní v některých bývalých komunistických režimech. I v tomto konání může být skrytý politický protest. Co se týče vnitrostranické opozice, fungující v rámci vládní struktury v nedemokracii, tak i ta může být za jistých okolností do opozičního hnutí zahrnuta, protože její aktivity mohou v konečném důsledku rozvrátit vládní režim. Názory odborníků na tuto problematiku se ale liší.\n\nPrvní oficiální, organizovanou a historicky doloženou opozicí byli zřejmě římští tribunové lidu. Na rozdíl od dnešní opozice však tribunové neměli možnost nahradit vládu, mohli na ni pouze dohlížet a do jisté míry upravovat její rozhodnutí. V době, kdy bylo umožněn vrstvě kterou hájili, plebejům, vstup do vyšších funkcí, začala jejich opoziční role ztrácet význam.\n\nVe středověku měli panovníci často opozici v církvi a jejích institucích. V 18. století začala být opozice součástí státní moci a to prostřednictvím parlamentu, který měl možnost podílet se na některých vládních rozhodnutích. Později začala opozice existovat v podobě dvou navzájem si konkurujících složkách státní moci, např. mezi dvěma komorami parlamentu. Podnět k tomu dala i vláda jakobínů v Konventu, kteří zde za Velké francouzské revoluce soustředili velkou část moci do svých rukou. V 19. století začala institucionalizovaná opozice ve větším měřítku fungovat nezávisle na státní moci, a to ve formě politických stran.\n\nPokud se vezmou lidské dějiny jako celek, tak existence pokojné a legální opozice příliš umožňována nebyla. V konkrétním příkladě stranické opozice byly výjimkou zejména státy západní Evropy a anglicky mluvícího světa. Situace se změnila až s rozšířením demokracie do zemí jižní Evropy v 70. letech, Jižní Ameriky v letech 80. a s pádem komunismu ve střední a východní Evropě po roce 1989.\n\nV posledních letech dochází podle některých politologů k možnému omezování moci opozice v členských zemích Evropské unie ve prospěch unijních orgánů. V některých současných demokratických zemích ztrácí vládní oponenti svou pozici i v důsledku omezování moci parlamentu ve prospěch vlády. Parlament je totiž často místo, kde je opozice nejaktivnější.\n\nV demokratické společnosti je základní funkcí opozice oponovat vládě a případně nastoupit na její místo. V nedemokratickém státě je hlavním cílem opozice bojovat proti vládnímu režimu a nahradit jej jiným.\n\nMezi ostatní důležité funkce v demokracii patří kontrola vlády, která se odehrává hlavně v parlamentu. Dále se od opozice očekává kritika státní moci, jež by ale vůči ní měla nabízet alternativu. Děje se tak opět většinou v parlamentu, ale může to být i prostřednictvím jiné ústavní činnosti. Náplní činnosti opozice je i tzv. artikulace a agregace společenských zájmů. Znamená to, že opozice by také měla hájit tu část společnosti, která nemá možnost v politickém životě prosadit své zájmy nebo se jenom cítí být z politického života vytlačena. Tato funkce opozice pomáhá v některých případech do politického systému začleňovat nespokojené jedince a zabraňuje tak jejich případnému radikalismu. S tím by měla souviset možnost lidí vyslovit se prostřednictvím opozice i přímo proti vládě, což opět pomůže v některých případech např. od odvrácení případných násilných nepokojů.\n\nVelká část politologů klade velký důraz na umírněnost opozice v demokracii. Například Raymond Aron ve své knize uvádí, že politický soupeř by neměl být vnímán jako válečný nepřítel a cílem opozice by neměla být destrukce vlády. Politika totiž většinou není bojem mezi dobrem a zlem a neměla by být chápána v morálních kategoriích. Tato snaha o umírněnost ale vždy není funkční, záleží na jakých pravidlech se politici v dané zemi dohodnou.\n\nNástroje politické opozice jsou následující:\n\nDůležitou roli pro opozici v demokratické společnosti může také hrát ústavní soud, na který se politické strany mohou obracet v případě podezření na neústavnost některého vládou schváleného zákona.\n\nNejvýznamnějším teoretikem zabývajícím se politickou opozicí v demokratické společnosti je zřejmě americký politolog Robert Dahl. V roce 1966 představil stále uznávanou práci \"Political Oppositions in Western Democracies\", ve které popsal příklady politické opozice. Ve své koncepci popisuje pět základních sil, jež ovlivňují podobu těchto modelů. Jedná se o: rozšířené kulturní a historické předpoklady, ústavní uspořádání a volební systém, zvláštní subkultury v rámci daných států a společností, artikulace nespokojenosti s vládou a sociální a ekonomické rozdíly. Podle jeho práce dále existuje šest hledisek pro rozlišení příkladů politické opozice:\n\nOrganizační soudržnost a koncentrace opozice závisí do jisté míry na druhu stranického systému příslušné země. Nejsilnější pozici má opozice v tzv. bipartismu, ve kterém se střídají u moci dvě politické strany. Hůře je na tom v tzv. multipartismu, druhu stranického systému, kde je více politických stran. V této situaci musí strany utvářet koalice a nemají takovou jistotu, že se po volbách dostanou k moci, a opozice je zde tedy více rozdělena. Vždy ale záleží na pevnosti politických stran a míře disciplinovanosti jejích členů.\n\nSoutěživost opozice je určena nejen stranickým systémem, ale i systémem volebním. Největší míra soutěživosti je ve státě, kde fungují dvě hlavní politické strany a zároveň většinový volební systém. V tomto případě strany mohou pouze vyhrát a nebo prohrát a nejsou tedy tolik nuceny k vzájemné spolupráci. Situace je jiná u poměrného volebního systému, v rámci kterého existuje více politických stran. Dohoda mezi politickými stranami je zde pravděpodobnější.\n\nV případě místa setkání mezi opozicí a vládou jsou čtyři situace nebo místa, které určují podobu opozice:\n\nMíra rozlišitelnosti a identifikovatelnosti opozice souvisí s předchozím hlediskem \"místo setkání mezi opozicí a vládou\". Střídají-li se u moci dvě politické strany, ve kterých jsou politici jednotní je rozlišitelnost nejsnadnější, je to např. ve Velké Británii. Úplným opakem jsou např. Spojené státy americké, kde v důsledku rozptýlení státní moci, většinového volebního systému, politického individualismu a větší důležitosti regionální politiky je obtížnější přesněji rozlišit politickou opozici.\nCíle politické opozice jsou čtyři:\n\nStrategie opozice jsou čtyři základní a další dvě, které se používají ve zvláštních situacích. Čtyři hlavní strategie jsou:\n\nVe zvláštních situacích může dojít ke strategii, v rámci které se politické strany sjednotí, a to z důvodu buď vnitřního či vnějšího státního ohrožení. Obrácenou strategii používají strany s revolučními cíli. Tyto strany chtějí stát zničit a nebo změnit ústavní zvyklosti, na kterých je stát postaven. Příkladem mohou být nacisté v Německu.\n\nMezi důležité koncepce opozice patří také teorie Klause von Beymeho z roku 1987 a koncepce Jeana Blondela, jež byla vytvořena v roce 1997. Dosti známé jsou také práce na toto téma od Sylviea Giulja nebo Maurice Duvergera.\n\nPojem antisystémové opozice je úzce spjat s italským politologem Giovanni Sartorim, který sice tento pojem nevymyslel, ale přesto je považován v podstatě za jeho autora. Podle Sartoriho tzv. užší definice zahrnujeme do antisystémové opozice takové politické strany, které se nesnaží jenom změnit vládu, ale politické uspořádání jako celek. Tyto strany vyznávají ideologie neslučitelné s hodnotami daného politického systému a snaží se o soustavné a intenzivní narušení tohoto systému. V České republice mezi antisystémové strany někteří politologové, jako např. Michal Kubát, zařazují Komunistickou stranu Čech a Moravy.\n\nPři posuzování, zda politická strana je či není antisystémová, nehraje roli taktika této strany. Není tedy důležité, jestli daná strana je či není otevřeně revoluční. Antisystémová politická strana se totiž může zdánlivě přizpůsobit politickému prostředí ve kterém působí, to ale neznamená, že v budoucnu nebude usilovat o jeho zničení.\n\nAntisystémové strany by se ale neměly podle Michala Kubáta zaměňovat s tzv. stranami extrémními (neplést s extremistickými). Extrémní strany jsou strany, které sice stojí na okraji politického spektra, ale nesnaží se zničit politické uspořádání jehož jsou součástí. Příkladem takovéto strany v České republice bylo v 90. letech Sdružení pro republiku – Republikánská strana Československa (SPR-RSČ).\n\nV České republice je opozice zákonodárným způsobem nepřímo podpořena článkem 6 Ústavy, který říká: „Politická rozhodnutí vycházejí z vůle většiny vyjádřené svobodným hlasováním. Rozhodování většiny dbá ochrany menšin.\" Financování opozice je oproti financování vládních stran výhodnější v dolní sněmovně Parlamentu České republiky. Tam, na základě § 7 odst. 4 jejího jednacího řádu, mají poslanecké kluby „nevládních politických stran\" nárok na příspěvek násobený koeficientem 1,3.\n\nPokud použijeme kritéria, podle kterých definuje opozici politolog Robert Dahl, je možné obecně říci, že česká opozice je tvořena větším počtem politických stran, které se v některých případech stále ještě vyvíjejí, je tedy \"méně soudržná a koncentrovaná\". V parlamentu a ve volbách spolu politici \"spolupracují a zároveň soutěží\", nutí je k tomu poměrný volební systém, v rámci kterého uzavírají různé koalice. Podle dalšího Dahlova hlediska je \"místem setkání mezi vládou a politickou opozicí parlament\". Právě tam se (během často dlouhých jednání) rozhoduje, kdo sestaví vládu a kdo jí bude v budoucnosti oponovat. Čtvrté kritérium amerického politologa v případě České republiky znamená, že opozice je \"dobře rozlišitelná\", je tedy jasné, které strany jsou vládní a které opoziční. Výjimkou v tomto případě bylo v českém státě období, kdy zde platila tzv. opoziční smlouva, podepsaná zástupci Občanské demokratické strany (ODS) a České strany sociálně demokratické (ČSSD). Za páté, \"cílem opozice je změna členů vlády a některých prvků její politiky\", pouze někdy se jí jedná o změnu sociálně ekonomické struktury společnosti, snaha o změnu podstaty politického uspořádání je v případě české opozice spíše výjimečný. A nakonec strategií českých opozičních stran je hlavně \"parlamentní vyjednávání\", které rozhodne o jejich budoucnosti.\n\nUrčitou zvláštností ve vývoji opozice v České republice byla tzv. opoziční smlouva. Opoziční smlouva je běžně užívaný název pro \"Smlouvu o stabilním politickém prostředí v České republice\" z července 1998. Jednalo se o dohodu uzavřenou mezi ČSSD a ODS po předčasných parlamentních volbách v tom samém roce. Touto smlouvou se ODS zavázala tolerovat menšinovou vládu ČSSD po celou dobu jejího působení v letech 1998–2002. Mnozí politologové ji ale označovali v podstatě za smlouvu koaliční. Byl to například Michal Klíma, který o ní hovořil jako o „skryté tiché velké koalici“. Podle politologa Miroslava Nováka opoziční smlouva ještě neznamenala koalici těchto dvou stran, ale tzv. toleranční patent, který na ni roku 2000 navazoval, již vznik „skutečné parlamentní koalice“ umožnil.\n\nOd Voleb do poslanecké sněmovny říjnu 2017 jsou opozičními stranami ODS a Piráti, SPD, KSČM, ČSSD, KDU-ČSL, TOP-09 a STAN.\n\nOpozice ve Velké Británii se nazývá \"Her Majesty´s Most Loyal Opposition\" – „loajální opozice Jejího Veličenstva“ a nebo pouze \"Official Opposition\" – „oficiální opozice\" a má dlouholetou tradici sahající až do počátku 19. století. Obvykle označuje druhou největší stranu v dolní sněmovně Spojeného království. V jejím čele stojí tzv. \"The Leader of the Opposition\" – „vůdce opozice“, jehož postavení je chráněno Zákonem o ministrech koruny z roku 1937.\n\nÚkolem vůdce britské opozice je sestavit tzv. stínovou vládu a spolu s ní se připravit na převzetí moci. Podle britského ústavního právníka Rodney Braziera je sice povinností vůdce opozice oponovat stávající vládě a jejímu předsedovi, ale měl by být také příležitostně připraven s ním spolupracovat, pokud mu premiér nabídne přístup k důvěrným vládním informacím nebo ho pozve k projednávání vládních záležitostí. Současným vůdcem opozice ve Spojeném království je předseda Labouristické strany Jeremy Corbyn\n\nOpozice obecně má ve Velké Británii několik práv a výsad. Její vůdce má nárok na plat a jsou mu hrazeny provozní výdaje jeho kanceláře. Stát také částečně financuje opozici ze svého rozpočtu a dále mají největší opoziční strany v dolní sněmovně parlamentu nárok na tzv. „opoziční dny“. Těchto „opozičních dnů\" je celkem dvacet a během nich jsou v parlamentu přednostně projednávány návrhy předložené opozičními stranami. Sedmnáct dnů je vyhrazeno největší opoziční straně a zbylé tři jsou určeny pro druhou největší stranu v opozici.\n\nOpozice má také právo v parlamentu každý měsíc pokládat dotazy členům vládního kabinetu a jednou týdně jeho předsedovi. V rámci těchto interpelací se střídají opoziční a vládní poslanci. Důležití mluvčí opozice při této příležitosti mohou položit více než jednu otázku.\n\n\n"}
{"id": "322247", "url": "https://cs.wikipedia.org/wiki?curid=322247", "title": "Libor Malina", "text": "Libor Malina\n\nLibor Malina (* 14. června 1973 Kladno) je český atlet, reprezentant v hodu diskem. K jeho největším úspěchům patří 10. místo z olympijských her v Athénách v roce 2004. Jeho osobní rekord je 67,13 m.\n\n"}
{"id": "322255", "url": "https://cs.wikipedia.org/wiki?curid=322255", "title": "Brú na Bóinne", "text": "Brú na Bóinne\n\nBrú na Bóinne je oblast vzdálená asi 8 km od města Drogheda, v hrabství Meath v Irsku, která je známá pro své megalitické památky. Nachází se zde zejména hrobky (Newgrange, Knowth a Dowth) a množství menhirů, jejich počátky spadají do neolitického období, pravděpodobně do 4. tisíciletí př. n. l.\n\nOd roku 1993 jsou zdejší starobylé památky v čele s hrobkou Newgrange součástí světového dědictví UNESCO.\n"}
{"id": "322259", "url": "https://cs.wikipedia.org/wiki?curid=322259", "title": "Michael Haneke", "text": "Michael Haneke\n\nMichael Haneke (* 23. března 1942 Mnichov) je rakouský filmový a divadelní režisér a filozof známý pro svůj ponurý styl. Jeho filmy často vyobrazují problémy a selhání v moderní společnosti. Za snímky \"Bílá stuha\" (2009) a \"Láska\" (2012) obdržel Zlatý glóbus za nejlepší cizojazyčný film a Zlatou palmu na Filmovém festivalu v Cannes. Za druhý z nich získal také Oscara za nejlepší cizojazyčný film a cenu BAFTA.\nNarodil se v březnu 1942 v německém Mnichově, ale již odmalička žil poblíž Vídně či přímo v hlavním rakouském městě. Oba jeho rodiče byli herci a vše nasvědčovalo tomu, že Michael se k hereckému řemeslu přidá také, ale nebyl úspěšný. Vystudoval Vídeňskou Univerzitu, kde se věnoval filozofii, psychologii a dramatickému umění. Pracoval nejdříve jako filmový kritik, tři roky se také živil jako televizní střihač a dramaturg. Režíroval nejprve divadelní hry a od roku 1973 také televizní filmy.\n\n\n"}
{"id": "322265", "url": "https://cs.wikipedia.org/wiki?curid=322265", "title": "Těberda", "text": "Těberda\n\nTěberda může znamenat:\n\n\n"}
{"id": "322266", "url": "https://cs.wikipedia.org/wiki?curid=322266", "title": "Těberda (řeka)", "text": "Těberda (řeka)\n\nTěberda ( ) je řeka na severním svahu Velkého Kavkazu v Karačajevsko-Čerkeské republice v Rusku. Je 60 km dlouhá. Povodí má rozlohu 1080 km².\n\nPramení na severním svahu Velkého Kavkazu. Říční koryto je plné oblázků a nahromaděných balvanů. Řeka tvoří několik vodopádů. Ústí zleva do Kubáně (úmoří Azovského moře).\n\nZdrojem vody jsou z 55 % ledovce a tající sníh. V povodí řeky se nachází přibližně 100 ledovců. Průměrný průtok vody ve vzdálenosti 45 km od ústí činí 27,2 m³/s. V zimě se ve vodě vyskytuje ledová tříšť, ale k souvislému zamrznutí nedochází. Od července do srpna dosahuje nejvyšší vodnosti.\n\nNa řece leží město a lázně Těberda a v ústí město Karačajevsk. Údolím řeky prochází vojenská suchumská silnice. Na horním toku byla vyhlášena Těberdinská rezervace.V povodí řeky se nacházejí alpinistické tábory a turistické chaty.\n"}
{"id": "322267", "url": "https://cs.wikipedia.org/wiki?curid=322267", "title": "Vývoj české satiry", "text": "Vývoj české satiry\n\nVývoj satiry v české literatuře lze sledovat prakticky od doby vlady Karla IV., satira jako taková prošla v českých zemích vývojem, který rozhodně není zcela kontinuální. Pronikla do ní celá řada vlivů, nejčastěji německých.\n\nSatira se do české literatury dostala zhruba v polovině 14. století. Do této doby se řadí i vznik prvního českého satirického dramatu, nazvaného Mastičkář, ačkoli se hra nedochovala celá, lze usoudit, že autorem byl patrně student, že hra byla hrána na tržištích a že šlo o literárně nový žánr. Ve hře se objevuje motiv zesměšnění, nebo spíše zlehčení oživení Krista, což si vynutilo opuštění kostelů. Další památkou této doby je Podkoní a žák, což je vlastně kritika formou sporu, kdy se podkoní a žák hádají kdo je na tom vlastně lépe nebo hůře. Dále sem patří tzv. Hradecký rukopis. \n\nDalší významné dílo sepsal Smil Flaška z Pardubic pod názvem Nová rada, což je vlastně zvířecí alegorie, kde zvířata popisují svoji představu krále, jako ideál vychází lev – Karel IV.\n\nDalším významným obdobím, kdy byla satira více užívána je až doba tzv. národního obrození, kdy dramatici Václav Thám a Prokop František Šedivý, začali využívat satiru k politickým cílům. Zejména u Prokopa Šedivého je v dílech jako jsou \"Masné krámy\", či \"Pražtí sládci\" patrná sice komendiální, přesto vážně myšlená kritika. Po těchto prvních úspěších satiry se stala oblíbeným nástrojem dalších tzv. národních buditelů jako byl Pavel Josef Šafařík Ján Kollár, ale i ohlasová poezie F. L. Čelakovského. Satira se projevila i na dílech Václava Klimenta Klicpery, která mají často vlastenecké zabarvení, satiricky vyznívají díla jako \"Hadrián z Římsů\", \"Rohovín čtverrohý\", \"Každý něco pro vlast\" a \"Veselohra na mostě\". Nejznámější díla takto vyjádřené satiry se stala díla Josefa Kajetána Tyla – Fidlovačka, aneb žádný hněv a žádná rvačka a Strakonický dudák.\n\nV období realismu byl nejvýraznější postavou české satiry Karel Havlíček Borovský, kterého proslavily především jeho epigramy. Pozdější kritický realismus používal satiru poměrně často, příkladem je dílo Karla Václava Raise \"Pantáta Bezoušek\" a Naši Furianti Ladislava Stroupežnického.\n\nV generaci májovců se satira projevila výrazně méně a ztratila svoji lehkost, příkladem takovéto satiry je Jan Neruda a jeho \"Povídky malostranské\" anebo básnická sbírka Hřbitovní Kvítí, satira se postupně přenesla i do nového útvaru, kterým byl fejeton. U ruchovců se satira projevila nejvíce v díle Svatopluka Čecha a to v jeho „broučkiádách“. Lumírovci se také satirou nijak moc nezabývali, neprogramově vzniklo dílo Jaroslava Vrchlického Noc na Karlštejně. Vladislav Vančura uplatnil satiru v dílech jako Rozmarné léto. Dále vznikala díla, která jako satirická nejsou vnímána, přesto do této kategorie děl patří, tím je třeba \"Bylo nás pět\" od Karla Poláčka.\n\nV moderních divadel se satirou proslavilo především Osvobozené divadlo. \n\nPo druhé světové válce se satira z literatury téměř vytratila, postupně se prosazovala v tzv. avantgardních divadlech, kam patřilo především divadlo Semafor.\n\nPo roce 1968 se rozvinula satira především ve formě hudební, kdy ji používali písničkáři jako byl Karel Kryl, Jaroslav Hutka, Jiří Dědeček, Ivo Jahelka, Jan Vodňanský & Petr Skoumal, Pepa Nos a další.\n"}
{"id": "322274", "url": "https://cs.wikipedia.org/wiki?curid=322274", "title": "Třída Iltis", "text": "Třída Iltis\n\nTřídu Iltis tvořilo celkem šest dělových člunů německého císařského námořnictva, postavených v letech 1898 až 1903. Tyto jednotky byly určeny pro koloniální službu a v německých koloniích také všechny bez výjimky sloužily. Všechny se dočkaly v činné službě první světové války, ale pouze \"SMS Panther\" ji jako jediný přečkal.\n\nCelou třídu by bylo možno rozdělit na dvě podtřídy, neboť první dvě jednotky (\"Iltis\" a \"Jaguar\") se od zbývajících čtyř liší nejenom tvarem přídě a nepatrně i rozměry, ale i skladbou výzbroje. Čtyři rychlopalné 88mm L/30 Sk kanóny byly u pozdějších jednotek nahrazeny za dva 105 mm L/40 Sk. Ty byly umístěny za polouzavřeným ochranným štítem MPL C/00.\n\n\n"}
{"id": "322279", "url": "https://cs.wikipedia.org/wiki?curid=322279", "title": "Kaše", "text": "Kaše\n\nKaše je pokrm na bázi tekutiny tuhé nebo polotuhé konzistence. Typicky se vyrábí z drcených či mletých obilnin, které se vaří ve vodě nebo mléku, existují však i kaše z jiných surovin (luštěnin, brambor, ovoce aj.). Přeneseně se jako kaše označují i jiné husté tekutiny, které neslouží k jídlu. V angličtině se termínem \"kasha\" označuje zejména pohanková kaše, v slovanské Evropě ale kaše obecně. Původ slova pochází pravděpodobně z indoevropského *kes-/kōs- (rozsekané atp.). Sídelní kaše je pejorativní urbanistický termín pro do krajiny se rozrůstající zástavbu. Německý výraz Pappala pak z latinského \"papula\" (srov. germanismus papat/jíst či kaše/Brei/prejt).\n\nKaše jsou známy již nejméně 10 tisíc let, pravděpodobně i mnohem více, a tvořily až do konce 18. století základ evropské stravy prostých lidí, protože příprava chleba je náročnější a dražší než příprava kaše z obilí. V mnoha nejchudších oblastech světa tvoří kaše základní složku potravy dodnes.\n\n\n\n\n\n"}
{"id": "322280", "url": "https://cs.wikipedia.org/wiki?curid=322280", "title": "Gidon Kremer", "text": "Gidon Kremer\n\nGidon Kremer (lotyšsky Gidons Krēmers, rusky \"Гидо́н Ма́ркусович Кре́мер\", * 27. února 1947, Riga) je lotyšský houslista a dirigent.\n\nOba jeho rodiče byli houslisté, otec byl židovského původu, v období holokaustu se skrýval dva roky ve sklepě. Matka byla německo-švédského původu. Kremer hraje na housle od čtyř let, studoval na Hudební škole v Rize a od roku 1965 na Moskevské státní konzervatoři u Davida Oistracha. V roce 1969 vyhrál Paganiniho soutěž v Janově a v roce 1970 Čajkovského mezinárodní soutěž v Moskvě. Od roku 1975 koncertoval i na Západě, kam v roce 1978 emigroval.\n\nJe všeobecně uznáván kvůli šířce svého repertoáru, jenž sahá od J. S. Bacha a A. Vivaldiho až ke skladatelům současné hudby, jako jsou např. Ástor Piazzolla, George Enescu, Philip Glass, Alfred Schnittke, Lera Auerbach, Arvo Pärt a John Adams. Jedno ze svých děl mu věnovala i skladatelka Sofia Gubajdulina.\n\nKremer založil v roce 1996 komorní soubor Kremerata Baltica, ve kterém sdružuje mladé hudebníky z pobaltských zemí. V roce 2001 mu byla udělena Hudební cena UNESCO.\n\nHraje na houslích značky Guarneri del Gesù z roku 1730.\n\n"}
{"id": "322281", "url": "https://cs.wikipedia.org/wiki?curid=322281", "title": "Prolin", "text": "Prolin\n\nProlin (zkratky Pro, P) je jednou z 23 proteinogenních aminokyselin. Řadí se mezi nepolární aminokyseliny.\n\nProlin je neslučitelný s některými sekundárními strukturami proteinů (α-helix, beta-skládaný list , zato se velmi často vyskytuje v β-otáčkách. Důvodem je právě jeho iminoskupina, která v peptidové vazbě stabilizuje cis konfiguraci (na rozdíl od běžnější a stabilnější trans konfigurace). Cis konfigurace mění směr peptidového řetězce (proto narušuje strukturu α helixu i β skládaného listu) a naopak stabilizuje β otáčku.\n\nNepatří mezi esenciální aminokyseliny.\n\nProlin často označuje jako iminokyselina, protože -NH skupina na α-uhlíku je zacyklená s postranním řetězcem. To je však nesprávné tvrzení, protože definice iminu jasně poukazuje na dvojnou vazbu dusíku iminoskupiny s jediným atomem. V případě prolinu je dusík navázán dvěma jednoduchými vazbami na dva uhlíky. \n\n"}
{"id": "322282", "url": "https://cs.wikipedia.org/wiki?curid=322282", "title": "Skellig Michael", "text": "Skellig Michael\n\nSkellig Michael ( \"Sceilig Mhichíl\"), nazývaný též Great Skellig ( \"Sceilig Mhór\"), je hornatý ostrov při jihozápadním pobřeží Irska. Nachází se na něm pozůstatky klášterního komplexu ze 7. století, ve kterém žili jedni z prvních irských křesťanů. Celý ostrov byl pro své kulturní bohatství v roce 1996 zapsán na seznam Světového dědictví UNESCO.\n\nV roce 2015 se místo objevilo v hollywoodském velkofilmu Star Wars: Síla se probouzí jako součást tajemného souostroví, kde přebýval Luke Skywalker.\n"}
{"id": "322287", "url": "https://cs.wikipedia.org/wiki?curid=322287", "title": "Ondřej Kukal", "text": "Ondřej Kukal\n\nOndřej Kukal (* 14. srpna 1964 Praha) je současný český dirigent, houslista a hudební skladatel.\n\nPůsobí jako dirigent, skladatel a houslista. Absolvoval Hudební fakultu AMU v Praze kde studoval hru na housle u profesora Josefa Vlacha a kompozici u Jindřicha Felda, završil provedením svého houslového koncertu, studium kompozice u Jindřicha Felda a dirigování ukončil uvedením vlastní skladby Danse symphonique pro velký orchestr. V letech 1985–1995 byl členem Nového Vlachova kvarteta (pozdější Vlachovo kvarteto). V letech 1991-1996 byl šéfdirigentem Jihočeské komorní filharmonie. V období 1996–1999 Ondřej Kukal působil jako stálý dirigent Symfonického orchestru Českého rozhlasu, s nímž pravidelně spolupracuje dosud. Byl koncertním mistrem Pražského komorního orchestru bez dirigenta (1996–2003), se kterým vystoupil mimo jiné v newyorském Lincoln Center, v Teatro Colón v Buenos Aires a ve vídeňském Musikvereinu. Během své dosavadní kariéry stanul u dirigentského pultu mnoha orchestrů, mj. České filharmonie, Symfonického orchestru hl. m. Prahy FOK, Janáčkovy filharmonie Ostrava, Českého komorního orchestru a dalších. Od roku 2002 působí jako šéfdirigent Filharmonie Hradec Králové.\n\nHostuje také v zahraničí, např. Slovenská filharmonie, Státní filharmonie Košice, řídil BBC Symphony Orchestra. Když v roce 2006 s úspěchem zahájil s rozhlasovými symfoniky Pražské jaro, kritika jeho výkon srovnávala s provedením \"Mé vlasti\" pod taktovkou Rafaela Kubelíka. Realizoval řadu CD i rozhlasových nahrávek.\n\nVětšina jeho kompozic (více než 30 opusových čísel) je vydána a pravidelně interpretována doma i v zahraničí. \nV roce 1999 mu bavorská vláda poskytla stipendium, v jehož rámci při dlouhodobém pobytu v Německu zkomponoval svou Symfonii č. 1, op. 15, která získala v roce 2005 výroční cenu OSA. Další ocenění: Smyčcový kvartet č. I jednovětý - cena ve skladatelské soutěži Generace (1989) koncert pro klarinet Clarinettino - cena Classic (1994).\n\n\n"}
{"id": "322291", "url": "https://cs.wikipedia.org/wiki?curid=322291", "title": "David Oistrach", "text": "David Oistrach\n\nDavid Fjodorovič Oistrach (přepisem z ruštiny Ojstrach, v ruštině \"Давид Фёдорович Ойстрах\"; 30. září 1908, Oděsa, Ruské impérium – 24. října 1974, Amsterdam, Nizozemsko) byl světoznámý ruský houslista židovského původu.\n\nNarodil se jako David Kolker. Jeho matka, Isabella Stepanovna Kolker, si později vzala Fjodora Davidoviče Oistracha a David převzal příjmení po svém otčímovi.\n\nNa housle začal hrát v pěti letech - od šesti let v Oděse, která v té době patřila carskému Rusku ve třídě prof. Petra Solomonoviče Stoljarského. Jako patnáctiletý byl přijat na konzervatoř, kde dále pokračoval ve studiu u prof. Stoljarského. Na konzervatoři ve školním orchestru začal sbírat první zkušenosti. Nejprve jako violista, později jako koncertní mistr a sólista. Po druhé světové válce patřil David Oistrach společně s klavíristou Svjatoslavem Richterem a violoncellistou Mstislavem Rostropovičem k nejznámějším interpretům pocházejícím ze Sovětského svazu. Do dnešního dne patří mnohé Oistrachovy nahrávky mezi nejoblíbenější interpretace v oblasti houslové hry.\n\nOd roku 1920 začal David Oistrach pravidelně koncertovat jako sólista po celém bývalém SSSR ve vyprodaných koncertních sálech. Od roku 1928 začal koncertovat i v zahraničí ve východní Evropě, velmi často hrál i v bývalé ČSR. V roce 1934 se stal docentem na Moskevské konzervatoři. Až v roce 1953 povolily úřady bývalé SSSR Davidovi Oistrachovi koncertovat v západní Evropě. První koncert odehrál v Paříži. Od roku 1954 koncertoval po celém světě od newyorské Carnegie Hall přes všechny největší koncertní sály světa. Kromě těchto zahraničních koncertů vystupoval nadále po celé SSSR, kde odehrál ročně více jak 100 koncertů a stále vyučoval na Moskevské konzervatoři. V době svého života odehrál premiéry houslových koncertů, které z velké části byly věnovány jemu osobně. Ke konci svého života také stále častěji vystupoval jako dirigent.\n\nZemřel 24. října 1974 během jednoho koncertního turné v holandském Amsterdamu.\n\nInterpretace Davida Oistracha je zaznamenána na nespočetném množství nahrávek. Jejich seznam je k nahlédnutí na: \n\n\n\nČást silnice v Praze-Stodůlkách je pojmenována na jeho počest \"Oistrachova\" (čímž jde formálně o ulici). Podle databáze serveru mapy.cz to byl srpnu 2015 jediný název v Česku obsahující řetězec Oistrach nebo Ojstrach.\n\nDavid Oistrach hrál od roku 1953 na housle \"Conte de Fontana\" od mistra houslaře Antonia Stradivariho, které vyměnil v červnu 1966 za „Marsick“, taktéž za nástroj od Antonia Stradivariho z roku 1705. Na tento nástroj hrál až do své smrti.\n\n\n"}
{"id": "322300", "url": "https://cs.wikipedia.org/wiki?curid=322300", "title": "Skrytěnka", "text": "Skrytěnka\n\nSkrytěnka (\"Crypsis\") je rod trav z čeledi lipnicovité. Mají krátké listy. Jsou původní v Eurasii a v Africe, ale jako nepůvodní druhy jsou známy i z jiných kontinent.\n\nV ČR se pravděpodobně vyskytuje pouze skrytěnka bodlinatá (\"Crypsis aculeata\").\n"}
{"id": "322308", "url": "https://cs.wikipedia.org/wiki?curid=322308", "title": "Majmakan", "text": "Majmakan\n\nMajmakan ( ) je řeka v Chabarovském kraji v Rusku. Je 421 km dlouhá. Povodí má rozlohu 18 900 km².\n\nPramení na jihozápadním konci hřbetu Džugdžur a teče v mezihorské dolině převážně na sever. Ústí zleva do Maji (povodí Aldanu).\n\nZdrojem vody jsou především dešťové srážky. Zamrzá v říjnu a rozmrzá v květnu.\n"}
{"id": "322310", "url": "https://cs.wikipedia.org/wiki?curid=322310", "title": "David Svoboda", "text": "David Svoboda\n\nDavid Svoboda (* 19. března 1985 Praha) je český moderní pětibojař, olympijský vítěz z londýnských her 2012 a mistr Evropy pro rok 2010, člen ASC Dukla Praha. \n\nVe světovém žebříčku byl nejvýše klasifikován na 1. místě v roce 2011. Je držitelem světového rekordu v klasickém formátu moderního pětiboje ziskem 5 896 bodů, který dosáhl v roce 2008, a také v novém formátu 6040 bodů z roku 2011.\n\nV současnosti je trenér ASC Dukla, předseda KS ČOV, člen VV ČOV. Společně s bratrem Tomášem vytvořili projekt pro sportovce:Kalokagathia Aliance jehož je aktivním členem https://kalokagathiaaliance.cz\n\nDále úzce spolupracuje a dokončuje studium na Fakultě tělesné výchovy a sportu Univerzity Karlovy.\nPrvní medaili vybojoval v roce 2005 na mistrovství světa jako člen bronzové české štafety. V roce 2006 se stal juniorským mistrem světa.\n\nNa mistrovství světa 2007 skončil na osmém místě v individuálním závodu a na druhém v týmové soutěži. Byl vyhlášen pětibojařem roku 2007 a 2008.\n\nNa mistrovství světa 2008 v Budapešti obsadil druhé místo.\n\nDo Pekingu odjížděl s velkými ambicemi, jako vicemistr světa byl považován za kandidáta na medaili. Soutěž výborně začal, po úvodní střelbě vedl, po šermu a plavání sice klesl na druhé místo, ale medaile byla blízko. Veškeré naděje ovšem zhatil parkur. Vylosoval si desetiletého valacha Chun-chuna, náročného koně, kterého nedokázal zkrotit. Na deváté překážce jej kůň shodil, parkur zůstal nedokončen a proto si zapsal jen 184 bodů z 1200 možných. Místo olympijské medaile tak skončil na 29. místě.\n\nV roce 2009 se stal opět vicemistrem světa mezi jednotlivci a získal zlato v závodě štafet, v anketě o nejlepšího pětibojaře roku obsadil druhé místo za Ondřejem Polívkou.\n\n7. března 2010 vyhrál úvodní závod světového poháru v Playa del Carmen v Mexiku.\n\nDne 16. července 2010 se stal mistrem Evropy v moderním pětiboji.\n\nV Londýně se stal 11. srpna 2012 olympijským vítězem. Soutěž výborně začal, vyhrál šermířskou část s bilancí 26 výher a 9 porážek. V plavání zaplaval 17. čas a klesl na druhé místo za Číňana Čung-žung Cchaa. V parkuru s koněm Fellow van T nasbíral 68 trestných bodů a vrátil se do vedení, když dosud vedoucí Číňan nasbíral trestných bodů 120. Do závěrečné kombinace střelby a běhu vybíhal Svoboda na 1. místě s jednosekundovým náskokem na Číňana. Dvojice se brzy utrhla ostatním závodníkům a bojovala o zlato. Po poslední (třetí) střelbě Svoboda jen mírně ztrácel, předvedl však dobrý finiš a nakonec vyhrál v novém olympijském rekordu 5928 bodů. Získal tak první českou zlatou olympijskou medaili v této disciplíně.\n\n2018 – StarDance …když hvězdy tančí (9. řada) (TV pořad)\n"}
{"id": "322314", "url": "https://cs.wikipedia.org/wiki?curid=322314", "title": "Tryptofan", "text": "Tryptofan\n\nTryptofan (zkratky: Trp, W) je jednou z 20 proteinogenních aminokyselin. Řadí se k nepolárním, aromatickým aminokyselinám (resp. k aminokyselinám s nepolárním, aromatickým postranním řetězcem). Jeho strukturní základ tvoří indol. Patří mezi esenciální aminokyseliny, lidské tělo ho neumí syntetizovat. Koduje ho kodon UGG, jedná se o vzácnější aminokyselinu s průměrným zastoupením v proteinech 1,4 %.\n\nK biologicky významným derivátům patří:\n\nRegulace transkripce enzymů syntetizující tryptofan (tzv. Trp operon) u Escherichia coli je jedním z modelových příkladů regulace utlumením (atenuací).\n"}
{"id": "322320", "url": "https://cs.wikipedia.org/wiki?curid=322320", "title": "Náboženství v Asii", "text": "Náboženství v Asii\n\nAsie je kolébkou všech hlavních světových náboženství – islámu, hinduismu, buddhismu, křesťanství, judaismu, taoismu i šintoismu. Nejrozšířenějším náboženstvím v Asii je hinduismus a islám, buddhismus hraje významnou roli v jihovýchodní Asii.\n\nIslám je převážně na Blízkém východě a v Indii, také je většinovým náboženstvím v Bangladéši. V Indii je sice muslimů malé procento, ale absolutně jich je přes 100 milionů.\n\nHinduismus je téměř výhradně v Indii a okolních státech (např. Nepál), menšinově se vyskytuje v Bangladéši, na Srí Lance, na Fidži, v Indonésii (na ostrově Balu) atd.\n\nBuddhismus je nejvíce rozšířený v jihovýchodní Asii, například v Thajsku. Velké absolutní množství (ale poměrně malé procento) buddhistů žije v Číně. Oproti tomu velké procento, ale malé množství buddhistů je v Mongolsku.\n\nKřesťanství je rozšířeno převážně v zemích bývalého Sovětského svazu (Rusko, Gruzie), většinové je také na Filipínách a ve Východním Timoru. V jiných státech není prakticky vůbec.\n\nJudaismus (židovství) je náboženství v Asii koncentrované do jediného státu, Izraele. Jinde se prakticky nevyskytuje.\n\nŠintoismus je další \"jednostátové\" náboženství, pouze v Japonsku, kde má přes 90% svých věřících.\n\n"}
{"id": "322322", "url": "https://cs.wikipedia.org/wiki?curid=322322", "title": "Juraj Palkovič", "text": "Juraj Palkovič\n\nJuraj Palkovič (27. února 1769 Rimavská Baňa – 13. června 1850 Bratislava) byl slovenský básník, novinář, překladatel, pedagog, organizátor kulturního života, profesor bratislavského evangelického lycea (na němž umožnil činnost Ľudovítu Štúrovi) a v letech 1832–1836 poslanec uherského sněmu za město Krupina. Jakožto zastánce česko-slovenské sounáležitosti po celý svůj život prosazoval za spisovný jazyk Slováků češtinu, v níž také psal svá díla.\n\nPocházel z rolnické rodiny a své vzdělání získal v Rimavské Bani a Ožďanech, v letech 1784–1786 v Dobšiné a v letech 1786–1790 absolvoval lyceum v Šoproni. Nějakou dobu byl správcem školy a vychovatelem v Budíkovcích a když si vydělal na další studium, odjel na univerzitu do německé Jeny, kde pobyl dva roky (1792–93). Zde byl také členem čtenářského spolku místních slovenských vysokoškoláků, ve kterém sám přednášel o Janu Husovi, Jeronýmovi Pražském, J. A. Komenském apod. Orientoval se hlavně na české národní a literární dějiny. Už zde došlo k upevnění jeho názorů na potřebu jednotného spisovného jazyka pro Čechy, Moravany i Slováky.\nPo návratu z Jeny působil v roce 1794 jako učitel v Lučenci, později jako vychovatel v domě Gabriela Prónaye, hlavního župana Gemersko - Malohontské stolice, tak i ve Vácu. Pokusil se s předními slovenskými národovci Bohuslavem Tablicem a Martinem Hamaliarem – absolventy jenské univerzity – o založení Katedry řeči a literatury českoslovanské na bratislavském evangelickém lyceu (1803). Tato akce byla úspěšná, avšak nepodařilo se mu již realizovat další plán a založit při této katedře i ústav na vydávání slovenských spisů, kalendářů a novin, jakož i střediska pro sbírání slovanských starožitností a archivních dokumentů. Navzdory tomu se tato katedra stala postupně střediskem slovenského národního hnutí. Jejím prvním profesorem se stal právě Palkovič, jehož vynikající jazykovědné a literární znalosti byly už v této době dostatečně známy. Přestože z profesorské funkce neměl téměř žádné finanční výhody, postupně se mu podařilo při katedře vybudovat knihovnu a archiv, nazývanou společným jménem \"Prešpurský ústav\", jehož půlstoletá existence je nerozlučně spojena s jeho jménem. Jako profesor lycea přednášel nejen československou gramatiku, ale i literární historii spojenou s vyučováním jazyka srbského, polského, ba i ruského. Zanedlouho však přestal pravidelně přednášet už i proto, neboť nedostával žádný plat, a tak si musel na živobytí vydělávat hlavně literární činností, vydáváním lidověchovných spisů, kalendářů a novin. Situace se alespoň trochu zlepšila poté, co si od nadřízené vrchnosti vymohl jmenování svého náměstka (zástupce profesorátu), který potom vykonával namísto něho všechny povinnosti na katedře.\n\nSvoji literární činnost začal vydáním sbírky \"Múza ze slovenských hor\", která byla projevem svobody v tehdejší literární tvorbě na Slovensku. Pokusil se také o divadelní veselohru \"Dva buchy a tri šuchy\", napsanou v slovenském dialektu. Jeho celoživotním dílem byl však obsáhlý dvojsvazkový Česko-latinsko-německý slovník (\"Böhmisch-deutsch-lateinisches Wörterbuch\"). V roce 1800 vydal ve Vácu překlad Hufelandova spisu \"Kunšt prodloužení života\" a o dva roky později v Bratislavě vlastní brožuru \"Poučení o očkování\". Z francouzštiny přeložil a vydal pojednání S. A. D. Tissota \"Zpráva pro lid obecní ve vsech bydlíci, kterak by zdraví svého chrániti a v nemocech sobě pomáhati měl k obecnímu dobrému\". Kromě toho v roce 1812 vydal dílo Juraje Plachého \"Knižečka k vzdělávatelnému čtění obzvláště pro školní mládež\", jakož i vlastní \"Výtah z artikulu sněmových, to jest zpráv a zřízení zemských království uherského na obecních jeho sněmích, neb diétach od počátku XIX. století vydaných\". Tento výtah byl určen hlavně poddaným rolníkům, aby oni sami měli možnost poznat zákony a mohli se bránit proti neúměrnému zvyšování poddanských povinností zemskými pány. Ještě i při své novinářské práci pamatoval na vydávání laciných brožur sestavených z příloh novin \"Týdenník\". Sliboval např. vydat \"Úplnú historii přítomné ruské války\". Tiskem vyšla příloha novin zvaná \"Rozmlouvaní o včelářství Včeláka, Mlynáře a Vináře – dobrých sousedů\" a \"Zpráva o sázení a obdělávaní stromoví\". Sám tvrdil, že vlastním nákladem vydal až 25 „rozličných slovanských knih“. Vydavatelskou, ale hlavně popularizačně-vědeckou prací, sestavováním brožur a kalendářů se Palkovič připravoval na svoji budoucí novinářskou práci. Dělal ji při literární, filologické i popularizačně-vědecké činnosti, která zabírala téměř celou první polovinu 19. století.\n\nV letech 1805–1848 vydával kalendář a vytvořil i tzv. \"Přídavek ku kalendáři\", ve kterém popularizoval vědecké poznatky, propagoval modernizaci zemědělské výroby a otiskoval i beletristické příspěvky. Bývali zde také články o nejzávažnějších domácích i zahraničních politických událostech, o lidovém zdravotnictví, nových knihách apod. Dobře si uvědomoval, jak velký vliv má kalendář na tisícovky čtenářů, jak může ovlivňovat veřejné mínění a probouzet i slovenské a slovanské povědomí. Toto ovlivňování však chápal jako dlouhodobý proces, který je možné zkvalitňovat náhodnými brožurami, nebo jen jednou do roka vydaným kalendářem. Proto se snažil založit pravidelně vycházející noviny, ve kterých by se našlo místo i pro politické zpravodajství. Sám jako poslanec za královské město Krupinu v uherském sněmu soustavně sledoval politickou i sociální problematiku monarchie a sám se i k těmto otázkám vyjadřoval.\n\nPrvé pokusy o získání koncese na vydávání slovenských novin podnikl už v roce 1804. Tehdy se pokoušel získat oprávnění na vydávání slovenských novin, které po smrti Daniela Tállayiho, nakladatele \"Prešpurských novin\", leželo nevyzdviženo na Kráľovské uherské miestodržitelské radě v Budíně. Palkovičovi to však nadřízené úřady odmítly. Až po dlouhých bojích se mu podařilo císařským dekretem z roku 1811 získat koncesi na vydávání novin \"Týdenník\" (1812–1818). V letech 1832–1841 vydával časopis \"Tatranka\".\n\nKdyž Ľudovít Štúr a jeho stoupenci v roce 1843 vystoupili se spisovnou slovenštinou, Palkovič jako radikální zastánce jednoty spisovného jazyka Čechů, Moravanů a Slováků, se štúrovci nemohl souhlasit, a to i když měl s nimi mnoho společného. Jejich cesty se začaly rozcházet. Štúr zaneprázdněný přípravami na vydávání politických novin a nepochybně i znepřátelený s Palkovičem, přestal redigovat časopis \"Tatranka\". Palkovič po přestávce v dubnu roku 1845 už jako sedmdesátišestiletý stařec vydává sám třetí svazek svého časopisu. V předmluvě k tomuto svazku se starý slovenský novinář zmiňuje o tom, že o spisovné slovenštině se dozvěděl až v květnu roku 1844, když se mu dostala do rukou knížečka veršů Janka Francisciho \"Svojim vrstovňíkom na pamjatku\", která byla určená jen úzkému, důvěrnému kruhu čtenářů. „Toto nám ještě scházelo,“ stěžuje si Palkovič, „v tomto osudném čase, takové rozdvojení nás Slováků a od Čechů odtržení, toto rozkolnictví, tento zmatek v řeči a zpátky upadaní ze vzdělané, do té staré, nevzdělané...“ Palkovič tedy hned nepochopil význam spisovné slovenštiny pro slovenský národní život. Navzdory tomu nechtěl zpřetrhat všechny svazky se svými bývalými žáky – štúrovci. S uspokojením přijal zprávu o splnění své dávné tužby – o brzkém vydávání slovenských politických novin, ke kterým i Štúrovi blahopřál. Vyslovil přitom náději, že tento „učený a horlivý krajan náš“ se ve svých politických novinách vrátil ke spisovné češtině. K tomuto svazku \"Tatranky\" Palkovič připojil i \"Ohlas o vydávaní Slovenských národných novín a Orla Tatranského\", a to ve štúrovské slovenštině. Také z toho je vidět, že Palkovič měl výhrady jen proti spisovné slovenštině, ale s politickými a lidověvýchovnými akcemi štúrovců souhlasil. Proto i v době revoluce v roce 1848 odmítl kategoricky návrhy Jana Kollára, aby přijal redaktorství připravovaných protištúrovských novin. Ještě před smrtí, když ho navštívil Ľudovít Štúr, Jaroslav Bórik a Jozef Miloslav Hurban (koncem roku 1849, nebo následujícího roku), se takto vyslovil o spisovné slovenštině:\nNěkteří starší literární historici bagatelizovali jeho význam. Například Jaroslav Vlček o něm napsal:\nTakovéto nespravedlivé hodnocení životního díla Juraje Palkoviče vyplývalo z přehánění negativního vlivu jeho jazykovědných sporů s Josefem Jungmannem a s jeho školou na vývoj slovenského národního hnutí. I když je třeba přiznat, že Palkovič jako zastánce veleslavínské češtiny a nepřítel jazykovědných Jungmannových reforem se mýlil a zastával konzervativní stanoviska, navzdory tomu jeho lidověvýchovná, ediční, osvětová a především novinářská činnost z něho dělá velkou a významnou postavu slovenské žurnalistiky.\n\n\n\n\n\n\n"}
{"id": "322331", "url": "https://cs.wikipedia.org/wiki?curid=322331", "title": "Křesťanství v Asii", "text": "Křesťanství v Asii\n\nKřesťanství se zrodilo v západní části Asijského kontinentu (konkretně v Palestině, v prostředí judaismu) a první křesťanské obce byly v Asii (např. v Jeruzalémě či Antiochii), ale v průběhu historického vývoje mnohé křesťanské komunity v Asii zanikly (např. v období expanze Islámu) či nenabyly většího významu (např. v případě křesťanských nestoriánských církví v Indii, Číně či Mongolsku), takže v současné době (2018) je zastoupení křesťanství v Asii v porovnání s hinduismem, islámem či buddhismem jen skromně. Nicméně křesťanské církve v Asii zaznamenávají nárůst členů. \n\nV současné době existuje šest asijských či částečně asijských států, v nichž dominuje křesťanské vyznání: Filipíny, Východní Timor, Arménie, Kypr, Gruzie a Rusko. Výrazný je podíl křesťanů v Jižní Koreji, kde již těsně převýšil počet stoupenců tradičního buddhismu (většina obyvatel je však spíše agnosticky zaměřena), a v Libanonu.\n\nV současnosti roste rychle počet křesťanů v Číně; některé odhady předpokládají, že kolem roku 2050 by Čína mohla mít druhou největší národní populaci křesťanů (po Spojených státech amerických).\n"}
{"id": "322334", "url": "https://cs.wikipedia.org/wiki?curid=322334", "title": "Rudolf Gajdoš", "text": "Rudolf Gajdoš\n\nRudolf Gajdoš (26. ledna 1908, Měřín – 7. října 1975, Mikulov) byl český malíř.\n\nSvé dětství a mládí prožil v Lednici. Studoval na břeclavském gymnáziu, kde byl členem školního orchestru. Po maturitě začal studovat v Brně na VUT, ale po roce studia odešel do Prahy na akademii výtvarných umění, kde studoval figurální tvorbu u Maxe Švabinského. Za vynikající studijní výsledky je odměněn 1. cenou AVU, získal též stipendijní pobyt v Itálii.\n\nV roce 1936 se stal uměleckým poradcem firmy Baťa, založil Zlínskou školu umění a Zlínský salon. Roku 1947 se vrátil do Lednice, 1951 se odstěhoval do Mikulova, kde žil až do své smrti v roce 1975. Je pochován na hřbitově v Lednici.\n\nOd roku 1951 žil v Mikulově. Zde se stal malířem města a jižní Moravy. Maloval zámek, Kozí Hrádek, Svatý Kopeček, staré domy, celkové pohledy na město a krajinu. Miloval Pálavu. Nejraději ji kreslil od Strachotína, protože odtud je nejlépe vidět celý masiv. Náměty našel v Klentnici, Novosedlech, ale především v Pavlově. Domy a sklepy s barokními štíty byly jeho oblíbeným námětem.\n\nMaloval lidi při práci: žně, rybolov, vinobraní jsou také části nástropní fresky mikulovského Sálu předků – dnes Gajdošova sálu. Jako umělec má velký podíl na obnově a záchraně mikulovského zámku. Výrazně napomohl záchraně památek Lednicko-valtického areálu.\n\n"}
{"id": "322335", "url": "https://cs.wikipedia.org/wiki?curid=322335", "title": "Guantanamera", "text": "Guantanamera\n\nGuantanamera je španělské slovo, označující dívku nebo ženu z Guantánama (jakási „Guantánamka“). Toto slovo je zároveň názvem:\n\n\nPoslední dva významy vznikly pod vlivem prvního.\n"}
{"id": "322341", "url": "https://cs.wikipedia.org/wiki?curid=322341", "title": "Peter Turrini", "text": "Peter Turrini\n\nPeter Turrini (* 26. září 1944, Sankt Margarethen, Třetí říše) patří k nejvýznamnějším a světově nejhranějším současným rakouským dramatikům. Je představitelem tzv. „divadla šoku“.\n\nTurrini se narodil v roce 1944 v Sankt Margarethenu v Korutanech do rodiny uměleckého truhláře, který ve třicátých letech našel v této nejjižnější spolkové zemi Rakouska obživu a usadil se tam. Vzhledem k tomu, že matka byla prostá selka a otec Ital, okolní společnost ve vesnici Maria Saal je - ani jejich syna Petera - nikdy nepřijala.\n\nVe čtrnácti letech se Peter začal, okouzlen jazykem jako takovým, pokoušet o první literární práce; setkání s H. C. Artmannem a s Thomasem Bernhardem zásadně ovlivnila jeho budoucí tvorbu. Po maturitě na obchodní akademii v r. 1963 se živil nejrůznějším způsobem - pracoval jako slévač, skladník, reklamní textař, dřevorubec, barman, hotelový manažer, herec aj. Část života strávil také v Řecku (mj. i v komuně hippies) a v Itálii. Od roku 1971 působí jako spisovatel na volné noze.\n\nSvou první divadelní hrou \"Rozznjagd\" se Turrini rázem proslavil nejen v Rakousku, ale i na evropských jevištích. Patří k politicky silně angažovaným autorům, hlásil se k levici, píše provokativní hry, které se nejednou staly skandálem kulturní sezóny. Jeho díla byla přeložena do více než třiceti jazyků.\n\nV roce 1981 obdržel v Berlíně prestižní literární cenu Gerharda Hauptmanna. Žije ve Vídni a v Retzu.\n\n\n\n"}
{"id": "322343", "url": "https://cs.wikipedia.org/wiki?curid=322343", "title": "Ramesse VII.", "text": "Ramesse VII.\n\nRamesse VII. je šestý faraon 20. dynastie starověkého Egypta. Jeho otec byl faraon Ramesse VI.. a jeho matka se jmenovala Nubchesbed. Vládl od roku 1137 př. n. l. do roku 1130 př. n. l. nebo i více Jiná data jsou 1138 - 1131 př. n. l. Byl pohřben v hrobce KV1, jeho mumie nebyla nalezena.\n"}
{"id": "322348", "url": "https://cs.wikipedia.org/wiki?curid=322348", "title": "Guantánamo (rozcestník)", "text": "Guantánamo (rozcestník)\n\nGuantánamo nebo Guantanamo může znamenat:\n\n\n"}
{"id": "322350", "url": "https://cs.wikipedia.org/wiki?curid=322350", "title": "Lhota Rapotina (zámek)", "text": "Lhota Rapotina (zámek)\n\nLovecký zámeček Lhota Rapotina pochází z roku 1833, kdy si jej nechali postavit Ditrichštejnové, majitelé nedalekého města Boskovice.\n\nZámeček je situovaný 1 km západně od silnice II/374 Boskovice – Rájec-Jestřebí, nedaleko boskovických zahrádek. Zámek je vystaven v empírovém slohu. Po vybudování sloužil jako lovecké sídlo avšak v druhé polovině 19. století je již využíván jen jako hájovna. V dnešní době je v soukromém vlastnictví.\n\n"}
{"id": "322351", "url": "https://cs.wikipedia.org/wiki?curid=322351", "title": "Stola", "text": "Stola\n\nStola je tradiční kus oděvu, který nosily ve starověku Římanky. Je podobná mužské \"tóze\", ale kdyby žena ve starověkém Římě nosila mužské oblečení, byla by přiřazována k prostituci.\n\nStola jsou dlouhé řasené šaty s dlouhými rukávy a nosily se k nim pásky. Používání stol je obvyklé pro \"Byzantské období\".\n"}
{"id": "322354", "url": "https://cs.wikipedia.org/wiki?curid=322354", "title": "János Kmetty", "text": "János Kmetty\n\nJános Kmetty (23. prosince 1889, Miškovec - 16. listopadu 1975, Budapešť) byl maďarský kubistický malíř.\n\nStudoval na škole Eleméra Halásze-Hradila v Košicích, později na soukromé umělecké škole v Budapešti, kde navštěvoval i večerní kurzy Károlye Ferenczyho. Uskutečnil dvě studijní cesty do Paříže a tyto dvě cesty jeho tvorbu výrazně ovlivnily. Prvou cestu podnikl roku 1911 a byl naprosto a viditelně okouzlen dílem Cézannea. Po návratu z Paříže se stal členem aktivistické skupiny Lajose Kassáka, rozhodl se, že posláním umění je měnit a vzdělávat člověka. Po pádu Maďarské republiky rad od radikalismu upouští a účastnil se tvůrčího nadšení mladých umělců v Košicích, Kluži a Nagybányi. Roku 1927 odjel do Paříže podruhé a po návratu se účastní života levicové avantgardy. Roku 1930 se přestěhoval do Szentendre, kde se stal členem místní umělecké kolonie. Od roku 1946 učil na umělecké škole v Budapešti, roku 1949 byl vyznamenán cenou Lajose Kossutha. Sepsal své memoáry, ve kterých poutavě líčí svůj život v letech 1922-1972.\n\n \n"}
{"id": "322355", "url": "https://cs.wikipedia.org/wiki?curid=322355", "title": "Cubase", "text": "Cubase\n\nCubase SX je program z řady audio a midi sekvencerů firmy Steinberg. Je kombinací výkonného, kreativního, snadno ovladatelného nástroje se špičkovými zvukovými algoritmy, které řadí Cubase mezi přední světové zvukové editory. Cubase SX3 přichází s více než 70 novými vlastnostmi, které umožňují rychlejší a kreativnější přístup každého uživatele. Samozřejmostí je mixáž do prostorového zvuku Dolby Surround (5.1). Výsledný mix může být tedy nejen ve stereu, ale také jako 5 samostatných kanálů připravených ke kódování do systému Surround.\n\nPodporované pluginy:(umožňují přímou integraci externích hardwarových efektů do VST audio mixéru a stejný způsob práce s nimi jako s pluginy, včetně automatické kompenzace zpoždění.) Vsti, DXi, DirectX, RTAS\n\nSystémové požadavky:\nPC Win: \nProcesor: Pentium / Athlon 800 MHz (Pentium / Athlon 1.4 GHz nebo rychlejší doporučené) \nRAM: 384 MB (512 MB doporučené)\nOperační systém: Windows 2000/XP \nZvuková karta: Windows MME kompatibilní karta (doporučená karta s ASIO ovladačem) \nOstatní: rozlišení monitoru 1024x768 (doporučené 1152x864 \n\nMac OS:\nProcesor: PowerMac G4 867 MHz (PowerMac G4 Dual 1,25 GHz nebo rychlejší doporučené) \nRAM: 384 MB (512 MB doporučené)\nOperační systém: Mac OS X 10.2.5 nebo vyšší \nZvuková karta: Core audio kompatibilní hardware \nOstatní: USB konektor, rozlišení monitoru 1024x768 (doporučené 1152x864\n\n"}
{"id": "322357", "url": "https://cs.wikipedia.org/wiki?curid=322357", "title": "SWiSH Max", "text": "SWiSH Max\n\nSWiSH Max je proprietární počítačový program používaný pro vytváření multiplatformních prezentací ve formátu Adobe Flash. Vyvíjí ho australská společnost Swishzone.com Pty Ltd se sídlem v Sydney.\n\nSWiSH Max používá nativně formát .swf, pro účely skriptování používá ActionScript.\nProgram pracuje podobně jako Adobe Flash, nicméně oproti němu má výhodu v množství zautomatizovaných efektů a přechodů, které usnadňují tvorbu a program je také levnější.\n"}
{"id": "322358", "url": "https://cs.wikipedia.org/wiki?curid=322358", "title": "Guantanamera (píseň)", "text": "Guantanamera (píseň)\n\nGuantanamera je velmi známá kubánská píseň.\n\nJako základ textu této písně jsou použity první verše José Martího z jeho \"Versos sencillos\". \n\nRefrén tvoří pouze slova „Guantanamera, guajira Guantanamera“. Jde o slovní hříčku. Guantanamera znamená „děvče z Guantánama“. Slovo guajira má dva významy. Tím původním je „selka“, spojení guajira Guantanamera pak vyjadřuje „selka z Guantánama“. Označení guajira se však používá také pro typ hudby a tance. Proto lze toto spojení přeložit i jako „guantánamská guajira“ (něco jako plzeňská polka).\n\n\nNápěv refrénu písně je užíván ve fotbalovém chorálu \"„Co vás tak málo“\" , většinou v podání fanoušků FC Baník Ostrava, který zazněl i na koncertě Jaromíra Nohavici.\n"}
{"id": "322362", "url": "https://cs.wikipedia.org/wiki?curid=322362", "title": "Mistrovství světa ve fotbale klubů", "text": "Mistrovství světa ve fotbale klubů\n\nMistrovství světa ve fotbale klubů je každoročně pořádaná fotbalová soutěž, které se účastní vítězové kontinentálních klubových soutěží všech šesti konfederací FIFA.\n\nPředchůdcem tohoto turnaje je Interkontinentální pohár. Šampion oceánské Ligy mistrů OFC si však musí od roku 2007 v kvalifikaci proti vítězi ligy pořadatelské země účast vybojovat.\n\nPrvní ročník se odehrál v roce 2000. Kvůli finančním problémům se další ročníky odložily. Turnaj byl definitivně obnoven v roce 2005 a od té doby se koná každoročně.\n\nViz též: Seznam fotbalových klubů – mistrů světa a Interkontinentální pohár.\n\nPočet umístění do čtvrtého místa dle kontinentů (konfederací) do roku 2019 (včetně):\n\nPočet umístění do čtvrtého místa dle zemí do roku 2019 (včetně):\n"}
{"id": "322364", "url": "https://cs.wikipedia.org/wiki?curid=322364", "title": "Speed Racer (film)", "text": "Speed Racer (film)\n\nSpeed Racer je filmová adaptace japonského anime seriálu \"Speed Racer\" z 60. let 20. století. Film byl napsán a režírován sourozenci Wachovskými, kteří byli také koproducenty filmu.\n\nFilm byl ve vývoji od roku 1992, měnil spisovatele a režiséry, dokud producent Joel Silver nezačal spolupracovat se sourozenci Wachovskými. Emile Hirsch si zahrál roli Speeda, hrdiny animované série, a Christina Ricci ztvárnila Speedovu přítelkyni Trixie. \"Speed Racer\" byl natočen mezi červnem a listopadem 2007 v Postupimi a Berlíně v Německu, s odhadovaným rozpočtem 100 000 000 $. \"Speed Racer\" měl premiéru 3. května 2008 jako závěrečný film Tribeca Film Festival, a do kinodistribuce šel 9. května 2008.\n\n"}
{"id": "322366", "url": "https://cs.wikipedia.org/wiki?curid=322366", "title": "Steve Pieczenik", "text": "Steve Pieczenik\n\nSteve Pieczenik (* 7. prosince 1943) je kritiky uznávaný autor psychologicko-politických napínavých knih a také spolutvůrce bestsellerů v sérii knih Tom Clancy's Op-Center a Tom Clancy's Net Force. Je také jeden z nejzkušenějších krizových manažerů a vyjednavačů při zajmutí rukojmích na světě. Jeho knihy jsou napsány na základě jeho dvacetiletých zkušeností při řešení mezinárodních krizí pro 4 U.S. ministerstva.\n\nDr. Pieczenik je vycvičený v psychologii z Harvardu a má tituly MUDr. z Cornell University i Ph.D. z Mezinárodních vztahů na M.I.T.. Byl vůbec první psychiatr, který získal titul Ph.D. zaměřený na mezinárodní vztahy.\n\nSloužil jako asistent vládních náměstků a/nebo jako zkušený plánovač taktiky pod vládami těchto mužů: Henry Kissinger, Cyrus Vance, George Schultz and James Baker.\n\nBěhem svého působení v úřadu Státního úředníka zužitkoval své unikátní schopnosti a svou odbornost k vytváření strategií a taktik, které sloužily jako nástroj k řešení hlavních konfliktů v Asii, na Středním východě, Latinské Americe, Evropě a Spojených státech.\n\nPři vládách Kissingra and Vanceho byl hlavní správce mezinárodních krizí a vyjednavač při zajmutí rukojmí. Během této doby si vytvořil techniky pro řešení konfliktů, které byly nástrojem k zachránění přes 500 životů během např. těchto událostí: unesení letu TWA 355 v Chorvatsku, únosy OOP a dalších incidentů, ve kterých účinkovaly teroristé jako Idi Amin, Muammar Quaddafi, Carlos, FARC, Abu Nidal and Saddam Hussein.\n\nDr. Pieczenik pomohl vytvořit vyjednávací strategie pro důležité U.S.-sovětské sumity o kontrole zbraní. Byl také zapojený do porady významných úředníků o důležitých psychologicky-politických dynamických a smírových taktikách pro úspěšný camp prezidenta Jimmy Carter. V současnosti je poradce Ministerstva bezpečnosti.\n\nRozjel několik úspěšných společností, zaměstnávajíc své metody v různých oborech zahrnující investiční bankovnictví, publikování a televizi/film.\n\n\n1. Op-Center (1995) (with Tom Clancy): \n2. Mirror Image (1995) (with Tom Clancy and Jeff Rovin):\n3. Games of State (1996) (with Tom Clancy) \n4. Acts of War (1996) (with Tom Clancy) \n6. State of Siege (1999) (with Tom Clancy and Jeff Rovin) \n7. Divide and Conquer (2000) (with Tom Clancy and Jeff Rovin) \n11. Call to Treason (2004) (with Tom Clancy and Jeff Rovin) \n12. War of Eagles (2005) (with Tom Clancy and Jeff Rovin) \n\n1. Net Force (1998) (with Tom Clancy, Steve Perry) \n2. Hidden Agendas (1999) (with Tom Clancy) \n3. Night Moves (1999) (with Tom Clancy) \n4. Breaking Point (2000) (with Tom Clancy, Steve Perry) \n5. Point of Impact (2001) (with Tom Clancy, Steve Perry) \n6. Cybernation (2001) (with Tom Clancy, Steve Perry) \n3. One Is the Loneliest Number (1999) (with Tom Clancy, Diane Duane) \n18. Own Goal (2002) (with Diane Duane) \n\n\n\n\n"}
{"id": "322368", "url": "https://cs.wikipedia.org/wiki?curid=322368", "title": "Mistrovství světa ve fotbale klubů 2008", "text": "Mistrovství světa ve fotbale klubů 2008\n\nMistrovství světa ve fotbale klubů 2008 se odehrálo od 12. prosince do 21. prosince 2008 v Japonsku. Vítězem se stal Manchester United FC.\n\nVšechny časy jsou místní (UTC+9)\n"}
{"id": "322373", "url": "https://cs.wikipedia.org/wiki?curid=322373", "title": "Dějiny Norska", "text": "Dějiny Norska\n\nDějiny Norska do značné míry ovlivňoval tamější přírodní ráz a drsné klima. První obyvatelé migrovali z jihu na území dnešního Norska asi 10 000 let př. n. l., po ústupu velkých vnitrozemských ledovců. Obyvatelstvo se pomalu šířilo na sever podél pobřeží, kde byly životní podmínky snesitelnější díky teplému Golfskému proudu. Lidé se zde živili rybolovem a lovem. První zemědělské osady vznikly v oblasti Oslofjordu asi 5000 až 4000 let př. n. l. Během období 1500 až 500 let. př. n. l. se zemědělství postupně rozšířilo v jižní části Norska. Na severu však přetrvávali lovci a rybáři.\n\nZhruba 4000 let př. n. l. začala doba neolitu. Období migrace přineslo vládu prvních náčelníků a rozvoj válečnictví. Počínaje posledními desetiletími 8. století začali Norové expandovat přes moře na Britské ostrovy a později na Island a Grónsko. Během věku vikingů došlo ke sjednocení země. Během 11. století proběhla christianizace Norska a Nidaros (dnešní Trondheim) se stal arcidiecézí. Populace rostla až do roku 1349, kdy zemi postihla epidemie moru. Tato a další následné epidemie způsobily vymření poloviny obyvatelstva Norska. \n\nRoku 1397 Norsko spolu se Švédskem a Dánskem vytvořilo Kalmarskou unii. Hlavním obchodním centrem se stal přístav Bergen, ovládaný Hanzou. Po vystoupení Švédska z unie v roce 1523 se Norsko stalo závislým na Dánsku. V roce 1537 začala náboženská reformace, roku 1661 došlo k vytvoření absolutistické monarchie. Po porážce Dánska v napoleonských válkách bylo Norsko Kielskou smlouvou odstoupeno Švédsku. Norsko sice vyhlásilo nezávislost, avšak žádná z velkých mocností ji neuznala. Následovala krátká válka se Švédskem, ukončená smlouvou z Mossu. Švédsko a Norsko byly spojeny personální unií, avšak Norsko si ponechalo vlastní ústavu, parlament a úřady.\n\n40. léta 19. století přinesla počátek industrializace Norska. Od 60. let začala masová emigrace obyvatel do Severní Ameriky. Roku 1884 král jmenoval Johana Sverdrupa ministerským předsedou, což byl počátek parlamentarismu. Unie se Švédskem zanikla roku 1905. Od 80. let 19. století až do 20. let 20. století podnikli Norové jako Roald Amundsen a Fridtjof Nansen řadu důležitých výzkumných polárních expedicí.\n\nNa počátku 20. století plynula významná část příjmů země z lodní dopravy a výroby elektřiny ve vodních elektrárnách. Následující desetiletí přinesly ekonomické výkyvy a vzestup odborového hnutí. Přes deklarovanou neutralitu bylo v roce 1940 Norsko napadeno nacistickým Německem a okupováno až do roku 1945. Po válce Norsko vstoupilo do NATO a prošlo obdobím státně plánované rekonstrukce. Roku 1969 byla u norského pobřeží objevena ropa a v roce 1995 se Norsko stalo jejím světově druhým největším exportérem. Stát díky ropě velmi zbohatl. Od 80. let začala deregulace mnoha odvětví a země prošla bankovní krizí.\n\nDnešní Norsko je jednou z nejvíce prosperujících zemí světa. Ropa a plyn tvoří 20 % jeho hospodářství. Zisky z prodeje jsou investovány a země disponuje světově největšími státními investičními fondy.\n\nPravěk a rané dějiny Norska byly dlouho zahaleny temnotou. Teprve v průběhu posledních let se tato období stala předmětem intenzivního archeologického bádání. Dnes historická věda vychází z názoru, že k pozvolnému a postupnému osídlování západního norského pobřeží směrem od jihu na sever docházelo v důsledku tání ledového pancíře v poslední době ledové, tedy v době přibližně 10 000 let př. n. l. Tento proces má na svědomí kromě dalších činitelů také Golfský proud, který přináší teplo norskému pobřeží až daleko na sever ke Špicberkám.\n\nSkutečnost, že pak v relativně krátkém časovém období následovalo osídlování západního pobřeží, dokládají prokazatelné nálezy ze starší doby kamenné. Archeologové je objevili za polárním kruhem v prostorách Oslofjordu a Altafjordu. Není ještě spolehlivě prokázáno, zda se toto osídlování šířilo přes zamrzlé mořské vody Kattegatu, anebo zda se lidé plavili podél pobřeží na primitivních člunech. Jisté ovšem je, že přibližně v desetiletích kolem roku 7000 př. n. l., když roztál ledovec, došlo k velikému posuvu půdy. Ten způsobil spojení komplexu střední Evropy se skandinávským masivem, takže se touto cestou mohla šířit nová kultura doby kamenné.\n\nNejvětší rozkvět zaznamenala tato nová kultura zejména v 5. tisíciletí př. n. l. Tehdy vznikalo hrnčířství a rozvíjel se i živý obchod s výrobky z kamene - a to podél celého pobřeží až nahoru na sever po území, kde leží dnešní Trondheim. V období této takzvané \"kultury kuchyňského odpadu\" (\"Køkkenmøddinger\") se lidé živili převážně rybolovem a sběrem mušlí, což bylo na mořském pobřeží zcela přirozené. Dokládají to nálezy z vykopávek tehdejších jam na odpadky.\nV neolitu, to znamená v mladší době kamenné (přibližně 3000–1500 let př. n. l.) se na norském území setkáváme s počátky zemědělství a chovu dobytka. Dále se v té době vyvíjela i technika keramiky (kultura nálevkovitých pohárů), ale nedokázala překonat primitivní začátky.\n\nV té době vznikají i jednoduché skalní kresby, které dnes můžeme obdivovat například na Ekebergu poblíž Osla - mimořádně nádherné kresby si můžeme prohlédnout v muzeu v přírodě v Altě.\n\nVelmi vzácné jsou v Norsku nálezy z doby bronzové (období 1500–500 let př. n. l.). Důvod je prostý – cín se v Norsku prakticky nevyskytuje, takže ho museli tehdejší lidé obtížně získávat výměnným obchodem.\n\nOvšem skalní nápisy z doby bronzové dokazují, že tito lidé už používali kola, pluh a povozy, předměty, které se daly dobře vyrábět také ze dřeva.\n\nDo toho období spadá také další vývoj techniky výroby lyží a jejich použití. To vše později převzali Vikingové. Na rozdíl od současných lyží se místo dvou stejně dlouhých dřevěných prken tehdy používala jedna asi tři metry dlouhá skluznice a druhá, asi jen metr dlouhá lyže, kterou se jezdec odrážel.\n\nNáboženstvím prvních obyvatel Norska byl s největší pravděpodobností kult Slunce, což dosvědčují četné obrazy slunečního kotouče na skalních kresbách.\n\nV době železné (asi 500 let př. n. l. až 300 let př. n. l.) se životní podmínky v Norsku znatelně zlepšily. Na mnoha místech osídleného území se nacházely takzvané \"bahenní rudy\", které se daly celkem snadno tavit. Takto získaný kov se používal takřka výlučně k výrobě zbraní, což neomylně dokládá, že válečnické střety mezi jednotlivými skupinami obyvatel tehdy byly s největší pravděpodobností na denním pořádku.\n\nV závěrečné fázi doby železné, kdy nastal čas velikého stěhování národů, dorazili do Skandinávie také Germáni. Samotný termín Scandinavia razil jako první Plinius starší v prvním století  n. l. V literatuře, která se toho území týkala, se pro Skandinávii používalo v překladu nejčastěji výrazu \"Ostrov škod\" nebo \"Ostrov temnoty\".\n\nGermánské osídlení se rychle šířilo až k polárnímu kruhu. Osady byly zakládány v hlubokých fjordech (vik). Toto slovo se pak stalo kořenem slova \"Viking\". Odtud pak lidé vyráželi jak na dobyvačná tažení, tak na lovecké výpravy. Rychlý růst počtu obyvatel, který však přivodil i nedostatek zemědělské půdy a vedl k častým drobným válkám mezi jednotlivými kmeny, pak vyústil v loupežné a objevitelské plavby Vikingů.\n\nV 9. století pořádali Vikingové nájezdy do Francie - vyplenili tam řadu klášterů a oblehli Paříž a časem se dokonce začali na Seině usazovat. Francouzský král Karel Prosťáček, který však rozhodně nebyl tak pošetilý, jak by se dalo usuzovat z jeho přízviska, si nakonec roku 911 vikinské vetřelce podmanil a z jejich vůdce Rolla učnil vévodu Normandie, ovšem teprve poté, co vikinský vůdce přistoupil na křesťanskou víru. Tím skončily loupežné a pirátské výpravy a plavby Vikingů zejména v oblasti Normandie, kde se Normani - to znamená francouzsky mluvící Vikingové - brzy zařadili do vládnoucí vrstvy. Stali se leníky francouzského krále.\n\nPříbuzenské svazky se pak staly základem \"vzdělanostní turistiky\", která směřovala z Norska do Francie. Veliké množství mladých vikinských šlechticů tak nabylo vědomosti o římských metodách správy, o právu a organizaci vojska a válčení právě v Normandii, kde také poznávali křesťanství.\n\nKoncem 9. století Vikingové osídlili Faerské ostrovy, Orkneje a Island; později, kolem roku 930, vytvořili na těchto ostrovech vlastní státní systém s oddělenou soudní a zákonodárnou mocí.\n\nKolem roku 985 vznikly první osady v Grónsku a pak, přibližně na přelomu století, Leif Eiríksson objevil Vinland na Newfoundlandském pobřeží Ameriky. Tam pak přežívaly vikinské osady až do 14. století, kdy byli Vikingové přemoženi indiány a poddali se jim.\n\nMnohé, co podle dnešního názoru o Vikinzích bezpečně víme, však bylo o nich napsáno teprve mnohem později, v dobách křesťanských. Je však nezvratně prokázáno, že připlouvali až na pobřeží Portugalska a ve středomořském prostoru na Sicílii, Maltu a také na Kypr a pobřeží Byzance.\n\nNěkterým skupinám se podařilo proniknout přes Balt a po východoevropských řekách až k Černému moři; na této pouti, dlouhé asi 2000 kilometrů, museli Vikingové někdy přenášet své lodě přes hranice povodí. Tak velkorysé výpravy ovšem vyžadovaly opravdu dobré znalosti nautiky a navigačního umění. Vikingové však byli opravdu znamenití mořeplavci. Jejich dlouhé a obratné lodě s příděmi v podobě dračí hlavy byly bezpochyby nejlepší a nejlépe vybavené lodě své doby.\n\nVikingové se museli vždy postarat o bezpečnou ochranu a o zásoby jídla pro ženy a děti, které zůstaly doma, a kromě toho museli zajistit i ochranu samotných bojovníků na výpravách. Až po vybudování opěrných bodů v Normandii mohli podnikat odvážné výpravy k portugalským břehům a teprve opěrný bod na Sicílii jim umožnil další plavby do východního Středomoří. A bez vikinských osad na území dnešního Ruska - ono území se jmenovalo Gardarike - by se žádný vikinský kníže neodvážil výpravy k Černému moři. To vše vyžadovalo funkční a fungující sociální infrastrukturu, o níž s oblibou psali vikinští kronikáři.\n\nPřitom je mnohem pravděpodobnější, že ona expanze Vikingů pramenila spíše z nouze, z chudoby ve vlastní zemi. Kdo je pánem tak malého území, které může obdělávat, kdo dokáže plody moře konzervovat jen v omezené míře a je odkázán na také jen značně omezenou výměnu zboží, musí se pokoušet o jiné, třeba i válečnické způsoby, jak získat zboží vhodné k výměně. Anebo si musí hledat další životní prostor. A že Vikingové opravdu byli ochotni stát se vystěhovalci, dokládá skutečnost, že se velmi ochotně usazovali na všech místech, kde se pro to vytvořily příznivé politické a hospodářské podmínky. Svědčí o tom příklady Normandie, Sicílie a Gardariky.\n\nBitva u Hafrsfjordu (nedaleko Stavangeru) roku 872 byla poslední z řady bitev, v nichž se Harald Hårfagre (Krásnovlasý) dokázal prosadit proti všem drobným knížectvím, a tak se poprvé v historii stal králem, který vládl spojené říši. První říše Vikingů, kterou tak založil, ovšem neměla dlouhé trvání. Po ní následovalo období malých království a malých králů, kteří proti sobě vedli nekonečné války. Nejznámější z nich byl bezpochyby Erik Krvavá sekyra. Později na sebe strhl vládu Håkon Jarl ve spojenectví s dánským králem Haraldem Modrozubem, ale později se s Dánem rozešel, porazil ho v bitvě u Hjørungavågu a sám byl po několika málo letech samovlády zbaven moci selským povstáním.\n\nNadešla pravá chvíle pro Olafa Tryggvassona (Olaf I.), vikinského náčelníka z Trøndelagu. Olaf Tryggvasson byl na rozdíl od jiných uchazečů o trůn prokazatelným a nefalšovaným potomkem Haralda Krásnovlasého. Nejprve podnikl loupežnou a pustošivou výpravu podél břehů Severního a Baltského moře. Hned nato se dal pokřtít biskupem Nidarosu (Trondheim) a pokoušel se s pomocí anglických misionářů a brachiálního násilí prosazovat ve své říši křesťanství. Olaf Trygvason prosazoval v Norsku své budování státu ve znamení křesťanství tou nejtvrdší metodou: kdo se nevzdal pohanských bohů, byl zabit, zmrzačen nebo vypovězen ze země. Jeho misionáři se i na Islandu, který tenkrát Norsku patřil, pokoušeli nejprve postupovat také touto metodou, snažili se především ničit pohanské svatyně. Jeho počínání narazilo na prudký odpor obyvatelstva jeho země - do čela povstání se postavili synové Håkona Jarla. Ti se spojili se švédským a dánským králem. Nebrali však přitom v úvahu uchvatitelské choutky svých spojenců.\n\nOlaf našel spojence v této občanské válce v pozdějším polském králi. Jmenoval se Boleslav a spolu s Olafem postavil flotilu, s níž vypluli proti svým nepřátelům. U Svolderu byl Olaf zastaven a poražen. V zoufalství přeskočil zábradlí své lodi a utopil se. To vše se odehrálo roku 1000 - a toto datum je první bezpečně doložený časový údaj norských dějin.\n\nTak se stalo Norsko závislé jednak na Dánsku, ale částečně i na Švédsku. Na zbytku norského území, který nabyl obsazen, vládli bratři Jarlové spíš špatně než úspěšně. Také vynucené křesťanství ztrácelo stále více vyznavačů - takřka všude začali lidé opětovně vyznávat stará pohanská božstva.\nA jako dědic Haralda Krásnovlasého se přihlásil mladý muž, který vystoupil roku 1015 v Nidarosu; domáhal se vehementně královského důstojenství a také ho dosáhl. I tento Olaf II. Svatý si prodělal křest ohněm na vikinských taženích do oblastí Severního a Baltského moře. Současně podporoval anglického krále v jeho boji proti Dánům. Poté se v Normandii učil spravovat zemi a přistoupil na křesťanskou víru. Bez váhání přistoupil k nové organizaci norského stavovského systému, pustil se do pokřesťanšťování stejně brutálními metodami jako před ním Olaf Tryggvasson, zavedl církevní strukturu zákonem o církvi a kněžstvo podřídil arcibiskupovi v Brémách. Vzhledem k tomu, že jeho říši stále ještě ohrožovali Dánové - konkrétně Knut Veliký -, ale i Švédové, oženil se s dcerou švédského krále hlavně proto, aby upevnil svou zahraničněpolitickou i vnitřní pozici.\n\nPokud jde o vnitřní politiku, i tak se stávalo Olafovo postavení stále povážlivější a problematičtější. Jeho reformy státní struktury sice podporovaly široké vrstvy národa, ale stály v cestě zájmům šlechty. A tak se proti Olafovi konspirovalo, přičemž šlechtické kruhy nepohrdly ani zastřelenou pomocí dánského panovníka. Tato chyba se později vymstila opravdu velmi krutě - dánský král Knut měl totiž zájem velmi speciální: měl v úmyslu anexi Norska.\n\nPo prvním vítězství v námořní bitvě, kterého Olaf dosáhl s pomocí svého švédského švagra, který už zasedl na královský trůn, švédský král odepřel Norům další pomoc, takže Olaf musel opustit svou flotilu v Baltském moři a probíjet se zpět do Norska pěšky. Tam mezitím došlo k otevřenému povstání proti králi. Když mu voda sahala až po bradu, rozpřáhl se Knut k protiúderu - připlul se svou flotilou k jižnímu pobřeží Norska. Výsledkem bylo, že Olaf musel kapitulovat a uprchnout do ruské vikinské državy Gardarike, kde panoval švagr jeho manželky.\n\nKnut po svém triumfálním vítězství ustanovil v Norsku královského místodržícího a poté věnoval pozornost téměř výlučně svým dalším královstvím - Dánsku a Anglii. Když Knutův místodržitel zemřel, viděl v tom Olaf poslední šanci, jak získat zpět vládu nad zemí. Sebral ve Švédsku velmi pestrou směsici žoldnéřů, z nichž vytvořil vojsko a táhl s ním na Nidaros. Krátce předtím, než dorazili k cíli, postavila se mu do cesty selská armáda u Stiklestadu a Olaf tam prohrál rozhodující bitvu, v níž přišel i o život. Stalo se to dne 29. července 1030. Byl pohřben nejprve jen v jámě vykopané v písku, ale později se stal patronem Norska.\n\nKnut Dánský, který si nyní byl jist vládou nad celou norskou državou, podstatně zvýšil berně, takže sedláci i šlechta, která se postavila proti Olafovi, vytvořili širokou frontu proti Dánům. Povolali z Gardariky Olafova syna Magnuse a roku 1035 ho zvolili norským králem. V mezidobí mezi Olafovou smrtí a dosazením na trůn jeho syna Magnuse prý se kolem Olafova hrobu stalo množství zázraků. A docházelo k nim nejenom kolem jeho hrobu v pískové duně, ale i na místě, kde byl pohřben později, v kostele svatého Klementa v Nidarosu. Stalo se to předehrou nevídané kampaně k jeho uctívání, která pak Olafa povýšila nejenom na světce, ale také k důstojenství \"věčného\" krále norské země. Olaf se tak v krátkém čase proměnil ze sesazeného a plenícího krále bez království a bez poddaných v národního světce a v symbol norského osvobozenského boje.\n\nA je ovšem zcela samozřejmé, že jeho syn Magnus ze všech sil podporoval vytváření této oslavné atmosféry a snažil se aspoň část tohoto lesku přenést i na sebe. Na radu svých \"skaldů\" (rádců) se také zřekl snah o pomstu na nepřátelích svého otce, zmírnil způsob prosazování tvrdých zákonů - tak se mu podařilo ještě za jeho života získat ke svému jménu přízvisko \"Dobrý\". Po dohodě s Hardeknutem, synem dánského krále Knuta Velikého, se Magnus dokonce stal jeho následníkem a později se na dobu pěti let (1042-1047) stal i králem Dánska, Norska a Anglie.\n\nJeho dědicem se stal Harald Krutý (Hardråde), mladší nevlastní bratr Olafa Svatého, kterého předtím Magnus ustanovil v závěrečných letech své vlády svým spoluvládcem. Tomu se však nepodařilo udržet všechny državy Dánska, zachovat je pod jednotnou vládou své koruny a při pokusu prosadit své nároky na anglický trůn padl v bitvě u Stamford Bridge roku 1066. Při tomto tažení však se mu podařilo Haralda, svého anglického protivníka ve zbrani, oslabit do té míry, že pak Harald o tři týdny později prohrál bitvu u Hastingsu, takže se normanský kníže Vilém Dobyvatel mohl stát králem Anglie. Do norských dějin vstoupil Harald Krutý jako zakladatel hlavního města Osla. Společně se svatým Hallvardem je dnes jeho patronem.\n\nZakladatelem města se stal i jeho syn a nástupce na trůn, Olaf Kyrre (Pokojný). Ten založil roku 1070 město Bergen a zasvětil je patronce svaté Sunnivě. Sunniva byla irská princezna, která ve strachu ze sňatku s pohanským knížetem uprchla do Norska, kde později zemřela. Kromě své zakladatelské činnosti Olaf Pokojný proměnil největší a nejdůležitější norská města - Bergen, Oslo a Nidaros - v sídla biskupů a zbavil se tak závislosti na duchovenstvu v Brémách.\n\nObdobí míru trvalo až do roku 1130 - byl to časový předěl, vymezený smrtí posledního Olafova potomka. Ti vládli pokojně Norsku pod jmény Olaf IV. (do roku 1115), Øystein (do roku 1122) a Sygurd (do roku 1130). Vládli zemi v míru a společně. Sigurd Jórsalfari (Jeruzalémský) Norsko dokonce důstojně reprezentoval na křížové výpravě přes Libanon na Sicílii a do Svaté země. Øysteinovi se podařilo získat zpět pro Norsko Jämtland (dnes toto území náleží Švédsku).\n\nPo létech rozkvětu opět následovalo 32 let těžkých časů dlouhé občanské války. Její hlavní příčinou byla skutečnost, že v Norsku nebyl zaveden pořádek v nástupnictví na uvolněný trůn. Budoucí král sice měl pocházet z rodu Haralda Hårfagrea, ale synové, narození v manželském svazku, i synové nemanželští požívali rovná práva, takže počet opravdových, ale i samozvaných potomků se v druhé a v dalších generacích stával naprosto nepřehledný. Rozhodování o následovnictví bylo závislé na thingu (u Germánů sněm či shromáždění lidu). Ten pak nejčastěji volil cestu kompromisu - nechával vládnout společně dva nebo i tři panovníky. Ale i sám král měl možnost určit svého následníka - ustanovil ho prostě svým spoluvládcem. Ten se tak bezbolestně a postupně vpravil do královského úřadu.\n\nPo roce 1150 narůstal počet uchazečů o trůn a vzhledem k tomu, že Harald Hårfarge a jeho nástupci si o svých sexuálních dobrodružstvích nemínili vést deníkové záznamy, stalo se nakonec nemožné rozlišit pravé následky trůnu od nepravých. A přitom v Norsku vládla mystická víra, že se ta pravá a nefalšovaná, mocná královská krev nakonec sama prosadí. Všichni nápadníci trůnu měli samozřejmě své stálé i dočasné spojence, kteří se domnívali, že si v té konkurenci nějak přihřejí svou politickou polívčičku. A tak jeden proti druhému a všichni proti všem tak dlouho rozehrávali své pletichy, až nakonec zavládl v zemi naprostý chaos.\n\nPod vedením arcibiskupa konečně vytvořili biskupové a šlechtici nový následnický řád, který poskytoval následnická práva výlučně synům narozeným v manželském svazku. Zároveň byl zvolen králem potomek Sigurda Jórsalfariho pod jménem Magnus IV. Korunovace se konala v nedávno postaveném dómu, který zůstal korunovačním kostelem, i když se později hlavním městem stalo Oslo. Ale i pak neustále vystupovali noví a noví samozvaní uchazeči o vládu - byli však poraženi nebo zabiti.\nPřívržencům posledního samozvaného aspiranta na královské důstojenství se přezdívalo \"březové nohy\" nebo \"březonozí\" (či \"birkebeinerové\"), protože běžně nosili pantofle a kamaše z březové kůry. Mnozí z nich uprchli do Švédska a setkali se tam se Sverrem Sigurdssonem. Sigurdsson byl kazatelem z Faerských ostrovů. Prohlásil se bez váhání za královského syna a postavil se do čela hnutí, jež ho podporovalo. Roku 1177 se sám korunoval na krále; tento čin byl legalizován až o sedm let později.\n\nSigurdsson obnovil dědičnost královské hodnosti a prosadil reformy práva a správního systému a sám se jmenoval nejvyšším církevním hodnostářem. To vzápětí vyvolalo nelibost biskupů, kteří se sdružili pod vedením biskupa z Osla do takzvané baglerské strany (\"bargell\" = biskupská hůl) a vystoupili proti březonohým, kteří se mezitím proměnili doslova v lidové hnutí. Spory a rozepře se stupňovaly, až vypukla občanská válka, která pokračovala i po smrti Sverra (1202) a vyústila ve vytvoření dvou norských království - království baglerského a království březonohých.\n\nKdyž byl roku 1217 provolán králem třináctiletý Sverrův vnuk Håkon Håkonsson (Håkon IV.), trvalo ještě dalších šest let, než jím mohl být definitivně ustanoven. Počáteční odpor proti jeho kralování zlomil jeho poručník a rádce Jarl Skule, který se však postupně víc a víc vehrával do role skutečného vládce. Skule nebyl spokojen, ani když mu Håkon IV. svěřil vládu nad třetinou svého království, propůjčil mu hodnost knížete (\"hertog\") a ke všemu se oženil s jeho dcerou. Pustil se do otevřené rebelie. V rozhodující bitvě (1240), jež se odehrála v blízkosti Nidarosu, Jarl Skule zahynul.\n\nHåkon IV. se stal bezpochyby jedním z nejvýznamnějších panovníků pozdního středověku. Pod jeho vládou spravovalo norské království největší území. Patřily k němu části dnešního středního Švédska, dále skupinu ostrovů v severním Atlantiku - a později po dohodě také Grónsko a Island. Oficiálně ztratil Island status samostatného svobodného státu teprve pod tlakem vojenských okolností až v roce 1263, kdy byl Håkonův syn Magnus VI. korunován na islandského krále.\n\nI když byl Håkon v zahraniční politice opravdu velmi úspěšný, méně šťastnou ruku měl v politice obchodní. Podařilo se mu sice uzavřít v roce 1223 pro obě strany výhodnou obchodní smlouvu s Anglií, ale roku 1250 také první kontakt s Lübeckem. Tato dohoda se pak stala předpokladem pro vytvoření obchodní kolonie hanzy v Bergenu.\n\nHåkon omezoval moc správních orgánů tím, že se snažil nejvyšší zemské hodnostáře a úředníky soustřeďovat a udržovat na svém dvoře; ti pak tvořili takzvanou říšskou radu. Králova slavnostní hala, kterou dal postavit ke svatbě svého syna Magnuse se - sice značně poškozená a později obnovená - zachovala až do dnešních časů a stala se jakousi dominantou města Bergen.\n\nStoletí 12. a 13. byla dobou, kdy se norská chrámová architektura stala významným přínosem - svědčí o tom stavby biskupských kostelů. Jejich styl vychází z původního povolání jejich stavitelů, kteří byli většinou lodní tesaři.\n\nHåkonův syn Magnus VI., zvaný \"Zákonodárce\" (\"Lagabøtir\"), protože jako první vytvořil a zavedl podrobnou knihu zákonů, vládl zemi rovněž z Bergenu, i když před ním Håkon V. roku 1300 přenesl své sídlo do Osla, které se stalo hlavním městem Norska.\n\nHåkon V. neměl syny, takže se jeho nástupcem stal jeho vnuk Magnus VII., který jako syn švédského krále vládl i Švédsku až do roku 1355 a většinou se tam i byl však byl mor, který vyhubil polovinu z 350 000 obyvatel Norska.\n\nKrátká unie se Švédskem byla předehrou Kalmarské unie, nejdelší alianci v dějinách Skandinávie. Syn Håkona VI. se stal už jako mladík také králem Dánska, protože jeho matka Markéta I. Dánská byla dcerou dánského krále. Až do své předčasné smrti panoval také v Norsku. Vládu pak po něm převzala jeho matka, která se tak stala první královnou Norska a Dánska a iniciovala vznik Kalmarské unie.\n\nPrvní dohody o uzavření spolku byly uzavřeny už roku 1380, ale trvalo ještě sedmnáct let, než se podařilo sladit nejrůznější zájmy zainteresovaných stran. Teprve pak mohlo dojít k volbě společného krále. Tím se stal Erik Pomořanský, který byl korunován v Kalmaru roku 1397.\nMarkéta I. tak prosadila svého prasynovce a doporučovaného kandidáta. Unie pak měla opravdu dlouhé trvání, oficiálně až do roku 1523 – pak si Švédové pod vedením Gustava Vasy vynutili obnovení vlastní nezávislosti. Naproti tomu Norsko bylo až do roku 1814 spojeno s Dánskem personální unií. Tento svazek jednoznačně znevýhodňoval právě Norsko, které bylo v unii slabším partnerem a občas se na něj pohlíželo jako na kolonii.\n\nS nastolením reformace, kterou prosadili Dánové ediktem z roku 1538, ztratilo Norsko i svou církevní samostatnost. Oficiálním jazykem v úřadech, v kostelech a školách se stala dánština. Šlechta se sama dokázala vyhubit v drobných válkách a hospodářský život drželi ve svých rukou pevně němečtí hanzovní obchodníci. Kristián III. tak mohl bez odporu prohlásit v dánském sněmu, že Norové přestali jako samostatný národ existovat a Norsko se stalo pouhou součástí dánské říše.\n\nTeprve na samém konci 16. století, v pokolumbovském období objevů, prudce stoupla poptávka po dřevu, které bylo v té době nejdůležitějším vývozním artiklem Norska. A to byl počátek úpadku německých hanzovních privilegií. V osobě Kristiána IV. dosedl na dánský trůn vladař, který byl zcela evidentně nakloněn Norsku. Dal nově vybudovat Oslo zničené požárem - město pak neslo i jeho jméno (Christianie). Roku 1641 založil město Kristiansand. Přivedl také do Norska odborníky v oboru hornictví - zorganizovali těžbu stříbra v Kongsbergu a těžbu mědi v Rørosu.\nTyto kroky Kristiána IV. vedly k tomu, že bylo Norsko roku 1660 uznáno jako samostatný stát. Byla zavedena nová kniha zákonů (\"Norske Lov\"), která však nebyla nic jiného než přeložená verze dánské knihy zákonů. Dánští královští místodržící, kteří se často ženili s Norkami, nejednali pak vždy v zájmu Kodaně.\n\nOkamžikem zvratu se stala velká severní válka z let 1700–1720, v níž Švédové připojili k své zemi některé dánské a norské provincie a stali se nejsilnější mocností ve Skandinávii. Kolem roku 1740 se Norsko opět vzpamatovalo. Narůstající mezinárodní obchod, především se zámořím, vyvolal i rozkvět norského rejdařství - a renesance přinesla i probuzení norského národního uvědomění.\n\nV období napoleonských válek byli Norové Dánskem donuceni stát na straně Francie. Výsledkem bylo, že Angličané vytvořili blokádu celého pobřeží včetně norských přístavů. V té době vzal za své veškerý vývoz i dovoz v této oblasti. Zhroutil se i domácí norský obchod, který byl z valné části odkázán na lodní dopravu. Tehdy se otevřeně projevila rozdílnost většiny zájmů Dánů a Norů, takže ani dánské pokusy o usmíření - patřilo mezi ně třeba založení univerzity v Oslo - nedokázaly zastavit lidové hnutí, jehož heslo znělo \"Pryč od Dánska\".\n\nKdyž Napoleon utrpěl rozhodující porážku u Waterloo, Norové nabyli dojmu, že jsou konečně u cíle svých snů o znovu nabytí nezávislosti. Avšak záhy a drsně se z nich probudili, když dánský král mírovou smlouvou z Kielu 1814 musel Norsko odstoupit Švédům, kteří byli od počátku proti Napoleonovi. Toto rozhodnutí vyvolalo v Norsku zuřivý odpor, k němuž se připojil i tehdy úřadující dánský královský místodržící, jímž byl pozdější dánský král Kristián VIII.\n\nZarputilí Norové svolali vzdoroshromáždění, vlastní sněm, který formuloval a schválil základní norskou ústavu, která byla odvozena z myšlenek Montesquieua. Tato ústava ze dne 17. května 1814 platí v modifikované formě dodnes. Den jejího schválení na sněmu se slaví jako norský státní svátek.\n\nV nelítostných jednáních se Švédy v Mossu se nakonec názory sjednotily v tom, že budou oba státy, Švédsko i Norsko, sjednoceny pod jednou korunou - avšak oba budou mít vlastní zákonodárství a parlament. Vzhledem k tomu, že smrtí Karla XIII. vymřela švédská královská dynastie, Švédové si v osobě Jeana Baptisty Bernadotta zvolili za krále napoleonského generála, jenž pak při mírových jednáních v Kielu obratně zastupoval zájmy Švédska.\n\nK volbě Bernadotta švédským králem se ještě téhož roku připojil i norský parlament (\"storting\"). Za Bernadottovy vlády došlo v Norsku k hospodářskému vzestupu. Z rybolovu pobřežního se postupně stal rybolov na volném moři, na pobřeží vznikla nová průmyslová odvětví, nicméně došlo také k zesílení odlivu lidí ze zemědělství.\n\nPolitickým důsledkem tohoto vývoje byl vznik \"Strany inteligence\", která se ustanovila na podporu zájmů úřednictva a velkoburžoazie. Odborně se stala \"Selská strana\" zástupkyní venkovského obyvatelstva. Protiklady těchto stran se manifestačně projevily dokonce i ve sféře jazyka: zatímco inteligence komunikovala v řeči zvané \"riksmål\", která byla odvozena z dánštiny, venkované dávali přednost takzvané \"landsmål\", což byl jazyk vycházející ze staronorských základů.\n\nV 70. letech 19. století vznikla jako konkurentka obou jmenovaných stran \"Levá strana\", jíž může Norsko děkovat za reformu parlamentního systému a za další dalekosáhlé změny. Také v kulturní oblasti si Norsko v tomto období nacházelo nové, vlastní cesty. Symboly tohoto vývoje se stala jména z oblasti kultury, jako např. Henrik Ibsen, Bjørnstjerne Bjørnson, Edvard Grieg a Edvard Munch.\n\nOvšem na sklonku 19. století nedokázal vývoj zemědělské výroby držet krok s rychlým růstem počtu obyvatelstva, a tak se Norsko nedobrovolně stalo jednou z klasických vystěhovaleckých zemí. Jenom za poslední dvě desetiletí 19. století hledaly záchranu na druhém břehu oceánu tři čtvrtě milionu obyvatel této severské země. Vystěhovalectví pak pokračovalo ještě na počátku 20. století a vedlo nakonec k tomu, že dnes žije v Severní Americe víc než jeden milion Norů.\n\nV té době se znovu rozhořely spory se Švédskem, protože Norové se již nehodlali smiřovat s rolí podřízených partnerů. Konflikt v zahraničních záležitostech se pak ještě vystupňoval, když švédský král Oskar II. odmítl podepsat \"stortingem\" schválený zákon o pasových a konzulárních záležitostech. V roce 1905 bylo vyhlášeno referendum, jehož prostřednictvím se Norové rozhodli o vypovězení unie se Švédy. Těm nezbylo než tomuto norskému požadavku vyhovět, takže od podepsání smlouvy v Karlstadu (došlo k němu roku 1905) je Norsko opět samostatný stát. První potíže nového státu se záhy projevily v tom, že neměl vlastní panovnickou dynastii, takže byl nucen zvolit norským králem prince ze zahraničního rodu. Královský úřad byl nejprve nabídnut švédskému králi, ten jej však odmítl. Proto byl osloven dánský princ Karel, který byl korunován 22. června 1906 v Trondheimu jako norský král Håkon VII. V následujících letech Norsko vzorným způsobem přeorganizovalo své sociální zákonodárství - i v oboru volebního práva došlo ke změnám a roku 1913 je získaly také ženy.\n\nZa první světové války zůstalo Norsko neutrální, ale ztratilo v důsledku bezohledné německé ponorkové války značnou část své obchodní flotily, která dopravovala zboží na objednávky spojenců.\n\nRoku 1920 se stalo Norsko členem Společnosti národů a téhož roku získalo svrchovanost nad Špicberkami (\"Svalbard\"). Roku 1929 anektovali Norové ostrov Jan Mayen, museli se však zříct nároků na Grónsko. Roku 1933 o tom rozhodl výrok haagského soudního dvora.\n\nKdyž po vypuknutí druhé světové války hrozilo Norsku přepadení hitlerovským Německem, norský král Håkon VII. navázal prostřednictvím své anglické manželky kontakty s britskou vládou. Měl v úmyslu nechat umístit na území Norska britské oddíly, které by je chránily proti možnému přepadení. Tomu však wehrmacht předešel a obsadil rozhodující přístavy krátce předtím, než se mohli vylodit Britové. Potopení křižníku Blücher v Oslofjordu dne 9. dubna 1940 poskytlo norské vládě vítanou příležitost využít zdržení a odcestovat z Tromsø do Anglie a odvézt s sebou do bezpečí důležité dokumenty. Norská armáda sice mobilizovala a pokusila se o odpor, ale dokázala mobilizovat pouze 6 pěších divizí, z nichž část se vzdala bez boje nebo odešla do exilu ve Švédsku. Nejrozsáhlejší boje se rozpoutaly u Narviku, ale i tam byli Norové po stažení britských a francouzských expedičních sil přemoženi.\n\nV Norsku převzal vládu vůdce fašistů Vidkun Quisling, který byl jenom loutkou v rukou okupantů. Král Håkon z Anglie organizoval proti fašistické vládě odpor. Protihitlerovských akcí se ochotně účastnily tisíce norských vlastenců; na druhé straně však část norského obyvatelstva s nacisty kolaborovala. Jako příklad uveďme básníka Knuta Hamsuna, kterého po válce uchránil před soudem jenom jeho vysoký věk a nucený pobyt v domovu pro přestárlé. Několik stovek norských dobrovolníků se účastnilo bojů v řadách SS na východní frontě, kde byla naprostá většina z nich zabita.\n\nOficiálně norská vláda - pod tím pojmem rozumějme výhradně exilovou vládu v Londýně - nikdy Hitlerovi nekapitulovala. A tak se tedy rozumí, že po skončení německé okupace král Håkon VII. vstoupil na norskou půdu v Tromsø symbolicky na stejném místě, kde své království musel nedobrovolně opustit.\n\nHned po skončení druhé světové války se Norsko stalo jednou ze zakladatelských zemí Organizace Spojených národů v San Francisku, jejímž prvním tajemníkem se stal Nor Trygve Lie. Poté vytvářela až do roku 1965 norské vládní kabinety Dělnická strana. Od té doby se v Norsku střídají u moci vlády sestavené buržoazními a dělnickými stranami. Norské království se také stalo zakládajícím členem Evropského hospodářského společenství, ale po jeho rozpuštění se dlouho zdráhalo přistoupit k Evropské unii. Vnitřní zájmy, například rozšíření zóny rybolovu na 200 mořských mil, k němuž došlo v roce 1970, do dneška mají velký vliv na norská stanoviska.\nVe stejném časovém období byla evropská moře, respektive jejich příbřežní části, rozdělena smlouvou na řadu ropných zón a oblastí těžby zemního plynu. Největší a nejvýnosnější oblasti byly přiřčeny Norsku. A právě naftový boom udělal takřka přes noc z Norska nejbohatší zemi na území Skandinávie; od dob první naftové krize v 70. letech tu došlo doslova k explozi zisků. Norové si dokonce vysloužili přezdívku „šejkové severu“, protože se vždy ochotně připojovali ke každému zvýšení ceny ropy, které prováděla organizace OPEC i přes to, že nebyli jejími členy.\n\nDnes je norským králem Harald V., který se stal nástupcem svého všeobecně oblíbeného otce Olafa V. Norský král má dodnes formální právo námitek proti předlohám zákonů, jež mají odkladný účinek, a je vrchním velitelem branných sil země. Současně je nejvyšším představitelem státní luteránské protestantské Norské církve. a vždy v prosinci uděluje Nobelovy ceny míru.\n\nVšechny norské vládní kabinety od konce druhé světové války až do roku 1965 sestavovala výhradně norská Dělnická strana, která také nastavovala výhybky směrem k utváření norského sociálního státu. V tomto trendu pokračovaly i buržoazní strany, které později v letech 1965, 1981 a 1989 převzaly v Norsku odpovědnost za vládu v zemi, a nikdy ho podstatnější měrou nezpochybňovaly. Sociálnědemokratická předsedkyně vlády Gro Harlem Brundtlandová (premiérkou byla v letech 1981-1996) musela strpět v roce 1994 porážku své politiky, když 52,4 % Norů hlasovalo v plebiscitu proti vstupu Norska do Evropské unie.\n\nRoku 1994 se Norsko představilo světu i širokému evropskému publiku velice úspěšně při pořádání zimních olympijských her.\n\nKdyž 25. října 1996 k všeobecnému překvapení odstoupila premiérka Brundtlandová, usedl do křesla předsedy vlády její levicověji zaměřený stranický kolega Thorbjørn Jagland.\n\nDne 22. července 2011 explodovala bomba u vládních budov v Oslu, o hodinu později bylo na ostrůvku Utøya zastřeleno více než 68 lidí. Celkově zemřelo 76 lidí a další byli zraněni. Za útoky je podle všeho odpovědný pravicový extremista Anders Behring Breivik. Jedná se o nejhorší masakr v Norsku od doby druhé světové války.\n\n"}
{"id": "322375", "url": "https://cs.wikipedia.org/wiki?curid=322375", "title": "Zdeněk Orct", "text": "Zdeněk Orct\n\nZdeněk Orct (* 28. dubna 1970) je český hokejový brankář.\nV extralize se poprvé objevil v dresu HC Litvínov v sezoně 1988/1989 Po sezóně 2000/2001 následoval přestup do HC Kladno, kde s výjimku sezóny 2003/2004, kterou odehrál v dresu Ak Bars Kazaň v ruské Superlize), setrval až do roku 2009 kdy přestoupil do HC Ústí nad Labem, kde (kromě podzimní části sezóny 2009-2010 kterou strávil ve Slávii Praha) působil po zbytek aktivní hráčské kariéry. Od roku 2014 působí jako trenér brankářů v Litvínově .\n\n\n"}
{"id": "322376", "url": "https://cs.wikipedia.org/wiki?curid=322376", "title": "Live at Montreux 1981", "text": "Live at Montreux 1981\n\nLive at Montreux 1981 je videozáznam z koncertu britského multiinstrumentalisty Mika Oldfielda z roku 1981. Video bylo vydáno na DVD v roce 2006.\n\nKoncert zaznamenaný na \"Live at Montreux 1981\" se konal během Oldfieldova turné European Adventure Tour v roce 1981 ve švýcarském Montreux v rámci Montreux Jazz Festival. Na vydání ale čekal 25 let. Na tomto koncertu zazněly především skladby z instrumentálního alba \"QE2\" a dále \"Tubular Bells\", \"Ommadawn\" a \"Platinum\".\n\n\n\n"}
{"id": "322384", "url": "https://cs.wikipedia.org/wiki?curid=322384", "title": "Arnošt Goldflam", "text": "Arnošt Goldflam\n\nArnošt Goldflam (* 22. září 1946 Brno) je český herec, dramatik, režisér, pedagog a spisovatel pro děti.\n\nNarodil se v Brně v židovské rodině. Po absolutoriu Střední všeobecně vzdělávací školy začal studovat medicínu, po dvou semestrech odešel. Pracoval postupně jako slévač, jádrař a dále v Královopolské jako rozpočtář. Následovalo studium JAMU, již tehdy hrál drobné role na divadle. Po studiu působil v brněnských divadlech Satirické divadlo Večerní Brno a Divadlo X, od studijního věku taktéž vystupoval v Divadle na provázku. V letech 1978 až 1993 působil v divadle HaDivadlo. V 80. letech začal být obsazován do menších filmových a televizních rolí. Největší ohlas měly role Arnošta ve filmu \"Dědictví aneb Kurvahošigutntag\" a Lustiga ve snímku \"Lotrando a Zubejda\". Další filmy a seriály, kde se objevil, jsou např. \"Otesánek\", \"Modrý Mauritius\", \"František je děvkař\" či \"Proč bychom se netopili\". V nynější době režíruje divadelní hry a učí na JAMU a DAMU, profesorem pro obor dramatická umění byl jmenován s účinností od 5. listopadu 2007.\n\nJe podruhé ženatý, z prvního manželství má dospělou dceru. Jeho nynější manželkou je výtvarnice a scénografka Petra Goldflamová-Štětinová, se kterou má syna a dceru. Během období normalizace byl členem KSČ, na podzim roku 1989 ze strany vystoupil. \n\n\n"}
{"id": "322393", "url": "https://cs.wikipedia.org/wiki?curid=322393", "title": "The Platinum Collection (album, Mike Oldfield)", "text": "The Platinum Collection (album, Mike Oldfield)\n\nThe Platinum Collection je třinácté výběrové album britského multiinstrumentalisty Mika Oldfielda. Bylo vydáno na jaře 2006 (viz 2006 v hudbě) a v britském žebříčku prodejnosti hudebních alb se vyšplhalo nejvýše na 36. příčku.\n\nKompilace \"The Platinum Collection\" obsahuje výběr z veškeré sólové Oldfieldovy tvorby mezi lety 1973 a 2002. Jedná se o trojalbum, na kterém jsou chronologicky (až na několik výjimek) seřazeny jednotlivé skladby a písně. Na \"The Platinum Collection\" se nachází také několik, do té doby na CD nedostupných, singlů a rozšířených verzí písniček.\n\n\n\n\n"}
{"id": "322403", "url": "https://cs.wikipedia.org/wiki?curid=322403", "title": "Palác Parlamentu", "text": "Palác Parlamentu\n\nPalác Parlamentu ( \"Palatul Parlamentului\", nazývaný též Ceaușescovým palácem, Domem národů /rumunsky \"Casa Poporului\"/ nebo Palácem lidu) v Bukurešti je pravděpodobně druhá největší administrativní stavba na světě (po americkém Pentagonu), objemem třetí největší na světě po hale na Cape Canaveral na Floridě, kde se montují rakety, a pyramidě Quetzalcoatl v Mexiku. Stavěla se v letech 1984-1989 a od roku 2007 zde sídlí rumunský parlament.\n\nStojí v Bukurešti, hlavním městě Rumunska na pravém břehu řeky Dâmbovița a v čele třídy Unirii. Palác je obklopen upravovanými parky a domy v jeho okolí platí v Rumunsku za ty lepší. Silniční tahy u paláce patří mezi hlavní tahy v Bukurešti.\n\nV roce 1977 postihlo Bukurešť silné zemětřesení, které poskytlo rumunskému komunistickému diktátorovi a prezidentovi Nicolae Ceaușeskovi záminku k úplné demolici čtvrti Dealul Spirii a následné stavbě paláce, který měl být sídlem prezidenta komunistického Rumunska a mnoha státních institucí.\n\nZákladní kámen byl položen dne 25. 6. 1984, v době, kdy Rumunsko již dlouhodobě hospodářsky stagnovalo. Velmi náročná stavba skončila prakticky s popravou Nicolae Ceaușesca v roce 1989 po Rumunské revoluci. Za celou dobu se na ní vystřídalo celkem 20 000 dělníků a 600 architektů (hlavním architektem byla Anca Petrescu, 1949-2013).\n\nDosud nebyly ukončeny práce (a zatím se to neplánuje) na třech podzemních patrech, nebyl ani přistěhován veškerý diktátorem požadovaný nábytek. Po revoluci chyběly v důsledku mimořádně nákladné stavby paláce potřebné finance na udržení stability měny při transformaci ekonomiky a země se mimo jiné kvůli tomu nyní hospodářsky vzpamatovává. Od roku 1997 je Palác lidu sídlem parlamentu, tří muzejí a dalších institucí, ale přesto nebyly až dvě třetiny prostoru paláce nikdy využity. V dubnu 2008 se zde konal summit NATO.\n\nStavba neměla od začátku předem stanovený styl, v němž se měla stavět, najdeme zde prvky různých stavebních slohů. Leží uprostřed parku o rozloze 300 000 čtverečních metrů (bez paláce). Je 270 metrů široká, 240 metrů dlouhá, 86 metrů vysoká a podzemí s obrovským parkovištěm sahá do hloubky 92 metrů. Celkem má venku 21 křídel a uvnitř neuvěřitelných 12 nadzemních a 8 podzemních pater. Celková plocha všech podlah činí 330 000 čtverečních metrů (přízemnější odhady mluví o 265 až 300 tisících), což je nejvíce v Evropě. Stavba s objemem přes 2,5 milionu krychlových metrů váží přes 4 miliardy tun a je tak těžká, že se ročně propadá o 6 mm do země. \n\nCeaușescu, posedlý strachem z atentátu, nechal v paláci postavit i atomový kryt a několik tajných únikových tunelů, s nimiž se počítalo jako s nouzovými východy i při posledním summitu NATO. V celém objektu je přibližně 1100 místností, značná část nebyla dosud ani dokončena. Jde převážně o kanceláře, přijímací salony či sály pro konference všeho druhu.\n\nCelkem se zde použilo okolo tří milionů tun mramoru, 3500 tun křišťálového skla na 480 lustrech a 1400 stropních světlech a mnoha zrcadlech, dalších 900 lustrů je skleněných. Dále je nutno se zmínit o 700 tunách bronzu, bezmála milionu krychlových metrů dřeva převážně v podlahách a čtvrt milionu čtverečních metrů koberců, následuje 5500 tun betonu, 7000 tun oceli, 20 000 tun písku, 1000 tun čediče, 200 000 krychlových metrů skla a 3500 čtverečních metrů kůží. Některé haly jsou vysoké až dvacet metrů. Dále zde najdeme například dvoutunový závěs, který musel být utkán až na místě, některé závěsy jsou protkané zlatem a stříbrem. Téměř všechny tyto prvky jsou rumunského původu.\n\n"}
{"id": "322409", "url": "https://cs.wikipedia.org/wiki?curid=322409", "title": "Omamori", "text": "Omamori\n\nO-mamori (: お守り) je japonský šintoistický talisman, jež má svému nositeli přinést štěstí, blahobyt, úspěch a podobně. Obal bývá vyráběn z různých materiálů, nejčastěji z nějakého druhu textilie. Omamori mívá na svém povrchu napsány různé modlitby, které mají blahodárně působit dle zvoleného přání/modlitby.\n\nS Novým rokem se stará omamori rituálně pálí a získávají nová.\n\n"}
{"id": "322411", "url": "https://cs.wikipedia.org/wiki?curid=322411", "title": "Braník (rozcestník)", "text": "Braník (rozcestník)\n\nNázev Braník má více významů:\n\n\n\n"}
{"id": "322418", "url": "https://cs.wikipedia.org/wiki?curid=322418", "title": "Manóza", "text": "Manóza\n\nManóza (mannosa) je monosacharid s šesti uhlíky (hexóza) a aldehydovou skupinou (aldóza). Je jedním z biologicky významných sacharidů. Je 2-epimerem D-glukosy (tzn. cukry se liší jen konfigurací na druhém atomu uhlíku). Důležitým zdrojem manózy jsou kvasné produkty, protože buněčná stěna kvasinek obsahuje velké množství mananů (polymanosylových řetězců). Manóza je součástí jádra N-glykosidicky vázaných oligosacharidů, v nichž může také tvořit manosylové antény (ramena) (manózový a hybridní typ N-glykanů).\n\nBiosyntéza vychází z glukózy, která je převedena na fruktózu, poté následuje redukční epimerizace keto skupiny fruktózy a oxidaci -OH skupiny na C1.\n\nPři degradaci je nejprve manóza fosforylována kinasou na manóza-6-fosfát a pak převedena na odpovídající ketózu,(což je fruktóza), dále už běží standardní glykolýza.\n\n\n"}
{"id": "322423", "url": "https://cs.wikipedia.org/wiki?curid=322423", "title": "Braník (hudební skupina)", "text": "Braník (hudební skupina)\n\nBraník byla pražská Oi! hudební skupina, která působila na počátku 90. let 20. století. Identifikovala se s hnutím skinheads. Texty jejich písní byly silně rasistické. Napadaly Romy, černochy, asiaty a další etnika, ale také například Občanské fórum. V roce 1995 byli členové skupiny potrestáni podmínečným odnětím svobody.\n\nMezi nejznámější písně Braníku patřily například \"Oi! na ROI\", ve které napadla cikány a Romskou občanskou iniciativu, \"Svítá\", ve které útočila na veškeré přistěhovalce, \"Samet\", ve které hanobila Občanské fórum, nebo \"Praha\", jejíž text je o tom, že hlavní město České republiky, Praha, již nadále není kvůli přistěhovalcům chloubou měst a bezpečné místo.\n\nI přes silně rasistické texty se skupina nehlásila k neonacismu a v řadě písní opěvovala vlastenectví a pivní hrdost.\n\nSkupina vydala jen jedno album nazvané Power (1991).\n\nV roce 1995 byli členové skupiny podmínečně odsouzeni k odnětí svobody na osm měsíců. Soudce zdůvodnil mírnost trestu věkem, v kterém byli členové skupiny v době tvorby rasistických písní a faktem, že členové skupiny nebyli nikdy předtím souzeni.\n\n"}
{"id": "322429", "url": "https://cs.wikipedia.org/wiki?curid=322429", "title": "Vanessa Paradis", "text": "Vanessa Paradis\n\nVanessa Paradis (* 22. prosince 1972 Saint-Maur-des-Fossés, Francie) je francouzská zpěvačka a herečka, kromě toho se věnuje také modelingu. Prvně se proslavila svojí písní \"„Joe le taxi“\" v roce 1987, když jí bylo 14 let. Její mladší sestra je herečka Alysson Paradis.\n\nBěhem svého života několikrát změnila svého partnera. V letech 1988-1991 Florentem Pagny,od roku 1992 do roku 1997 byl jejím partnerem Lenny Kravitz. Po rozchodu se seznámila s Stanislasem Merharem se kterým žila pouhý rok, když se seznámila s Johnnym Deppem se kterým žila až do roku 2012. Dne 20. června 2012 oficiálně potvrdila svůj rozchod s Jonnem Deppem s nímž má dvě děti, dceru Lily-Rose Melody Depp narozenou 27. května 1999 a syna Johna Christophera Deppa III. narozeného 9. dubna 2002. Po Johnnym Deppovi žila s Benjaminem Biolayem. Od roku 2016 žije se Samuelem Benchetritem.\n\n\n\n\n"}
{"id": "322433", "url": "https://cs.wikipedia.org/wiki?curid=322433", "title": "Christian Battaglia", "text": "Christian Battaglia\n\nChristian Battaglia také \"Christian svobodný pán von Battaglia\" (7. prosince 1914 Bratronice u Blatné - 24. srpna 1991 Strakonice) byl český amatérský cyklista, jenž v sedle kola ujel kolem 935 000 km. Byla po něm pojmenována šumavská silniční cyklotrasa č. 33. Měl sestru Blanku.\n\nPocházel z benátského šlechtického rodu Battagliů, jehož historie sahá do 17. století. Jeho první zahraniční cesta do francouzského Marseille skončila nehodou. Srazil se s automobilem a hrozila mu amputace nohy, přesto se vlakem vrátil do vlasti, kde se podařilo českým lékařům ho vyléčit. Rodina Battagliů byla pro svůj šlechtický původ perzekuována, zámek v Bratronicích spolu s okolními pozemky byl zestátněn, a Battagliové byli pouze nájemníci. Za komunistického režimu byl 5 měsíců vězněn za krádež a následně propuštěn z Česká zbrojovky Strakonice. Poté pracoval jako závozník u Pozemních staveb.\n\nÚčastnil se 25 ročníků nejdelšího národního cyklomaratonu Praha–Karlovy Vary a zpět, ale nikdy nevyhrál žádný větší závod. Zemřel v sedle kola na úpatí kopce Tisovník kousek od Strakonic, když se vracel zpět domů, do Bratronic. V Bratronicích ho připomíná pamětní deska. I když má rodina Battagliů hrobku na kraji lesa čtyři kilometry od Bratronic, on sám v ní na vlastní přání pohřben není.\n\nPovídku o Christianovi Battagliovi zpracoval Ota Pavel ve sbírce \"Syn celerového krále\", kde o něm byla napsána povídka \"Baroni na kolech\".\n\n\n"}
{"id": "322437", "url": "https://cs.wikipedia.org/wiki?curid=322437", "title": "Koriandr setý", "text": "Koriandr setý\n\nKoriandr setý (\"Coriandrum sativum\") je jednoletá rostlina z čeledi miříkovitých (\"Apiaceae\"), planě rostoucí ve Středomoří, odedávna pěstovaná v Indii a v Egyptě. Využívá se v gastronomii jako koření a dále i v léčitelství.\n\nJedná se o jednoletou mrkvovitou bylinu, jejíž lodyha dosahuje výšky až jednoho metru a nahoře se větví. Spodní listy jsou jednoduše zpeřené a řapíkaté, horní listy přisedlé pochvou a zpeřené dvakrát až třikrát. Listy mají dělené, čárkovité úkrojky. Květy mají bílou či růžovou barvu, přičemž tvoří okolíky. Plod je kulatý a hnědožlutý. Koriandr kvete v období června a července. Účinnými látkami jsou především silice a některé vitamíny skupiny B.\n\nU koriandru se sbírá plod a list. Koriandr podporuje tvorbu žaludeční šťávy, čímž příznivě ovlivňuje trávení. Čaj z koriandru pomáhá při bolestech břicha, pocitu plnosti či nadýmání; je doporučován též v čajové směsi s kmínem. Obklady z koriandru pomáhají při revmatických potížích kloubů.\n\nKoriandr se pěstuje také i v Česku, příbuzný anýzu, kmínu a kopru. Používá se jako koření, především k nakládání hub a zeleniny (červená řepa a okurky), do chleba, který tak činí stravitelnější, je klasickou přísadou do perníku, uzenářských výrobků, k přípravě jehněčího, vepřového a hovězího masa či ryb. Využití nachází také ve výrobě alkoholických nápojů včetně vín. U koriandru jsou poživatelné všechny části rostliny. Každá má své specifické aroma i chuť. Listy mají nepatrnou příchuť anýzu, semena jsou nasládlá, aroma připomínající pomerančovou kůru a kořen je intenzivnější verzí listu. Koriandr tvoří jednu ze základních součástí indického karí a uplatňuje se v ostré mexické, arabské i čínské kuchyni.\n\n\n"}
{"id": "322450", "url": "https://cs.wikipedia.org/wiki?curid=322450", "title": "Velum", "text": "Velum\n\nVelum nebo vélum (z latinského slova označujícího plachetku, pláštík či závoj) může být:\n\n\n\n\n\n\n"}
{"id": "322451", "url": "https://cs.wikipedia.org/wiki?curid=322451", "title": "Magadan", "text": "Magadan\n\nMagadan ( ) je přístavní město na ruském Dálném východě, na pobřeží Ochotského moře v Kolymském pohoří. Město je centrem Magadanské oblasti. Žije zde obyvatel. V Magadanu je subarktické klima, v lednu padají teploty k -40 °C, v červenci se pohybují okolo 12–16 °C. Průměrná roční teplota činí -3 °C. V okolí se vyskytují tajgy a tundry.\n\nSídlo bylo založeno roku 1929. Od 30. do 50. let zde sídlila instituce Dalstroj, která organizovala těžbu nerostů (především zlata) na Dálném Východě; k práci byli využíváni vězni z gulagů, kterých zde Dalstroj vystavěl přibližně 80. Ve městě se vyrábí důlní zařízení, nacházejí se zde podniky na zpracování ryb, strojírenské a kovodělné závody. Ve městě funguje přístav a letiště „Sokol“, železnice sem nevede. Silnice „Kolyma“, zbudovaná také převážně vězni, spojuje Magadan s 1826 km vzdáleným Jakutskem.\n\nNachází se zde Institut biologických problémů severu DVO Ruské akademie věd, Severní mezinárodní univerzita, 28 obecných škol, 11 knihoven a několik muzeí.\n\n\n\n"}
{"id": "322455", "url": "https://cs.wikipedia.org/wiki?curid=322455", "title": "Zemplín-Rétrejáró", "text": "Zemplín-Rétrejáró\n\nZemplín-Rétrejáró je archeologická lokalita v obci Zemplín na východním Slovensku, která byla zkoumána v roce 1954 amatérským archeologem Karolem Andelem. Střepový materiál, který tam byl objeven, je datován do období mladého neolitu. Výraznou, rytím zdobenou keramiku, kterou se podařilo zrekonstruovat, je možné vidět v Zemplínském muzeu v Michalovcích. Tento typ keramiky má velmi blízké analogie k potiské kultuře, rozšířené na území severovýchodního Maďarska. Úplné chronologické postavení této lokality nebylo dodnes upřesněno.\n\n\n"}
{"id": "322456", "url": "https://cs.wikipedia.org/wiki?curid=322456", "title": "Budovatelská próza", "text": "Budovatelská próza\n\nBudovatelská próza je označována literatura, která začíná vycházet v 50. letech 20. století.\n\nV období po roce 1948, po nástupu komunismu se obraz literatury změnil. Některá nakladatelství připadla do státního vlastnictví. Režim dovoluje vydávat jen literaturu politickou nebo socialistickou (ostatní je zakázáno). V 50. letech také nastává doba procesů a pronásledování těch, kteří jsou proti režimu. Řada autorů se musela odmlčet, někteří i emigrovali (např. Pavel Tigrid, Jan Čep či Egon Hostovský), někteří byli uvězněni.\n\nJediná uznávaná filosofie je marxismus a leninismus. Uzavřely se cesty na západ. Orientace přechází jen na východ, na země lidově demokratické. Po uvěznění nekomunistických autorů začaly čistky i v řadách komunistických spisovatelů - vše v rámci hesla \"\"hledej nepřítele v řadách strany\"\". Po psychickém nátlaku vše mohlo dojít až k sebevraždě (např. Konstantin Biebl, Karel Teige atd.)\n\n"}
{"id": "322457", "url": "https://cs.wikipedia.org/wiki?curid=322457", "title": "David Patty", "text": "David Patty\n\nDavid Craig Patty, známý též jako Dave Patty, (* 16. září 1961) je americký evangelikální misionář a pastor.\n\nV roce 1993 založil organizaci Josiah Venture, s kterou v témže roce začal působit v České republice. V roce 1997 byl spoluzakladatelem \"Křesťanské akademie mladých\" (KAM), paracírkevní organizace, která na učednickém principu vychovává mladé křesťany. Činnost ve vedení KAM ukončil v roce 2007, kdy se začal plně věnovat službě v organizaci \"Josiah Venture\" jako její prezident.\n\nDavid Patty je ženatý; s manželkou Connie mají tři dospělé děti – Tylera, Caleba a Claire.\n"}
{"id": "322464", "url": "https://cs.wikipedia.org/wiki?curid=322464", "title": "Mistrovství světa ve fotbale klubů 2007", "text": "Mistrovství světa ve fotbale klubů 2007\n\nMistrovství světa ve fotbale klubů 2007 se hrálo od 7. prosince do 16. prosince 2007 v Japonsku.\n\nVítězem se stal AC Milán.\n\nVšechny časy jsou místní (UTC+9)\n"}
{"id": "322469", "url": "https://cs.wikipedia.org/wiki?curid=322469", "title": "Bedivere", "text": "Bedivere\n\nV Artušovských legendách, Sir Bedivere (velšsky: Bedwyr; francouzsky: Bédoier, také řečený Bedevere) je rytíř kulatého stolu, který vrátil Excalibur Paní jezera. Sloužil jako Artušův maršál a často je přiřazován k Siru Kayovi. Sir Lucan byl jeho bratr, Sir Griflet jeho bratranec. Podle Velšanů měl syna Amrena a dceru jménem Eneuawc. Bedivere, po Kayovi a Gawainovi, první osoba spřátelená s králem Artušem. Jeho jméno je velšsky Bedwyr Bedrydant (\"Bedivere of the Perfect Sinews\"). Je popisován jako jednoruký, přesto skvělý válečník.\n\nOn a sir Kay byli dva z šesti rytířů vybraných pro doprovod Culhwche při jeho hledání Mabinogionu\", což vypraví romance Culhwch and Olwen, a ačkoli byl jednorukým, žádný z tří válečníků bitvě nebyl v zabíjení rychlejší než on. V životě Svatého Cadoca s Artušem a sirem Kayem, při jednání s Gwynllywem králem Gwynllwgu o únosu Svatého Gwladysa z dvora jeho otce v Brycheiniogu. Protože se Bedivere objevil v nejstarších Artušosvských materiálech, spekuluje se jakou měl doopravdy moc.\n\nBedivere je jedním z loajálních spojenců krále Artuše v \"Historia Regum Britanniae, kterou napsal Geoffrey z Monmouthu \", a udržoval tuto pozici i v mnohem pozdější Artušovské literatuře. Bedivere pomohl Artušovi a Kayovi v boji s Obrem hory Svatého Michela, a připojil se k Artušově válce proti římskému císaři Luciovi. V několika anglických verzích Artušovi smrti např. Maloryho' \"Artušově smrti\" a v \"Alliterative Morte Arthure\", Bedivere a Artuš byli mezi těmi z mála, kteří přežili Bitvu u Camlannu. Po bitvě, smrtelně raněný král požádal Bedivera, aby vrátil Excalibur Paní jezera. Poté se stal poustevníkem a zůstal jím až do konce života.\n"}
{"id": "322470", "url": "https://cs.wikipedia.org/wiki?curid=322470", "title": "Françoise Christophe", "text": "Françoise Christophe\n\nFrançoise Christophe (3. února 1923, Paříž – 8. ledna 2012) byla francouzská herečka.\n\nPo lekcích herectví u René Simona navštěvovala kurz Luciena Nata v Théâtre Montparnasse. V roku 1941 začala studovat na pařížské Conservatoire national supérieur d'art dramatique.\n\nHrála v několika filmech Decoina (\"Premier rendez-vous\" et \"Mariage d'amour\"), a roku 1967 získala svou velkou roli ve filmu \"Fantomas kontra Scontland Yard\".\n\nSpecializovala se na role aristokratek. V divadle Comédie-Française hrála v kusech Musseta, Giraudouxe, Molièra a Edmonda Rostanda.\n\n"}
{"id": "322471", "url": "https://cs.wikipedia.org/wiki?curid=322471", "title": "Paul Féval starší", "text": "Paul Féval starší\n\nPaul Henri Corentin Féval (29. září 1816, Rennes – 8. března 1887, Paříž) byl francouzský prozaik a dramatik období romantismu, považovaný za jednoho ze zakladatelů moderního kriminálního thrilleru, známý svými dobrodružnými romány psanými v duchu Alexandra Dumase staršího a Eugèna Suea. Často bývá označován jako Paul Féval starší pro odlišení od svého syna, rovněž spisovatele Paula Févala mladšího.\n\nPaul Féval se narodil roku 1816 v Rennes v Bretani. Pocházel ze staré advokátské rodiny a jeho rodiče si přáli, aby pokračoval v rodinné tradici. Vystudoval proto práva na univerzitě v rodném městě a v devatenácti letech se stal advokátem. Ztráta prvního případu mu však natolik znechutila právnickou praxi, že odešel do Paříže, kde získal zajištěné postavení jako bankovní úředník. Pro zanedbání svých pracovních povinností, zaviněné jeho čtenářskou vášní, byl však po několika měsících propuštěn, a musel se živit jako pracovník reklamní kanceláře a jako korektor. Roku 1841 však vydal v \"La Revue de Paris\" svou prvotinu, novelu \"Klub tuleňů\" (Le club des Phoques), která zaujala, a od té doby rostlo jeho jméno v oblibě jak u čtenářů, tak i u redaktorů nejdůležitějších pařížských novin. Roku 1844 pak vydal pod pseudonymem Francis Trolopp dodnes vydávaný kriminální román \"Tajnosti Londýna\" (Les mysteres de Londres), napsaný po vzoru \"Tajností pařížských\" Eugèna Suea, který měl veliký úspěch, což mu umožnilo věnovat se zcela psaní. Následovalo potom neméně než třicet románů, jejichž cílem bylo napnout a pobavit čtenáře, z nich je dnes nejznámější historický dobrodružný román napsaný v duchu Alexandra Dumase staršího \"Hrbáč\" (Le Bossu) z roku 1857. Féval se také snažil své romány zdramatizovat, v tom však již příliš úspěšný nebyl, s výjimkou \"Hrbáče\" z roku 1862, kterého napsal ve spolupráci s Augustem Anicetem-Bourgeoisem (1806-1870) a který byl uváděn nepřetržitě 250x za sebou.\n\nRoku 1865 se Féval stal prezidentem \"Société des Gens de Lettre\" (Společnost spisovatelů), tuto pozici si udržel do roku 1868 a prezidentem byl ještě jednou v letech 1874 až 1876.\n\nRoku 1875 ztratil Féval během finančního skandálu spojeného s Osmanskou říší téměř všechen svůj majetek (800 000 franků). V důsledku otřesu s tím spojeného se Féval veřejně přihlásil ke křesťanství, přestal psát kriminální romány a svá starší díla se snažil přepsat podle svých nových názorů. Současně napsal také několik románů s náboženskou tematikou a také celou řadu politických a kulturních brožur, šířících jeho nové přesvědčení.\n\nRoku 1882 se Féval stal opět obětí zpronevěry a roku 1884 utrpěl další ránu osudu, když mu zemřela žena. Onemocněl nervovou paralýzou a ochrnul. Díky \"Société des Gens de Lettre\" byl přijat do útulku bratří Saint Jean de Dieu v Paříži, kde roku 1887 zemřel.\n\nZ literárně historického hlediska jsou nejvýznamnějšími Févalovými díly dnes již poněkud zapomenutý román \"Jan ďábel\" (1862, Jean diable), považovaný za první moderní detektivní příběh, a románový cyklus \"Černé hábity\" (Les Habits noirs), napsaný v letech 1863 až 1875, do kterého Féval zařadil i některá svá dříve napsaná díla (např. \"Tajnosti Londýna\"). Cyklus líčí mezinárodní zločineckou organizaci a zabývá se tak v podstatě organizovanou trestnou činností. Díky této „lidské komedii“ zla a tajných spiknutí je Féval považován za jednoho ze zakladatelů současného kriminálního thrilleru.\n\nVliv Paula Févala na rozvoj detektivní literatury je nesporný. Když roku 1862 založil časopis \"Jean diable\" pojmenovaný po jeho románu, jedním z jeho editorů byl začínající spisovatel Émile Gaboriau, tvůrce detektiva pana Lecoqa, jehož vzorem byl jednak Eugène-François Vidocq, původně zločinec, později policista a tajný agent, který se stal zakladatelem a velitelem Brigade de Sûreté, první moderní policejní organizace ve Francii, jednak C. Auguste Dupin z povídek Edgara Allana Poeoa a jednak také detektiv Gregory Temple a vyšetřující soudce Remy d'Arx z \"Černých hábitů\", přičemž Lecoq je jméno jednoho ze zlotřilců z tohoto románového cyklu.\n\n\n\n\n"}
{"id": "322473", "url": "https://cs.wikipedia.org/wiki?curid=322473", "title": "Endecatominae", "text": "Endecatominae\n\nEndecatominae jsou podčeleď brouků z čeledi Bostrichidae, kteří dříve patřili do samostatné čeledi Endecatomidae.\n\n\n"}
{"id": "322477", "url": "https://cs.wikipedia.org/wiki?curid=322477", "title": "Berďajev", "text": "Berďajev\n\nBerďajev je ruské příjmení. Jeho ženskou variantou je Berďajeva (v přechýlené podobě Berďajevová).\n\n"}
{"id": "322482", "url": "https://cs.wikipedia.org/wiki?curid=322482", "title": "Jacobsoniidae", "text": "Jacobsoniidae\n\nJacobsoniidae jsou čeleď brouků z nadčeledi Bostrichoidea.\n\n\n"}
{"id": "322484", "url": "https://cs.wikipedia.org/wiki?curid=322484", "title": "Froward", "text": "Froward\n\nFroward je mys, nejjižnější bod jihoamerické pevniny. Nachází se na severním pobřeží Magellanova průlivu a tvoří výběžek Brunšvického poloostrova v nejjižnější části Chile.\n\nMys byl pojmenován v lednu 1587 korzárem Thomasem Cavendishem podle nehostinného, deštivého a větrného podnebí. Jméno \"Froward\" znamená odporný, nepřátelský či neovladatelný.\n\nNa vrcholu kopce mysu Froward byl umístěn veliký kovový kříž, pojmenovaný \"Cruz de los Mares\", který byl vztyčen roku 1987 na počest papeže Jana Pavla II., který navštívil Chile. Kříž byl poprvé vztyčen roku 1913 a poté ještě několikrát, po opakovaném zřícení v drsném podnebí.\n\n"}
{"id": "322488", "url": "https://cs.wikipedia.org/wiki?curid=322488", "title": "Music of the Spheres", "text": "Music of the Spheres\n\nMusic of the Spheres je dvacáté třetí studiové album britského multiinstrumentalisty Mika Oldfielda. Bylo vydáno na jaře 2008 (viz 2008 v hudbě) a v britském žebříčku prodejnosti hudebních alb se umístilo nejlépe na 8. místě.\n\nAlbem \"Music of the Spheres\" se Oldfield poprvé pustil do oblasti vážné, či klasické hudby. Jedinými dvěma jeho počiny v této oblasti bylo album \"The Orchestral Tubular Bells\", které však bylo pro orchestr upraveno až dodatečně Davidem Bedfordem, a deska \"The Millennium Bell\", na které orchestr v určitých fázích doprovází rockové nástroje. Hudba na \"Music of the Spheres\" je ale čistě symfonická, s doplňkem akustické kytary Mika Oldfielda. Jako sólisté na albu účinkují Hayley Westenraová (zpěv a vokály) a čínský pianista Lang Lang. \"Music of the Spheres\", ač formálně rozděleno do 14 stop, se vrací ke klasickému Oldfieldovu schématu 70. let – rozdělení na dvě přibližně 20minutové části.\n\n7. března 2008 se ve španělském Bilbau konala světová premiéra \"Music of the Spheres\". Koncert byl profesionálně nahrán a 17. března byl spolu se studiovým albem digitálně vydán na iTunes. Kompaktní disky, fyzicky vydané tentýž den, obsahují pouze studiovou verzi alba. 2CD, obsahující kromě studiové verze i koncert z Bilbaa, bylo vydáno 24. listopadu 2008.\n\nPart One\n\n\nPart Two\n\n\n\n\n"}
{"id": "322490", "url": "https://cs.wikipedia.org/wiki?curid=322490", "title": "Maximilian Bircher-Benner", "text": "Maximilian Bircher-Benner\n\nMaximilian Oskar Bircher-Benner (22. srpna 1867, Aarau, Švýcarsko – 24. ledna 1939, Curych, Švýcarsko) byl švýcarský lékař a průkopník ve stravovacím výzkumu. Ve svém sanatoriu v Curychu používal k uzdravování pacientů vyváženou stravu syrové zeleniny a ovoce, což bylo v rozporu s obecným přesvědčením na konci 19. století.\n\nJeho nejznámější vynález byly müsli cereálie, ačkoliv se lišily od toho, co dnes známe jako \"müsli\", a ve Švýcarsku výslovně jako \"Bircher Müesli\".\n\nBircher-Benner změnil stravovací návyky konce 19. století. Požadoval, aby se místo množství masa a bílého chleba jedlo ovoce, zelenina a oříšky. Jeho představa zahrnovala nejen kontrolu stravy, ale také spartánskou fyzickou zdatnost. V jeho curyšském sanatoriu pacienti dodržovali také poněkud klášterní denní rozvrh, včetně včasného spaní (21:00), tělesné výchovy a aktivní zahradnické práce. Jeho teorie života byla založena na harmonii mezi člověkem a přírodou. Některé jeho myšlenky pocházejí ze sledování každodenního života pastýřů ve švýcarských Alpách, kteří žili výrazně jednoduchý, ale zdravý život.\n\nNa konci 20. století, po uzavření sanatoria, se z něj stal na krátkou dobu studentský hostel. Poté byl odkoupen firmou Zurich Financial Services a nyní je znám jako Curych Development Center a je používán pro různé vzdělávací účely. Centrum také zastřešovalo rozsáhlé soukromé umělecké sbírky.\n\n"}
{"id": "322492", "url": "https://cs.wikipedia.org/wiki?curid=322492", "title": "Omikudži", "text": "Omikudži\n\nOmikudži jsou malé pásky papíru s předpovědí přinášející štěstí či smůlu pro různé životní situace, které se používají v šintoistických svatyních. Návštěvníci si tyto papírky ve svatyních kupují a pokud je na nich dobrá zpráva, většinou si je odnášejí domů. Pokud je na nich špatné sdělení (např. „Velké neštěstí「), nechávají šintoisté omikudži zavěšeny na příslušných místech v prostorách svatyně a doufají, že \"kami\" tyto neradostné události zaženou.\n\nNejčastěji stojí 100 jenů, výjimečně jsou i v angličtině.\n"}
{"id": "322494", "url": "https://cs.wikipedia.org/wiki?curid=322494", "title": "Karl Jenkins", "text": "Karl Jenkins\n\nKarl Jenkins, CBE (* 17. února 1944 Penclawdd, Wales) je velšský hudebník a skladatel, nositel Řádu britského impéria.\n\nJenkins se narodil v malé velšské vesničce. Jeho otec, místní učitel a sbormistr, mu předal základní hudební znalosti. Karl Jenkins začal svou hudební kariéru jako hobojista v National Youth Orchestra of Wales (Národní jazzový orchestr velšské mládeže). Vystudoval Cardiff University a poté postgraduálně Royal Academy of Music.\n\nV začátcích své kariéry byl známým hráčem jazzu a jazzrocku (hrál na saxofon, klávesy a hoboj). V roce 1972 se stal členem rockové kapely Soft Machine, ve které působil až do jejího rozpadu v roce 1984. V 90. letech začal pracovat na projektu \"Adiemus\", jehož první část vydal v roce 1995.\n\nŘád britského impéria obdržel v roce 2005 „za služby hudbě“.\n\nV roce 2008 premiérově provedl svou skladbu \"Stabat Mater\", která vyšla také jako album.\n\n\n"}
{"id": "322496", "url": "https://cs.wikipedia.org/wiki?curid=322496", "title": "Honden", "text": "Honden\n\nHonden (: 本殿) je pojem, kterým se v šintoismu označuje ta nejposvátnější část šintoistické svatyně. Tento prostor je vyhrazen \"kami\" a výhradně kněžím, kteří mají za úkol se o kami starat (přinášet jim obětiny, modlit se za ně apod). Veřejnosti nebývá honden zpřístupněn, výjimkou jsou různé náboženské festivaly. Honden většinou tvoří samotný střed svatyně či komplexu svatyní; střed hondenu zase tvoří \"gošintai\", což je místo v podobě skály, sochy či zrcadla, kde mají kami přebývat. \n"}
{"id": "322506", "url": "https://cs.wikipedia.org/wiki?curid=322506", "title": "Lang Lang", "text": "Lang Lang\n\nLang Lang (; * 14. června 1982 Šen-jang, Čína) je čínský pianista.\n\nNa klavír začal hrát ve třech letech pod dohledem profesora Ču Ja-fena. O dva roky později vystoupil poprvé veřejně. Výrazným zlomem jeho kariéry bylo vystoupení v srpnu 1999, kdy zastoupil Andrého Wattse na festivalu Ravinia. Zde pod taktovkou Christopha Eschenbacha zahrál s Chicago Symphony Orchestra první klavírní koncert od Petra Iljiče Čajkovského.\n\nV roce 2008 zahrál jako klavírní sólista na albu \"Music of the Spheres\" od Mika Oldfielda.\n\n"}
{"id": "322508", "url": "https://cs.wikipedia.org/wiki?curid=322508", "title": "Karfentanil", "text": "Karfentanil\n\nKarfentanil (, systematický název methyl-1-(2-fenylethyl)-4-[fenyl(propanoyl)amino]piperidin-4-karboxylát) je analgetikum morfinové třídy, anilidového typu.\nMá přibližně 10 000× silnější analgetický účinek než morfin.\nPro humánní účely nemá využití, je určen k imobilizaci velkých zvířat (např. před transportem).\nObvyklé dávkování je 10 mg/6 t (slon).\n"}
{"id": "322509", "url": "https://cs.wikipedia.org/wiki?curid=322509", "title": "Sufentanil", "text": "Sufentanil\n\nSufentanil (systematický název N-[4-(methoxymethyl)-1-(2-thiofuran-2-ylethyl)-4-piperidyl]-N-fenylpropanamid) je velmi silný syntetický prostředek k tlumení bolesti (analgetikum). Je to opioid morfinové třídy, anilidového typu. Je asi 5 až 7krát účinnější než fentanyl. Používá se jako analgetická složka při celkové analgezii.\n\nPři opakovaném použití je vysoce návykový. ATC kód je N01AH03.\n"}
{"id": "322510", "url": "https://cs.wikipedia.org/wiki?curid=322510", "title": "Súdánská vlajka", "text": "Súdánská vlajka\n\nVlajka Súdánu (arabsky: علم السودان‎) sestává ze tří vodorovných pruhů (které současně tvoří trikolóru) a to červené, bílé a černé (seshora dolů); a zeleného klínu, sahajícího do 1/3 vlajky. Poměr stran je 1:2. Byla přijata 20. května 1970, po převratu Gaafara Muhammada an-Nimeiry. Předtím měla podobu modro-žluto-zelených vodorovných pruhů.\n\nStejný vlajkový vzor, červeno-bílo-černou trikolóru, měly nebo mají i vlajky jiných států. Liší či lišily se nápisem, znakem, hvězdami nebo klínem (vlajky Egyptu, Iráku, Jemenu, Libye, Sýrie).\n\n"}
{"id": "322512", "url": "https://cs.wikipedia.org/wiki?curid=322512", "title": "Bradykardie", "text": "Bradykardie\n\nBradykardie je zpomalení srdeční frekvence. Jedná se o kompenzační reakci srdce na různé podněty. Jako patologický jev ji hodnotíme, pokud je neúměrná situaci (většinou při zátěži). Opakem bradykardie je tachykardie – zvýšená tepová frekvence.\n\nO bradykardii mluvíme tehdy, pokud je aktuální tepová frekvence nižší, než je typické pro danou věkovou a výkonnostní kategorii. U dospělého muže o ní hovoříme přibližně pod 60 tepů za minutu, u ženy pod 65 tepů za minutu (arbitrárně stanoveno).\n\nStav je normální při spánku. U trénovaných sportovců je v klidu tepová frekvence i pod 40 tepů za minutu – vagotonie.\nBradykardie může být způsobena i infarktem myokardu, nitrolebečním poraněním nebo vlivem některých léků. \n\nNeúměrná bradykardie může způsobit pokles srdečního výdeje (do těla se dostává málo krve), pokles krevního tlaku může vést až k bezvědomí.\n\n"}
{"id": "322513", "url": "https://cs.wikipedia.org/wiki?curid=322513", "title": "IDOS", "text": "IDOS\n\nIDOS (Informační DOpravní Systém) je softwarové rozhraní pro vyhledávání dopravního spojení různými druhy veřejné hromadné dopravy, a to včetně jejich kombinací. V současné době je webová verze IDOSu společností MAFRA a. s. použita pro vyhledávání spojení v jízdních řádech. Zdrojem některých jízdních řádů použitých v rámci IDOS je i Celostátní informační systém o jízdních řádech (CIS JŘ), který v současné době z výhradního pověření ministerstva dopravy provozuje firma CHAPS spol. s r. o.\n\nPrvní verze IDOS spravovaly České dráhy-DATIS (dnešní ČD Informační systémy) od 1997 do roku 2007 spolu s Chaps spol s r.o.; po roce 2007 už jen společnost CHAPS. Poslední verze na webu ČD-Telematika byla označena jako verze 1.55.02/1.31/2.08 (4.9.2007 9:38:23)\n\nMezi léty 1994–1998 byl vyvíjen podobný systém ABUS vyvíjený ve spolupráci firem COnet Praha s.r.o., ČSAD SVT Praha s.r.o., ČSAD SVT Praha s.r.o.. Systém ABUS vycházel z rezervačního systému AMS BUS, vyhledával pouze mimoměstská autobusová spojení. V roce 1998 byl integrován do IDOS a byl provozovaný až do roku 2006 nad datovou základnou CIS JŘ.\n\nOd roku 1998 pověřilo Ministerstvo dopravy společnost CHAPS vedením Celostátního informačního systému o jízdních řádech, kdy ministerstvo vypovědělo smlouvu s ČSAD ÚAN Praha Florenc a.s. a předalo správu CIS JŘ včetně softwarového produktu JRDU.\n\nV roce 2006 bylo přepracováno uživatelské rozhraní webové aplikace a integrována technologie AJAX. IDOS byl také spojen s portálem Atlas, především kvůli zvýšení prodeje z reklamy. V roce 2007 jej nahradil portál iDnes (MAFRA).\n\nV listopadu roku 2010 byla spuštěna nová beta verze \"map IDOS\" pro jízdní řády MHD Praha a IDS JMK, které umí pracovat s mapou a souřadnicemi.\n\nOd září 2019 je po devíti měsících testování v plném provozu úplně nová verze vyhledávače IDOS včetně redesignovaného loga, dostupná na adrese https://idos.idnes.cz, která umožňuje (kromě základních funkcí) i přímý prodej jízdenek v rámci aplikace.\n\nData jízdních řádů jsou do Celostátního informačního systému poskytována dopravci drážní dopravy (vlaky, tramvaje, trolejbusy), vnitrostátní i mezinárodní linkové dopravy a městské autobusové dopravy. Děje se tak na základě požadavku a pod sankcí zákona o silniční dopravě (zákon číslo 111/1994 Sb. a prováděcí vyhláška 388/2000 Sb.) a zákona o dráhách (zákon číslo 266/1994 Sb.). Z nařízení státu je definován i standard, ve kterém musejí dopravci data předávat - jedná se o JDF formát, který prakticky odpovídá CSV, kde je jako oddělovač použita čárka.\n\nZákon však neřeší veřejnou přístupnost CIS JŘ a právo na využití dat v systému obsažených. Faktickým disponentem je pak firma CHAPS, která na základě výhradní smlouvy vyvíjí IDOS a spravuje CIS JŘ. Ministerstvo a kraje mají přístup do CIS JŘ dán bezplatně. Část služeb a informací je také volně dostupná pro veřejnost. Firma profituje z dalšího prodeje produktů CIS JŘ a reklamy u volně poskytovaných služeb.\n\nKonkurence IDOS je limitována nedostupností strojově čitelných dat z CIS JŘ a musí je tak žádat přímo u dopravců:\nSpolečnost CHAPS však umožňuje vybraným službám (za poplatek) přístup k plnému API webové služby poskytující komunikační vrstvu k získávání informací z jízdních řádů (tedy např. pro potřeby vyhledávání spojení). Výsledkem pak jsou například on-line aplikce pro mobilní telefony s operačním systémem iOS, Android, apod. (CG Transit, atd.). Více viz IDOS pro PDA a Smartphone.\n\nDo systému jsou zahrnuty prakticky všechny systémy a linky MHD, kromě veřejné lodní dopravy včetně přívozů nespadajících do Pražské integrované dopravy. Z linek zvláštní linkové dopravy jsou zařazeny jen některé, které mají alespoň částečně veřejný charakter (např. pražské linky pro vozíčkáře, některé linky k obchodním domům nemající status veřejné dopravy atd.).\n\nSystém v české webové verzi umožňuje vyhledávat (červen 2011):\n\nObdobnou službu jako je IDOS zajišťuje na Slovensku dceřiná společnost firmy CHAPS, společnost INPROP ve spolupráci s MAFRA.sk v podobě aplikace Cestovné poriadky. \n\nAlgoritmus vyhledávání nebyl podrobně zveřejněn, nicméně stručně je popsán v nápovědě k aplikaci. Při přestupech systém rozlišuje jednotlivé zastávky (sloupky) v uzlu pouze u jízdních řádů typu MHD, kde jsou zastávky rozděleny do jednotlivých sloupků, což jsou v současné době pouze jízdní řády MHD Brno, České Budějovice, Děčín, Jihlava, Olomouc, Ostrava, Pardubice, Praha, Třebíč, Ústí nad Labem a Zlín. V ostatních případech se sloupky nerozlišují (všechny sloupky téhož názvu bere v tomto případě program jako jednu zastávku, bez ohledu na jejich vzdálenost) a vychází z pevně stanovené minimální přestupní doby. Přestup mezi stanicemi nebo zastávkami různých názvů program uvažuje pouze v případech, má-li mezi nimi definovánu přestupní vazbu (dobu pěšího přesunu). Obecně se systém se snaží vyhledávat taková spojení, která jsou pokud možno časově nejvýhodnější, za použití pokud možno nejmenšího počtu přestupů (primárně je optimalizováno na čas - dlouhé přestupy algoritmus penalizuje). V případě vyhledávání nad jízdním řádem vlaků systém upřednostňuje vlaky vyšší kvality a v případě nalezení dvou spojení ve stejném časovém intervalu a se stejným počtem přestupů se nabídne kilometricky kratší spojení (pozor, existuje-li kilometricky kratší spojení, ale s více přestupy, je diskvalifikováno z důvodu většího počtu přestupů). Cena jízdného není při vyhledávání spojení zohledňována, pouze se může objevit ve výstupu, má-li systém k dispozici ceníky pro příslušné spoje. Standardní webová verze vyhledá první tři nalezená spojení, přičemž je možné si klepnutím na příslušné tlačítko vyžádat vyhledání dalších tří následujících či předchozích spojení, zobrazit detaily o použitých spojích či o celém spojení jako celku (s detailním rozpisem zobrazené ceny, byla-li zobrazena), SMS verze poskytne jen nejzákladnější data o jednom nebo dvou vyhovujících spojeních. Pro mobilní telefony existují buď nativní aplikace pro Android či iOS nebo upravená webová verze aplikace. Ačkoliv některé výstupy obsahují i odkaz na aktuální polohu vlaku, vyhledávání pracuje pouze s daty jízdního řádu (tedy s plánem dopravy) a nijak nezohledňuje ani aktuální stav provozu, ani statistiku pravidelnosti a přesnosti dopravy.\n\nIDOS poskytuje i veřejně dostupné API, které je možné použít pro linkování aplikace z jiných webů. Viz IDOS-API.pdf.\n\nMimo vyhledání spojení je možno prohledávat přehledy odjezdů, seznam spojů podle linek (funkce již není dostupná v nejnovější verzi aplikace) a u jízdních řádů MHD navíc zastávkové jízdní řády. Připojeny jsou rovněž odkazy na Portál jízdních řádů, v němž se nacházejí linkové a zastávkové jízdní řády ve formátu Acrobat PDF. \n\nExistují následující verze IDOS:\n\nV březnu 2012 získal vyhledávač IDOS jednu ze dvou prvních cen v kategorii „Existující plánovače cest“ (společně s IDOSem ji získal též plánovač cest SIPAX firmy Trenitalia) v soutěži Evropské komise o nejlepší evropský přeshraniční multimodální plánovač dopravního spojení. Do soutěže bylo v této kategorii přihlášeno 28 plánovačů cest, z nichž 12 nejlepších bylo předloženo k veřejnému elektronickému hlasování. Zástupci Evropské komise a europoslanci z výbor TRAN Evropského parlamentu oceňovali zejména přeshraniční a multimodální charakter systému, vysokou návštěvnost, vícejazyčné prostředí, aplikace pro chytré telefony, přípravu přeshraničního pilotního projektu s Rakouskem a myšlenku aktualizace IDOS zavedením lokalizačních dat o reálné poloze vozidel veřejné dopravy a také diskuze o propojení rezervačních systémů v autobusové a železniční dopravě.\n\nV roce 2015 získala společnost CHAPS za blokaci otevřených dat týkajících se jízdních řádů Anticenu Lupa.\n\n\n"}
{"id": "322514", "url": "https://cs.wikipedia.org/wiki?curid=322514", "title": "Pavel Vrba (textař)", "text": "Pavel Vrba (textař)\n\nPavel Vrba (16. dubna 1938 Brno – 7. září 2011 Praha) byl český básník, publicista a významný písňový textař žánru rock a pop music. Na svém kontě má zhruba 1400 nahraných písniček, celkem asi 2000 různých písňových textů pro mnohé interprety populární a muzikálové hudby. Jeho texty zpívala například rocková skupina Olympic (např. \"Jasná zpráva\"), Blue Effect (alba \"Nová syntéza 2,\" \"Svět hledačů\" a \"33\") Synkopy (alba \"Sluneční hodiny\", \"Křídlení\", \"Zrcadla\" a \"Dlouhá noc\") nebo zpěváci Věra Špinarová, Petr Spálený, Petr Novák, Pavel Novák, Petra Janů, Lucie Bílá, Iveta Bartošová, Karel Gott, Helena Vondráčková, Michal David, Jitka Zelenková, Leona Machálková, Hana Hegerová a další.\n\nPodle osobních webových stránek a České televize:\n\n\n\nKromě LP, singlů, EP a CD, které obsahují texty písní Pavla Vrby, vyšla tato jeho autorská tématická alba:\n\n\nKompletní diskografie Pavla Vrby podle údajů OSA obsahuje skladby, které byly natočeny a vydány na nosičích, případně natočeny a nikdy nevydány. Seřazeny jsou chronologicky vždy podle prvního data vydání. Mnohé z nich byly natočeny a vydány též později v nových verzích, v některých případech s jinými interprety. Další skladby s texty Pavla Vrby byly provozovány na jevištích při koncertech, v muzikálech a divadelních hrách.\n\n\n"}
{"id": "322515", "url": "https://cs.wikipedia.org/wiki?curid=322515", "title": "Exodus (rozcestník)", "text": "Exodus (rozcestník)\n\nSlovo exodus znamená východ (vyjití) a v češtině se používá v těchto významech: \n"}
{"id": "322519", "url": "https://cs.wikipedia.org/wiki?curid=322519", "title": "Dubovka (Rusko)", "text": "Dubovka (Rusko)\n\nDubovka (rusky: Дубовка) je malé město ve Volgogradské oblasti, 52 km severně od Volgogradu. Nachází se na pravém břehu řeky Volhy, která se zde rozlévá do velkého jezera za přehradní hrází. V roce 2006 mělo 15 100 obyvatel (v roce 1989 13 668). Vzniklo jako pevnost v 18. století, roku 1803 získalo městská práva. V současné době má město pravoúhlou síť ulic a nízkou zástavbu; v jeho severní části se nacházejí průmyslové podniky (dřevařský, potravinářský a metalurgický průmysl), v jižní a východní pak obytné soubory. Není napojené na železnici, prochází tudy silnice P-223.\n"}
{"id": "322520", "url": "https://cs.wikipedia.org/wiki?curid=322520", "title": "Q-spínání", "text": "Q-spínání\n\nQ-spínání je metoda v laserové technice, pomocí které lze dosáhnout krátké laserové impulsy o velkém špičkovém výkonu.\n\nKonzept poprvé demonstrovali v roce 1962 Robert Hellwarth a F. J. McClung.\nPodstatným prvkem je tzv. Q-factor neboli činitel jakosti optického rezonátoru. Jedná se o atenuátor, tedy v našem případě o prvek, který záměrně zvyšuje ztráty v rezonátoru a zabraňuje tak brzkému nasazení oscilací nebo stimulované emise. Q-spínání můžeme rozdělit na aktivní a pasivní.\n\nJak už samotný název naznačuje u aktivního q-spínání máme možnost aktivně zasahovat do procesu ztrát v rezonátoru. Buď elektricky (Pockelsovou celou či Kerrovou celou), akusticky či mechanicky (rotujícím zrcadlem nebo závěrkou).\n\nTypickými představiteli pasivního q-spínání jsou saturovatelné absorbéry. Látky vyznačující se tzv. nelinární absorpcí (se zvyšující hustotou záření se zvyšuje transmise daného materiálu).\n\n"}
{"id": "322521", "url": "https://cs.wikipedia.org/wiki?curid=322521", "title": "Panzerkampfwagen VIII Maus", "text": "Panzerkampfwagen VIII Maus\n\nPanzerkampfwagen VIII Maus (: \"Tank VIII Myš\"; Sd.Kfz 205) byl německý supertěžký tank, který ovšem nebyl nikdy nasazen v boji. Maus je také nejtěžší zkonstruovaný tank vůbec. Návrhy tohoto tanku byly předány Adolfu Hitlerovi Ferdinandem Porschem v červnu roku 1942 a vzápětí schváleny. Práce na výrobě byly velice usilovné a rychlé, první prototyp, vyroben v roce 1943, byl původně označen názvem \"Mammut\" („Mamut“). Později však byl přejmenován na \"Mäuschen\" („Myška“) a poté na konečné \"Maus\" („Myš“).\n\nTank byl 10,9 metru dlouhý, 3,76 široký a 3,66 vysoký a vážil cca 188,8 tun (pro srovnání nejpoužívanější ruský tank T-34 vážil 30,9 tun). Maus byl vyzbrojen 128mm dělem s koaxiálním 75mm kanónem a jedním 7,92 mm kulometem. Měla ho obsluhovat posádka 5–6 mužů. Pancíř tanku se pohyboval v rozsahu mezi 60–240 mm. Ke konci války bylo ve výrobě osm tanků, z toho byly hotové dva prototypy z toho jeden se závažím místo věže. Plán počítal s výrobou první série o počtu 150–200 vozidel.\n\nZ důvodů velké hmotnosti a objemu bylo prakticky nemožné, aby Maus přejížděl po mostech (Maus byl vybaven šnorchlem, aby se mohl dostat přes řeku) nebo byl převážen vlakem, avšak s touto hmotností pro Mause nebylo takřka nic překážkou. Ani za použití nejsilnějších dostupných motorů nebyl tank schopen dosáhnout plánované rychlosti 20 km/h a mohl se pohybovat jen rychlostí 13 km/h.\n\nMaus, podobně jako většina tanků konstruovaných firmou Porsche, používal elektrický přenos výkonu. Porsche si na tomto zakládal a se stejným systémem se již dříve účastnil i soutěže na těžký tank Tiger, ve které ale zvítězila firma Henschel & Sohn a Porscheho přebytečné podvozky byly použity pro stíhače tanků Ferdinand. Výhoda kulometu mu dávala silnou obranu proti pěchotě což u mnohých německých tanků chybělo nebo bylo nedostatečné.\n\nPůvodní plán počítal s dokončením prvního prototypu v létě 1943 a poté s další dodávkou o rychlosti 5ks za měsíc. Tato výroba byla svěřena továrnám Krupp, zodpovědným za konstrukci podvozku, těla a věže a továrně Alkett, zodpovědné za montáž.\n\nV květnu 1943 byla Hitlerovi předvedena dřevěná maketa, ten poté schválil k výrobě prvních 150 kusů.\nVývoj Mause pokračoval, ale v říjnu 1943 Hitler zrušil objednávku 150 kusů. Toto nařízení bylo následováno v listopadu úplným zastavením vývoje. První prototypy však měly být dokončeny na Hitlerův rozkaz.\n\nPrvní prototyp, bez věže, Alkett dokončil v prosinci 1943. Věž zastoupila nefunkční kopie stejné hmotnosti.\n\nKromě problémů s rychlostí Maus nebyl schopný přejíždět po mostech. Z toho důvodu byl Maus předělán na obojživelný tank. Toky do hloubky 3 metrů byl Maus schopen překročit bez problémů, ale v hlubších vodách musel být Maus napojen na druhý tank, aby mohl přejet na dně toku. Toto bylo zajištěno dlouhým elektrickým kabelem a šnorchlem, které umožňovaly přejet v hloubkách až do 13 metrů. Když první Maus překročil, mohl napájet druhý z opačného břehu.\n\nV březnu 1944 byl dokončen druhý prototyp. Tento model byl v mnohém odlišný od prvního. V polovině roku 1944 byla druhá verze vybavená elektrárenskou jednotkou a první funkční Maus věží, vybavenou všemi schválenými zbraněmi. Původně se měla i první verze doplnit funkční věží, to se však nikdy nestalo.\n\nKrupp začal v červnu 1944 s produkcí dalších 4 strojů, avšak výroba byla zastavena a základy rozmontovány a zničeny, aby výroba nepadla do rukou nepřátel. Veškerá práce u Kruppa přestala v srpnu 1944. Mezitím se začalo se zkouškami na druhém prototypu, který byl rovněž vybaven dieselovým motorem Daimler-Benz MB 517, novým elektrickým řídícím systémem a novým převodovým systémem vyrobeným v dílnách Škoda.\n\nZ důvodů téměř nemožné přepravy vlakem byl pro Mause vytvořen speciální přepravní vagón.\n\nDokončené a plně použitelné prototypy zůstaly v Kummersdorfu a ve výrobním areálu v Böblingenu. V posledních týdnech války Rudá armáda zabrala první verzi v okolí Kummersdorfu u těžkých artilerií. Němci tento model sabotovali těsně před opuštěním. Verze 2 s funkčním dělem měla sehrát roli v obraně Berlína, model se však poškodil při přepravě a byl zničen jeho posádkou, aby nepadl do rukou nepřátel. Ani jeden z Mausů jedinkrát nevystřelil na nepřítele.\n\nRusové později namontovali na první verzi věž z druhé verze tak, aby získali funkční tank. V roce 1946 byl Maus otestován v Sovětském svazu a později vystaven v Kubinském tankovém muzeu, kde je dodnes.\n\n\n"}
{"id": "322522", "url": "https://cs.wikipedia.org/wiki?curid=322522", "title": "Přímé bankovnictví", "text": "Přímé bankovnictví\n\nPřímé bankovnictví (řidčeji virtuální banka a ryze internetová banka) je koncepce bankovnictví, které:\n\n\nVirtuální banky vznikaly až s příchodem internetu a mobilních telefonů během 90. let 20 století. Jako první virtuální banka se uvádí \"Security First Network Bank\" a to dne 18. října 1995. V českém prostředí se za ryze internetovou banku považuje např. mBank.\n\nProblémem internetového a mobilního bankovnictví v Česku je, že čeští uživatelé si i přes doporučení odborníků nemění hesla nebo si je mění pouze výjimečně. Podobně až polovina uživatelů nemá povědomí o zabezpečení svého mobilního telefonu. Rizikem bank je, že pokud je nový účet zakládán prostřednictvím internetu, doklady žadatele o založení účtu kontroluje pouze kurýr, který nemusí odhalit zfalšování dokladů. V mobilním bankovnictví je trend přestat používat bezpečnější SIM Toolkit a nahradit ho méně bezpečnými mobilními bankovními aplikacemi kvůli lepší uživatelské přívětivosti a snadnému a pohodlnému ovládání.\n\n"}
{"id": "322528", "url": "https://cs.wikipedia.org/wiki?curid=322528", "title": "Kosovská vlajka", "text": "Kosovská vlajka\n\nVlajka Kosova je vlajkou nezávislého státu, který se jednostranně odtrhl od Srbska. Stát byl uznán většinou demokratických států, mnoho států jej však neuznalo. Srbsko stále považuje Kosovo (dle srbské ústavy z roku 2006) za své území.\n\nVlajka je tvořena modrým listem o poměru stran 2:3, zobrazený obrázek má však poměr mírně odlišný. Na listu je žluto-oranžová silueta území, nad ní do oblouku šest bílých pěticípých hvězd.\n\nSymbolika barev kosovské vlajky je podobná symbolice bosenskogercegovské vlajky, bílá, modrá a žlutá barva jsou spojovány s neutralitou a mírem. Hvězdy symbolizují šest hlavních etnických skupin žijících na tomto území: Albánce, Srby, Turky, \"Gorany\" (v překladu doslova „horští lidé“), Romy a Bosňáky.\n\nVlajka je spolu s kyperskou vlajkou jednou z pouze dvou vlajek států se zobrazením siluety území státu (mapa je zobrazena také na neoficiální společné korejské vlajce, užívané především k reprezentaci obou Korejí při sportu).\n\nVlajka byla přijata spolu s jednostranným vyhlášením nezávislosti 17. února 2008. Návrh vzešel z vítězného návrhu veřejné soutěže, pořádané tamní přechodnou vládou a sponzorované OSN, které vyhrál Muhamer Ibrahimi. Před vyhlášením nezávislosti bylo Kosovo pod správou OSN a užívalo i její vlajku.\n\n"}
{"id": "322546", "url": "https://cs.wikipedia.org/wiki?curid=322546", "title": "Křtiny (zámek)", "text": "Křtiny (zámek)\n\nZámek Křtiny je bývalá rezidence zábrdovických premonstrátů z poloviny 17. století, nacházející se v obci Křtiny v okrese Blansko. Je součástí poutního areálu kolem kostela Jména Panny Marie, vyhlášeného roku 2008 národní kulturní památkou České republiky.\nV současnosti je součástí Školního lesního podniku Masarykův les Křtiny Mendelovy univerzity v Brně, slouží i jako hotel a restaurace.\n\nPrvní dochované zmínky o Křtinách jsou z roku 1237, avšak historie sahá až k příchodu moravských věrozvěstů Cyrila a Metoděje v 9. století, což dokazuje vlastní název městyse.\n\nObjekt zámku ve Křtinách, bývalá rezidence premonstrátů z brněnských Zábrdovic, je památkou zapsanou ve Státním seznamu kulturních památek České republiky, a to společně se zdejším kostelem Jména Panny Marie. Celý komplex je spjat s českým stavitelem a architektem italského původu Janem Blažejem Santinim-Aichlem. Podle jeho projektu byl na tradičním duchovním místě v letech 1718 – 1750 postaven barokní chrám, svou výzdobou venkovních zdí již přecházející do stylu rokoko. Na vnitřní úpravě se podíleli tehdejší přední moravští umělci, zejména Jan Jiří Etgens a Ondřej Schweigl. Santiniho chrám byl vystavěn na místě dvou původních kostelů – románského (zvaný český) a gotického (německý).\n\nKřtinský klášter prožil svoji největší slávu ve 2. polovině 18. století, záhy po vysvěcení kostela. Brzy ale následovalo jeho zrušení císařem Josefem II. Kostel dále sloužil církvi, ale klášterní majetek byl prodán. Novými majiteli se stali Ditrichštejnové, po nich Bubnové z Litic a Tauberové. V roce 1894 získal křtinský zámek Jan II. z Lichtenštejna, hodlal ho opravit a darovat obci na školu či nemocnici. Křtiny se však obávaly velkých nákladů a dar nepřijaly, bydlel zde potom pouze lékař.\n\nV roce 1923, při převzetí lichtenštejnského adamovského statku Vysokou školou zemědělskou v Brně, došlo současně i k předání křtinského zámku. Nadále sloužil jako zázemí lékaře, během 2. světové války využívala zdejší ubytovací kapacitu německá armáda. Teprve od 50. let minulého století je objekt využíván při praktické výuce na školním statku. Prováděly se různé účelové stavební úpravy a opravy, ale celkově zámek chátral. Na začátku 80. let 20. století VŠZ v Brně předalo zámek zcela do správy Školního lesního podniku Křtiny, neboť již od roku 1967 byl sídlem ústředí podniku (do roku 1996).\n\nOd roku 1994 zámek procházel rozsáhlou opravou. Nejprve byly sanovány krovy a obnovena střešní krytina, aby se zamezilo zatékání vody, poté se v roce 1997 přistoupilo k rekonstrukci jižního křídla. Do konce roku 2001 zde byl vybudován soudobě vybavený audiovizuální výukový sál. Zrekonstruován byl také sál společenský. Poté se pokračovalo v generální opravě a přestavbě hlavní budovy. V listopadu 2008 byla zkolaudována zbývající část zámku – severní křídlo. Ve dvou podlažích vznikly ubytovací prostory, nově kuchyně s restaurací a víceúčelové místnosti.\n\nZámek Křtiny zejména slouží jako účelové zařízení Mendelovy univerzity v Brně a jejím organizačním součástem. Zámek Křtiny bývá využíván k praktické výuce studentů, pro účely pořádání konferencí, seminářů, školení a dalších vzdělávacích akcí.\n\nVedle této hlavní vzdělávací činnosti je však na zámku celoročně také kulturní složka, která spočívá v pořádání výstav a s nimi spojených vernisáží, koncertů, plesů či různých absolventských večerů.\n\nZámek Křtiny v rámci své hospodářské činnosti funguje jako hotel, restaurace a místo pro svatby a jiné akce.\n\nDisponuje 23 dvoulůžkovými pokoji o celkové kapacitě 50 osob. Bezbariérový vstup do zámku i do obou pater pomocí výtahu zajišťuje přístup i pro osoby se sníženou mobilitou. K jejich ubytování je na zámku k dispozici jeden pokoj se speciálně upravenou koupelnou. Hotel je v provozu celoročně.\n\nZámecká restaurace je otevřena denně, slouží pro ubytované hosty i pro další návštěvníky. Skládá se ze tří na sebe navazujících prostor, z nichž jedna je terasa – zimní zahrada. Celková kapacita všech tří místností je 88 míst.\n\nZámek Křtiny jako účelové zařízení Mendelovy univerzity v Brně, Školního lesního podniku Masarykův les Křtiny disponuje několika sály, které jsou zaměřeny především na zajištění vzdělávacích akcí (Kongresový sál, Společenský sál, Lovecký salonek, Opletalův salonek).\n\n"}
{"id": "322557", "url": "https://cs.wikipedia.org/wiki?curid=322557", "title": "Izraelská hokejová reprezentace", "text": "Izraelská hokejová reprezentace\n\nIzraelský národní hokejový tým je hokejová reprezentace Izraele. V současné době je na 34. místě v žebříčku Mezinárodní hokejové federace. Největším úspěchem mužstva byl postup do Divize I v roce 2005. V roce 2006 však opět sestoupili do Divize II.\n\nIzraelská reprezentace nikdy nehrála s českou reprezentací. V roce 2016 se uskutečnilo v Holonu utkání národních týmů veteránů.\n\n"}
{"id": "322558", "url": "https://cs.wikipedia.org/wiki?curid=322558", "title": "Filmový festival v Cannes", "text": "Filmový festival v Cannes\n\nFilmový festival v Cannes (francouzsky: \"le Festival de Cannes\") byl založen v roce 1946 a patří mezi nejstarší a nejprestižnější filmové festivaly vedle festivalů v Benátkách nebo Berlíně. Festival je pořádán každoročně v Cannes na francouzské riviéře, obvykle v měsíci květnu.\n\nFilmový festival v Cannes je rozdělen do několika částí:\n\nNejprestižnější filmovou cenou v Cannes je Zlatá palma („Palme d'Or\") udělována za nejlepší film. Zlatá palma byla poprvé udělena v roce 1955, v letech 1939 až 1954 byla hlavní cenou Velká cena („Grand Prix du Festival International du Film\") stejně jako tak později v letech 1964 až 1974.\n\nCena poroty je udělována oficiální porotou festivalu v Cannes, kteří vybírají snímek z hlavní sekce festivalu.\n\n\n"}
{"id": "322559", "url": "https://cs.wikipedia.org/wiki?curid=322559", "title": "Freeform", "text": "Freeform\n\nFreeform může být:\n"}
{"id": "322560", "url": "https://cs.wikipedia.org/wiki?curid=322560", "title": "Trancecore", "text": "Trancecore\n\nTrancecore (znám také jako Hardcore Trance) je, jak již název napovídá, kombinace Trancu a Hardcoru (především Happy Hardcoru a Freeformu). Obsahuje tvrdé 4/4 beaty a povznášející melodie či vokály, které jsou známé např. u Epic Trancu. BPM se pohybuje kolem hodnoty 200. \n\"Trancecore\" by se mohl plést s Hardstylem, ale \"Hardstyle\" je mnohem pomalejší a má blíže k Nu Style Gabberu.\n\n\n"}
{"id": "322564", "url": "https://cs.wikipedia.org/wiki?curid=322564", "title": "Seznam prefektů Kongregace pro nauku víry", "text": "Seznam prefektů Kongregace pro nauku víry\n\nSeznam prefektů Kongregace pro nauku víry od jejího vzniku reorganizací Sv. Officia v roce 1965 až po dnešek. Jejím prvním prefektem byl předchozí sekretář Sv. Officia kardinál Ottaviani, který ovšem po dlouhou dobu používal titul sekretář či proprefekt (když jako prefekt byl titulován papež Pavel VI.\n"}
{"id": "322569", "url": "https://cs.wikipedia.org/wiki?curid=322569", "title": "Travolta", "text": "Travolta\n\nPříjmení Travolta může označovat více známých osobností:\n\n"}
{"id": "322575", "url": "https://cs.wikipedia.org/wiki?curid=322575", "title": "Paštiky", "text": "Paštiky\n\nPaštiky jsou vesnice v okrese Strakonice, severovýchodně od Blatné, součást obce Bezdědovice. V roce 2011 zde trvale žilo dvacet obyvatel.\n\nPrvní písemná zmínka o vesnici pochází z roku 1352.\n\nVe vsi se nachází barokní kostel sv. Jana Křtitele z poloviny 18. století od K. I. Dientzenhofera s freskami od J. V. Spitzera. Kostel sv. Jana Křtitele v Paštikách je považován za vrchol českého venkovského baroka. Architektonicky podobný kostel od K. I. Dientzenhofera z poloviny 18. století je možné spatřit také ve Chválenicích u Plzně.\n\n"}
{"id": "322581", "url": "https://cs.wikipedia.org/wiki?curid=322581", "title": "Povodí v Česku", "text": "Povodí v Česku\n\nPovodí v Česku jsou tři, protože Česká republika se svou složitou geologickou stavbou představuje prakticky střechu Evropy a je významnou pramennou oblastí kontinentu. Nachází se tak na hlavním evropském rozvodí, které rozděluje republiku na tato hlavní evropská povodí:\n\nNejvětší povodí má řeka Labe (49 933 km² v Česku, tj. 63,3% území republiky). Tabulka obsahuje rozlohy povodí na území Česka.\nMísto, kde se tři hlavní evropská povodí (a tedy i rozvodí) setkávají, se nachází na hranici Česka a Polska 8 km jihozápadně od Králického Sněžníku, GPS Loc: 50°8'54.9\"N,16°46'56.76\"E, při vrcholu hory Klepý nedaleko obce Dolní Morava. Přístup je možný z červené turistické značky Králický Sněžník–Červený Potok nádraží.\n\nV Česku existuje 5 státem zřízených organizací (státních podniků) věnujících se této činnosti, pojmenovaných podle povodí, jež spravují:\nOblast spravovaná těmito podniky neodpovídá přesně příslušným geografickým povodím.\n\n\n"}
{"id": "322588", "url": "https://cs.wikipedia.org/wiki?curid=322588", "title": "IAI Nešer", "text": "IAI Nešer\n\nIAI Nešer (hebrejsky: נשר , \"sup\") je izraelský víceúčelový stíhací letoun, který je modifikací francouzského typu Dassault Mirage III. Izraelský letecký výrobce Israel Aerospace Industries v Lodu začal s jejich nelicenční výrobou poté, když dodávce objednaných a zaplacených Mirage 5 zabránilo francouzské embargo po vypuknutí šestidenní války. Většinu dochovaných Nešerů, pod názvem Dagger či Finger, provozovalo až do roku 2015 argentinské letectvo.\n\nFirma Dassault Aviation začala s vývojem typu Mirage 5 právě na základě objednávky Izraele, který byl také největším zahraničním uživatelem typu Dassault Mirage III. Izraelské letectvo požadovalo pro nový typ menší schopnost operací za každého počasí výměnou za větší nosnost výzbroje a dolet. Důvodem bylo převážně dobré počasí v regionu.\n\nPo vypuknutí šestidenní války vyhlásila Francie embargo na dovoz zbraní do Izraele, což zabránilo dodání 30 již objednaných a zaplacených kusů Mirage 5, stejně jako dalších 20 kusů, na které měl Izrael opci. Embargo znamenalo také přerušení dodávek náhradních dílů pro izraelské Mirage IIICJ. Izrael poté začal s vlastní sériovou výrobou typu na základě plánů švýcarské licenční verze Mirage IIIS a motoru ATAR 9C, získaných izraelskou tajnou službou Mosad. První kus byl dokončen v září 1969 a první kompletní jednotka byla typem vyzbrojena v roce 1972.\n\nNicméně některé zdroje tvrdí, že Izrael dostal 50 ks Mirage 5 v bednách od francouzského letectva, které mezitím převzalo 50 letadel původně určených pro Izrael. Izrael následně letouny označil jako \"IAI Nešer\".\n\nIAI Nešer byl až na menší modifikace identický s typem Mirage III. Byla použita část izraelské avioniky, vystřelovací sedadla Martin-Baker a letouny byly upraveny pro nesení více druhů řízených střel. Celkem bylo postaveno 51 jednomístných a 10 dvoumístných letounů. 40 strojů Nešer se účastnilo střetnutí s Egyptem v roce 1973.\n\nI po skončení výroby Nešerů bylo rozhodnuto pokračovat ve zdokonalování typu. Byl proto vyvinut typ IAI Kfir, u kterého francouzský motor SNECMA Atar nahradil v Izraeli vyráběný americký motor General Electric J79 užívaný též u strojů typu McDonnell Douglas F-4 Phantom II zastoupených u Izraelského letectva ve významném počtu.\n\nPřechodem mezi Nešerem a Kfirem byl experimentální letoun Salvo, což byl přestavěný dvoumístný letoun Mirage IIIBJ u kterého původní motor SNECMA Atar nahradil právě americký J79 a místo druhého člena posádky bylo využito pro montáž monitorovacího zařízení.\n\nLetouny se dobře osvědčily v Jomkipurské válce, kde bylo do bojů nasazeno přibližně 40 kusů a na své konto si připsaly více než sto vítězných vzdušných soubojů. Celkem 15 kusů bylo ztraceno v boji či při nehodách.\n\nPo vyřazení ze služby v izraelském letectvu bylo 24 jednomístných letounů (zde byly označeny \"Dagger A\") a 2 dvoumístné letouny \"Dagger B\" prodáno do Argentiny. Kontrakt byl uzavřen v roce 1978 a letouny dodány do konce roku 1980. Letouny vytvořily novou \"6. leteckou skupinu\" a společně s \"8. leteckou skupinou\", používající typ Mirage III a Peruánským letectvem s letouny Mirage 5 se ještě téhož roku angažovaly v krizi se sousedním Chile.\n\nV roce 1982 bojovaly argentinské Daggery ve falklandské válce. Letouny operovaly ze základny Río Grande na ostrově Tierra del Fuego. Přes velkou vzdálenost k cíli a nedostatek leteckých tankerů provedly Daggery během 45 dní operací na 153 bojových letů. Poškodily britský torpédoborec HMS Antrim, fregaty HMS Brilliant, HMS Broadsword, HMS Arrow a HMS Plymouth a podílely se na potopení fregaty HMS Ardent. V boji jich bylo ztraceno 11 kusů.\n\nV roce 1979 se Argentina rozhodla modernizovat své Daggery tak, aby byla jejich avionika srovnatelná s moderními letouny Kfir C.2. Upravené letouny byly přejmenovány na \"Finger\". Program se rozběhl ještě před začátkem války o Falklandy a část vybavení měla být britského původu. Modernizace letounů byla dokončena až po skončení války a místo britské avioniky, na kterou se vztahovalo poválečné embargo, byla použita avionika francouzské firmy Thomson-CSF. V roce 2015 vyřadilo argentinské letectvo všechny zbývající bojové letouny typové řady Dassault Mirage, včetně čtyř IAI Nešer/Finger.\n\n\n\n\n\n"}
{"id": "322592", "url": "https://cs.wikipedia.org/wiki?curid=322592", "title": "Sydney Pollack", "text": "Sydney Pollack\n\nSydney Pollack (1. července 1934, Lafayette – 26. května 2008, Los Angeles) byl americký filmový režisér, producent, pedagog a herec, který proslul filmy \"Tootsie\" nebo \"Vzpomínky na Afriku\". Mezi jeho nejlepší snímky je řazen film \"Koně se také střílejí\" z roku 1969. Zaujal i filmem \"Takoví jsme byli\", \"Tlumočnice\", \"Elektrický jezdec\" nebo \"Tři dny Kondora\".\n\n\n\n\n"}
{"id": "322595", "url": "https://cs.wikipedia.org/wiki?curid=322595", "title": "Embrun", "text": "Embrun\n\nEmbrun (okcitánsky \"Ambrun\") je město ve Francii. Leží v Alpách u jezera Serre-Ponçon; v regionu Provence-Alpes-Côte d'Azur, départementu Hautes-Alpes. Má 6 703 obyvatel (rok 2007), kteří se nazývají \"Embrunais\". Městem protéká řeka Durance.\n\nDominantou města je románsko-gotická katedrála Panny Marie z 12.–14. století. Nedaleko Embrunu se nachází národní park Écrins.\n\nSousední obce: Crots, Baratier, Saint-Sauveur, Puy-Saint-Eusèbe a Saint-André-d'Embrun.\n\n\n\n"}
{"id": "322602", "url": "https://cs.wikipedia.org/wiki?curid=322602", "title": "Oldřich Dudek", "text": "Oldřich Dudek\n\nOldřich Dudek (* 23. května 1946 Praha, Československo) je český scenárista, kreslíř-humorista, ilustrátor, spisovatel. Absolvent Filmové fakulty Akademie múzických umění v Praze.\n\n\nAutor množství rozhlasových scének.\n\n\nMLÁDEK, Ivan. Pohádky a pověsti ve verších. Ilustrace Oldřich Dudek. Dobřichovice: Empress, [199-?]. ISBN 80-901459-1-4.\n\n\nAutor řady humoristických povídek publikovaných v časopisech a novinách, příp. upravených pro rozhlas.\n\nAutor nebo spoluautor textů v autorských katalozích \"Tomáš Bím\" (1993), \"Inventura : Tomáš Bím 50\" (1996) ad., \"Jiří Trnka : Obrazy : Galerie Zlatá lilie Praha, 23. 10.–6. 11. 1985\" (Praha: Dílo, 1985) a v kolektivním katalogu \"Výstava kresleného humoru : Galerie Československý spisovatel\" (1980).\n\n\n\"Proč mám rád Tomáše Bíma?\"\n\"Odpověď je jednoduchá: Protože tento zlý, arogantní, ješitný, dýchavičný, obézní, hádavý, pletichářský, podmračený, nesebekritický, zapatlaný, přejedený, přepitý, překouřený, zakyslý, jedovatý, šílený, nabubřelý, líný, neadaptabilní, servilní, lhavý, uklevetěný, pobryndaný, netolerantní, promiskuitní epikurejec umí vytvářet tak milé obrazy, vedle kterých jsou slova, která jsem právě o Bímovi řekl, jako muší enóna na oponě Národního divadla. Totiž bezvýznamná.\"\n\"Oldřich Dudek, Řevnice 5. 5. 1996\" \n\n\n"}
{"id": "322606", "url": "https://cs.wikipedia.org/wiki?curid=322606", "title": "Fresnes", "text": "Fresnes\n\nFresnes může být název:\n"}
{"id": "322614", "url": "https://cs.wikipedia.org/wiki?curid=322614", "title": "Karl-Adolf Hollidt", "text": "Karl-Adolf Hollidt\n\nKarl-Adolf Hollidt (28. dubna 1891, Špýr – 22. května 1985, Siegen ve Vestfálsku) byl generálplukovník německého Wehrmachtu.\n\nDo Německé císařské armády vstoupil v roce 1909. V první světové válce sloužil jako nižší důstojník u pěchoty. Po válce zůstal v Reichswehru, kde zastával nižší velitelské funkce. V dvacátých letech působil v ústředních vojenských institucích a ve vyšších štábech. Od prosince 1933 velel praporu a v březnu 1935 se stal náčelníkem štábu vojenské oblasti velení 1 a od října téhož roku, do listopadu 1938 byl na stejné funkci u I. armádního sboru. Zároveň se podílel na plánu Červeno-Zelený \"\"Fall Rot-Grün\"\"(obsazení Československého pohraničí) jako náčelník plánovačů při štábů vrchního velení. Koncem roku 1938 je mu svěřeno velení nad 52. pěší divizí, u které zůstává až do začátku 2. světové války.\n\nV průběhu polské kampaně byl v září jmenován náčelníkem štábu 5. armády a po jejím skončení se v říjnu stal náčelníkem štábu Hlavního velitelství Východ. Během bitvy o Francii, byl v polovině května 1940 jmenován opět do funkce náčelníka štábu u 9. armády. Od října téhož roku velí 50. pěší divizi, se kterou se účastní Operace Barbarossa pod 11. armádou na jižní Ukrajině a později na Krymu pod von Mansteinem.\n\nV lednu 1942 byl jmenován velitelem XVII. armádního sboru u Skupiny armád B (von Weichs), u kterého zůstal s přestávkou až do 23. listopadu, kdy bylo z velitelství jeho sboru, vytvořeno velitelství armádní skupiny Hollidt pod Skupinou armád Don (von Manstein). Tato armádní skupina sdružila zbytky rumunských a německých vojsk, na západní straně od ohbí řeky Don, po sovětské Operaci Uran. Právě jeho armádní skupina byla určena spolu s 4. tankovou armádou (Hoth), k osvobození 6. armády u Stalingradu, ale nedostatečná síla a pokračující nápor na úseku jeho skupiny, zcela znemožnila přejít koncem roku 1942 do ofenzívy. Již v lednu 1943, byla jeho skupina nucena ustupovat dále na západ aby ji nestihl podobný osud jako obklíčenou Paulusovu armádu. 6. března, víc jak měsíc po skončení bitvy u Staligradu, byla skupina armád Hollidt přejmenována na novou 6. armádu. Během bojů na východní Ukrajině v první polovině roku 1943 bránila 6. armáda úsek u Azovského moře na řece Mius. Později byla jeho armáda přesunuta pod Skupinu armád A (von Kleist), kde bránila dolní tok Dněpru a přístupy na Krymský poloostrov, při kterých armáda opět utrpěla těžké ztráty v zimě 43-44.\n\nSám Hollidt se nechal z velení armády 22. listopadu 1943 uvolnit na zdravotní dovolenou a po uzdravení přešel v dubnu 1944 do zálohy OKH. Od února 1945 zastával organizační funkce v západním Německu, kde byl v Ruhrské kapse zajat v dubnu Američany. Po válce byl v roce 1948 souzen v procesu s vrchním velením, za válečné zločiny a odsouzen na pět let, ale již 22. prosince 1949 byl propuštěn.\n\nData povýšení\n\nVyznamenání\n\n"}
{"id": "322621", "url": "https://cs.wikipedia.org/wiki?curid=322621", "title": "Arseňjevka", "text": "Arseňjevka\n\nArseňjevka ( ), do roku 1972 Daubiche ( ), je řeka v Přímořském kraji v Rusku. Je 190 km dlouhá. Povodí má rozlohu 7060 km².\n\nVzniká soutokem řek Erldagou a Tudagou, které pramení mezi jižními výběžky hřbetu Sichote-Aliň. Teče v široké dolině, která je vytvořená tektonickou depresí. Je levou zdrojnicí Ussuri (povodí Amuru).\n\nZdrojem vody jsou především dešťové srážky. Průměrný průtok vody na středním toku u vesnice Jakovlevka činí přibližně 50 m³/s.\n\nŘeka je splavná pro vodáky a leží na ní město Arseňjev.\n"}
{"id": "322626", "url": "https://cs.wikipedia.org/wiki?curid=322626", "title": "Maháppadžápatí Gótamí", "text": "Maháppadžápatí Gótamí\n\nMaháppadžápatí Gótamí (skt. Mahápra­džápatí Gautamí) byla mladší sestra královny Máji, matky Gautamy Buddhy a zároveň byla druhou manželkou krále Šuddhódany, Buddhova otce. Siddhártovy výchovy se ujala poté, co jeho matka královna Mája zemřela. V té době měla také malého syna, který se jmenoval Nanda.\nKdyž umřel král Šuddhódana, měla jako vdova těžké postavení a také by se o ni neměl kdo postarat. Chtěla tedy také odejít za Buddhou společně s několika dalšími ženami. Třikrát Buddhu prosila o vstup do řádu, ale on ji pokaždé odmítl. Společně s ostatními ženami ho následovala do města Vésalí. Buddhův bratranec Ánanda jí slíbil, že se za ni u Buddhy přimluví. Nakonec tedy Gautama Buddha souhlasil se vznikem ženského řádu, ovšem měl osm podmínek. S těmi Gótamí souhlasila.\nÚdajně se dožila 120 let a dosáhla plného osvobození.\n\n\nŽeny v buddhismu\n"}
{"id": "322647", "url": "https://cs.wikipedia.org/wiki?curid=322647", "title": "Jenő Kerényi", "text": "Jenő Kerényi\n\nJenő Kerényi (20. listopadu 1908, Budapešť – 10. července 1975, tamtéž) byl maďarský sochař.\n\nNa Akademii umění byl jeho profesorem Jenő Bory. Po studiích získal stipendium na cestu do Říma (1937). Poprvé vystavoval roku 1938. Jeho prvé sochy jsou ovlivněny art deco a Římskou školou, jsou robustní a dynamické (Česající se žena, 1942). Většinu svých skulptur navrhl k umístění na veřejných místech. Po 2. světové válce se věnoval tvorbě naplňující očekávání maďarských komunistů (Partyzán, 1948 nebo Socha kapitána Ostěpenka). Roku 1950 získal první cenu na výstavě v Suzaře. Jeho Tanečnice získala Grand Prix na EXPO 1958. Později se věnuje sochání postav umělců a osobností (Shakespeare, 1959; Csontváry, 1961; Mojžíš, 1973). Měl samostatnou výstavu v Benátkách roku 1960. Po jeho smrti bylo několik jeho soch umístěno do Národní galerie v Budapešti.\n\nV Szentendre na hlavním náměstí je umístěno jeho muzeum v suterénu muzea Jánose Kmettyho.\n\n\n"}
{"id": "322655", "url": "https://cs.wikipedia.org/wiki?curid=322655", "title": "Pánská jízda", "text": "Pánská jízda\n\nPánská jízda je obecně hovorové pojmenování pro nějaký děj nebo událost, které se zúčastní výhradně osoby mužského pohlaví. \nKonkrétně se může jednat o:\n\n"}
{"id": "322679", "url": "https://cs.wikipedia.org/wiki?curid=322679", "title": "Panzerkampfwagen E", "text": "Panzerkampfwagen E\n\nNázvem Panzerkampfwagen E s číselným označením byly během druhé světové války (resp. od roku 1943) označovány experimentální obrněná vozidla, tanky a vývojové vzory určené pro Wehrmacht. \nPísmeno E znamenalo \"Entwicklungstyp\" – vývojový typ. Poté následovalo označení hmotnostní kategorie daného typu.\n\nŠlo o jeden z posledních pokusů Třetí říše vytvořit celou sérii nových tanků. Jednalo se o standardizovanou sérii pásových podvozků v šesti váhových kategoriích schopných nahradit všechny typy pásových vozidel ve stavech obrněných jednotek Wehrmachtu při značné úrovni sjednocení komponent napříč řadami. \n\nE-5 měl podle plánu vážit mezi 5–10 tunami a tvořit tak základ pro lehké tanky, fungující jako průzkumné, přepravní a lehká stíhací vozidla, podobného typu jako britský Universal carrier. Informace o této třídě jsou k dispozici jen velmi kusé a z neoficiálních zdrojů, takže je možné, že třída E-5 je pouze poválečnou fabrikací.\n\nE-10 měl být nástupcem Panzera 38(t) a jeho vzhled se na tomto modelu zakládal. Podvozek Panzera 38(t) byl rozšířen a předělán. Tento nový model byl přejmenován na PzKpfw 38 (d), d stálo pro \"deutsch\" (Německý) jako protiklad (t) pro \"tschechisch\" (Český). Tyto modely na novém podvozku byly ve váhových rozmezích 10–25 tun.\n\nSmyslem E-10 bylo vytvořit skupinu nových stíhacích tanků jako náhradu za Jagdpanzer 38(t) a také novou skupinu Waffenträgerů vyzbrojenou těžkým protitankovým dělem.\n\nE-25 byl ve váhové třídě 25–50 tun, Měl fungovat jako nástupce všech strojů na podvozcích tanků Panzer III a Panzer IV. Tato skupina by zahrnovala střední průzkumné vozy, Jagdpanzer a těžké Waffenträgery.\n\nE-50 Standardpanzer měl operovat jako standardní střední tank, zastupující Panthera a Tigera a tanky založené na těchto modelech. Váha by se u E-50 pohybovala od 50 do 75 tun, výzbroj měl tvořit 8,8cm kanon tanku Tiger II (který byl dostatečně výkonný a dobře zavedený ve výrobních závodech i v zásobovacích liniích Wehrmachtu) a stroj měl sdílet maximální možné množství komponent se sesterským projektem E-75 – podvozek například měl využívat totožné sestavy náprav a pojezdů, ale pouze v počtu šesti párů pojezdových kol oproti osmi u E-75.\n\nE-75 Standardpanzer měl být standardním těžkým tankem použitým jako nástupce Tigera II a Jagdtigera. Jeho design se měl podobat E-50, měl však být těžší v rozmezí od 75 do 100 tun. Předpokládalo se použití stejného děla 8,8 cm jako u tanku Tiger II a sesterského projektu E-50 a motoru Maybach odvozeného od pohonné jednotky tanku Tiger II s výkonem navýšeným na 900 koňských sil, se kterým měl stroj dosahovat maximální rychlostí až 40km/h, ale nikdy se nedostal přes fázi návrhu a nebyly postaveny žádné prototypy\n\nE-100 měl být supertěžký průlomový tank, levnější alternativa k supertěžkému tanku 'Maus'. Konstrukčně se jednalo o v podstatě zvětšený podvozek Tigera II. E-100 měl být původně vybaven stejnou věží jako Maus, osazenou 12,8cm kanonem, později bylo rozhodnuto o osazení této věže 15cm kanonem a nakonec padl návrh na osazení stroje dokonce 17cm kanonem, což by v případě realizace tohoto návrhu znamenalo kompletní přestavbu stroje na těžký sturmgeschütz, jelikož objemný závěr 17cm děla by nebylo možné instalovat do jakékoliv věže, kterou by mohlo být možné instalovat na podvozek E-100, nemluvě o značně obtížné manipulaci s těžkou a objemnou municí ve stísněném vnitřním prostoru věže. Pohon prototypu zajišťoval motor Maybach HL 234 o výkonu 700 koní, tedy stejný motor, který poháněl již zhruba o polovinu lehčí stroje Panther a Tiger II (a již při instalaci v Tigeru II byl považován za poněkud poddimenzovaný). Stroje \"sériové\" výroby měly být poháněny zcela novým, větším motorem Maybach o výkonu 1200 koní, který však v době stavby prototypu nebyl k dispozici. Vývoj a konstrukce prototypu E-100 začala v roce 1944, byla však zastavena když Adolf Hitler nařídil konec vývoje Mause. \n\nKe konci války byl hotov pouze podvozek E-100, který byl transportován do Spojeného království, otestován a později zničen.\n\nTechnická data tanku E-100: \nPosádka\n6 mužů \nHmotnost\n140 000 kg\nRozměry\ndélka 10 200 mm, šířka 4450 mm, výška 3290 mm\nPancéřování\n40 až 240 mm\nPohon (prototyp)\ndvanáctiválec Maybach HL 234\nVýkon motoru\n700 kW\nMax. rychlost\n40 km/h na silnici (teoretická)\nDojezd\n120 km po silnici\nVýzbroj (plánovaná)\nkanon 15 cm KwK 44 L/38 s 50 náboji,\n7,5 cm KwK 44 L/36,5 s 200 náboji,\nkulomet MG 34 (ráže 7,92 mm)\n\n"}
{"id": "322682", "url": "https://cs.wikipedia.org/wiki?curid=322682", "title": "Směnárenství v Česku", "text": "Směnárenství v Česku\n\nSměnárna je místo, kde lze směňovat valuty (bankovky a mince) nebo šeky znějící na určitou měnu za bankovky, mince nebo šeky znějící na jinou měnu. Směnárenská činnost je v České republice upravena zákonem č. 277/2013 Sb., o směnárenské činnosti. \n\nProvozovat směnárenskou činnost mohou:\nSměnárník musí mít ke své činnosti povolení vydané Českou národní bankou, která vede registr směnárníků. \n\nMezi povinnosti provozovatele patří: \nČeská národní banka vykonává nad směnárnami dohled a může udělovat pokuty. K rozhodování sporů mezi provozovatelem směnárenské činnosti a klientem je příslušný finanční arbitr.\n\n"}
{"id": "322691", "url": "https://cs.wikipedia.org/wiki?curid=322691", "title": "IAI Kfir", "text": "IAI Kfir\n\nIAI Kfir (hebrejsky: כפיר, \"lvíče\") je izraelský víceúčelový bojový letoun, určený pro každé počasí, vyráběný společností Israel Aircraft Industries. V podstatě jde o upravený drak letounu Dassault Mirage 5 s izraelským vybavením a v Izraeli vyráběnou verzí amerického motoru General Electric J79. Veřejnosti byl poprvé představen 14. dubna 1975 a 31. června 1977 se objevil na aerosalonu v Paříži.\n\nTyp vznikl dalším vývojem letounu IAI Nešer, izraelské kopie typu Dassault Mirage 5. Od svého předchůdce se odlišoval zejména instalací motoru amerického původu General Electric J79 a nového palubního elektronického vybavení, licenčně vyráběných v Izraeli. To si vyžádalo změnu rozměrů trupu, který byl před a za kokpitem prodloužen aby pojmul nově instalovanou avioniku, a v oblasti motorového prostoru naopak zkrácen a rozšířen aby se přizpůsobil rozměrům nové pohonné jednotky. Zvětšeny byly i vstupy vzduchu do motoru a na hřbet trupu byl přidán dodatečný vstup vzduchu určeného k chlazení turbíny motoru. Dále došlo k zesílení podvozku a přestavbě palivového systému a kokpitu. Vývojové práce byly zahájeny v dubnu 1969, zpočátku úpravou stroje Mirage IIIBJ č. 88, již dříve využitého v průběhu vývoje letounu Nešer, do kterého byl nově zabudován motor J79. Letoun v této nové konfiguraci poprvé vzlétl 4. června 1973.\nVývoj typu byl koordinován generálem Benny Peledem, tehdejším velitelem Izraelského letectva.\n\nKfir začal přicházet do výzbroje jednotek Izraelského vojenského letectva v roce 1975, počínaje 101. perutí, která převzala první stroje 14. dubna. Později typ obdržely i perutě čísel 109, 113, 144, 149 a 254, u nichž sloužil v roli záchytného stíhače i stíhacího bombardéru, ale z prvé role začal být brzy vytlačován nově zaváděnými americkými stroji F-15A/B Eagle. Bojového nasazení se typ dočkal především v době první libanonské války a podílel se i na hlídkování a ostraze izraelského vzdušného prostoru v době války v Zálivu. Z aktivní služby v Izraeli byl vyřazen v polovině 90. let 20. století. \n\nMimo služby v zemi původu se menší počty letounů dočkaly vývozu do Spojených států, Ekvádoru, Kolumbie a na Srí Lanku. Možnosti exportu typu byly omezeny závislostí na souhlasu americké vlády s ním, vzhledem k použití licenční pohonné jednotky a některého elektronického vybavení americké konstrukce.\n\n\n\nÚdaje platí pro variantu Kfir C.2\n\n\n\n"}
{"id": "322696", "url": "https://cs.wikipedia.org/wiki?curid=322696", "title": "Králíček obecný", "text": "Králíček obecný\n\nKrálíček obecný (\"Regulus regulus\") je malý zpěvný pták z čeledi králíčkovití.\n\n\nKrálíček obecný je nejmenší evropský pták. Má kulovité tělo, poměrně krátký ocas a tenký špičatý zobák. Dospělý jedinec má olivově zelené zbarvení se světlou spodní stranou těla a dvěma bílými a jednou černou příčnou páskou na křídlech. Má živě oranžové, černě orámované temeno, které však není při volném pohybu příliš zřetelné. Samice má temeno žluté; mláďatům chybí kresba úplně; prachový šat je tmavošedý.\n\nPodobný, ale pestřejší je králíček ohnivý, který má v kresbě hlavy navíc bílý proužek přes oko a černou uzdičku; opeření ramen je zlatožluté.\n\nHlas: Protože králíček obecný je drobný a má ochranné zbarvení, můžeme ho spatřit jen ojediněle – mnohem častěji ho lze zaslechnout. Vábení i zpěv jsou velmi vysoké, tiché, sykavé a vrzavé hlásky. Nejčastěji slyšitelným hlasovým projevem bývá jemné „sí si si“. Poměrně jednoduchý zpěv je vysoká ševelivá stoupající a klesající řada tónů, střídá se v něm slabý vyšší tón s poněkud nižším a současně kratším tónem. Vábení je tenké „srisrisri“. Bejček se Šťastným uvádějí, že tóny zpěvu bývají přepisovány jako „ciciduiciciduicicidui“ a vábení „sit, sit, sit“, přičemž tenounké vábení je mnohdy jediným ptačím hlasem, který lze v zimě v jehličnatých lesích zaslechnout.\n\nKrálíček obecný se poměrně hojně vyskytuje v téměř celé Evropě a Malé Asii. Izolované populace žijí také v severní Asii a Severní Americe. Současná evropská populace je početná, čítá 20 000 000 až 37 000 000 párů, což odpovídá 40 100 000 až 74 100 000 jedincům. Značně přibližný odhad světové populace je 98 000 000 až 165 000 000 dospělých jedinců. Na většině areálu svého rozšíření se zdržuje po celý rok, výjimku tvoří populace ze severních oblastí, které alespoň z části migrují na jih.\n\nNa území České republiky se vyskytuje hojně, a to v podstatné části středních a vyšších poloh (až do více než 1350 m n. m., Dungel s Hudcem uvádějí do 1600 m n. m.), v nížinách jsou podmínkou výskytu jehličnaté nebo alespoň smíšené lesy.<br>\nPočetnost se podstatněji nemění, v letech 2001–2003 u nás hnízdilo 200 000 až 400 000 párů. Naše populace jsou stálé.\n\nPřes léto se zdržuje v jehličnatých, především smrkových lesích, často se objevuje i v zahradách a městských parcích s dostatečným porostem jehličnatých dřevin. Především v zimním období jej můžeme vzácněji objevit i ve smíšených lesích. Podobně jako sýkory, ke kterým se v zimě často připojuje, se pohybuje velice obratně a mrštně i na tenkých větvích stromů. Neklidně prolétá a prolézá koruny stromů, zejména jehličnanů, často se motýlkovitě třepotá u konců větví, přeletuje vlnkovitě. Pelz uvádí, že je velmi pohyblivý a neposedný, stále poletuje z místa na místo, přičemž není nijak plachý.\n\nŽiví se drobnými členovci – převážně hmyzem, jeho larvami a pavouky.\n\nHnízdí jednotlivě, od dubna do července. Výhradně na jehličnatých stromech (hlavně na smrku, méně na borovici) stavějí oba ptáci hluboké téměř uzavřené hnízdo se vstupním otvorem na vrcholu. Tlustostěnná kulovitá stavba z větviček, mechu, trav a vláken je zavěšena vysoko a naspodu dlouhých bočních haluzí. Hnízdo lze ze země jen těžko objevit.<br>\nRočně mívá dvě snůšky po 8 až 10 bílých vejcích se světle hnědým skvrněním (o velikosti 13,5 × 10,4 mm). Na vejcích sedí pouze samice (14–16 dní); mláďata krmí oba rodiče; mladé vyvádějí po 14–16 dnech. Po hnízdění se ptáci spolčují v hejnka, případně se sýkorami.\n\nVzhledem k rozsáhlému a roztříštěnému areálu je zeměpisná proměnlivost značná, je popsáno 12–13 poddruhů (ssp.). České jméno mají:\n\n\n\n\n"}
{"id": "322700", "url": "https://cs.wikipedia.org/wiki?curid=322700", "title": "Králíček", "text": "Králíček\n\nKrálíček může být:\n\n\n\n"}
{"id": "322701", "url": "https://cs.wikipedia.org/wiki?curid=322701", "title": "Latex (rozcestník)", "text": "Latex (rozcestník)\n\nLatex může být:\n\n"}
{"id": "322702", "url": "https://cs.wikipedia.org/wiki?curid=322702", "title": "Favorit", "text": "Favorit\n\nFavorit (italsky \"favorito\", francouzsky \"favori\", z latinského \"favor\", přízeň) je označení pro oblíbence, miláčka, chráněnce, osobu zahrnovanou přízní. V historickém kontextu je slovo favorit označení pro oblíbence a důvěrného společníka panovníka či jiné významné osobnosti, která favoritovi prokazuje mimořádnou přízeň. Favorité tvořící družinu okolo panovníka pak na sebe mohli strhnout značnou moc, docházelo k tomu, že vlastně vládli místo panovníka a takový stav se nazývá favoritismus. V Evropě 16. a 17. století byl také častý jev, kdy moc získal jeden člověk (např. ve Španělsku Filipa III., ovšem dělo se to i v Anglii, Francii a Švédsku). Podobnou roli mohli hrát ženy favoritky, ať už jako milenky panovníků na evropských dvorech nebo oblíbenkyně z širšího kruhu muslimských harémů, kde v hierarchii manželek nejvýše stála \"chasseki\" a po ní ještě zpravidla tři oblíbenější favoritky.\n\nVe staré češtině se lidé, kterými se král obklopoval, nazývali milovníci či milostníci (obdobně tak i v latině \"dilecti\" či \"graciarii regis\"). V 19. století, protože tyto výrazy až příliš asociovaly intimní vztah, zavedl do češtiny František Palacký pro tyto případy slovo milec.\n\nVzhledem k důležitosti instituce favoritství ve Španělsku, výraz \"valido\", který se tam užíval pro favorit, se dostal i do dalších jazyků a používá se jako výraz pro oblíbence obecně, např. ve sportovní terminologii pro nejoblíbenějšího nebo nejnadanějšího sportovce nebo v politice pro nejoblíbenějšího či očekávaného nejúspěšnějšího kandidáta voleb atd.\n\n"}
{"id": "322704", "url": "https://cs.wikipedia.org/wiki?curid=322704", "title": "Prato Nevoso", "text": "Prato Nevoso\n\nPrato Nevoso (také Pratonevoso) je lyžařské a rekreační středisko v severní Itálii; v oblasti Piemont, provincii Cuneo. Leží v Přímořských Alpách v nadmořské výšce 1 480 m n. m. Prato Nevoso má výhodnou polohu vzhledem k Turínu a Janovu (vzdálenost od obou měst je menší než 140 km), navíc je dobře přístupné díky dálnici A6.\n\nLyžařské středisko bylo založeno až v 60. letech 20. století. V následujících letech pak zaznamenalo mohutný rozvoj. Středisko má v dnešní době kapacitu okolo 1 000 hotelových lůžek.\n\nV letech 1996 a 2000 bylo Prato Nevoso svědkem dojezdu etap cyklistického závodu Giro d'Italia, v roce 2008 zde bude končit 15. etapa Tour de France.\n"}
{"id": "322708", "url": "https://cs.wikipedia.org/wiki?curid=322708", "title": "Velká francouzská válka", "text": "Velká francouzská válka\n\nVelká francouzská válka je označení používané pro sérii konfliktů v letech 1792 až 1815, známých jako francouzské revoluční a napoleonské války. Bojovala v ní Francie proti většině Evropy.\n\nRoku 1789 začala Velká francouzská revoluce a roku 1792 začala válka první koalice jako odpověď na popravu francouzského krále Ludvíka XVI. a jeho manželky, královny Marie Antoinetty. Tím začaly revoluční války. První koalice se rozpadla roku 1797 po italském tažení vedeném generálem Bonapartem. Brzy poté zahájil Bonaparte tažení do Egypta, ale nepovedlo se mu dosáhnout rozhodného vítězství a nakonec se musel vrátit, protože v Evropě mezitím vznikla druhá koalice, která pod velením ruského maršála Suvorova porážela revoluční vojska v Itálii.\nNapoleon 14. června 1800 porazil koalici u Marenga a postupoval do Rakouska, které raději uzavřelo mír; ten nakonec uzavřely i ostatní členové koalice. Roku 1803 vpadl Napoleon do Hanoverska a tím zahájil napoleonské války. Po jeho korunovaci císařem (2. prosince 1804) vznikla třetí koalice, jež se však po bitvách u Ulmu a Slavkova rozpadla. Napoleon poté zvítězil nad čtvrtou koalicí, ale válka ve Španělsku skončila neúspěchem a ve válce páté koalice prohrál bitvu u Aspern. Po bitvě u Aspern Napoleon nakonec zvítězil u Wagramu, ale to již bylo jasné, že není neporazitelný.\n\nTažení do Ruska roku 1812 skončilo zničením jeho půlmilionové armády a následným vznikem šesté koalice. Ta mu uštědřila zdrcující porážku u Lipska a 30. března 1814 obsadila Paříž. Napoleon musel abdikovat a odejít do exilu na ostrově Elba. 1. března 1815 z Elby utekl a později se vylodil v zátoce San Juan u Cannes. Francouzský král Ludvík XVIII. musel prchnout, ale Napoleon zůstal císařem jen sto dní, neboť 18. června 1815 mu nově vzniklá sedmá koalice uštědřila zdrcující porážku u Waterloo. Napoleon nyní byl deportován na ostrov Svatá Helena, kde roku 1821 zemřel. Poválečné uspořádání Evropy bylo dohodnuto na Vídeňském kongresu.\n\nVe francouzských revolučních válkých zahynulo 1 100 000 vojáků a v napoleonských 3 350 000 až 6 500 000. Šlo až do první světové války o největší ozbrojený konflikt historie. Bojovalo se v severní a jižní Africe, jižní a Severní Americe, Karibské oblasti, na Blízkém východě, v Indii a většině Atlantského a Indické oceánu.\n\n\n"}
{"id": "322712", "url": "https://cs.wikipedia.org/wiki?curid=322712", "title": "Favorit (rozcestník)", "text": "Favorit (rozcestník)\n\nFavorit může být:\n\n\n"}
{"id": "322718", "url": "https://cs.wikipedia.org/wiki?curid=322718", "title": "SČUG Hollar", "text": "SČUG Hollar\n\nSdružení českých umělců grafiků Hollar bylo založeno v roce 1917 za vedení T. F. Šimona. Sdružení si dalo do štítu jméno proslulého rytce Václava Hollara. K jeho zakládajícím členům patřili František Bílek, V. H. Brunner, Bohumír Jaroněk, Zdeněk Kratochvíl, František Kysela, Jan Konůpek, Karel Vik a další.\n\nPrvní členská výstava se konala v roce 1918, od roku 1923 byl potom vydáván sborník Hollar, dále grafické listy, alba, soupisy prací členů. Programem spolku byla technická dokonalost grafické práce a navázání na tradice 19. století. Od 1956 fungoval jako skupina Hollar při SČVU, orientován na průbojnější a experimentální směry a propagaci české grafické tvorby v zahraničí. Spolek nedobrovolně přerušil činnost roku 1972 v období normalizace.\n\nPo roce 1989 byl spolek obnoven a dříve než mu byla vrácena i galerie HOLLAR, prezentoval svou činnost na dvou výstavách ve Špálově galerii roku 1990. V minulých desetiletích patřila mezi jeho členy i některá velká jména českého současného umění jako například František Kupka, Max Švabinský, František Tichý, Vojtěch Preissig, František Bílek, T. F. Šimon, František Kobliha, Emil Filla, Josef Lada, Jan Zrzavý, Josef Šíma, Bohuslav Reynek, Vladimír Silovský, Karel Svolinský, Cyril Bouda, František Gross, Kamil Lhoták, Zdeněk Sklenář, Jiří Trnka, Jiří John, Zdenek Seydl. Dnes má SČUG HOLLAR celkem 161 členů, z toho 135 grafiků, 11 teoretiků umění a 15 tiskařů a činovníků. Spolková galerie HOLLAR představuje díla svých členů na pravidelných výstavách jednotlivců i kolektivů. V depozitáři galerie je k dispozici bohatý výběr současné grafické tvorby.\n\nJiří Altmann, Jiří Anderle, Alena Antonová, Hana Aulická, Mikoláš Axmann, Karel Beneš, Daniela Benešová, Libor Beránek, Tomáš Bím, Marie Blabolilová, Jan Blaha, Václav Bláha, Adolf Born, Jiří Bouda, Jiří Brázda, Jana Budíková, Vladimír Bujárek, Eva Bužgová, Hana Čápová, Olga Čechová, Kateřina Černá, Karel Demel, Milan Dřímal, Pavel Dřímal, Josef Duchoň, František Dvořák, Martin Dyrynk, Milan Erazim, Marie Filippovová, Eva Hašková, Josef Herčík, Jan Hladík, Josef Hlaváček, František Hodonský, Xenia Hoffmeisterová, Jan Holoubek, Bohuslav Holý, Helena Horálková, Bedřich Housa, Karel Hruška, Tomáš Hřivnáč, Jana Hubatková, Jitka Chrištofová, Jaroslav Chudomel, Zbyněk Janáček, James Janíček, Eva Janíčková, Boris Jirků, Zdenka Kabátová-Táborská, Jan Kavan, Anna Khunová, Jiří Kornatovský, Věra Kotasová, Jindřich Kovařík, Markéta Králová, Ivo Křen, Jan Kubíček, Miroslav Kudrna, Ladislav Kuklík, Aleš Lamr, Ján Lastomírsky, Alena Laufrová, Michaela Lesařová-Roubíčková, Josef Lhota, Jiří Lípa, Miroslav Lipina, Ivana Lomová, Jiří Machalický, Karel Malich, Jan Mauler, Petr Melan, Jan Mentlík, Zdeněk Mézl, Ondřej Michálek, Jiří Mikeska, Alois Mikulka, Jaroslava Mrázová, Josef Mžyk, Eva Natus-Šalamounová, Antonín Odehnal, Raimund Ondráček, Jana Orlíková, Jan Otava, Eduard Ovčáček, Berenika Ovčáčková, Květa Pacovská, Josef Paleček, Veronika Palečková, Jaroslava Pešicová, František Peterka, Eva Petrová, Vlastimil Petrovský, Pavel Piekar, Miloslav Polcar, Miroslav Pošvic, Lubomír Přibyl, Dana Puchnarová, Emanuel Ranný ml., Michael Rittstein, Pavel Roučka, Jindřich Růžička, Jiří Samek, Josef Saska, Eva Sendlerová, Jaroslava Severová, Pavel Sivko, Jiří Slíva, Dalibor Smutný, Jan Souček, Jiří Sozanský, Blanka Stehlíková, Hana Storchová, Zdeněk Strouhal, Vladimír Suchánek, Pavel Sukdolák, Jaroslav Sůra, Tomáš Svoboda, Naděžda Synecká, Jan Šafránek, Jiří Šalamoun, Barbara Šalamounová, Marie Michaela Šechtlová, Jaroslav Šerých, Milena Šoltészová, Andrea Tachezyová, Vladimír Tesař, Šárka Trčková, Jan Tůma, Lukáš Tůma, Hana Urbanová, Slavomil Vencl, Zdeněk Veselý, Jan Vičar, Lenka Vilhelmová, Kateřina Vítečková, Eva Vlasáková, Antonín Vopálenský, Magdalena Vovsová, Olga Vychodilová, Karel Vysušil, Bohunka Waageová, Raimund Zbořil, Karel Zeman, Kamila Ženatá (1991–2013), Karel Žižkovský, Josef Hlaváček.\n\nJan Baleka, Stanislav Balko, Igor Benca, Rudolf Broulim, Robert Brun, Karol Felix, Dušan Grečner, Petr Herel, Dušan Kállay, Marián Komáček, Bogdan Kršić, František Oberfalcer, Igor Piačka, Kamila Štanclová, Blanka Votavová.\n\n"}
{"id": "322726", "url": "https://cs.wikipedia.org/wiki?curid=322726", "title": "ITS", "text": "ITS\n\nITS může znamenat:\n\n"}
{"id": "322737", "url": "https://cs.wikipedia.org/wiki?curid=322737", "title": "Pes baskervillský (rozcestník)", "text": "Pes baskervillský (rozcestník)\n\nPes baskervillský může být:\n"}
{"id": "322756", "url": "https://cs.wikipedia.org/wiki?curid=322756", "title": "Svatý Ludvík", "text": "Svatý Ludvík\n\nSvatý Ludvík může odkazovat k více historickým osobám:\n\n"}
{"id": "322760", "url": "https://cs.wikipedia.org/wiki?curid=322760", "title": "Seznam olympijských medailistů v triatlonu", "text": "Seznam olympijských medailistů v triatlonu\n\nToto je úplný přehled olympijských medailistů v triatlonu.\n"}
{"id": "322763", "url": "https://cs.wikipedia.org/wiki?curid=322763", "title": "Liga mistrů CAF", "text": "Liga mistrů CAF\n\nLiga mistrů CAF ( CAF Champions League) je každoroční fotbalová soutěž pořádaná africkou konfederací CAF pro nejlepší kluby afrických lig. Postupují do ní mistři všech 53 členských států CAF a týmy z druhých míst 12 nejlepších zemí. Její vítěz postupuje na Mistrovství světa ve fotbale klubů.\n\nLiga mistrů CAF vznikla v roce 1997 jako následník Afrického poháru mistrů.\n\n"}
{"id": "322767", "url": "https://cs.wikipedia.org/wiki?curid=322767", "title": "Jan Řehula", "text": "Jan Řehula\n\nJan Řehula (* 15. listopadu 1973) je český triatlonista. K jeho největším úspěchům patří bronzová medaile z olympiády v Sydney v roce 2000. Řehula působil u jihokorejské triatlonové reprezentace. Nyní je trenérem české triatlonové reprezentace.\n\n"}
{"id": "322775", "url": "https://cs.wikipedia.org/wiki?curid=322775", "title": "Lazarská (přestupní uzel)", "text": "Lazarská (přestupní uzel)\n\nLazarská je název tramvajových zastávek u křižovatky Lazarské a Spálené ulice v Praze na Novém Městě, na hranici městských částí Praha 1 a Praha 2, nedaleko Karlova náměstí. Je centrálním přestupním uzlem pražské noční tramvajové dopravy, v nočním provozu je tak nejvýznamnějším uzlem veřejné dopravy v Praze. V noci se odtud v každou celou čtvrthodinu rozjíždějí tramvaje 9 různých linek, přičemž s půlhodinovým intervalem se rozjíždějí vždy do stejných směrů, při mezilehlých rozjezdech tytéž linky do opačných směrů. Linka 59 se překrývá s trasami linek 57 a 58 tak, že do dvou směrů jezdí některá z linek při každém rozjezdu.\n\nOd 30. listopadu 1942 byl provoz denních linek zkrácen do 22:30 a byl v Praze poprvé zaveden celonoční provoz. Speciální celonoční linky byly označeny písmeny A až F, jezdily v intervalu 40 minut a měly centrální přestupní bod u Hybernského nádraží. Noční provoz byl z důvodu válečných omezení přerušen od 18. ledna 1945.\n\n17. prosince 1945 byla noční doprava znovu zavedena, ovšem nešlo zatím o speciální noční linky, ale pouze provoz některých z denních linek byl prodloužen do doby krátce po půlnoci a některé linky jezdily nepřetržitě, i když část z nich v noci v mírně pozměněné trase.\n\nOd 3. listopadu 1985 došlo k zásadní reformě nočního tramvajového provozu. Noční linky (tradičně s intervalem 40 minut) byly přečíslovány do zvláštní číselné řady 51 až 58 a jejich trasy upraveny tak, aby se linky každých 20 minut setkaly v centrálním přestupním bodu na křižovatce Spálené a Lazarské ulice. Zde všechny vlaky kolem pěti minut vyčkávají a pak se společně rozjíždějí. Ve zbylé části sítě je (a bývalo i před zavedením centrálního přestupu) několik dalších míst, kde na sebe spoje dvou linek navzájem čekají.\n\nV období od 23. listopadu 1990 do 25. března 1991 se uskutečnil další pokus o reformu noční dopravy. Provoz denních linek končil kolem 22:30 h, na ně pak navazoval do 0:30 hodin provoz 8 nočních linek v intervalu 15 minut, doplněný o speciální polonoční linky 59 a 60 a prodloužený provoz denních linek 1 a 20. V předpůlnočním provozu se na Lazarské na přestup nevyčkávalo. Ve druhé polovině noci jezdily tramvaje i nadále v intervalu 40 minut s čekacími přestupními body.\n\nOd 1. září 2001 byl zkrácen interval nočních linek na 30 minut, zároveň byly změněny trasy některých linek i přestupní vazby. Od 2. července 2004 byla zřízena nová linka 59, která posiluje linky 57 a 58 v zatížených částech jejich tras.\n\nV centrálním přestupním bodě na Lazarské čeká nyní v pravidelném provozu všech 9 pražských nočních tramvajových linek. Pouze při některých výlukách bývají některé z linek přeloženy mimo tento uzel a zpravidla jsou přestupní vazby alespoň částečně nahrazeny v jiných místech, například u Národního divadla.\n\nPár zastávek v Lazarské ulici je v provozu i pro denní linky. Pro noční provoz je však zastávka ve směru k Václavskému náměstí dopravními značkami prodloužena tak, že zasahuje i přes vyústění ulice Omladinářů.Nedávno přibyla i druhá hrana v tomto směru. Pár zastávek ve Spálené ulici je označen jako občasné zastávky – denní linky v nich nezastavují (s výjimkou období výluk trati v Lazarské a Vodičkově ulici, při nichž bývá pár zastávek ve Spálené ulici dočasně změněn na stálé zastávky). Zastávky v ulici Spálená jsou v provedení s nástupem z úrovně vozovky, bez vlastního ostrůvku či nástupiště a bez zvýšení vozovky. Zastávkami v Lazarské ulici běžně projíždějí silniční vozidla i přes noční zákaz vjezdu v době 00:00- 05:00, zastávka ve Spálené ulici směrem od Národní třídy je umístěna vedle parkovacího pruhu zóny placeného stání, některé automobily v prostoru zastávky přes zákaz parkují i v noci, což je policií obvykle tolerováno. Zastávka směrem k Národní třídě je v úseku s vyloučeným provozem automobilů a v části zasahuje chodník až k tramvajovému pásu.\n\nV přestupním uzlu je v nočním provozu trvale přítomen služební automobil dopravního podniku s dispečerem. Dispečer poté, co všichni cestující přestoupí, dává radiostanicí pomocí SDS zprávy (datová SMS) pokyn řídícímu počítači k rozpuštění konvoje. Řídící počítač sdělí do příposlechu radiostanice v tramvajích řidiči větu „odjezd z centrálního přestupního bodu Lazarská…“, dříve v analogovém režimu „odjezd z konečné nula“. V minulosti, kdy bylo radiové spojení tramvají a sálu analogové, musel dispečer vozit navíc radiostanici s možností rozpuštění konvoje a příposlechu hovorů tramvají s ústřednou, protože jako první složka v DP používal digitální radiostanice. Vozil tak prakticky jednu původní ruční analogovou radiostanici. Pokud během výkonu služby radiostanici došel zdroj, popřípadě ji dispečer pozapomněl, tak se dávalo znamení střešním majákem k odjezdu. Bylo to takové neoficiální znamení.\n\nCentrální přestupní uzel není vybaven žádnými nadstandardními informačními a navigačními prvky pro cestující nad rámec obvyklého vybavení označníků zastávek. V tramvajích bývá hlášení zastávky doplněno o údaj „centrální přestupní zastávka“.\n\nV blízké Myslíkově ulici stával po dobu nočního provozu záložní vůz, který byl připraven operativně nahradit případný vynechaný spoj některé z linek. Z důvodu úspor byla tato operativní záloha v roce 2005 zrušena. Nyní (2020) je, pouze ve směru od Jiráskova náměstí, v této zastávce možný přestup na noční autobusové linky 904 a 910.\n\nPrvní rozjezd se uskutečňuje denně v 0:30 hodin, poslední ve 4:45 hodin. Pravidelný příjezd je u všech spojů 4–6 minut před pravidelným odjezdem. V celou hodinu a v celou půlhodinu odjíždí linka 91 směr Nádraží Strašnice, 92 směr Sídliště Modřany, 93 směr Vozovna Pankrác, 94 směr Lehovec, 95 směr Vozovna Kobylisy, 96 směr Sídliště Petřiny, 97 směr Bílá Hora, 98 směr Sídliště Řepy, 99 směr Nádraží Hostivař. Ve čtvrt a ve tři čtvrtě odjíždějí linka 91 směr Divoká Šárka, 92 směr Lehovec, 93 směr Sídliště Ďáblice, 94 směr Sídliště Barrandov, 95 směr Ústřední dílny DP, 96 směr Spořilov, 97 směr Nádraží Hostivař, 98 směr Spojovací, 99 směr Sídliště Řepy. Linky 91, 92, 94, 95 a 96 vyčkávají v zastávkách v Lazarské ulici, linky 93, 97, 98 a 99 ve Spálené ulici, přičemž linka 98 zastavuje také v Lazarské ulici.\n\n"}
{"id": "322776", "url": "https://cs.wikipedia.org/wiki?curid=322776", "title": "Krize", "text": "Krize\n\nKrize (z řečtiny \"krino\", znamenajícího vybírat, posuzovat, měřit mezi dvěma opačnými variantami, \"krisis\", vyjadřující rozhodnou chvíli nebo dobu, rozhodnutí samo nebo nesnáze) může označovat:\n\n\n\n\n\n\n\n\n\n\n\n"}
{"id": "322777", "url": "https://cs.wikipedia.org/wiki?curid=322777", "title": "Lazarská", "text": "Lazarská\n\nLazarská ulice se nachází na Novém Městě pražském. Začátkem je křižovatka ulic Jungmannova a Vodičkova, a ulice končí křižovatkou se Spálenou. Z ulice vybíhají směrem na sever ulice Magdalény Rettigové a Vladislavova, na jih ulice Omladinářů. Název je odvozen po dnes již zaniklém kostele svatého Lazara, který stál do roku 1901 v Malé Lazarské, dnešní ulici Omladinářů. V současné době se zde nachází jeden z největších přestupních uzlů pražské hromadné dopravy a centrální přestupní bod nočních tramvajových linek. Sídlo zde má velvyslanectví Libanonské republiky (Lazarská, č.p. 11/6)\n\nLazarská ulice je situována na území pražského Nového Města. Po jejím vzniku byla díky své poloze označována jako Dolejšek Dobytčího trhu, dle map stabilního katastru byla pojmenována Unter dem Karlsplatz (Pod Karlovým náměstím). Od počátku 18. století nesla označení Masné krámy, které tu uprostřed ulice až do ledna 1898 stály.\n\nOd 80. let 19. století získává ulice svůj dnešní název Lazarská. Mezi roky 1909 - 1930 byla součástí Lazarské i dnešní ulice Magdaleny Rettigové. Od roku 1909 nesla pojmenování Lazarská i současná ulice Omladinářů. Lazarská je rozdělena mezi Městskou část Praha 1 a Městskou část Praha 2.\n\nV roce 1883 začala ulicí vést koněspřežná dráha, takzvaná koňka. Lazarská ulice byla v té době o něco širší než dnes a měla spíše charakter náměstí. Přibližně u křižovatky s dnešní Vladislavovou ulicí stály Masné krámy a koleje koňky vedly po obou stranách krámů. Po jejich zboření byla trať přeložena do středu ulice a v roce 1900 elektrifikována. \n\nLazarská ulice vychází z křižovatky s ulicemi Jungmannova a Vodičkova a končí křižovatkou se Spálenou ulicí. V celé její délce je vedena dvoukolejná tramvajová trať spojující Senovážné náměstí, Václavské náměstí se Spálenou ulicí. Jsou zde umístěny tři tramvajové zastávky (dvě stálé a jedna občasná). Po rekonstrukci tramvajové tratě a ulice v roce 2014 jsou koleje v asfaltovém zákrytu a chodníky jsou dlážděny takzvanou pražskou mozaikovou dlažbou. Zároveň v témže roce byly zastávky bezbariérově upraveny a zastávka směrem do centra přesunuta do nové polohy. Z tramvajových zastávek je možný přestup na metro, do stanice Národní třída. Výtah je umístěn v ulici Magdalény Rettigové. \n\nOd 3. listopadu 1985 se v ulici nachází centrální přestupní bod pražských nočních tramvajových linek. \n\n\nKostel svatého Lazara stál v místech dnešních budov pražského Městského soudu. Své pojmenování získal v roce 1281, badatelé se však domnívají, že kostel v těchto místech stál již o mnoho let dříve. Z důvodu moru, který vypukl díky hladu, byly vykopány u kostela dvě šachty na mrtvoly. Do každé bylo naházeno na tisíc nebožtíků. U kostela byl dvůr se špitálem malomocných, který během husitských válek zanikl. Po husitských válkách patřil kostel novoměstských řezníkům. V roce 1515 byl u kostela pohřben řezník, bývalý konšel a primas, Zikmund Hůlka. V roce 1788 byl kostel odsvěcen, a i přes protesty Společnosti přátel starožitností, v červnu roku 1901 zbourán.\n\nNájemní a spolkový dům byl vystavěn v letech 1895-1896 podle projektu Františka Škabrouta. Stavbu realizovala stavební firma Václava Nekvasila. Kolaudace budovy navazovala na demolici přilehlých Masných krámů, v rámci asanace a úprav Lazarské ulice. Ve 20. letech 20. století byla realizována přestavba budovy, zahrnující zvýšení obou křídel budovy o páté nadzemní podlaží a podkroví, a zároveň k nároží byly přidány atiky s rondokubistickými nástavci. V nočních hodinách je budova nasvícena.\n\nJedná se o novorenesanční budovu s pěti nadzemními podlažími a kompletním podsklepením (včetně dvora). Budova se skládá ze dvou třítraktových křídel směrem do ulice, jednotraktového křídla směrem do dvora budovy a na ně navazující nižší jednotraktové budovy, postavené do půdorysu písmene L. Budově dominuje trojboký rizalit, který ve druhém až čtvrtém nadzemním podlaží nese čtyřboký arkýř s hranami na konzolách, mezi kterými je plastika draka s křídly připravenými k letu, který drží znak Nového Města pražského. Ve druhém a pátém nadzemním podlaží, které budova získala až při přestavbě v letech 1921-1923, se nacházejí půlkruhem klenutá trojkřídlá okna. Naopak v prvním, třetím a čtvrtým nadzemním podlaží jsou umístěna trojkřídlá obdélníková okna. Okna v podkroví jsou lunetová, umístěná v oplechovaných rámcích. V přízemí jsou umístěny půlkruhem klenuté prosklené výklady obchodních prostor a je zde též situován průjezd do dvora budovy. Ve druhém nadzemním podlaží jsou situovány tři balkóny, pod nimiž je na konzolách znázorněn znak řeznického lva. Okna i balkóny druhého nadzemního podlaží jsou krytá trojúhelníkovými frontony s plastickým vyobrazením hlavy římského boha Merkura.\n\nV současné době (2019) se v budově nachází velvyslanectví Libanonské republiky. V přízemí jsou umístěny obchody a bankomat. \n\nSpolkový dům \"Domácnost\" byl vystavěn v letech 1898-1899 podle projektu Josefa Bláhy. Stavba byla realizována v rámci úprav a asanace Lazarské ulice na pozemku bývalého trinitářského kláštera. Ve 30. letech 20. století proběhla funkcionalistická úprava výkladních skříní budovy, která však byla koncem třicátých let odstraněna. Ve druhé polovině 50. let 20. století došlo k vestavbě kanceláří a vikýřů do podkrovních prostor budovy. Součástí budovy byla původně i železná markýza, která kryla hlavní vchod. Budovu vlastnil spolek \"Domácnost,\" který zde zřídil Českou školu kuchařskou, spolkové místnosti a velké byty. V budově žil rada Ed. Weyr a spisovatel Jan Kučera.\n\nJedná se o novobarokní čtyřpodlažní podsklepenou budovu s mansardovým podkrovím, s prvky secese. Dle původních plánů firmy Stark a Gregor měla být budova vystavěna ve stylu české renesance. Budova se skládá ze dvou křídel se dvěma vchody, střecha je sedlová a mansardová. Hlavnímu průčelí budovy dominuje střední rizalit, který je zakončen trojúhelným tympanonem v pozadí s atikou. V tympanonu je letopočet kolaudace (1899). V rizalitu nad hlavním vchodem do budovy se nachází dvojice Atlasů, podpírající střední arkýř ve druhém nadzemní podlaží. Přízemí budovy se vyznačuje hlavním polokruhově zakončeným vchodem, dvěma vedlejšími obdélníkovými vchody a obdélníkovými výklady. Reprezentativní účely prvního nadzemního podlaží jsou zdůrazněny výškou a šířkou oken a dekorativními vázami ve výklencích po obou stranách středového okna. Ve druhém, třetím a čtvrtém nadzemním podlaží jsou umístěna trojkřídlá okna, ve druhém podlaží jsou boční okna zakončena trojúhelníkovými frontony, naopak středová okna mají pod parapetem balustrády. V středové části třetího nadzemního podlaží je situován balkón s balustrádovým zábradlím. Ve čtvrtém nadzemním podlaží je ve středové části dekorativní váza, naopak v bočních částech jsou mezi okny umístěny dekorativní plastiky v nikách. Nad středovými okny čtvrtého podlaží je ve vlysu umístěn název spolku \"Domácnost.\" Štukový dekor budovy (například rostlinné motivy) je secesní.\n\nVstupní chodba budovy, vedoucí do vestibulu, je bohatě štukově vyzdobená, s přístupem k trojramennému schodišti do reprezentačních místností v první podlaží.\nV současné době (2019) se v přízemí budovy nachází banka a kavárna. \n\nBývalý dům Báňské a hutní společnosti byl vystavěn v letech 1928-1930 podle projektu pražského funkcionalistického architekta Josefa Karla Řihy. Budova nahradila původní renesanční dům čp. 15 a dům čp. 16 ve stylu pozdního barokního klasicismu. Zajímavostí je, že druhý zmíněný objekt patřil hlubocké větvi Schwarzenberků. Stavbu realizovala stavební firma architekta Rudolfa Stockara. V průběhu 20. století prošla budova mnoha úpravami, mimo jiné i nástavbou sedmého nadzemního podlaží. V suterénu budovy se nachází divadlo, ve kterém ve 40. letech 20. století působil Vlasta Burian. Po roce 1945 budovu využívaly státní instituce.\n\nJedná se o sedmipodlažní funkcionalistickou obchodní a kancelářskou, podsklepenou budovu, uzavírající blok budov mezi Jungmannovou a Vodičkovou ulicí. Budova má obdélníkový půdorys se zaoblením na křižovatce Lazarské a Jungmannovy ulice. Průčelí do Lazarské ulice je charakterizované sedmi pilíři, podpírajících konstrukci budovy. Ze středu budovy vychází do Lazarské ulice rizalit, v němž se v přízemí nachází hlavní vchod do budovy, kterému dominuje nad ním umístěné dvacetidílné okno. V přízemí budovy se nacházejí obchodní prostory se skleněnými výkladci. Přízemí a první patro budovy je obloženo granitem a nad obchodními výklady se přes celou šíří budovy táhne pruh z mléčného skla. Celé budově dominují široká obdélníková okna, typická pro funkcionalistické stavby. V rizalitu stavby a po jeho stranách jsou umístěná vyšší okna, francouzského typu s kovovým zábradlím, nahrazujícím parapety. Šesté a sedmé nadzemní podlaží ustupuje od ulic, které kolem budovy vedou. Budovou prochází pasáž, spojující Jungmannovu a Vladislavovu ulici. Budova má kancelářskou a obytnou část.\n\nArchitektonická stránka budovy je patrně ovlivněná německých architektem Mendelsohnem. Ojedinělý je i kovový skelet, tvořící budovu.\n\nV současné době (2019) se v suterénu nachází Divadlo Komedie, v přízemních obchodních prostorech, směřujících do Lazarské, se nachází papírnictví, divadelní kavárna a prodejna obuvi. Kancelářskou část budovy využívá Generální finanční ředitelství ČR.\n\nBudova stavitele Antonína Kubra. Nacházela se zde kavárna a bydlel zde houslový virtuóz Alex. Stuchlík.\n\nV místě dnešní budovy, v níž se nachází Divadlo Komedie stálo původně více budov. Původní nízký nárožní dům (Lazarská x Vladislavova) patřil vdově po JUDr. Strengovi, Math. Strengové. \n\nNacházela se zde známá Tůmova kavárna. Díky nepravidelnému půdorysu byla budova označována jako harfa.\n\nV Domě Diamant žil profesor konzervatoře K. Stecker.\n\nVe Spolkovém domě \"Domácnost\" žili rada Ed. Weyr a spisovatel Jan Kučera.\n\nLazarská ulice je objevila ve filmovém snímku \"Bony a klid\" z roku 1987. V Domě Diamant se nacházela prodejna TUZEXu.\n\n\n\n"}
{"id": "322782", "url": "https://cs.wikipedia.org/wiki?curid=322782", "title": "Jak se správně jmenují?", "text": "Jak se správně jmenují?\n\nJak se správně jmenují? neboli hra s asociacemi je jazyková hříčka či slovní hádanka.\n\nHra spočívá v tom, že část nějakého slova, která může mít vlastní význam, nahradí účastník či organizátor hry jiným slovem podobného, souřadného nebo opačného významu a ostatní hráči se snaží uhádnout původní slovo. Jedná se o zvláštní typ záměnky. Podnětové a odpověďové slovo je přitom téhož slovního druhu (jedná se o homogenní neboli paradigmatickou či schematickou asociaci). Podnětové slovo, vzniklé obměnou, je umělé (v běžném jazyce neexistuje) a mělo by vyvolávat pouze jedinou správnou asociaci, čímž testuje a stimuluje věcné (například přírodovědné) znalosti hráčů i jejich slovní zásobu a bystrost. \n\nHru mohou hrát jak jednotlivci, tak například celá rodina, družina nebo jiná skupina například při práci, zájmové činnosti, výuce nebo při rekreaci. Hru lze hrát například tak, že jeden člen rodiny, družiny (nebo jiného kolektivu) vymyslí nějaké slovo, ostatní členové pak hádají a kdo uhádne jako první, získá bod a vymýšlí další slovo.\n\nV češtině existuje velké množství takovýchto slov, čeština je v tomto ohledu velice barvitá a mnohotvárná. Hru je možné hrát s jakkoliv omezenou množinou slov. Slovo pampevlk, jakož i níže uvedené slovní spojení sýdřeň koprsa vymyslel Josef Hiršal, když překládal Šibeniční písně (Galgenlieder) Christiana Morgensterna.\n\n\n\n"}
{"id": "322787", "url": "https://cs.wikipedia.org/wiki?curid=322787", "title": "Gymnázium Pardubice", "text": "Gymnázium Pardubice\n\nGymnázium Pardubice je všeobecné pardubické gymnázium, jehož zřizovatelem je Pardubický kraj. V roce 2014 na gymnáziu studovalo 730 žáků, za 96 let jím prošlo více než 11 000 absolventů.\n\nNabízí čtyřleté i osmileté studium. Součástí výuky jsou cizí jazyky (anglický a dále výběr francouzského, ruského či německého jazyka), v třetím a čtvrtém ročníku specializované semináře a množství nepovinných aktivit.\n\nAbsolventi Gymnázia Pardubice mají vysokou úspěšnost přijetí na vysokou školu. V žebříčku podle výsledků státních maturit v roce 2011 obsadila škola 7. místo.\n\nV roce 1728 vzniklo první gymnázium v Pardubicích, to v roce 1777 bylo zrušeno. V roce 1854 však byla namísto tohoto otevřena nižší reálka a v roce 1863 byla rozšířena o vyšší reálku, ředitelem se stal Jiljí Vratislav Jahn, spisovatel, básník a poslanec říšského sněmu. K roku 1899 je udáváno založení průmyslové školy v Pardubicích. Na počátku 20. století mají sousední města Chrudim, Hradec Králové a Jičín gymnázium a Pardubice prozatím nikoli.\n\nV roce 1906 odjela do Vídně delegace k Ministerstvu věcí duchovních a vyučování a v důsledku toho 21. července 1906 poslanecká sněmovna přijala rezoluci o založení gymnázia v Pardubicích. 21. září příštího roku bylo zahájeno vyučování na pardubickém státním chlapeckém gymnáziu a škola byla provizorně umístěna v budově na Smilově ulici čp. 704, v tu dobu existovalo mimo státního chlapeckého gymnázia také soukromé dívčí gymnázum Boženy Němcové. V roce 1911 bylo chlapecké gymnázium přestěhováno do tehdejší měšťanské školy u sv. Jana (nynější ZŠ Bratranců Veverků) a v roce 1924 sloučením státního chlapeckého a soukromého dívčího gymnázia vznikla tzv. reálka, ta se v roce 1927 přestěhovala do budovy ve Štefánikově ulici, kde sídlila až do roku 1963.\n\nV roce 1941 byla reálka přeměněna na reálné gymnázium a 1. října 1942 bylo sloučeno reálné gymnázium a původní státní reálné gymnázium, v roce 1945 byly tyto ústavy opět rozděleny na státní reálné gymnázium ve Štefánikově ulici a na státní reálné gymnázium na Smetanově náměstí . V roce 1950 bylo gymnázium na Smetanově náměstí přeměněno na čtyřleté pedagogické gymnázium a v roce 1954 bylo toho gymnázum přeměněno na pedagogickou školu. Gymnázium ve Štefánikově ulici tak zůstalo jediným gymnáziem v Pardubicích, následně škola během let několikrát změnila svůj název, prvně na \"jedenáctiletou střední školu\" (JSŠ), posléze na \"dvanáctiletou střední školu\" (DSŠ) a následně na \"střední všeobecně vzdělávací školu\" (SVVŠ). V roce 1963 byly pardubické SVVŠ sloučeny a přestěhovány do budovy na Spořilově. Gymnazijní část SVVŠ se v roce 1976 přesunula do nově postavené budovy v Dašické ulici.\n\n21. listopadu 1989 se studenti gymnázia jako první vydali podpořit stávkující studenty pardubické Vysoké školy chemicko-technologické. V roce 1990 vznikla na gymnáziu výuka v šestiletém a osmiletém víceletém gymnáziu. V září 2010 gymnázium oslavilo 100 let existence.\n\nSeznam ředitelů gymnázia od roku 1910:\n\n\n\n\nSeznam významných absolventů:\n\n\n"}
{"id": "322792", "url": "https://cs.wikipedia.org/wiki?curid=322792", "title": "Kapounové ze Smiřic", "text": "Kapounové ze Smiřic\n\nKapounové ze Smiřic bylo jméno staročeské vladycké rodiny, jejichž erb byl stříbrný štít a na něm červené rohy, každý ozdobený čtyřmi červenými korouhvičkami. Jejich předek \"Petr Kapoun ze Smiřic\" držel roku 1405 Krňovice u Třebechovic pod Orebem a žil ještě roku 1439. S manželkou Annou ze Smrčku měl syny Bořivoje a Alexandra, z nichž Bořivoj si na své jmění vydělal rotmistrováním ve Slezsku a v Polsku v roce 1458. Oženil se s Veronikou z Vřeskovic, vdovou po Ctiborovi Kačici ze Svojkova a roku 1472 držel Nyžburk. Potom byl purkrabím na Pražském hradě. Jeho syn Petr držel okolo roku 1498 Nyžburk. Před tím žil Jan, jehož dcera držela před rokem 1497 Semín. Petr koupil Liteň, kterou po něm držel jeho syn Václav. Petrovou manželkou byla Kateřina z Dračova. Jeho synové byli Adam, Jiří a Šebestián. Adam se roku 1566 oddělil tak, že ostatním vyplatil peníze a žil ještě roku 1589 v Čišovicích. Ostatní se rozdělili o Liteň. Ale tak špatně hospodařili, že jejich díly přešly do prodeje. Nemajíce statky, zahynuli v chudobě.\n\n"}
{"id": "322796", "url": "https://cs.wikipedia.org/wiki?curid=322796", "title": "Smolenská oblast", "text": "Smolenská oblast\n\nSmolenská oblast je jednou z oblastí Ruské federace. Hlavním městem oblasti je Smolensk. Těží se zde rašelina a uhlí, rozvinutý je zejména průmysl strojírenský, elektrotechnický, letecký, průmysl plastických hmot, textilní, mlékárenský a potravinářský. V oblasti se nachází Dorogobužská elektrárna a Smolenská jaderná elektrárna. Ze zemědělství vyniká zejména pěstování obilnin, lnu a brambor a chov skotu prasat a koní.\n\n"}
{"id": "322797", "url": "https://cs.wikipedia.org/wiki?curid=322797", "title": "Miroslav Adámek (malíř)", "text": "Miroslav Adámek (malíř)\n\nMiroslav Adámek (18. února 1957, Vsetín – 22. ledna 2002, Vsetín) byl český malíř, grafik a ilustrátor.\n\nV letech 1976–1980 studoval v Uherském Hradišti na SUPŠ obor Grafika u Františka Nikla, poté studoval na AVU u prof. Součka a Koláře (1980–1986).\n\n"}
{"id": "322798", "url": "https://cs.wikipedia.org/wiki?curid=322798", "title": "Introsort", "text": "Introsort\n\nIntrosort nebo také introspektivní třídění, je jedna z možných metod vnitřního třídění. Tuto metodu popsal v roce 1997 David Musser. Introsort se opírá o tzv. algoritmy rychlého řazení a řazení haldou a vhodně je kombinuje. Výhodou je, že se snaží zamezit případům, kdy je složitost rychlého řazení úměrná O(n), tj. když při dělící funkci dělíme v každém kroku tak, že tříděnou množinu prvků {a,a, …, a} rozdělíme tak, že v jedné podmnožině bude jeden prvek, a v druhé n-1 prvků.\n\nMetoda rychlého řazení (quick sort) spočívá v tom, že množinu tříděných dat rozdělíme na dvě podmnožiny, ty pak opět rozdělíme a tento krok opakujeme do té doby, než nám zbude po jednom prvku. Jak si lze snadno domyslet, jeden prvek už představuje setříděnou množinu. Popsaný postup jak je vidět je rekurzivní, tj. procedura rozdělení volá automaticky sama sebe.. Rozdělení provedeme tak, že náhodně zvolíme prvek z množiny tříděných dat, ten nazveme pivot. Všechny ostatní prvky z množiny s ním porovnáme, a tím rozdělíme množinu a podmnožiny, kde v jedné jsou prvky menší a v druhé jsou prvky větší nežli pivot. Je zřejmé, že nejlepších výsledků dosáhneme, když jako pivot budeme volit medián množiny, tedy prvek, pro nějž platí, že rozdělí naši tříděnou množinu na podmnožiny lišící se maximálně o jeden prvek.\n\nŘazení haldou spočívá v ukládání prvků do haldy, jak vyplývá z názvu. Halda je strom (datový typ), do něhož jsou prvky vkládány tak, že v nižších úrovních stromu jsou prvky s menší hodnotou (znaku, čísla, atd.). Třídění haldou spočívá v tom, že prvky tříděné množiny vložíme do haldy, tak, že tam vložíme část prvků, a následně, poté, co jsou všechny prvky v haldě je postupně vyjímáme. Víme tedy, že prvky vyjmuté z haldy budou setříděny. Další variantou tohoto třídění může být třídění binárním vyhledávacím stromem. Tam jsou ovšem kladeny jiné podmínky pro vkládaní prvků, a výsledný algoritmus může být složitější.\n\nZákladní myšlenka introspektivního třídění je vlastně jednoduchá. Na tříděnou posloupnost budeme používat klasický algoritmus rychlého řazení, při čemž si musíme kontrolovat, zda nenastává nejhorší případ (viz výše). V případě, že tento případ nastane, použijeme třídění haldou. Vyvstává ale otázka, jak zjistíme, že nastal nejhorší případ? Vyjdeme z toho, že hloubka rekurze je v nejhorším případě O(n) a v průměrném případě O(logn), stejná je i spotřeba paměti. Z těchto tvrzení nám plyne, že nám stačí hlídat hloubku rekurze rychlého řazení, a pokud přesáhne určitou mez, označme si ji třeba M, tak na zbylé podposloupnosti použijeme třídění haldou. Poměrně je jasné, že pro M musí platit vztah M = O(logn). Přesnější hodnota zatím není známa. Autor introsortu David R. Musser ve své knize Introspective Sorting and Selection Algorithms tvrdí, že dobrých výsledků dosáhneme i pro M = 2[logn],kde [a] značí celou část čísla a.\n\nSložitost tohoto algoritmu je O(n logn), čili je stejná jako složitost průměrného rychlého řazení, a zároveň složitost nejhoršího případu je také O(n logn), čili lepší než složitost nejhoršího případu rychlého řazení.\n"}
{"id": "322799", "url": "https://cs.wikipedia.org/wiki?curid=322799", "title": "Cocotte Minute", "text": "Cocotte Minute\n\nCocotte Minute je česká nu-metalová kapela. \n\nCocotte Minute se řadí mezi absolutní špičku nejen v rámci svého žánru ale i celé české klubové scény. \n\nSkupina je oceňována za svůj hudební nadhled přesahující její původní nu metalové kořeny a silné české texty. Tvůrčí dvojice Zeller & Czendál v sobě kombinuje přímost ulice v hlase i textech a hudební sofistikovanost. Zellerův výrazný, atypicky a syrový vokál umocňuje sofistikovaná hudba absolventa Ježkovy konzervatoře Czendála aniž by ztratila na agresivitě, energii a naléhavosti.\n\nCocotte Minute vydali prozatím 6 nahrávek a absolvovali více než 700 koncertů. Na svém kontě mají klip na jeden záběr, křest tour v sexshopu nebo kompletně naživo na jediný pokus nahranou video desku na jejíž realizaci získali více než čtvrt milionu korun crouwdfundingem. Poslední EP vzniklo v Melon FM Studiu ve Vídni v produkci Mika Wolffa, kytaristy rakouských Kontrust. \n\nSkupina pravidelně vystupuje na většině hlavních českých festivalů, klubových turné a výjimečně i na zahraničních výjezdech. \n\n\n\n\n\n"}
{"id": "322804", "url": "https://cs.wikipedia.org/wiki?curid=322804", "title": "Féničtina", "text": "Féničtina\n\nFéničtina (také foiničtina) byla jazyk, kterým se ve starověku hovořilo ve středomořské oblasti Fénicie neboli Kanaánu. Bývá řazena mezi semitské jazyky, do kanaánské podskupiny; z živých jazyků je jejím nejbližším příbuzným hebrejština. V oblasti výskytu féničtiny se v dnešní době nachází Libanon, pobřežní část Sýrie a severní Izrael.\n\nPozdní forma jazyka, která se užívala ve fénické kolonii Kartágo a byla dosti odlišná od klasické féničtiny, se označuje jako punština (patří jako féničtina také mezi kanaánské jazyky též fénicko-punské jazyky – v ISO 639-3 mají kód xpu).\n\nFéničtina je známá především díky nápisům na sarkofágu krále Achírama, hrobce Kilamuwy a Jehaumilka ve městě Byblos, z nichž nejstarší se datují cca do roku 1000 př. n. l., a díky občasným glosám v knihách napsaných jinými jazyky. Římští autoři (např. Sallustius) se odkazují na některé knihy psané punštinou, žádné z nich se však nedochovaly jinak než v překladech (např. Magovo pojednání) nebo v úryvcích (např. v Plautových hrách).\n\nFénické a punské nápisy byly nalezeny v Libanonu, Sýrii, Izraeli, na Kypru, Sardínii, Sicílii, Maltě, v Tunisku, Maroku, Alžírsku, na Pyrenejském poloostrově a v jiných lokalitách, při čemž nejmladší z nich spadají až do doby raného křesťanství.\n\nKartaginská punština přetrvala v místě svého výskytu podstatně déle než sama féničtina ve Fénicii – pravděpodobně až do doby sv. Augustina. Jazyk možná přežil i podrobení severní Afriky Araby: zeměpisec al-Bakrí v 11. století popisuje, že obyvatelé města Sirt v severní Libyi hovoří jazykem odlišným od berberštiny, latiny či koptštiny. Na druhou stranu je pravděpodobné, že punština usnadnila arabizaci oblasti, jelikož byla po gramatické i lexikální stránce blízká arabštině, jazyku ze stejné (semitské) skupiny.\n\nZ punského písma se vyvinula stará libyjsko-berberská abeceda \"tifinaġ\", která je dosud příležitostně užívána některými berberskými národy, například Tuaregy. V moderních berberských dialektech existují přímé výpůjčky z punštiny: příkladem může být třeba výraz \"agadir\" („zeď“) z punského \"gader\". Tento pojem také sloužil jako základ pro název marockého města Agadir a španělského města Cádiz, původně z punského \"(Qart-)Gadir\" „Opevněné (město)“.\n\nSnad nejzajímavějším příkladem vlivu punštiny je starověký název Hispánie (označuje celý Pyrenejský poloostrov, tedy Španělsko i Portugalsko), který podle jedné z teorií vznikl složením punských slov \"î\" (znamenající ostrov) a \"šəpānîm\" (semitský výraz pro damana), což lze vyjádřit jako „ostrov damana“. Féničané totiž tamější hojně se vyskytující králíky mylně považovali za damany.\n\nKartaginský mořeplavec Hanno narazil při své cestě podél afrického pobřeží na agresivní kmen „srstnatých lidí“, které později jeho tlumočníci při překládání z punštiny do řečtiny označili jako \"gorillai\". Tento výraz převzal v roce 1847 zoolog Thomas Staughton Savage a vzniklo tak dnešní pojmenování goril.\n\nV minulosti se předpokládal také vliv punštiny na maltštinu, nicméně tato teorie byla zpochybněna.\n\nHláskové změny, ke kterým docházelo s postupem času ve fénických dialektech, se dosti obtížně posuzují, neboť pisatelé používali archaický pravopis, jenž nikterak nevyznačoval samohlásky. Punští pisatelé začali používat znaky pro samohlásky až v pozdním období a brzy nato většinou přecházeli na písmo odvozené od latinského nebo řeckého, což s sebou neslo další problémy (např. nemožnost vyjádřit emfatické, glotální či uvulární souhlásky).\n\nFéničtinu spojují s příbuznými jazyky určité posuny samohlásek: severozápadní protosemitské \"ā\" se přeměnilo na \"ū\" (v hebrejštině na \"ō\"), zatímco přízvučné protosemitské \"a\" přešlo na \"o\" (v hebrejštině na \"å\"), což dokládají různé latinské a řecké přepisy z féničtiny, například \"rūs\" neboli „hlava“ (hebrejsky ראש \"rôš\"). Ke stejnému posunu došlo i u starověké egyptštiny, což lze vyvodit z textů mladších dialektů tohoto jazyka, zejména koptštiny.\n\nV poměrně brzké době nejspíše došlo u fénických dialektů také ke splynutí tří protosemitských sykavek \"sin\", \"šin\" a \"samech\". U hebrejštiny a aramejštiny nebyl tento proces tak jednorázový: pozdější varianty těchto jazyků užívají hlásky \"s\" i \"š\" (např. jako šibolet).\n\nJako u jediného severozápadního semitského jazyka nastal u punštiny posun souhlásky \"p\" na \"f\". Naopak zde neproběhl proces oslabení souhlásek, jaký proběhl u většiny ostatních severozápadních semitských jazyků (např. u hebrejštiny a aramejštiny). Jazyk si také zachoval řadu „primitivních“ semitských hlásek, které u ostatních jazyků splynuly.\n\n\n\n"}
{"id": "322809", "url": "https://cs.wikipedia.org/wiki?curid=322809", "title": "Dima Bilan", "text": "Dima Bilan\n\nDima Bilan ( ), vlastním jménem Viktor Nikolajevič Belan ( ) je ruský popový zpěvák karačejského a ruského původu.\n\nNarodil se 24. prosince 1981 v Usť-Džegutě v Karačajevsko-Čerkesku v SSSR (nyní Rusko).\n\nDima reprezentoval Rusko na Velké ceně Eurovize v roce 2006 s písní \"Never Let You Go\", tehdy skončil druhý. O dva roky později, 24. května 2008 se stal vítězem Velké ceny Eurovize 2008, s písní \"Believe\". K vítězství mu dopomohli i Edvin Marton a Jevgenij Pljuščenko.\n\nV současnosti pracuje na třech nových albech – anglickém, ruském a španělském. Na některých nahrávkách pro anglické album spolupracuje třeba Timbaland, Danja, Jim Beanz a Ryan Tedder z One Republic. Toto album bude obsahovat i duet s Nelly Furtado. První singl, Lonely, vyjde v říjnu a video se bude točit v USA.\n\nV roce 2012 se prostřednictvím ruského národního kola pokoušel potřetí dostat na Eurovision Song Contest a to v duetu s bývalou členkou skupiny t.A.T.u. Julií Volkovovou. V součtu hlasování televizních diváků a porotců nakonec skončili na druhém místě a Rusko tak na Eurovizi reprezentovat nemohou.\n\n\n\n"}
{"id": "322814", "url": "https://cs.wikipedia.org/wiki?curid=322814", "title": "Smolenská jaderná elektrárna", "text": "Smolenská jaderná elektrárna\n\nSmolenská jaderná elektrárna ( \"Смоленская атомная электростанция\") se nachází u západních hranic Ruska, 3 km od města Desnogorsk ve Smolenské oblasti. Hlavním konstruktérem elektrárny byl Nikolaj Dolležal. Jsou zde v provozu tři bloky s reaktory RBMK-1000. Tato elektrárna je jedna z posledních která je technickým řešením podobná (Černobylské) jaderné elektrárně V.I.Lenina.\n"}
{"id": "322821", "url": "https://cs.wikipedia.org/wiki?curid=322821", "title": "Růžový", "text": "Růžový\n\nRůžový (do roku 1947 Roznberk, německy \"Rosenberg\") je vesnice v Brně, součást městské části Brno-Chrlice.\n\nVesnice Růžový vznikla jako raabizační osada v těsné blízkosti Chrlic. Na jejich severovýchodním okraji se nacházely dva panské dvory, které byly na přelomu 18. a 19. století zrušeny. Severní z nich, ležící za Tuřanským potokem, byl v 80. letech 18. století zbořen a jeho místo bylo rozparcelováno. V roce 1787 zde vznikla řadová familiantská zástavba nové vsi Roznberk, která si udržela půdorys a dispozici už neexistujícího pravoúhlého dvora s malou návsí uprostřed (dnešní ulice U Dráhy), na které později vzniklo několik dalších domků. Obdobně zastavěna byla i přístupová cesta z Chrlic (dnešní ulice Blümlova). V roce 1790 čítala ves celkem 32 domů, ve kterých žilo 143 osob.\n\nBěhem první čtvrtiny 19. století se ves rozrostla jižním směrem. Jednak vznikla zástavba na druhé straně cesty směrem na Tuřany (dnešní ulice U Viaduktu), která společně s původními domy v místě jižního křídla dvora vytvořila krátkou ulici. Druhé rozšíření vsi se týkalo bývalého druhého chrlického dvora jižně od Tuřanského potoka, který navazoval na severovýchodní zástavbu Chrlic a s protilehlým zámkem vytvářel náměstíčko (dnešní Chrlické náměstí). Dvůr byl rovněž zbořen, zůstalo však stát jeho západní křídlo, které bývalo jeho hlavní budovou a které je zachováno dodnes. Místo východního křídla vznikla nová zástavba a zároveň byla vybudována krátká ulice ze severu (dnešní ulice Na Mlatech). Tím byl základní urbanistický rozvoj Růžového ukončen. V roce 1834 čítala ves 54 domů, v nichž žilo 277 lidí. V dalších desetiletích byly postaveny ještě domy podél cesty do Holásek (dnešní ulice V Rejích) a východně od bývalého jižního dvora vznikla současná ulice Prokešova. Roku 1856 byl postaven v dnešní ulici U Viaduktu kříž, který je jedinou výraznější historickou pamětihodností vsi. Podél východního okraje vesnice byla v roce 1869 zprovozněna železniční trať z Brna do Přerova. Do roku 1900 stoupl počet obyvatel Roznberku na 495 a počet domů na 75.\n\nOd svého založení byl Růžový součástí Chrlic. V 19. století probíhaly snahy o osamostatnění, které vyvrcholily v 70. letech. Samostatná obec Roznberk vznikla v roce 1875. Ta se však stále nacházela v chrlickém katastrálním území a další desetiletí se řešilo katastrální uspořádání. Krátce před první světovou válku přiznal vídeňský Nejvyšší soudní dvůr Roznberku katastr, k realizaci tohoto rozhodnutí ovšem kvůli válečným událostem nedošlo. Obě obce jednaly o katastrálním uspořádání i za první republiky, kvůli neexistující shodě ale k žádným faktickým krokům nedošlo. V roce 1930 žilo v Roznberku 493 obyvatel, jeho zástavba byla tvořena 96 domy. Roku 1947 byl název vsi změněn na český tvar Růžový. Obec byla v roce 1949 připojena k Chrlicím, v jejich rámci měla ves zpočátku status osady, ten však byl o další dva roky zrušen. V roce 1971 se Chrlice i s Růžovým staly součástí Brna. Obě vsi si udržely vesnický charakter a tvoří jeden spojitý intravilán.\n"}
{"id": "322830", "url": "https://cs.wikipedia.org/wiki?curid=322830", "title": "Uuencode", "text": "Uuencode\n\nProgram uuencode (\"Unix-to-Unix encode\") se používal na unixových systémech pro převod binárních dat na čitelný text. Bylo to potřebné pro přenos elektronické pošty pomocí uucp. Protože uucp přenos automaticky překódovával znaky mezi nejrůznějšími znakovými sadami, byly pro přenos použity pouze znaky, které byly z většiny společné a nedošlo tak k poškození přenášené informace. Pro převod zakódovaného tvaru zpět do původní podoby se používal program \"uudecode\".\n\nDvojice programů \"uuencode\" a \"uudecode\" byla velmi populární pro přenos binárních souborů nejen v elektronické poště, ale i v systému Usenet. V dnešní době se je nahrazen systémem MIME, který používá systém kódování Base64.\n\n"}
{"id": "322837", "url": "https://cs.wikipedia.org/wiki?curid=322837", "title": "Margot Abascalová", "text": "Margot Abascalová\n\nMargot Abascalová, nepřechýleně Margot Abascal (* 1963 Nantes) je francouzská herečka.\n\n\n\n\n"}
{"id": "322839", "url": "https://cs.wikipedia.org/wiki?curid=322839", "title": "Anadyrský záliv", "text": "Anadyrský záliv\n\nAnadyrský záliv ( ) je součástí Beringova moře. Ze severu ho ohraničuje poloostrov Čukotka. Je 278 km dlouhý, šířka u vchodu je asi 400 km, největší hloubka je 105 m. Vlévá se do něj řeka Anadyr, v jejímž ústí leží přístav Anadyr. Záliv je velkou část roku zamrzlý.\n"}
{"id": "322843", "url": "https://cs.wikipedia.org/wiki?curid=322843", "title": "Sacred", "text": "Sacred\n\nSacred je akční RPG počítačová hra, stylově podobná hře Diablo II, kterou měla, dle tvrzení jejích tvůrců při jejím uvedení na trh, sesadit z pomyslného trůnu krále tohoto druhu her. Ve hře si můžete zvolit jednu ze šesti postav (datadisk Sacred Underworld přidává další dvě) a pustit se s ní do hry. Bojový mág, gladiátor, temný elf a lesní elfka, upírka a serafa. Každá z postav má na výběr z trochu jiných dovedností, má jiná kouzla a zvláštní útoky a hra s ní je trochu jiná, než s ostatními.\n\nVe hře je možno najít velké množství předmětů, jejichž vlastnosti se liší dle jejich levelu a obtížnosti, na které byly získány. Dělí se na obyčejné (normální písmo), vzácné (žlutá), unikáty (hnědozlatá), předměty pro určitou postavu (barva postavy) a setové předměty (zelená).\n\nHerní svět hry Sacred je velice rozlehlý a různorodý, obsahuje různé druhy terénu od zelených plání, lesů, skalnatého terénu, po pouště, sněžné pláně, lávová pole, bažiny a pralesy. Cestování po Ancarii je možné zkrátit použitím portálů, je zde jednak soustava velkých portálů, které jsou aktivovány prvním použitím a postava je může používat i po exportu v nové hře. V Ancarii se také nalézá spousta portálů, které vedou na jedno konkrétní místo, jsou aktivovány runou na portálu, nebo je aktivuje nějaká NPC postava, anebo se prostě aktivují samovolně při přiblížení postavy. V krajině se nachází spousta měst a vesnic a v podzemí je možno vkročit do spousty zatuchlých chodeb a kobek.\n\nProtivníků, se kterými je možno bojovat, je ve hře velké množství druhů a mají svůj level podobně jako postava, takže v tomto směru hráče rozhodně žádné nudné potkávání stále stejných tváří nečeká.\n\nObrovskou devizou hry Sacred, kterou může hráče k sobě připoutat i po dohrání singleplayer příběhu, je multiplayer. Je zde možnost hrát buďto po místní síti, nebo po internetu. Další možností je zopakovat si znovu hru pro jednoho hráče na vyšší obtížnost. Obtížnosti jsou zde ve verzích do 1.66 tři: bronz, stříbro - tyto dvě jsou přístupné od začátku, zlato - otevře se po dohrátí stříbra a exportu postavy. V Sacred + byly přidány další dvě obtížnosti: platina a niob, které se otevřou vždy po dohrání předešlé obtížnosti. V multiplayeru jsou obtížnosti řešeny trochu jinak. Na jaké obtížnosti může hráč Sacred hrát závisí na levelu postavy při připojení ke hře.\n\nKdyž hráč dosáhne maximální úrovně pro danou obtížnost, hra ho nevyhodí, ale může hrát dál, dokud se sám neodpojí, takže je možné na netu potkat i hráče s vyšším levelem, než obtížnost povoluje. V Sacred Underworld je maximální level zvýšen na 216.\n"}
{"id": "322850", "url": "https://cs.wikipedia.org/wiki?curid=322850", "title": "Záskok", "text": "Záskok\n\nZáskok (premiéry 11. a 27. března 1994) je divadelní hra Divadla Járy Cimrmana. Představení je jedinečné tím, že sestává ze tří částí: obvyklého odborného semináře, předehry („Mistr přijíždí“; příjezd Prácheňského a část zkoušky) a samotné hry Vlasta, v níž zaskakuje za nepřítomného herce proslulý Karel Infeld Prácheňský.\n\nZatímco zprvu chovají všichni herci k Prácheňskému úctu, posléze zjistí, že o hře nemá potuchy. Postupně jeho vinou dochází k úplnému rozkladu hry (Prácheňský si plete postavy, používá repliky ze zcela jiných her, atp.). Přesto probíhá na pódiu děj původní hry: je o Vlastě, která má značný majetek (a uchází se o ni několik zájemců), ale nakonec se zjistí, že Vlasta není žena, ale muž.\n\nKvůli Prácheňskému několikrát za hru musí pro nahození hry zpět do kolejí přijet na pódium i zvědavý invalida Jirka Karásek, kterého má hrát principál, který také napovídá, a to velmi hlučně.\n\nV roce 1994 získal Cenu Alfréda Radoka za hru roku.\n\nKarel Infeld Prácheňský, Vavroch: Zdeněk Svěrák \"(Ladislav Smoljak †)\"\nVlasta: Petr Brukner, Genadij Rumlena\nBárta: Marek Šimon, Robert Bárta (Václav Kotek \"†\", \"Jaroslav Uhlíř)\"\nDoktor Vypich: Miroslav Táborský j. h., \"(Bořivoj Penc †, Jaroslav Weigel †)\"\nVogeltanz: Miloň Čepelka, \"(Pavel Vondruška †)\nPrincipál, Jirka Karásek: Jan Hraběta, Petr Reidinger \"(Jan Kašpar †)\"\n\n"}
{"id": "322852", "url": "https://cs.wikipedia.org/wiki?curid=322852", "title": "Sabatierův efekt", "text": "Sabatierův efekt\n\nSabatierův efekt (pseudosolarizace) je difúzní proces ve fotografické emulzi vznikající při dodatečném osvitu obrazu v průběhu vyvolávání; dalším vyvoláváním obraz zčerná, ale na rozhraní původních tonalit zůstává slabší světlejší charakteristická linie obrazu. Sabatierův efekt je možné připravit z negativních i pozitivních obrazů a je tím výraznější, čím je původní obraz kontrastnější. Částečný Sabatierův efekt (v obrazu s charakteristickými čarami je ještě další tonalita kresby) vznikne z negativů nebo pozitivů s nižším kontrastem. Úplný Sabatierův efekt (v obraze jsou jen charakteristické linie) vznikne jen při vysokém kontrastu.\n\nSabatierův efekt byl nazván podle francouzského vědce Armanda Sabatiera (1834-1910).\n\n"}
{"id": "322853", "url": "https://cs.wikipedia.org/wiki?curid=322853", "title": "Ayahuasca", "text": "Ayahuasca\n\nAyahuasca či ayawaska (výsl. „ajau-aska“; kečuánsky „liána duše“ nebo „liána mrtvých“) též známá jako yagé (výsl. „ja-he“) i pod mnohými jinými názvy je entheogen připravovaný z liány \"Banisteriopsis caapi\" a dalších rostlin. Jménem \"ayahuasca\" se označuje též samotná liána a někdy se nápoj připravuje pouze z ní. Běžně se k ní ale přidávají listy rostlin obsahující dimethyltryptamin (DMT), podle potřeby někdy i rozličné jiné rostliny. Akademicky nápoj poprvé popsal Harvardský etnobotanik Richard Evans Schultes jenž ji objevil používanou pro léčebné a magické účely domorodými obyvateli peruánské Amazonie. \n\nAlkaloidy z rostliny \"Banisteriopsis caapi \"působí z farmakologického hlediska jako Inhibitory monoaminooxidázy, což je synergické s dimethyltriptaminem z přídatných rostlin, který by bez nich byl okamžitě metabolizován a nebyl aktivní. Jak domorodí obyvatelé objevili tuto kombinaci není zcela jasné, podle vlastních slov jim byly pokyny k přípravě nápoje předány samotnými rostlinami či duchy rostlin.\n\nAyahuasca je tradičně používána amazonskými domorodci v rituálním kontextu za přítomnosti zkušených šamanů, ve dvacátém století též vznikly synkretické církve užívající ayahuascu jako svátost při svých bohoslužbách. \n\nAyahuascu lze klasifikovat jako psychedelikum a mezi bezprostřední psychické účinky tedy patří změny smyslového vnímání, zejména vizuálního, synestezie, změny vnímání času, změny myšlení a kognitivních funkcí obecně a zesílení emočního prožívání. Mysl může být pod vlivem ayahuascy schopna hlubší introspekce a mohou se v ní objevit různé vzpomínky. Má však též tělesné účinky. Běžný je zrychlený tep a dýchání a lehké zvýšení tělesné teploty. Lidé pod vlivem ayahuascy nebývají příliš pohybliví. Běžně se dostavuje zvracení, o něco méně často průjem, což je šamany považováno za důležitý bod v procesu očisty. Je to chápáno jako reprezentace uvolnění negativní energie a emocí nahromaděných v průběhu života. Objevuje se též zvýšené pocení, třes a pocity horka či zimy. \n\nLidé, kteří požili ayahuascu často líčí, že měli duchovní zjevení ohledně svého smyslu na světě, podstaty vesmíru, jakožto i vhledů jak být lepším člověkem. To je často vnímáno jako duchovní probuzení a často popisováno jako zážitek znovuzrození. Časté jsou též výpovědi jednotlivců o tom, že získali přístup do vyšších duchovních dimenzí a přišli do kontaktu s různými duchovními či extradimenzionálními bytostmi, sloužícími jako léčitelé a průvodci. Existují však též výpovědi o setkání se zlými duchy, což je jeden z důvodů, proč by měl při ceremonii být přítomný šaman, který takovým situacím dokáže předejít nebo se s nimi vypořádat.\n\nAlkaloidy obsažené v \"Banisteriopsis caapi\" mají prokazatelné anthelmintické účinky. Chuť ayahuascy je velmi hořká a může být lehce sladká. Účinky se normálně dostavují během třiceti minut, vrcholí po dvou hodinách a celkově trvají okolo šesti hodin.\n\nObecně jsou účinky dosti variabilní, závisí na průběhu rituálu, složení a způsobu přípravy nápoje. Důležitým aspektem jsou tělesné a psychické dispozice každého jedince, dva různí účastníci téhož rituálu mohou mít zcela odlišné zážitky.\n\nObvyklé jsou vizuální vjemy (především za zavřenýma očima) různých geometrických obrazců, nebo složitějších struktur, které se ale rychle mění. Za skutečné vize se spíše považují takové výjevy, kterým je přisouzen nějaký podstatnější epistemologický význam.\n\nPozoruhodným aspektem ayahuascy je skutečnost, že některá témata se ve vizích, jež přináší, běžně opakují. Mezi zcela nejběžnější motivy patří vize hadů. Mnoho uživatelů vypovídá o setkání s duchem ayahuascy, který se zjevuje jako anakonda nebo jiný had nebo lidská žena, případně jaguár. (Byli pozorování jaguáři okusující rostliny \"Banisteriopsis caapi.\") Podle rostlin přidaných do ayahuascy dochází též k setkáním s duchy těchto rostlin ve vizích, ti se též opakovaně zjevují v podobných formách.\n\nAyahuasca je domorodými kmeny žijícími v amazonské džungli používána převážně jako náboženská svátost a je s ní zacházeno s velikou úctou. Odhaduje se, že byla používána již před pěti tisíci roky. Tradičně je užívána jako prostředek k léčení a to jak jako nástroj který umožní šamanovi stanovit diagnózu, tak jako lék samotný. Dále se používá pro věštění, komunikaci se světem duchů a jiné magické účely. Někdy ji můžeme nalézt úžívánu při důležitých společenských událostech a při rituálech přechodu. V některých kmenech je její užívání vyhrazeno pouze šamanovi, případně náčelníkovi, ale je běžnější, že se ceremonií můžou zúčastnit všichni členové kmene od jistého věku. Každopádně je rituál tradičně vždy veden šamanem nebo i vícero šamany s odpovídajícím výcvikem a svými případnými asistenty. Používání ayahuascy bez šamana je považováno za potenciálně nebezpečné. Rituály obvykle probíhají přes noc. Mezi běžné rituální úkony patří zpívání posvátných zpěvů icaros mající za úkol volání duchů, s nimiž je šaman ve spojení, přenášení energií kouřem tabáku \"mapacho\" nebo \"runa\", očišťování metličkou z listů rostliny \"surupanga\" a práce s magickou substancí yachay. Mnoho šamanů dnes nabízí své služby i nedomorodcům. \n\nK ayahuasce se váží jistá dietní pravidla. Nejsou zcela jednotná, ale obecně šamani doporučují několik dní před a po požití ayahuascy jíst jen lehčí jídla, nesolit, vyvarovat se příliš kořeněných, tučných, sladkých a kyselých jídel. Nedoporučuje se červené maso a zejména vepřové je považováno za tabu. Též se zakazuje používání drog včetně kofeinu a alkoholu a za nebezpečné mohou být považována psychofarmaka a jiné léky, i takové, co nemají prokázanou farmakologickou souvislost s látkami obsaženými v ayahuasce. Doporučuje se též sexuální zdrženlivost. Někdy použití ayahuascy kromě diety navíc předchází očistná kúra s různými rostlinami mající za cíl především vnitřní očištění a detoxikaci fyzického těla. Tato kúra může trvat až několik týdnů. \n\nNejpřísnější dietu pak drží šamani ve výcviku i již iniciovaní šamani přející si zvýšit svou moc. Ta může trvat až rok i déle a někdy je provozována v odloučení od společnosti, kde šaman může nerušen komunikovat s přírodou a sám na sobě nebo s pomocí jiných šamanů studovat účinky léčebných rostlin. Šamanský učeň na dietě je prostřednictvím vizí a snů schopen identifikovat a pochopit možnosti využití jednotlivých rostlin. To obnáší časté užívání ayahuascy nebo i jiných tzv. „rostlin učitelek“, k nimž se zkoumaná rostlina přidá.\n\nPřestože je k ayahuasce chována úcta, šamanská práce je v Amazonii často považována spíše za něco jako řemeslo a mnoho šamanů za svou práci žádá peníze nebo protislužbu. Existují i šamani, kteří svou moc zneužívají. To se může projevovat prostým odbýváním ceremonií, zejména těch pro neznalé cizince, v horším případě pak okrádání účastníků nebo pohlavní zneužívání omámených žen. \"Brujos\" jsou pak šamani, kteří jsou údajně za úplatu nebo ze zlé vůle schopni magicky škodit, ať už se jedná o přivolání nemoci či neštěstí na danou osobu, rušení práce jiných šamanů a okrádání lidí o osobní sílu, které, jak amazonští šamani věří, má každý jistou zásobu. Zejména zranitelné mají vůči jejich zvůli být osoby v jejich blízkosti pod vlivem ayahuascy. Fenomén šamanů zneužívajících svou moc a postavení není v Amazonii vzácný.\n\nPatrně nejznámější ayahuascovou církví je původem venkovská brazilská Santo Daime založená ve třicátých letech dvacátého století. Jedná se o synkretickou církev s prvky křesťanství, animismu, spiritismu a právě amazonského šamanismu. \"Daime\", jak nazývají ayahuascu, používají při svých bohoslužbách. Při těch jsou ženy i muži formálně oděni a odděleně tančí a zpívají náboženské písně. Církev Santo Daime dovoluje podávání \"Daime\" i dětem, dokonce i novorozeňatům. \n\nPodobnou brazilskou církví rituálně užívající ayahuascu pod jménem \"hoasca\" údajně pro zlepšení mentální koncentrace je União do Vegetal. Tato církev je spíše městského rázu a nemá přísná dietní pravidla pro užívání hoascy. \n\nObě uvedené církve používají směs rostlin \"Banisteriopsis caapi\" a \"Psychotria viridis\".\n\nVznikají moderní léčebná centra, snažící se využít ayahuascy pro léčebné účely v kombinaci s poznatky moderní medicíny a psychoterapie. Úspěšné je například centrum Takiwasi specializující se na léčbu drogových závislostí. V Takiwasi se kombinují prvky tradičního šamanismu s psychoterapií. \n\nNěkteří lidé z různých částí světa si obstarávají nutné rostliny a připravují si nápoj svépomocí. V tomto případě se často můžeme setkat s použitím přísad, které se tradičně do ayahuascy nepřidávají. Například můžeme uvést použití \"Mimosy hostilis\", coby komponenty obsahující DMT nebo dokonce nahrazení samotné \"Banisteriopsis caapi\" jiným MAOI, jako je například \"Peganum harmala\". Pojmem \"pharmahuasca\" se někdy nazývá jakákoliv směs DMT s MAOI, která by z farmakologického hlediska měla mít podobné účinky. Podle šamanů však takové směsi budou mít účinky odlišné a za skutečnou ayahuascu lze považovat jen produkty obsahující \"Banisteriopsis caapi\".\n\nTradičně se dřevo \"Banisteriopsis caapi \"rozřeže na takové kusy, které se vejdou do hrnce, roztluče, nechá se máčet a následně se vaří, což může trvat i několik hodin. Liána je sbírána buď divoce rostoucí, nebo je kultivována. Domorodci věří, že kvalitu výsledného nápoje ovlivňují i myšlenky a úmysly toho, kdo ji připravuje. Někdy se vaří jen samotná liána, ale běžněji jsou přidávány rostliny obsahující DMT jako je \"Psychotria viridis (chakruna)\",\" Psychotria carthagenensis (amyruca) \"nebo\" Dyplopterys cabrerana (chaliponga). \"Dalšími běžnými příměsi, které DMT neobsahují, jsou \"Justicia pectoralis\", tabák selský, guayusa a brugmansie. Psychoaktivita ayahuascy připravené bez rostlin obsahujících DMT je nízká, pokud vůbec zaznamenatelná, a taková ayahuasca se používá hlavně pro své čisticí a tělesné účinky.\n\nDalší, už více speciální, přídatné rostliny a jejich účel jejich využití při ceremoniích:\n\n\"Banisteriopsis caapi\" obsahuje harmalové alkaloidy, jmenovitě harmin, harmalin a tetrahydroharmin. Harmin a harmalin jsou selektivní reverzibilní inhibitory monoaminooxidázy A (MAO-A). (Zajímavost: Harmin izolovaný z ayahuascy byl nejprve pojmenován telepatin, ale později se ukázalo, že jde o již dříve objevenou sloučeninu.) Tetrahydroharmin je slabý inhibitor zpětného vychytávání serotoninu. Dále v \"Banisteriopsis caapi\" nalezneme inhibitory monoaminooxidázy B (MAO-B) epicatechin a procyanidin B2, přičemž druhý jmenovaný je zároveň silným antioxidantem. Banisteriopsis caapi též obsahuje cukry. Nejběžněji přidávané rostliny \"Psychotria viridis\" a  \"Diplopterys cabrerana\" obsahují z alkaloidů převážně DMT, ale též malé množství beta-karbolinů a NMT. Druhá uvedená navíc obsahuje 5-MeO-DMT a stopy bufoteninu. Monoaminooxidáza v lidském těle rychle metabolizuje uvedené tryptaminové alkaloidy a je nutná její inhibice, aby mohly být orálně aktivní. Konkrétně to znamená, že DMT prostupuje skrz membrány v žaludku a tenkém střevě a přes krevní oběh se dostane skrze hematoencefalickou bariéru. Dimethyltryptamin je látka přirozeně se v malých množstvích vyskytující v lidském těle a je mozkem z krve aktivně přijímána. Beta-karboliny podobné harmalovým alkaloidům (např.  tryptolin, pinolin) jsou v lidském těle produkovány šišinkou, kde je pravděpodobně produkováno i endogenní DMT. \n\nV závislosti na ostatních přidaných rostlinách se pochopitelně do ayahuascy dostávají další biologicky aktivní látky v nich obsažené. \n\nPřestože ayahuasca sama o sobě není toxická, může být kvůli obsahu MAOI nebezpečná v kombinaci s některými léky a drogami. Nebezpečné jsou léky typu SSRI a potenciálně jakákoliv antidepresiva a anxiolytika. Z drog se jedná především o drogy na bázi amfetaminu, ale jakákoliv kombinace je potenciálně nebezpečná. Bývá doporučováno se před použitím ayahuascy vyvarovat jedení potravin bohatých na tyramin, kombinace tyraminu s některými MAOI totiž může způsobit závažnou hypertenzi, ale ayahuasca bývá užívána v komunitách jako União do Vegetal, kde se na toto nebere velký ohled, takže riziko je v případě ayahuascy patrně malé, pokud vůbec existuje.\n"}
{"id": "322854", "url": "https://cs.wikipedia.org/wiki?curid=322854", "title": "Jacques Roux", "text": "Jacques Roux\n\nJacques Roux (21. srpna 1752, Pranzac – 10. února 1794, Bicêtre) byl francouzský duchovní a revolucionář.\n\nRoux byl katolickým farářem, který jako jeden z prvních přistoupil na podřízení církve revoluční vládě roku 1790 povinnou přísahou na takzvanou Civilní ústavu duchovenstva (\"constitution civile du clerge\"), stal se členem jakobínů a založil roku 1792 frakci „Zběsilí“ (\"Enrages\"). Skupina (další představitelé byli např. Theophile Leclerc, Jean Varlet) byla radikálně levicového zaměření a měla za cíl odstranění chudoby zavedením drakonických hospodářských opatření (mj. i odejmutím půdy a zavedením válečného hospodářství, či uzavřením burzy) a tím dosažení majetkové rovnosti národa. Byl výrazným zastáncem myšlenky, že politická svoboda bez ekonomické rovnosti nemá význam: \n\n\"“Svoboda je jen prázdným fantomem, pokud jedna třída lidí může bez trestu vyhladovět k smrti jinou. Svoboda je jen prázdným fantomem, když bohatý může skrze svůj monopol vykonávat právo na život a smrt svých spoluobčanů.”\"\n\nRoux patřil mezi královrahy, hlasoval pro smrt krále. Vedl rozhovor s Ludvíkem XVI., který jej před odsouzením prosil o doručení balíčku s osobními věcmi Marii Antoinettě, Roux mu stroze sdělil: „Nejsem zde, abych Vám dělal poslíčka, jsem zde, abych Vás dostal na popraviště“. V roce 1792 byl členem pařížské komuny a v květnu 1793 se podílel na povstání sansculottů proti vládě girondistů. Svou radikalitou byl výrazně nalevo od Hébertistů. Roku 1793 se dostal do boje proti Jakobínům, Maximilien Robespierre jej nechal na základě obvinění ze špionáže 5. září 1793 zatknout. Poté, co byl Roux odsouzen k smrti, pokusil se o sebevraždu a nedlouho poté zemřel 10. února roku 1794 ve vězeňské nemocnici.\n\n"}
{"id": "322855", "url": "https://cs.wikipedia.org/wiki?curid=322855", "title": "Jan Tamáš", "text": "Jan Tamáš\n\nIng. Jan Tamáš, Ph.D. (* 9. června 1976) je známý jako předseda Humanistické strany a bývalý mluvčí iniciativy Ne základnám.\n\nPochází z Kostelce nad Orlicí. Vystudoval pražskou ČVUT, obor Automatické řízení a inženýrská informatika (), v roce 2007 získal doktorát v oboru Technická kybernetika. Podle jím napsaného textu na serveru blisty.cz žil dva roky v USA. Od roku 1997 působí v Humanistickém hnutí. Uvádí se, že podniká v oblasti poradenství (IT).\n\nZa Humanistickou alianci kandidoval v roce 2004 do Evropského parlamentu, v roce 2006 vedl pražskou kandidátku Humanistické strany ve volbách do Poslanecké sněmovny. Od roku 2005 je předsedou této strany. Podílel se na založení iniciativy Ne základnám (2006) a byl také jedním z jejích mluvčích. Na téma americké radarové základny často poskytuje rozhovory pro různá česká i zahraniční média.\n\nJako politický aktivista vystupuje zejména proti politice současného establišmentu americké vlády, požaduje vystoupení České republiky z NATO, kritizuje systém tržní ekonomiky (kapitalismus), je proti násilnému řešení konfliktů, je pro multikulturní společnost.\n\nNěkolikrát navštívil Spojené státy, setkal se např. s Noamem Chomskym.\n\nMezi 13. květnem a 2. červnem 2008 na sebe upoutal pozornost proklamovaným držením hladovky proti plánované výstavbě amerického radaru na území České republiky. Za hladovku ovšem prohlašoval stav, kdy se živil čaji a ovocnými džusy, které bývají energeticky poměrně vydatné. Dotázaný lékař v tisku to označil za „falešnou hladovku“ a příznivce výstavby radaru Jiří X. Doležal se Tamášovu iniciativu \npokusil zesměšnit držením obdobné diety „pro radar“.\n\n"}
{"id": "322863", "url": "https://cs.wikipedia.org/wiki?curid=322863", "title": "Obr", "text": "Obr\n\nObr je legendární bytost, která se vyznačuje velikou silou a velikostí.\n\nV některých mytologiích (například severské, řecké) obři představují prvotní bytosti, které stály u zrodu světa a později na straně chaosu v bitvě proti bohům. V novověkých pohádkách se většinou obři líčí jako přihlouplí a zlí tvorové, kteří bývají poraženi lstí svých malých nepřátel.\n\nLiterární díla:\n\nLidové pohádky:\n\nŘecká mytologie:\n\nSeverská mytologie:\n\nSlovo se užívá také v přeneseném významu pro označování různých hmotných objektů mimořádné (nadměrné) velikosti. Například v astronomii označuje obr-hvězda, například veleobr, nebo obr-planeta, například plynný či ledový obr.\n\n\n\n"}
{"id": "322864", "url": "https://cs.wikipedia.org/wiki?curid=322864", "title": "Obléhání Brna (1645)", "text": "Obléhání Brna (1645)\n\nObléhání Brna (3. května – 23. srpna 1645) byla významná událost poslední fáze třicetileté války. Brněnská posádka, tvořená 500 vojáky a asi tisícovkou obyvatel Brna, ubránila město proti asi 28 tisícům vojáků generála Lennarta Torstensona. Úspěch obránců odstartoval skvělou kariéru jejich velitele Louise Raduita de Souches ve službách Habsburků, zaměstnal na téměř čtvrt roku švédskou armádu a přispěl též k tomu, že se Brno nakonec definitivně stalo metropolí Moravy (na úkor dobyté Olomouce).\n\nCísař Ferdinand II. učinil z Brna hlavní město Moravy, zřídil zde své místodržitelství, tzv. Královský tribunál a od roku 1642 bylo Brno sídlem všech hlavních královských i zemských úřadů. Významnější a bohatší Olomouc byla již od roku 1642 dočasně severským nepřítelem pevně obsazena. Když bylo zcela jasné nebezpečí švédského útoku, mnozí zemští hodnostáři z Brna neměli dost odvahy a raději uprchli do Vídně, protože správně usoudili, že se město stane dalším cílem tažení Švédů.\n\nPoslední lednový den roku 1645 vpadli Švédové přes Krušné hory do zemí Koruny české a 6. března v bitvě u Jankova drtivě porazili vojsko císaře Ferdinanda III. Švédskému vojevůdci Lennartu Torstensonovi a jeho armádě se tak otevřela cesta na Vídeň.\n\nVojenským velitelem města byl 14. března 1645 císařem jmenován sedmatřicetiletý plukovník francouzského původu Jean Louis Raduit de Souches \"(čtení: žán lui radvit desuš)\". Francouz zpočátku nepožíval velké důvěry brněnských měšťanů. Naštěstí se povznesl nad jejich mínění a město i chabé vojenské síly připravoval nanejvýš odborně k dlouhodobému obléhání. Další události ukázaly, že tato volba byla správná. Tento rodák z francouzského La Rochelle zpočátku mnoho důvěry nebudil už jen svým protestantským vyznáním, neboť se jednalo o francouzského hugenota. Je pravděpodobné, že mladý Jean Louis získal cenné zkušenosti s obléhací válkou v letech 1627–1628, kdy La Rochelle obléhala francouzská armáda (tato událost je známá také díky románu Alexandra Dumase Tři mušketýři). Po dobytí této poslední protestantské bašty francouzských hugenotů opustil de Souches své rodiště a vstoupil do služeb švédské armády, která v následujících letech prošla mnoha místy Evropy. Roku 1638 byl již švédským plukovníkem, nicméně jeho slibně se rozvíjející kariéru zakončily roku 1642 spory s generálem Torstenem Stålhandskem. De Souches se nechal zatáhnout do souboje, po němž musel švédskou službu urychleně opustit. Pro schopného vojáka ale skýtala doba dostatek příležitostí a změny stran nebyly nijak neobvyklé. Rakouský arcivévoda Leopold Vilém, v té době generalissimus císařské armády, přijal Jeana Louise do habsburských služeb v hodnosti podplukovníka.\n\nVelitel města spolu s tehdejším hejtmanem rozhodli o obnovení, zpevnění a vybudování nového opevnění. Všechny budovy, které stály 600 kroků od městských hradeb, byly zbourány, byly prohloubeny staré příkopy, někde vytvořeny nové. Pro zajištění zásobování obyvatelstva byl zbudován mlýn na volský potah a ve městě byly vyčištěny všechny studny. Krytou cestou (strada cooperta) pak spojil vlastní město se Špilberkem. Svou rozhodností a přístupem k zajištění obrany města si velitel de Souches brzy získal vážnost. Velký nedostatek zbraní odstraňoval usilovnou výrobou, na níž se podíleli obyvatelé Brna. Počet obránců města byl také malý, ve zbrani bylo 1 475 mužů, z nichž bylo pouze 426 vojáků. Všichni byli přesto odhodláni čelit osmnáctinásobné převaze obléhajících Švédů. Obléhání Brna trvalo od 3. května 1645 až do 23. srpna 1645, kdy Švédové odtáhli – obrovské nadšení, odvaha a hrdinství obránců města bylo tedy korunováno úspěchem.\n\nPočátkem května bylo vše potřebné právě včas vykonáno a pouhých 426 vojáků bylo přichystáno k boji. Slabé síly pravidelné armády doplňovalo 1 049 mužů z řad měšťanů, tedy téměř všichni bojeschopní muži, protože město jako takové čítalo celkem asi 5 000 obyvatel včetně žen a dětí. Vyzbrojeni byli mušketami, ale také nouzově sudlicemi a jinými chladnými zbraněmi. V pevnosti se nacházela i děla.\n\n4. května 1645 se Torstenson s jednou částí svého vojska utábořil na Starém Brně, druhá se  rozložila v oblasti mezi Brnem a Královým Polem. Torstenson měl zjištěno, že posádka je malá, s minimem zásob a střeliva. Vyslal do Brna vyjednavače, ale předložené podmínky kapitulace de Souches rezolutně odmítl. Po zjištění, že vyjednávání je marné, rozkázal Torstenson zaútočit a obsadit nejen Staré Brno, ale i kláštery, kostely a budovy kolem Brna. Švédové začali kopat hluboké zákopy, jimiž by se mohli dostat k hradbám, které chtěli podkopat a vyhodit do vzduchu. Pak zahájili dělovou palbu na Špilberk, vše bez úspěchu. Švédové tedy dále kopali zákopy a pokračovali ve střelbě, nyní dokonce i zápalnými střelami – de Souches však prozíravě nechal těsně před obléháním strhnout všechny šindelové střechy a na půdy domů připravit soudky s vodou. Švédové útočili s mohutnou dělostřeleckou palbou a budováním podkopů, aby mohli vyhodit do vzduchu hradby, Brňané odráželi švédské útoky, budovali protipodkopy a vystavěli novou terasu, která měla být další ochranou hradeb. Byl vyhlášen zákaz prodeje dobytka bez souhlasu magistrátu, píce pro dobytek a koně byla vydávána na denní příděly. Ve městě se brzy začal projevovat nedostatek ledku, který je nutný k výrobě střelného prachu, také zásobování vázlo. Problémy ale měli i Švédové – nedostatek potravin, vojenské neúspěchy. Další pokus Torstensona o vyjednávání byl opět neúspěšný. Brňané nechtěli nic slyšet o tom, že by se měli vzdát, naopak na výsměch Švédům na hradbách vyhrávala hudba a vlály prapory. Nato brněnští podnikli výpad do nepřátelského tábora a Švédy pěkně překvapili. Obráncům města vydatně pomáhala také studentská setnina z jezuitské koleje pod velením měšťana Jana Staffa, kterou nechal vycvičit rektor koleje Martin Středa. Studenti, ač různých národností, byli při pomoci obraně Brna jednotní.\n\n\"\"S tou myší dírou, budu hotov do tří dnů. A tu starou holou studenou kuchyni, tu dobudu nejpozději do jednoho týdne!\"\", bouchl tehdy Torstenson rezolutně pěstí do stolu. \"Dírou\" myslel samotné město, a \"studenou kuchyní\" hrad Špilberk. Předpoklad švédského vojevůdce, že Brno do tří dnů padne, se však nevyplnil. Obránci se nezalekli dělostřeleckého bombardování a kladli Švédům tuhý a vytrvalý odpor. Torstenson, jenž začínal ztrácet rozvahu, se opět pokusil o vyjednávání. Pochopil však, že vyjednávat s de Souchesem nemá smysl, proto to zkusil s velitelem Špilberka Jiřím Ogilvym. Tento pokus o vyjednávání ale de Souches překazil.\n\nTorstensonovi tak nezbylo nic jiného, než se pokusit dobýt Brno v souladu s dobovou taktikou. Jeho muži začali k hradbám i opevnění Špilberku nejprve kopat přibližovací klikaté zákopy (sapy). Ty sloužily nejvíce jako dopravní spojení k místům zakládání podkopů pod hradby nebo bastiony. V relativně dobře rozpojitelných horninách bylo možné kopat podzemní chodbičky na poměrně velké vzdálenosti. Do komor na jejich konci pak sapéři ukládali sudy se střelným prachem. Výbuchy mohutných podzemních min měly v pravém slova smyslu vyhodit do vzduchu obranná zařízení obléhaných, bastiony, reduty či celé úseky hradeb. Už 14. června se podařilo pod oba západní bastiony Špilberku i mezilehlé opevnění umístit do minových komor nálože černého prachu. Jeden bastion byl výbuchem miny značně pobořen, u druhého se podařilo zapálit dřevěné prvky. Mezilehlá tvrz byla rovněž napadena dvojicí podzemních náloží. Naštěstí pro obránce Brna ani jeden minový útok nezpůsobil osudový průlom opevnění a následné útoky švédské pěchoty byly odraženy a opevnění nouzově opraveno.\n\nObě strany byly již dlouhými boji vyčerpané, ale nevzdávaly se. Obě také dostaly zprávy o blížící se pomoci – de Souchesovi potvrdili, že se císařská pomoc blíží, Švédům mělo přijít na pomoc sedmihradské vojsko od Hodonína. Obráncům města se stále více dařilo zasazovat nepříteli kruté rány, mnoho Švédů bylo pobito a zajato. Brněnští ničili švédské útočné stavby, zákopy i podkopy. Tyto úspěchy vedly u obránců ke zvýšení bojechtivosti. Velitel de Souches nařídil další výpad členů domobraneckých oddílů do švédského ležení, kdy byla Švédům zapálena dřevěná pažení v zákopech i další vojenské stavby, které pak Švédové opravovali téměř 4 týdny, ale ty již nebyly tak kvalitní. Přesto se Švédové nevzdávali, pokračovali dále v dobývacích akcích, v prudké střelbě i v budování zemních prací, které směřovaly k narušení městských hradeb.\n\nTorstenson protivníka podcenil a nepředpokládal, že by obléhaným mohla přijít na pomoc nějaká významnější posila. V noci 26. června však na švédské jednotky postavené v místech dnešního starobrněnského pivovaru zaútočilo z týlu asi 600 – 800 císařských vojáků pod velením plukovníka Pachoye. Švédové se domnívali, že byli napadeni celou císařskou armádou, což způsobilo v jejich řadách zmatek a dali se bez boje na útěk. Císařští se tak bez ztráty jediného muže dostali na Špilberk. Posila, která do Brna přišla, byla co do počtu malá, ale přesto se po jejím příchodu zlepšila bojeschopnost brněnských – asi 400 jezdců pod velením hraběte z Vrbna totiž přivezlo za hradby asi 3,5 tuny střelného prachu. Současně se ale zvětšily problémy se zásobováním.\n\nŠvédský vojevůdce si uvědomil chybu a jeho vojáci začali okolo města budovat vnější obranné pásmo. Sestávalo ze zákopu pro střelce a předprsně navršené směrem od Brna. Val byl místy doplněn palisádou nebo různými výztuhami z fošen a trámů se střílnami. Na takticky vhodných místech obranný příkop doplňovaly vyvýšené polní pevnůstky zvané reduty. V některých drželi neustálou pohotovost pouze střelci, jiné byly vyzbrojeny i děly. V místech vhodných k útoku jízdy poházeli Švédové do trávy železné ježky s bodci, aby oslabili případné ataky císařského jezdectva.\n\n11. července dostal Torstenson zprávu o odeslání slibované pomoci z Uher. Vybrané jednotky pod velením Zikmunda Rákoczyho byly vyzbrojeny velkými děly a vybaveny dostatkem střelného prachu. Tato zpráva podnítila obléhatele k další bojové činnosti a tak se 14. července dočkali alespoň částečného úspěchu – obsadili část rozstřílené a pobořené bašty na Špilberku, ale dále se již nedostali. Brňanům pomohla i příroda, když silné průtrže způsobily rychlé zaplavení švédských zákopů a zanesly je pískem a blátem. Několik Torstensonových mužů dokonce utonulo. Švédy oslabovalo i poměrně hojně rozšířené sbíhání vojáků od pluků. Rovněž císařské posily se snažily i nadále a stále častěji pronikat do města.\n\nTorstenson onemocněl dnou a tak se jeho zástupce, generál Kaspar Mortaigne, snažil s obléhanými opět vyjednávat, avšak marně. 19. července přitáhl k městu mladý Rákoczy s 3000 muži německé pěchoty, 3000 uherskými hajduky a 4000 sedmihradskými jezdci. Naštěstí celé toto vojsko u Brna nezůstalo, část se vrátila do tábora u Lednice a zbylé části vojska pak velel Gábor Bákoš. Počet obléhajících narostl na 28 000 vojáků. Tato posila ale paradoxně znamenala pro Torstensona spíše přítěž. Lehké jezdectvo se při obléhání nemohlo příliš uplatnit, ale naopak samo muselo být živeno a životní úroveň ve stísněném polním ležení také příliš nevylepšilo. Nicméně čerstvé síly a hlavně zásoby přece jen pozvedly Švédy na duchu a obléhání se znovu rozeběhlo se vší urputností. Na intenzitě nabylo i dělostřelecké bombardování, neboť Švédové přitáhli z Olomouce dvě těžká 30 a 36liberní děla nazvaná „Kočka“ a „Myš“.\n\nVe městě se začali porážet koně, ubývalo střelného prachu, začalo se používat kamení, sudlic, sekyr apod. a granáty pouze ve vážném nebezpečí. Švédům se podařilo zcela zničit dřevěnou baštu na Špilberku. De Souches však byl mimořádně schopným velitelem a v žádném případě se nespoléhal jen na boj s využitím opevňovacích prvků. 30. července zorganizoval další výpad – brněnští zapálili Švédům řadu střílen, poničili zákopy minami a zapálili jejich dřevěná bednění. Způsobili tím mnoho škod s malými vlastními ztrátami. 8. srpna do příkopu mezi Petrovem a Židovskou branou pronikl zástup pěšáků – císařské posily. Jezdci přivezli asi 200 kg síry, která je nezbytnou surovinou při výrobě černého prachu. Ze zásilky bylo možné při dostatku ostatních surovin (dřevěné uhlí a salnytr) vyrobit až dvě tuny střeliviny.\n\nTorstenson se vzápětí nato dozvěděl, že sedmihradský kníže Rákoczy se spojil s vojskem svého syna a že se připravuje na jednání s císařem o smíru. Tato informace společně s nepříznivým vývojem událostí jej přiměla k tomu, aby začal rychle připravovat hlavní útok na Brno.\n\nV polovině srpna již dělostřelbou a minami poničené a pobořené hradby dávaly útočníkům šance na úspěch zteče, a tak Torstenson na 15. srpen, svátek Nanebevzetí Panny Marie, vyhlásil generální útok na město. Švédové začali s přípravami už 13. srpna 1645. Přivezli děla, hmoždíře, stavěli baterie – vše zaměřili směrem k Petrovu. Neúnavný de Souches podnikl potřebná opatření. Dal postavit další sruby a palisády. Švédové vyvedli v noci na 15. srpna pěchotu ze zákopů a podkopů a kolem páté hodiny ráno zazněly první výstřely ze švédských baterií. Palba trvala až do čtyř hodin odpoledne. Město utrpělo řadu škod, přesto se nevzdalo.\n\nGenerální útok měl být veden do dvou průlomů na severní straně hradeb. Na hlavním směru útoku byli Švédové přivítáni přívalem ručních granátů a postup se zastavil na barikádě postavené ze suti z rozstřílených zdí. V druhém průlomu se při obraně vyznamenali měšťané a studentská legie přesnou palbou. I zde útočníci záhy zjistili, že průlom je provizorně přehrazen a museli ustoupit. Po dopoledním neúspěchu přišel hlavní nápor kolem páté hodiny odpolední, a to dokonce na šesti místech – na Petrově, u Židovské brány, před jezuitskou kolejí, u svatého Tomáše, na Špilberku a na kryté cestě. Zhroucenými úseky pronikly oddíly švédské pěchoty do města, uvnitř je však na mnoha místech čekaly různé pasti a léčky. Obránci města nechali Švédy vstoupit až do městského příkopu, potom je napadli ze zálohy střelbou z mušket, granáty a kamením a přinutili tak k ústupu. Útok se opakoval třikrát, vždy neúspěšně celé dvě hodiny. Na udržení vysoké morálky obležených měl nemalou zásluhu páter Martin Středa, který jak vojáky, tak měšťanské milice povzbuzoval i během bojů s výzvou \"„Kdo brání Brno, brání celou Moravu“\".\n\nSám plukovník de Souches velel na Petrově, dle potřeby se ale přesunoval i na jiná místa, kde nabral útok na intenzitě. Jeho přímá účast v boji silně zapůsobila na lidi kolem. Jízdní zálohy připravené zasáhnout v případě proniknutí Švédů do města vedli hrabě z Vrbna a hrabě z Bubna. U svatého Tomáše, kde zuřil největší boj, se to Švédům téměř podařilo. Na obou stranách tu bojovaly ty nejlepší pluky. Švédy se zde nepodařilo zcela zastavit, proto se dostali až do příkopů, kde postavili žebříky, vylezli na hradby a rozrazili obránce, kteří začali couvat. V tu chvíli  však přišli na pomoc dragouni, a tak se podařilo donutit Švédy k ústupu. Současně probíhal boj o Špilberk, kde statečně bojoval se svými muži podplukovník Ogilvy. Po těžkých celodenních bojích byli i zde Švédové odraženi. Generální útok selhal a bitva skončila.\n\nTorstenson k večeru žádal o příměří, aby Švédové mohli alespoň odnést mrtvé a raněné, ale de Souches odmítl, protože se blížila noc a měl podezření, že jde o Torstensonovu lest. Ráno 16. srpna opět Švédové žádali o příměří, ale dostali pouze dvě hodiny na odnesení mrtvých a raněných. Obránci také předali Švédům těla padlých důstojníků, která byla umytá, oblečená v čistých rubáších a uložena v nových rakvích. Nejednalo se jen o galantní gesto, ale také o demonstraci dostatku zásob obránců. Přesto ale nebyl konec. Odpoledne Švédové, uraženi tím, že de Souches odmítl požadované příměří, vyhodili do povětří podkop pod vnitřním srubem na hradě a podnikli útok na srub, ale opět byli odraženi. Pak již byl klid. Do švédského tábora navíc dorazila následujícího dne informace, že Rákoczy již podepsal mírovou smlouvu s císařem a jeho jednotky se začaly chystat k odchodu. Torstenson konečně pochopil marnost svého počínání a obléhání města vzdal.\n\nV dalších dnech pak již obránci pozorovali, jak Švédové postupně odvážejí děla, vyklízejí tábor a chystají se k odchodu. Těsně před úplným odchodem proběhla ještě výměna zajatců. Poslední příslušníci švédské armády definitivně opustili tábor před nepokořenou moravskou metropolí 23. srpna 1645 a již se nevrátili. Při odchodu ještě frustrovaní švédští vojáci zapálili mlýn na soutoku Svitavy a Svratky v Komárově, nemocnici sv. Štěpána a vypálili všechny okolní osady. Zanechali tak za sebou dokonalý obraz zkázy.\n\nOhromné švédské vojsko obléhalo město Brno téměř čtyři měsíce. Po tuto dobu museli obránci města čelit nejrůznějším problémům a útrapám. Brno se stalo jediným městem, které odolalo náporu švédských vojsk a Brňané tak zachránili Vídeň, na kterou již Torstensonova zcela vyčerpaná armáda nemohla zaútočit. Pohled na město byl však skličující, mnoho obydlí bylo zničeno, opevnění bylo poškozeno, okolí města se proměnilo ve spáleniště a zásoby byly téměř vyčerpány. Při obraně města padlo 250 obránců a 150 jich bylo těžce zraněno. Naproti tomu ale zahynulo 8000 Švédů, kteří na Moravě utrpěli jednu z největších porážek celé třicetileté války.\n\nIhned 24. srpna 1645 vyslal de Souches posly k arcivévodovi Leopoldovi Vilémovi s podrobnou zprávou o celém obléhání Brna a se žádostí o přímluvu a doporučení císařské milosti při náhradě vzniklých škod. Císař Ferdinand III. vydal 22. září v Linci resoluci, která obsahovala řadu bodů, v nichž byly ohodnoceny zásluhy brněnských měšťanů. Šlo hlavně o pomoc materiálovou, dále bylo Brno a všichni jeho měšťané na šest let osvobozeni od všech daní a přirážek. Obci byla také poskytnuta finanční výpomoc ve výši třicet zlatých formou ročního odpočtu tří tisíc zlatých z daní. Městu Brnu byl také později vylepšen městský znak. Koncem roku 1647 osvobodil císař měšťany od placení cla, mýta a jakýkoliv poplatků ze zboží. Brnu bylo také uděleno právo konat koňské a dobytčí trhy. Kromě těchto obecných odměn byli osobně vyznamenáni a odměněni jednotliví brněnští měšťané, vojáci a studenti. Četní tovaryši, měšťanští pomocníci a obyvatelé brněnských předměstí, kteří se při obléhání vyznamenali, dostali v Brně měšťanská práva a byli osvobozeni od povinných poplatků. Z vojáků byli samozřejmě nejlépe oceněni vojenský velitel města de Souches a velitel posádky na Špilberku Ogilvy. Raduit de Souches byl povýšen na hraběte, dostal darem od města Schwanzův palác na Dolním trhu a čekala ho další vojenská kariéra. Následující měsíce a roky se stále podílel na vytlačování Švédů z Moravy a Čech, za což získal mnohé další statky na Moravě.\n\nJean Louis Raduit De Souches zemřel 12. srpna 1682 ve věku nedožitých 74 let na svém zámku v Jevišovicích a je pohřben společně s manželkou v ochozu za hlavním oltářem v brněnském kostele sv. Jakuba. Na náhrobku s klečící postavou šlechtice z roku 1727 jsou ve staroněmeckém jazyce vyryta tato slova:\n\nS obléháním Brna je spjata nejznámější brněnská pověst, která vysvětluje tradici, proč se zvoní na Petrově poledne o hodinu dřív. Švédové podle ní obléhali město již více než čtyři měsíce a jejich útoky ani snahy město vyhladovět nevedly k cíli. 15. srpna podnikl velitel švédského vojska Torstenson generální útok s prohlášením, že pokud město nepadne do poledne toho dne, obléhání skončí a odtáhne pryč. Jeho výrok se prý donesl Brňanům a když byli útočníky zle tísněni a poledne ještě daleko, napadlo kohosi začít zvonit poledne o hodinu dříve, dokud byla pozice obránců ještě silná. Generál Torstenson pak údajně dostál svému rozhodnutí a obléhání ihned ukončil. Brno bylo zachráněno a na připomínku této události zvoní každý den zvony katedrály sv. Petra a Pavla poledne už v jedenáct hodin. \n\nPověst, která může vycházet z dozvuků dávné válečné propagandy, ovšem není pravdivá a skutečnost je pro Brňany ještě příznivější: poslední generální šturm 15. srpna trval až do večera a byl spolehlivě a kompletně odražen, načež Torstenson pro vyčerpání svých vojsk a nedostatek času obléhání vzdal.\n\n\n"}
{"id": "322866", "url": "https://cs.wikipedia.org/wiki?curid=322866", "title": "Jean-Pierre Blanchard", "text": "Jean-Pierre Blanchard\n\nJean-Pierre Blanchard (4. července 1753, Les Andelys – 7. března 1809 u Paříže) byl francouzský průkopník balonové vzduchoplavby.\nBlanchard pocházel z rodiny soustružníka ebenu a mechanika v Normandii. Již v dětství ho bavilo vynalézat a konstruovat mechanické stroje: zhotovil například hydraulický šlapací stroj se 133 metrovým vodovodem vedoucím z řeky Seiny na zámek Gaillard a pro úspěch konstrukci zopakoval ještě ve Vernonu a v Grenoblu. Toužil také létat a experimentoval nejprve několik let s vlastním létajícím strojem na bázi ornitoptéry, svou létací loď se šesti křídly a kormidlem předvedl 5. května roku 1782 bez úspěchu. Po zhlédnutí letů bratří Montgolfierů s balonem plněným horkým vzduchem, nazvaným montgolfiéra v roce 1783 se Blanchard nadšeně přiklonil k letounům lehčím než vzduch. \n\nJiž 2. března 1784 vzlétl z Martova pole v Paříži k prvnímu letu balonem plněným vodíkem (tzv. charliéra), přeletěl Seinu a vítr jej zavál do Sèvres. V říjnu téhož roku pak uskutečnil let v Londýně. Slavným se stal Blanchard svým dobrodružným letem přes kanál La Manche. První přelet kanálu v historii lidstva uskutečnil 7. ledna 1785 spolu s americkým lékařem a sponzorem Dr. Johnem Jeffriesem z Doveru do Calais. Aby vzduchoplavci koncem letu udrželi balon ve vzduchu, museli odhodit postupně všechnu zátěž, včetně svého oblečení až na spodky, a nakonec i gondolu, když se vyšplhali do lanoví. Úspěšně přistáli v Calais, kde byli nadšeně uvítáni davem. Blanchard se stal čestným občanem města a od krále obdržel doživotní rentu 1200 livrů ročně. Na další let nad Londýnem 4. května 1785 Blanchard vzal 14 letou dceru svého kamaráda Simonse. Poté s úspěchem pořádal veřejné lety po celé tehdejší Evropě. První vzlety uskutečnil v několika státech: Belgie: Brusel a Lutych 1786, Nizozemí: Rotterdam 1785, Německo: Cáchy a Hamburk 1786, Norimberk a Lipsko 1787, Berlín a Brunšvik 1788, Lübeck 1789; Rakousko 1790 a Polsko: Varšava a Vratislav 1789. \n\nBlanchard též poprvé úspěšně předvedl seskok padákem 3. října 1785, když ve Frankfurtu nad Mohanem připoutal k padáku svého psa a spustil jej k zemi. Tento padák mu pak zachránil život 21. listopadu 1785, když po vzletu hrozilo balonu v důsledku přetlaku roztržení. Blanchard byl nucen prorazit na vrcholu balonu několik děr, ale ty se roztrhly a balon se řítil k zemi. Blanchard okamžitě uskutečnil první (neplánovaný a nedobrovolný) seskok padákem v historii lidstva a zachránil si tím život. \nPoprvé se Blanchard oženil roku 1774 v rodném Petit Andely s Viktorií Lebrunovou, s níž měl čtyři děti. Roku 1796 nebo 1797 se Blanchard podruhé oženil, a to s 26 letou Marií Madeleine Sofií Armandovou (1778-1819), nadšenou příznivkyní vzduchoplavby, která se také naučila řídit balón. Manželé spolu uskutečnili řadu vzletů mj. i první let přes kanál La Manche v obráceném směru (z Calais do Doveru). Roku 1808 při letu nad zámkem v Blois Blanchard spadl z výšky 18 metrů, ale nezabil se. Osudným se mu let balónem stal až 7. března 1809. Během tohoto 66. letu postihla letce ataka iktu (mozková mrtvice) a zemřel. Manželka pak pokračovala v létání samostatně, při jednom letu strávila v balónu noc nad Paříží a při svém 67. letu července 1819 se zabila pádem z hořícího balonu. \n\nBlanchard byl autodidakt a stal se jedním z největších průkopníků letectví. Jeho zásluhy jsou nezaslouženě dnes poněkud pozapomínány.\n\n"}
{"id": "322867", "url": "https://cs.wikipedia.org/wiki?curid=322867", "title": "Karel Duba", "text": "Karel Duba\n\nKarel Duba (29. září 1929 Písek – 21. srpna 1968 Ulánbátar, Mongolsko) byl český kytarista, hudební skladatel a kapelník.\n\nJednalo se o uměleckého vedoucího Orchestru Karla Duby, který byl v 60. letech 20. století poměrně populární kapelou v oblasti české popmusic. Karel Duba tragicky zahynul v Mongolsku při pádu autobusu do propasti společně s převážnou většinou členů svého orchestru (tuto nehodu tehdy přežil například trumpetista Jiří Jelínek a kontrabasista Karel Vágner). Je považován za jednoho z českých průkopníků bigbeatu v taneční hudbě.\n\n\n"}
{"id": "322873", "url": "https://cs.wikipedia.org/wiki?curid=322873", "title": "Překážkové návěstidlo", "text": "Překážkové návěstidlo\n\nPřekážkové návěstidlo je světelné zařízení umístěné na budově nebo jiné vysoké stavbě, které má před stavbou varovat letadla.\n\nBudovy, které mohou být pro letadla nebezpečné, musí být osvětleny předepsaným způsobem. Pro osvětlení budov se používají tzv. překážková návěstidla nízké, střední nebo vysoké svítivosti, nebo kombinace takových návěstidel. Je třeba zajistit, aby návěstidla nezpůsobovala rušivé oslnění.\n\nPřekážková návěstidla nízké svítivosti na pevných objektech musí vydávat stálé červené světlo a mít dostatečnou svítivost pro zajištění viditelnosti vzhledem ke svítivosti okolních světel a celkové hladině osvětlení, proti níž budou obvykle pozorována. Svítivost nesmí být menší než 10 cd červeného světla.\n\nPřekážková návěstidla střední svítivosti musí vydávat záblesky červené barvy (s výjimkou případu, kdy jsou použita v kombinaci s překážkovými návěstidly vysoké svítivosti a musí vydávat záblesky bílé barvy). Frekvence záblesků musí být 20 až 60 za minutu. Efektivní svítivost záblesků nesmí být menší než 1 600 cd červeného světla.\n\nPřekážková návěstidla vysoké svítivosti musí vydávat záblesky bílé barvy. Frekvence záblesků by měla být 60 cyklů za minutu. Efektivní svítivost se pohybuje od 2 000 cd do 200 000 cd v závislosti na jasu pozadí.\n"}
{"id": "322890", "url": "https://cs.wikipedia.org/wiki?curid=322890", "title": "Sojuz 12", "text": "Sojuz 12\n\nSojuz 12 byl zkušební let nové rekonstruované lodě Sojuz, která měla poskytnout větší bezpečnost posádky po tragédii Sojuzu 11. Kapacita kapsle byla snížena ze tří kosmonautů na dva, aby umožnila posádce mít na sobě skafandry při startech, návratech a potenciálně nebezpečných manévrech jako například spojování lodí. Kosmonauti Vasilij Lazarev a Oleg Makarov měli zhodnotit nově upravenou konstrukci lodi, která se ukázala jako úspěšná a způsobilá.\n\n\nKosmická loď Sojuz 12 odstartovala z Bajkonuru 27. září 1973 po poledni. Byla 46 kosmickou lodí s posédkou vyslanou z naší planety. Oba kosmonauti se na orbitální dráze věnovali prověřování palubních systémů a řízení. Používali volací znak Ural. Mimo to provedli řadu spektrografických měření zemské atmosféry a zkoušeli přístroje připravované pro sovětsko-americký let Apollo-Sojuz. Dosáhli během pátého oběhu tehdy nejvyšší dráhu sovětských lodí: 326 až 345km nad Zemí. Přistáli s kabinou na padácích po 47 hodinách asi 400 km jihozápadně od města Karagandy v Kazachstánu. Absolvovali 32 obletů Země. Celá mise byla hodnocena jako úspěšná..\n\n"}
{"id": "322891", "url": "https://cs.wikipedia.org/wiki?curid=322891", "title": "Spheres (skladba)", "text": "Spheres (skladba)\n\n„Spheres“ je instrumentální skladba britského multiinstrumentalisty Mika Oldfielda. Vydána byla jako jeho čtyřicátý druhý singl na jaře 2008 ve formě digitálního souboru, který lze za poplatek stáhnout z internetu. Fyzické vydání tohoto singlu neexistuje.\n\nSingl „Spheres“ pochází z Oldfieldova alba \"Music of the Spheres\", které je jeho prvním albem klasické hudby se symfonickým orchestrem. Skladba „Spheres“, která je výňatkem z rané demo verze této desky, obsahuje části skladeb „Harbinger“ a „Shabda“.\n\n"}
{"id": "322894", "url": "https://cs.wikipedia.org/wiki?curid=322894", "title": "Íránská islámská revoluce", "text": "Íránská islámská revoluce\n\nÍránská islámská revoluce ( , \"Engheláb-e islámí\") je jednou z nejvýznamnějších vnitropolitických událostí íránských dějin ve 20. století. Jejím výsledkem bylo nastolení vlády islámských šíitských fundamentalistů, přestože se na jejím rozpoutání podílely i levicové a liberální síly, resp. všechny složky opozice proti režimu šáha Muhammada Rezy Pahlavího. Revoluce začala již v roce 1978, dovršena byla v první polovině roku následujícího (islamizace Íránu trvala o něco déle, do počátku osmdesátých let).\n\nMezi lety 1941–1979, kdy v Íránu autokraticky vládl šáh Muhammad Rezá Pahlaví, probíhaly snahy o uskutečnění některých světských a liberálních reforem při zachování moci šáha. Příkladem toho bylo přiznání volebního práva ženám v roce 1963. Špatná hospodářská situace a policejní praktiky režimu způsobily od šedesátých let vzrůst opozičních nálad mezi obyvatelstvem, které se plně rozvinuly v letech sedmdesátých. Hlavní jednotící figurou šáhových odpůrců se stal šíitský duchovní ájatolláh Rúholláh Chomejní, jejž režim nejprve uvěznil a později vyhostil ze země. Všeobecně respektovaný Chomejní vypracoval v exilu doktrínu o „nadvládě teologa“, později aplikovanou při přeměně státu na teokracii. Do té doby v Íránu převažovala představa, že šíitské duchovenstvo by nemělo zasahovat do politických záležitostí, jež jsou doménou vlády.\n\nChomejního názory na uspořádání státu byly knižně zveřejněny v roce 1970 a současně se vláda dopustila několika neuvážených kroků, které podryly její důvěryhodnost (např. grandiózní a nákladné oslavy 2500 let trvání monarchie či zavedení světského kalendáře místo dosavadního počítání let od hidžry). Také praktiky tajné policie SAVAK vyvolávaly stále větší rozhořčení obyvatel – v žalářích po celé zemi se nacházelo minimálně 2500 politických vězňů a výjimkou nebylo ani mučení. Na podzim roku 1977 propukly první studentské demonstrace, které se rozšířily následujícího roku do ulic celého Teheránu. Hlavním požadavkem opozice, vnitřně velmi heterogenní, od levicových aktivistů až po náboženské fundamentalisty, byla rezignace šáha, propuštění politických vězňů a návrat Rúholláha Chomejního z pařížského exilu. Stále větší tlak na vládu, spojený se vzrůstajícím počtem obětí pouličních protestů, vedl 16. ledna 1979 k šáhově odletu do Spojených států a příjezdem Chomejního do Teheránu 1. února 1979. Chomejní se spolu s radou šíitského duchovenstva stal de facto neomezeným vládcem země, obratně eliminoval opozici z řad levice a prosadil referendum o proklamaci islámské republiky, jejímž prvním prezidentem byl zvolen umírněný intelektuál Abú al-Hasan Baní Sadr.\n\nMezi státní mocí reprezentovanou Baní Sadrem a fundamentalisty se však postupem doby množily incidenty a v červnu 1981 dal Chomejní příkaz k Sadrově zatčení – tomu se ale podařilo uniknout do Francie. Na tuto událost navázaly popravy prezidentových přívrženců. Za nástupce Baní Sadra byl zvolen do čela státu Muhammad Alí Radžáí, který byl takřka okamžitě zabit při pumovém atentátu. Dne 2. října 1981 došlo k nové volbě prezidenta a tentokrát se jím stal loajální Chomejního žák Alí Chameneí, který byl v podstatě loutkovým prezidentem, protože skutečnou mocí disponoval ájatolláh Chomejní. Průběh osmdesátých let jasně ukázal odklon od dřívější šáhovy světské prozápadní politiky. Oficiální íránskou ideologií se stal šíitský islám fundamentalistického charakteru. Důkazem toho byl například návrat k nerovnoprávnému postavení žen, tedy stavu před rokem 1963. Konstantou zahraniční politiky Íránu bylo nepřátelství vůči Spojeným státům (viz Americká rukojmí v Íránu) a vedle toho došlo ke značnému ochlazení vztahů se sousedními sunnitskými zeměmi, což vyvrcholilo irácko-íránskou válkou.\n\nNastolený konzervativní směr íránské politiky pokračuje do současnosti. Írán je Spojenými státy obviňován z podpory mezinárodního terorismu a extremistických hnutí.\n\n\n"}
{"id": "322896", "url": "https://cs.wikipedia.org/wiki?curid=322896", "title": "Dohody z Camp Davidu", "text": "Dohody z Camp Davidu\n\nDohody z Camp Davidu (anglicky: \"Camp David Accords\") byla série mírových smluv mezi Izraelem a Egyptem, které 17. září 1978, po dvanáctidenním vyjednávání v městě Camp David (Maryland, USA), podepsali egyptský prezident Anvar as-Sádát a izraelský premiér Menachem Begin. Dohody sestávaly ze dvou smluv, které byly podepsány v Bílém domě za účasti prezidenta Jimmy Cartera. Jednání se též účastnili američtí poradci Zbigniew Brzezinski a Henry Kissinger, který Sádáta ohledně perspektivy mírové smlouvy poprvé kontaktoval již v roce 1977.\n\nDohody z Camp David vedly bezprostředně k egyptsko-izraelské mírové smlouvě.\n\n"}
{"id": "322897", "url": "https://cs.wikipedia.org/wiki?curid=322897", "title": "The Sallyangie", "text": "The Sallyangie\n\nThe Sallyangie bylo anglické folkové duo hrající na konci 60. let 20. století. Jeho členy byli sourozenci Mike a Sally Oldfieldovi. V roce 1969 vydali svou jedinou LP desku \"Children of the Sun\" a následně se rozpadli. Oba členové se poté vydali na sólovou dráhu a vydali mnoho alb.\n\nNázev The Sallyangie vznikl spojením křestního jména Sally Oldfieldové a „Angie“, názvu instrumentální kytarové skladby od Daveyho Grahama.\n\n\n"}
{"id": "322900", "url": "https://cs.wikipedia.org/wiki?curid=322900", "title": "Šerm na Letních olympijských hrách 2000", "text": "Šerm na Letních olympijských hrách 2000\n\nŠerm na Letních olympijských hrách 2000 rozdělil deset sad medailí, po třech zlatých získaly Rusko a Itálie. Soutěže se od 16. do 24. září konaly v Sydney Exhibition Centre v Darling Harbouru.\n\nSoutěže probíhaly vyřazovacím způsobem - v „pavouku“ pro 64 šermířů a šermířek v individuálních soutěžích a pro 16 družstev v týmových.\n\nSenzací soutěží se stal výpadek Sergije Golubyckého z Ukrajiny, který vyhrál od olympiády v Atlantě všechna tři mistrovství světa. Ve čtvrtfinále v Sydney ho ale porazil Korejec Kim Young-ho jasným výsledkem 15:5. Jediný Golubyckyj přitom nedostal od Kima sebemenší šanci - další tři zápasy vyhrál Kim 15:14 (včetně finále) a zbylý pátý 15:13.\n\nV týmové soutěži se zopakovalo složení finále mistrovství světa 1999. Francie prohrávala 34:37 před duelem poslední dvojice, kterou tvořili Wang Chaj-pin a Jean-Noël Ferrari. Nervózní Wang, potrestaný jedním bodem i za protesty u rozhodčího, náskok ztratil a za stavu 44:44 rozhodoval jediný zásah, který si připsal Ferrari.\n\nRuský kordista Pavel Kolobkov získal svou pátou olympijskou medaili, ale teprve první zlatou. Finále družstev kordistů mezi Itálií a Francií bylo strhujícím dramatem. Před poslední dvojicí Alfredo Rota - Hugues Obry byl stav 38:36 pro Francii. Rota zaznamenal rychlé dva body a pak vyčkával na útok soupeře, který ale nepřišel. Čas doběhl a v prodloužení na jediný rozhodující zásah Rota vybojoval zlato. Jeho týmový kolega Angelo Mazzoni startoval v 39 letech na svých šestých olympijských hrách a získal svou třetí medaili. Zlato z předchozí olympiády v Atlantě obhájil ještě Maurizio Randazzo.\n\nV soutěžích fleretistek vládly Italky, obsadily první, třetí a šesté místo. Jejich družstvo získalo třetí olympijské zlato v řadě, ve všech případech byla jeho členkou Giovanna Trilliniová.\n\nČeská republika neměla v šermířských soutěžích zastoupení.\n\npozn.: Šermíř/ka s hvězdičkou jako náhradník do soubojů družstev nezasáhl a nebyla mu udělana olympijská medaile.\n\n"}
{"id": "322903", "url": "https://cs.wikipedia.org/wiki?curid=322903", "title": "Mladinka", "text": "Mladinka\n\nMladinka (dříve \"Škodováček\") je dětský folklorní taneční a hudební soubor a zájmový klub působící v Plzni. Založen byl v roce 1986. Je tvořen asi 50 dětmi ve věku 5–18 let a jeho členové často poté pokračují v řadách lidového souboru Mladina, jemuž Mladinka slouží k výchově tanečníků a hudebníků. Repertoár vychází z lidových tradic jižních a západních Čech.\n\nSoubor se opakovaně účastní mnoha národních i mezinárodních festivalů. V letech 1989 a 1992 se účastnil národního kola přehlídky dětských souborů v Kroměříži, v letech 1991, 1995 a 2003 vystupoval na Strážnickém festivalu. V roce 2007 se účastnil mezinárodního folklorního festivalu Kunovské léto, kde v soutěži choreografií získal ocenění za příkladnou souhru hudební a taneční složky a za přesvědčivou pozvánku, dále se účastní například festivalu Česká náves (2007). V roce 1994 se účastnil mezinárodního festivalu v Německu, roku 1996 v Turecku, roku 1998 v USA a v letech 2004 a 2006 na Mezinárodním dudáckém festivalu (MDF) ve Strakonicích.\n\n"}
{"id": "322906", "url": "https://cs.wikipedia.org/wiki?curid=322906", "title": "Evžen Sokolovský", "text": "Evžen Sokolovský\n\nEvžen Sokolovský (8. srpna 1925 Příbram – 14. června 1998 Praha) byl český divadelní a televizní režisér i divadelní pedagog.\n\nZačínal jako nadějný progresivní divadelní režisér a skončil jako jeden z nejkonformnějších prorežimních normalizačních televizních tvůrců. Jako divadelní pedagog působil na brněnské JAMU a později i na pražské DAMU. Zde vychoval řadu mladých talentovaných a nadějných režisérů.\n\nNa konzervatoři v Brně vystudoval v letech 1943–1947 obor Herectví. S režií začal již jako student v brněnském divadelním souboru \"Křesadlo\" (1945–1947). V roce 1947 byl angažován do Horáckého divadla, odkud v roce 1954 přešel do pražského Divadla S. K. Neumanna, kde působil další dva roky. V letech 1956 až 1959 působil v kladenském divadle. V období 1959–1967 působil jako režisér v Mahenově činohře Státního divadla Brno. Od roku 1961 byl současně vedoucím satirické scény Večerní Brno (do roku 1967). V letech 1967–1969 byl režisérem pražského Národního divadla, od roku 1969 byl angažován jako režisér v Divadle E. F. Buriana a od roku 1976 byl režisérem Československé televize.\n\nJe pohřben v rodné Příbrami na Městském hřbitově „na Panské louce“.\n\n\n\n\n\n"}
{"id": "322907", "url": "https://cs.wikipedia.org/wiki?curid=322907", "title": "Pavel Složil", "text": "Pavel Složil\n\nPavel Složil (* 29. prosince 1955 Opava, Československo) je bývalý československý profesionální tenista a tenisový trenér, který svých nejlepších sportovních úspěchů dosáhl ve čtyřhře.\n\nNa klubové úrovni byl hráčem Slavie Praha IPS. Jako reprezentant se v letech 1974–1975 společně s Tomášem Šmídem zasloužil o dvojnásobný zisk ČSSR v soutěži Galeova poháru. V roce 1980 byl členem vítězného týmu v Davis Cupu, ve finálovém zápase se na kurt nedostal.\nRoku 1978 zvítězil na French Open ve smíšené čtyřhře spolu s Renátou Tomanovou. V roce 1979 se probojoval ve dvouhře do finále turnaje ATP v Kitzbühlu (Rakousko), v roce 1981 zvítězil na turnaji v Nancy (Francie) a v roce 1985 v Kitzbühlu. Následovaly úspěchy ve čtyřhře, kdy za svou kariéru dokázal zvítězit na 31 turnajích ATP (čtyřhra) a na dalších 30 turnajích vypadl se svým partnerem až ve finále (včetně finálové účasti na French Open v roce 1984). Na žebříčku ATP pro čtyřhru byl nejlépe postaven v roce 1985 na 4. místě, ve dvouhře pak v roce 1984 na 35. místě. V letech 1978–1986 byl také členem daviscupového týmu, s bilancí zápasů \"7–2\" (vítězství-prohry) ve čtyřhře a \"4–2\" ve dvouhře. Je členem československého vítězného týmu Davis Cupu z roku 1980.\n\nPo skončení aktivní kariéry se věnoval trénování. Mezi jeho svěřenkyně patřily např. Steffi Grafová, Jennifer Capriatiová, Magdalena Malejevová nebo Anna Kurnikovová.\n\nOd roku 2004 je tenisovým ředitelem v soukromém \"World Tennis Clubu\" ve floridském Naples.\n\n"}
{"id": "322911", "url": "https://cs.wikipedia.org/wiki?curid=322911", "title": "Anglické regiony", "text": "Anglické regiony\n\nRegiony představují v současnosti nejvyšší úroveň samosprávních celků Anglie. Pouze v čele Londýna stojí přímo volené zastupitelstvo.\n\nV druhé polovině prvního milénia došlo k rozdělení Anglie na jednotlivá království (Kent, Sussex, Wessex, Essex, East Anglia, Mercia a Northumbria) zhruba odpovídalo současnému členění na regiony. V době protektorátu Olivera Cromwella byla Anglie spravována podobným regionálním způsobem.\n\nRozdělením Anglie na administrativní části bylo zvažováno krátce před první světovou válkou. Roku 1912 prošel parlamentem zákon, který měl ustanovit parlament v Irsku a součástí rozpravy byla i úvaha o podobné strukturalizaci Velké Británie. V polovině téhož roku Winston Churchill představil svou vizi o vytvoření 10 až 12 regionálních parlamentů v rámci Velké Británie. Ačkoli k jejich ustavení nedošlo, myšlenka o regionálním členění Anglie byla přijata.\n\nV dubnu 1994 vláda Johna Majora zřídila deset vládních regionálních úřadů pro Anglii. Různé vládní kanceláře existovaly v regionech již před rokem 1994, ale jejich vznik byl spíše nahodilý. Na počátku tyto úřady prováděly činnosti spadající do pravomocí Ministerstva obchodu a průmyslu, Ministerstva zaměstnanosti, Ministerstva dopravy a Ministerstvy životního prostředí. Podpis Maastrichtské smlouvy podpořil vytyčení hranic regionů a volby členů Výboru regionů.\n\nPo volbách v roce 1997 vláda zřídila Regionální rozvojové agentury. Anglické regiony také nahradily původní regiony pro statistické účely. Původně ustavený region Merseyside byl roku 1998 zrušen jako samostatný region a jeho oblast začleněna do Severozápadní Anglie.\n\n\nV roce 1998 byla v regionech vytvořena zastupitelstva. Pravomoci zastupitelstev jsou omezena a mimo Londýn jejich členové nejsou voleni v přímých volbách. Správní funkce regionů vycházejí z agend, které jim předaly jednotlivá ministerstva, nebo se jedná o převzetí agend zrušených nižších úrovní samosprávy.\n\nV každém regionu existuje vládní úřad (se zodpovědností za rozvoj průmyslu, zaměstnanosti, zemědělství, dopravu a životní prostředí) a přidružená regionální rozvojová agentura. Vzhledem k tomu, že členové regionálních zastupitelstev nejsou, mimo Londýn, voleni přímo, jsou nominováni radami samosprávných celků nižší úrovně a 30% reprezentuje místní investory.\n\nOd roku 1999 jsou regiony volebními obvody do Evropského parlamentu a oblastí pro statistické účely 1. úrovně v systému NUTS. Od 1. července 2006 existuje 10 Zdravotnických úřadů strategického rozvoje, které korespondují s obvody regionů s výjimkou Jihovýchodní Anglie, která je rozdělena na dvě části.\n\nStruktura místní samosprávy Anglie není jednotná. Každý region je tak rozdělen na řadu správních celků různé úrovně. Londýn je rozčleněn na londýnské městské obvody, zatímco ostatní regiony se dělí na metropolitní hrabství, nemetropolitní hrabství a Unitary authority. Hrabství jsou dále členěna na distrikty a některé oblasti i na obce.\n\n"}
{"id": "322913", "url": "https://cs.wikipedia.org/wiki?curid=322913", "title": "Anglická metropolitní hrabství", "text": "Anglická metropolitní hrabství\n\nMetropolitní hrabství (\"metropolitan county\") představují spolu s nemetropolitními hrabstvími jeden ze čtyř stupňů správního členění Anglie. Vzhledem k různým historickým souvislostem a vývoji legislativy existuje několik typů administrativních celků na této úrovni.\n\nSoučasný systém metropolitních a nemetropolitních hrabství vešel v platnost 1. dubna 1974 a nahradil původní administrativní hrabství, která byla zrušena. Velký Londýn vznikl roku 1965 na základě jiné legislativy.\n\nTato hrabství byla založena jako dvoustupňový systém samosprávy. Jednotlivé agendy byly rozděleny mezi rady hrabství a rady jednotlivých distriktů. Metropolitní distrikty měly větší pravomoci (např. vzdělání a sociální služby) než distrikty nemetropolitní. Metropolitní hrabství měly být orgánem strategického rozvoje pro veřejnou dopravu, záchrannou službu, civilní ochranu, hospodaření s odpadem a strategický rozvoj jednotlivých měst.\n\nRady těchto hrabství byly roku 1986 zrušeny. Tato hrabství se stále používají pro některé administrativní nebo statistické účely a stále existují jako ceremoniální hrabství. Většina pravomocí těchto hrabství byla převedena na jejich distrikty, která tak nyní existují jako celky zvané Unitary authority. Správa některých služeb například záchranné služby, požární ochrany, civilní obrany a veřejné dopravy je ale stále zajišťována jednotlivými radami distriktů společně na úrovni oblasti hrabství.\n\nV současnosti existuje 6 metropolitních hrabství (viz tabulka). Počet obyvatel těchto hrabství je v rozsahu 1,2 až 2,8 milionu. Hustota obydlení hrabství je v rozsahu 800 (South Yorkshire) až do 2 800 (West Midlands) obyvatel na km². Jednotlivé distrikty mají od 500 (Doncaster) až do 4 000 (Liverpool) obyvatel na km². V současnosti obyvatelé metropolitních hrabství tvoří asi 22% obyvatel Anglie.\n\nSoučasná metropolitní hrabství a jejich distrikty:\n"}
{"id": "322916", "url": "https://cs.wikipedia.org/wiki?curid=322916", "title": "Distrikty v Anglii", "text": "Distrikty v Anglii\n\nAnglické distrikty jsou v Anglii úrovní místní správy. Jejich struktura není jednotná a existují čtyři typy – distrikty, města, královské distrikty a \"sui generis\". Tato různorodost ale nemá vliv na jejich status.\n\nPrvní správní distrikty vznikly roku 1894 kdy byly vytvořeny městské a venkovské distrikty jako podřízené celky administrativních hrabství (vytvořených roku 1889). Dalších 28 metropolitních distriktů vzniklo roku 1899 jako části hrabství Londýn.\n\nZměna původní struktury začala roku 1965 kdy vznikl správní celek Velký Londýn, který byl rozdělen na 32 městských obvodů. Tyto obvody jsou nejstaršími stále činnými distrikty.\n\nRoku 1974 byly vytvořeny v ostatních částech Anglie mimo Londýn metropolitní a nemetropolitní hrabství a ty byly rozděleny na metropolitní a nemetropolitní distrikty.\n\nV 90. letech 20. století vznikl další typ distriktů, označovaný novým anglickým termínem unitary authority, které kombinují funkce hrabství a distriktů.\n\nV současnosti existuje 36 metropolitních distriktů, 32 londýnských městských obvodů a 284 nemetropolitních distriktů (pokud do nich zahrneme i Isle of Wight). Isles of Scilly a londýnská City jsou označovány jako \"siu generis\".\n\nMetropolitní distrikty jsou částmi metropolitních hrabství. Jsou svým charakterem podobné statutárním městům, protože rady metropolitních hrabství byly zrušeny roku 1986. Větší část agendy, kterou zajišťovaly rady hrabství, byly předány distriktům, ale některé z nich jsou dále zajišťovány společnými výbory a organizacemi v hranicích hrabství. Počet obyvatel distriktů je typicky mezi 174 000 až 1,1 milionu.\n\nNemetropolitní distrikty (někdy označované i \"shire districts\") tvoří druhou úroveň samosprávy a s radou hrabství se dělí o pravomoci v rámci svého území. Počet obyvatel distriktů je mezi 25 000 až 200 000.\n\nTam, kde je uplatněn tento dvouúrovňový model, patří do pravomocí rad hrabství správa některých místních agend například vzdělání, sociální služby a doprava, zatímco rady distriktů zajišťují například hospodaření s odpadem, místní plánování a bytovou výstavbu.\n\nJejich počet se v průběhu doby měnil. Z původních 296, po sloučení některých z nich v roce 1996, existuje v současnosti 284.\n\nSprávní celky označované neoficiálně jako \"unitary authority\" vykonávají jak správní funkce distriktů, tak i nemetropolitních hrabství.\n\nVětšinou zahrnují oblast velkých měst a tak je tento jednoúrovňový systém považován za efektivnější. V některých malých hrabstvích (například Rutland nebo Herefordshire) je rada hrabství jediným stupněm samosprávy, protože jejich součástí je jen jeden distrikt. Výjimkou je Berkshire, které je nemetropolitním hrabstvím bez rady hrabství skládající se s několika samostatných správních celků.\n\nLondýnské městské obvody jsou částmi správního celku Velkého Londýna. Byly vytvořeny roku 1965. V letech 1965 až 1986 byly součásti dvoustupňové samosprávní struktury a agendy samosprávy byly rozděleny mezi rady obvodů a Greater London Council. Když byl tento orgán samosprávy roku 1986 zrušen staly se rady obvodů fakticky jediným vykonavatelem samosprávy (podobně jako statutární města).\n\nRoku 2000 Byl vytvořen správní orgán v rámci celého území Velkého Londýna Greater London Authority a byla tak obnovena dvoustupňová správní struktura a městské obvody mají podobnou pozici jako distrikty.\n"}
{"id": "322917", "url": "https://cs.wikipedia.org/wiki?curid=322917", "title": "Anglické metropolitní distrikty", "text": "Anglické metropolitní distrikty\n\nMetropolitní distrikty jsou jednou z úrovní anglické samosprávy, zahrnující oblasti v metropolitních hrabstvích. Byly vytvořeny zákonem o místní samosprávě z roku 1972 a jejich platnost se datuje od 1. dubna 1974. Pokrývají šest největších městských aglomerací mimo Londýn. Tyto distrikty nahradily původní distrikty hrabství, municipální, městské a venkovské distrikty.\n\nPůvodně byly součástí dvoustupňové struktury samosprávy a mezi radami distriktů a nadřízených metropolitních hrabství existovalo rozdělení pravomocí nad správou jednotlivých oblastí veřejného života. Od roku 1986 kdy byly zrušeny rady nadřazených metropolitních hrabství, jsou tyto distrikty samostatnými správními celky. Některé činnosti byly přeneseny na rady jednotlivých distriktů, zatímco jiné, i když patří do jejich pravomocí, jsou zabezpečovány společnými organizacemi na území hrabství.\n\nSoučasné (36) metropolitní distrikty:\n\nV oblasti Londýna existovalo 28 metropolitních distriktů v letech 1900 až 1965. Byly součástí hrabství Londýn. Roku 1965 bylo toto hrabství zrušeno a byl vytvořen mnohem větší správní celek Velký Londýn, který byl rozdělen na 32 městských obvody, které v současnosti tvoří jednu úroveň dvoustupňové struktury místní samosprávy v oblasti Londýna (obdoba původního postavení metropolitních distriktů do zrušení rad hrabství).\n"}
{"id": "322918", "url": "https://cs.wikipedia.org/wiki?curid=322918", "title": "Anglické nemetropolitní distrikty", "text": "Anglické nemetropolitní distrikty\n\nNemetropolitní distrikty jsou jednou z úrovní anglické samosprávy, zahrnující oblasti v nemetropolitních hrabstvích (mimo Velký Londýn a oblast metropolitních hrabství). Od 1. dubna 1974 vzniklo 296 těchto distriktů.\n\nV 90. letech 20. století byla vytvořena některá nemetropolitní hrabství, která mají rovněž status nemetropolitních distriktů. Dalším případem jsou distrikty v hrabství Berkshire, které jsou nemetropolitními distrikty a zároveň i samostatné správní celky (protože rada hrabství Berkshire byla zrušena). V současné době po různých úpravách a spojeních existuje 284 nemetropolitních distriktů.\n\nSprávní orgány nemetropolitních hrabství a distriktů mají rozdělené pravomoci s ohledem na efektivitu řízení dané agendy. Rady distriktů jsou zodpovědné za místní plánování, stavební dozor, místní komunikace, bytovou výstavbu, životní prostředí, trhy, sběr a třídění odpadu, údržbu hřbitovů a krematorií, parky, volný čas a turistiku. Rady hrabství řídí činnosti na větším území většinou finančně náročnější jako jsou vzdělání, sociální služby, knihovny, hlavní dopravní tahy, veřejnou dopravu, policejní a požární ochranu a strategické plánování.\n\nSeznam nemetropolitních hrabství a distriktů, mimo statutárních měst a distriktů hrabství Berkshire (nemá radu hrabství) a Herefordshire, Isle of Wight a Rutland, která nejsou rozdělena na distrikty.\n"}
{"id": "322919", "url": "https://cs.wikipedia.org/wiki?curid=322919", "title": "Unitary authority", "text": "Unitary authority\n\nUnitary authority jsou v Anglii typem samostatného správního obvodu, který obvykle plní funkce hrabství i distriktů. Typicky zahrnuje oblast měst a jejich okolí, která jsou dostatečně velká, aby mohla zajišťovat agendy, které v jiných oblastech patří do správy hrabství. Rada těchto celků je většinou v hranicích obvodu jediným správním orgánem (jednoúrovňový systém samosprávy).\n\nPodobně fungují \"unitary authorities\" na Novém Zélandu, kdežto v Severním Irsku, Skotsku a Walesu je od roku 1996 celá samospráva jednostupňová.\n\nRoku 1889, kdy byly zřízeny rady hrabství, byly vytvořeny i městská hrabství (\"county borough\"), nezávislá na správních orgánech hrabství, k nimž předtím náležela. Většinou se jednalo o oblasti velkých měst. Roku 1974 byly tyto jednotky zrušeny a byl ustanoven dvoustupňový systém samosprávy.\n\nV 90. letech 20. století se ukázalo, že dvouúrovňový systém samosprávy je v některých oblastech komplikovaný a neefektivní. Mnoho rad velkých správních celků získalo zpět pravomoci, které měly před rokem 1974. Pro tyto samostatné jednotky se začal používat pojem \"unitary authority\". I když vzniklo mnoho těchto celků a tato tendence je rozšiřována do dalších oblastí, je v Anglii převažujícím stavem dvoustupňový systém samosprávy.\n\nAčkoli jsou tyto správní obvody nezávislé na nadřízeném správním celku, nejedná se vždy pouze o jednostupňový systém správy, protože některé činnosti jsou zabezpečovány společnými orgány a institucemi. Typicky se jedná zajištění policejní a požární ochrany, hospodaření s odpadem a podpora veřejné dopravy. Navíc v hranicích některých unitary authority celků existují obce s vlastním správním orgánem.\n\nV některých anglických hrabstvích s malým počtem obyvatel jako jsou například Rutland, Herefordshire a Isle of Wight tvoří samostatný správní obvod celé hrabství. \n\nLondýnské městské obvody a londýnská City jsou také považovány za typ těchto celků, ačkoli působí v dvouúrovňovém správním systému Velkého Londýna. Isles of Scilly má speciální radu která je označována jako samostatný správní obvod \"sui generis\".\n"}
{"id": "322920", "url": "https://cs.wikipedia.org/wiki?curid=322920", "title": "Anglické obce", "text": "Anglické obce\n\nObce (obecně města a vesnice) jsou v Anglii důležitou nejnižší jednotkou místní samosprávy působící v rámci nadřízených hrabství a distriktů. V Anglii se tyto celky označují termínem, jenž lze doslovně přeložit jako občanská farnost (\"civil parish\").\n\nRozdělení na obce je v Anglii velice starobylé. Jako \"občanské farnosti\" se označují z důvodu, že jsou odvozeny z nejnižších územních jednotek Anglikánské církve, jimiž jsou farnosti. Původně se totiž jednalo jen o církevní jednotky, ale později se z nich staly světské územně správní celky.\n\nPodle zákona z roku 1555 byly obce zodpovědné za údržbu cest. Každý dospělý obyvatel obce byl povinen odpracovat čtyři (a později šest) dny v roce na údržbě cest včetně poskytnutí vlastních nástrojů, povozů a koní. Do zrušení klášterů v polovině 16. století se jejich mnichové starali o místní chudinu. V roce 1572 dostaly magistráty právo \"dohlížet na chudé\" a zavést daň na jejich podporu. Tento systém byl formalizován zákonem z roku 1601. \n\nObce byly řízeny radními (\"vestries\"), kteří se jednou ročně scházeli, aby jmenovali úředníky. Většina těchto shromáždění byla přístupná pro všechny obyvatele obce, ale v některých byla tato jednání přístupná pouze pro zvolené zástupce. Tyto obce byly zpravidla totožné s církevními farnostmi. Zákon z roku 1866 korigoval hranice obcí tak, aby území jednotlivých obcí nezasahovalo do více hrabství. \n\nObce v moderním pojetí byly ustanoveny zákonem z roku 1894, který zrušil původní rady a ustanovil pro obce s více než 300 voliči obecní radu (\"parish council\") jejíž členové byli voleni. Tyto obce byly seskupeny do vesnických distriktů (\"rural district\"). Městské obce i nadále existovaly a byly zpravidla totožné s městskými (a později obecními distrikty), v nichž se nacházely. Velké městské aglomerace, původně tvořené více obcemi byly většinou posléze sloučeny do jednoho města. V městských obcích žádné obecní rady neexistovaly a jejich jedinou funkcí bylo volit sociálního ochránce chudých. Po zrušení chudinského zákona roku 1930 existovaly městské obce již jen formálně. V roce 1965 byly nejnižšími správními celky v Londýně ustanoveny městské obvody.\n\nZákon o místní samosprávě z roku 1972 (platnost od roku 1974) ponechal obecní rady ve venkovských oblastech a menších městech, ale zrušil je ve velkých městech. Tento zákon také zavedl možnost vytvoření samostatných obcí (ve smyslu obecní samosprávy) ve všech distriktech s výjimkou londýnských městských obvodů. Například na části území Oxfordu, jenž byl v roce 1974 jednotným správním celkem, nyní existují čtyři obce s vlastní obecní radou.\n\nObce představují územně různorodé oblasti od obce se 100 obyvateli až do některých městských oblastí s desítkami tisíc obyvatel. V některých oblastech tvoří jednu správní jednotku, obec, několik malých vesnic.\n\nKaždá obec pořádá schůze pro všechny voliče obce. Většinou se toto jednání koná jednou ročně. Obec může mít radu obce (\"parish council\"), která zajišťuje agendy vyplývající z jejich statutu.\n\nPokud má obec méně než 200 voličů je obvyklé, že nemá obecní radu a pořádá pouze schůzi voličů, jako příklad přímé demokracie. Existuje i možnost, že několik jednotlivých malých obcí má jednu společnou radu nebo dokonce společnou schůzi voličů. \n\nV Anglii existuje 8 700 obecních a městských rad a asi 1 500 obcí realizuje pouze schůzi voličů. Od roku 1997 vzniklo asi 100 nových obcí, v některých případech rozdělením původních obcí, ale především nově vznikly obce (jako správní obvody) v místech kde správu dříve zajišťovaly rady distriktů.\n\nTypické příklady agend v pravomoci obecních rad:\n\n\nObecní rady se skládají z dobrovolníků volených na čtyři roky a jen zřídka se jedná o placenou funkci. Počet radních v jednotlivých radách je různý. Většina radních je volená v rámci celého obvodu obce, ale některé lidnatější obce jsou rozděleny na jednotlivé volební obvody. \n\nVolby do obecních rad se konají, pouze pokud je počet kandidátů větší než požadovaný počet radních. Pro venkovské obce je typické, že počet kandidátů je menší než má mít rada členů. V takovém případě jsou další členové rady kooptování radou.\n"}
{"id": "322922", "url": "https://cs.wikipedia.org/wiki?curid=322922", "title": "Minice", "text": "Minice\n\nNázev Minice má více sídel:\n"}
{"id": "322924", "url": "https://cs.wikipedia.org/wiki?curid=322924", "title": "Wright Flyer", "text": "Wright Flyer\n\nWright Flyer bylo první motorové, vlastnoručně postavené letadlo. V roce 1903 bratři Wrightové využili při stavbě tohoto stroje koncepce svého kluzáku Wright Glider z roku 1899. K řízení zvolili zakřižování křídel a jako pohonnou jednotku použili vlastní malý lehký motor o výkonu pouhých 9 kW. Za větrného počasí 17. prosince 1903 se poprvé vznesl na 12 sekund, aby urazil vzdálenost 36,5 metru na Kill Devil Hillu v Kitty Hawk ve státě Severní Karolína.\n\nNa místě prvního letu dnes stojí Národní památník bratří Wrightů.\n\n\n"}
{"id": "322925", "url": "https://cs.wikipedia.org/wiki?curid=322925", "title": "Právo na práci", "text": "Právo na práci\n\nPrávo na práci je jedno ze základních lidských práv obsažených v lidskoprávních dokumentech vydaných na globální úrovni (např. v Mezinárodním paktu o hospodářských, sociálních a kulturních právech z roku 1966), na regionální úrovni (např. Listina základních práv Evropské unie) i na národní úrovni (Listina základních práv a svobod ČR). Řadí se mezi hospodářská, sociální a kulturní práva.\n\nNejčastější dělení lidských práv zahrnuje kategorie občanských, politických, hospodářských, kulturních a sociálních práv. Hovoří se o nedílnosti všech těchto lidských práv a potřebě je vidět v celku. Pro důstojný lidský život jsou stejně důležité všechny kategorie lidských práv. Je ale faktem, že jsou sociální práva někdy považována za práva nižší kategorie. Sociální práva vyžadují na rozdíl od občanských a politických vyšší stupeň aktivity (např. další vymezující právní předpisy) a více hmotných nákladů. Neplnění závazků státu, které vyplývají ze sociálních práv vůči fyzickým osobám, může v individuálních případech porušit jejich subjektivní práva. Soudy taky v porušení sociálního práva vidí i porušení některého širšího osobnostního základního práva, např. práva na lidskou důstojnost (z ní jsou přece odvozena i sociální práva). Vymahatelnost sociálních práv potvrzuje i Evropský soud pro lidská práva, který konstatoval: „Neexistuje nepřekročitelná hranice oddělující sféru sociálních práv od sféry, kterou pokrývá Úmluva“.\n\nMorální východisko lidských práv spočívá v morálním závazku uznat všechny ostatní jako subjekty rovných práv. Důvodem je morální úcta k individuálnímu sebeurčení každé osoby (rozhodovat o sobě a svém životě, najít a uskutečňovat koncepty vlastního života). Jejich základem je ve všech dokumentech uváděná lidská důstojnost. Její respektování se projevuje právě v tom, že se každý člověk ctí jako subjekt svobodného sebeurčení a svobodného spolurozhodování. Proto se hovoří o lidských právech jako o právech na svobodu. Je zajímavou otázkou, zda kromě lidských práv, která mají přímo v názvu právo na určitou svobodu, je možno uvažovat i o sociálních právech (např. o právu na práci) jako o právech na svobodu. Odpovědí může být ano, protože toto právo chrání před jednostrannými závislostmi a z toho plynoucí nesvobodou.\n\nListina základních práv EU řadí právo na práci do kapitoly IV. Solidarita. Můžeme zde číst o právu pracovníků na informace a konzultace v rámci podniku (čl. 27), právu na zprostředkování práce (bezplatný přístup k zprostředkovacím službám pracovních ̇úřadů, čl. 29), o ochraně v případě neoprávněného propuštění ze zaměstnání (čl. 30), o právu na spravedlivé a uspokojivé pracovní podmínky (respektující jeho zdraví, bezpečnost a právě výše zmíněnou důstojnost; zahrnující právo na vymezení maximální délky pracovní doby, na každodenní přestávky, každoroční dovolenou, čl. 31), o právu na rodinný a profesní život (souvisí s ochranou rodiny i po právní, ekonomické a sociální stránce, se snahou dát do souladu rodinný a profesní život, a proto obsahuje i ochranu proti propuštění z důvodu mateřství a zajišťuje rodičovskou dovolenou, čl. 33), o právu na sociální zabezpečení a sociální pomoc (souvislost např. s pracovním úrazem, čl. 34).\n\nPojem práce lze v nejširším pojetí definovat jako cílevědomou lidskou činnost, která vytváří nějaké hodnoty.\n\npřiměřeném rozsahu hmotně zajišťuje; podmínky stanoví zákon.(4) Zákon může stanovit odchylnou úpravu pro cizince. Právo na zaměstnání je užším pojmem než právo na práci a má poměrně jiný význam. U práva na práci jde téměř o jakoukoli činnost, která je spojena s realizací zájmů, které mají vést k dosažení prostředků pro svou existenci. U práva na zaměstnání se jedná pouze o činnosti, u nichž k realizaci zájmů dochází výkonem závislé práce zaměstnance pro zaměstnavatele.\n\nPojmem práce se označují všechny cílevědomé činnosti za účelem uspokojení určitých potřeb. Nelze ji přitom omezovat jen na výdělečnou činnost. Nicméně v souvislosti s uvedeným tématem bude nutno ji chápat právě v omezeném smyslu, a to jako profesní, resp. výdělečnou práci v rámci vlastních schopností za odměnu, protože jen tato forma práce zajišťuje materiální zabezpečení existence. Právu na práci je možno rozumět jako subjektivnímu právu vůči soukromému zaměstnavateli nebo státu či jako ideji pro odpovídající státní politiku. Za adresáta práva na práci může být v systému tržního hospodářství (taky v ČR) považován jen stát. Nárok na zcela určité pracovní místo adresovaný privátnímu zaměstnavateli by totiž narušilo základ občanskoprávního systému, volnost při uzavírání smluv a vlastně zavádělo systém plánovaného hospodářství. Ovšem i označení státu jako adresáta individuálního nároku na konkrétní pracovní místo představuje neřešitelné problémy. Prostor jeho politického působení by se omezil na cíl plné zaměstnanosti, který by narážel minimálně na ekonomické možnosti a kritéria stability EU. Dalšími, důležitými otázkami jsou mimo jiné: o jaký objekt nároku se jedná, na který druh práce se právo vztahuje (odpovídající kvalifikaci, či jen na práci, jež zajišťuje existenci)? Z toho vše vyplývá, že adresátem práva na práci může být jen stát, že není možno chápat toto právo jako subjektivní právo a že proto spíš znamená orientační rámec pro státní politiku zaměstnanosti. Právo na práci přitom nezahrnuje jakoukoli práci, ale lidsky důstojnou práci (zde lze využít minimální standardy Mezinárodní organizace práce). To pak souvisí s kvalitou pracovního práva a s právy v práci. V širším slova smyslu lze – dle uvedené Listiny základních práv EU - právu na práci rozumět tak, že je ukotveno ve čtyřech oblastech: v politice zaměstnanosti, v pracovním právu, ochraně nezaměstnaných a ochraně před diskriminací. \n\n"}
{"id": "322930", "url": "https://cs.wikipedia.org/wiki?curid=322930", "title": "Právo na uspokojivé pracovní podmínky", "text": "Právo na uspokojivé pracovní podmínky\n\nPrávo na uspokojivé pracovní podmínky upravuje pracovní podmínky spojené s pracovním procesem a pobytem zaměstnance na pracovišti. Toto hospodářské a sociální právo je zakotveno například v článku 7 Mezinárodního paktu o hospodářských, sociálních a kulturních právech a v článku 28 Všeobecné deklarace lidských práv.\n\nČlánek 7 Mezinárodního paktu o hospodářských, sociálních a kulturních právech vymezuje právo každého člověka na spravedlivé a uspokojivé podmínky, které zajišťují zaměstnancům zejména:\n\nToto právo je upraveno na ústavní úrovni v nejobecnější rovině v čl. 28 Listiny základních práv a svobod, kde se stanovuje právo na spravedlivou odměnu za práci a na uspokojivé pracovní podmínky. Související čl. 31 Listiny základních práv a svobod dále rozvádí právo na ochranu zdraví a na zdravotní péči.\n\nNa zákonné úrovni upravuje právo na uspokojivé pracovní podmínky hlava první zákoníku práce (pracovní podmínky zaměstnanců). Zde se píše o vytváření bezpečných a příznivých pracovních podmínek. Zaměstnavatelé jsou povinni vytvářet zaměstnancům pracovní podmínky, které umožňují bezpečný výkon práce. Zejména:\nZaměstnavatel může zaměstnanci poskytnout odměnu zejména:\nZ právní úpravy vyplývá, že zaměstnavatelé mají především povinnost vytvářet podmínky, které zajistí bezpečný výkon práce. Další pravidla je možné sjednat v pracovní smlouvě, v kolektivní smlouvě či je stanovit ve vnitřním předpisu.\n"}
{"id": "322932", "url": "https://cs.wikipedia.org/wiki?curid=322932", "title": "KIO", "text": "KIO\n\nKIO (výslovnost [ˌkeiaiˈəu]; zkratka z anglického KDE Input/Output) je součást architektury prostředí KDE. Poskytuje aplikacím přístup k souborům, webovým stránkám a jiným vzdáleným objektům pomocí jediného rozhraní API. Aplikace naprogramované s orientací na KIO, například Konqueror, mohou pracovat se vzdáleně uloženými soubory naprosto stejným způsobem jako s lokálními soubory. Konqueror je díky tomu stejně tak výkonný správce souborů jako webový prohlížeč.\n\nSoučástí KIO jsou moduly zvané \"KIO slaves\" [ˌkeiaiˈəu ˈsleivs], volně přeloženo \"otroci KIO\", které podporují jednotlivé protokoly (HTTP, FTP, SMB, SSH, FISH, SVN, tar a další). Tyto moduly pak mohou využívat další aplikace KDE; díky nim lze například v textovém editoru Kate otevřít a upravovat soubor uložený na vzdáleném počítači přístupný pomocí protokolu FTP. Seznam protokolů, které operační systém aktuálně podporuje, lze nalézt např. pomocí programu Kinfocenter na stránce codice_1.\n\n"}
{"id": "322933", "url": "https://cs.wikipedia.org/wiki?curid=322933", "title": "Právo na životní úroveň", "text": "Právo na životní úroveň\n\nPrávo na životní úroveň je jedno ze sociálních lidských práv. Ukládá státu povinnost přijímat opatření, která vedou k zajištění bydlení, stravy, ošacení, pomoci ve stáří, lékařské pomoci, pomoci při nezpůsobilosti k práci, při ovdovění nebo v ostatních případech ztráty příjmu. Jde o jeden z výchozích principů práva sociálního zabezpečení. Stát pro jeho realizaci zaručuje minimální mzdu a různé typy dávek. Úzce souvisí s právem na život (čl. 6 Listiny základních práv a svobod) a hodnotami lidské důstojnosti (čl. 1 Listiny základních práv a svobod). Je celosvětově zakotveno a není vázáno na státní občanství, což znamená, že patří k základním životním podmínkám, které by pro občany i stát měly být samozřejmostí. Obsah práva na přiměřenou životní úroveň se mění v závislosti na historickém, sociálním a ekonomickém vývoji, a to jak globálním, tak i vývoji jednotlivých zemí.\n\nKonkrétní specifikace tohoto práva se nachází v řadě právních předpisů a dokumentů.\n\nČl. 25 Všeobecné deklarace lidských práv uvádí: \"Každý má právo na takovou životní úroveň, která by byla s to zajistit jeho zdraví a blahobyt i zdraví a blahobyt jeho rodiny, počítajíc v to zejména výživu, šatstvo, byt a lékařskou péči, jakož i nezbytná sociální opatření; má právo na zabezpečení v nezaměstnanosti, v nemoci, při nezpůsobilosti k práci, při ovdovění, ve stáří nebo v ostatních případech ztráty výdělečných možností, nastalé v důsledku okolností nezávislých na jeho vůli.\" Toto ustanovení Všeobecné deklarace lidských práv rozpracovává právně závazným způsobem čl. 11 Mezinárodního paktu o hospodářských, sociálních a kulturních právech: \"Státy, smluvní strany Paktu, uznávají právo každého jednotlivce na přiměřenou životní úroveň pro něj a jeho rodinu, zahrnujíce v to dostatečnou výživu, šatstvo, byt a na neustálé zlepšování životních podmínek. Smluvní státy podniknou odpovídající kroky, aby zajistily uskutečnění tohoto práva, uznávajíce pro dosažení tohoto cíle zásadní důležitost mezinárodní spolupráce, založené na svobodném souhlasu.\"\"Státy, smluvní strany Paktu, uznávajíce základní právo každého na osvobození od hladu, učiní jak jednotlivě, tak i na základě mezinárodní součinnosti taková opatření, zahrnujíc v to zvláštní programy, jichž je zapotřebí:\"\"a) ke zlepšení způsobů výroby, uchovávání a distribuce potravin plným využitím technického a vědeckého poznání, šířením znalostí o zásadách výživy a rozvíjením nebo reformováním zemědělských systémů takovým způsobem, aby se dosáhlo nejúčinnějšího rozvoje a využití přírodních zdrojů;\"\"b) k zajištění spravedlivé distribuce světových zásob potravin v poměru k potřebě, s přihlédnutím k problémům jak zemí dovážejících potraviny, tak zemí, které potraviny vyvážejí.\"Čl. 30 odst. 2 Listiny základních práv a svobod stanovuje: \"Každý, kdo je v hmotné nouzi, má právo na takovou pomoc, která je nezbytná pro zajištění základních životních podmínek.\"Evropská sociální charta uvádí v právu na sociální, právní a hospodářskou ochranu: \"S cílem zajistit nezbytné podmínky pro plný rozvoj rodiny, která je základní jednotkou společnosti, se smluvní strany zavazují podporovat ekonomickou, právní a sociální ochranu rodinného života takovými prostředky, jako jsou rodinné dávky, daňová opatření, poskytování bydlení pro rodinu, dávek novomanželům a jinými vhodnými prostředky.\"\n\nPrávo na byt - stanovuje například Evropská sociální charta, která uvádí v čl. 31, že každý má právo na bydlení a že státy mají přijímat opatření s cílem podporovat dostupnost bydlení přiměřené úrovně, předcházet a omezovat bezdomovectví s cílem jeho postupného odstranění a stanovit ceny bydlení tak, aby byly přístupné těm, kteří nemají dostatek prostředků.\n\nPrávo na bydlení můžeme chápat jako \"právo na pomoc společnosti vůči občanovi, který není schopen si sám zajistit a udržet odpovídající bydlení.\"\n\nPrávo na dostatečnou výživu - toto právo je problematické aplikovat v praxi, především s ohledem na nutnost velkých finančních výdajů státu, a státy navíc nejsou schopny v dostatečné míře uchovávat a spravedlivě distribuovat potraviny v zemích, kde výše nejnižší částky, kterou stát občanovi garantuje jako jeho měsíční příjem, je nižší, nežli běžně reálné náklady občana na zdravou stravu bez podvýživeného těla, dle aktuálně dostupných regionálních analýz odborných výživových poradců. Běžně se tato částka v České republice nazývá ,EXISTENČNÍ MINIMUM\", která je aktuálně nastavena v ČR na cca 2400,-Kč měsíčně. Úřad práce, který v ČR o výplatě této částky občanovi, který se nachází v hmotné nouzi, rozhoduje, ve svém rozhodnutí, v oznámení o zahájení a průběhu výplaty této sociální dávky zároveň oznamuje, že tato vyplácená částka je občanovi vyplacena za účelem použití peněz na živobytí, tedy na stravu a ošacení. Nutno je však podotknout, že dle odborných studií výživových poradců ČR je aktuálně k zajištění zdravé stravy bez podvýživeného těla dle dostupných informací na internetu, zapotřebí pro občana měsíční částka na výdaje s tím spojené ve výši 6500,-Kč. Dosavadní limit tzv. existenčního minima nebyl v České republice valorizován cca od roku 1991, tedy k dnešnímu dni, r. 2016 bezmála 26 let. Toto je jistě důvodem, proč v ulicích českého státu žijí, běžně jsou k vidění, zubožení lidé, mnohdy bezdomovci, žebrající o drobné na polévku, či na nocležné. Dle informace serveru novinky.cz je v roce 2016 v ČR cca 65tisíc bezdomovců. \n\nPrávo na šatstvo - toto právo je sledováno s nejnižší intenzitou.\n\nPrávo na osvobození od hladu - stát má povinnost zaručit minimální mzdu, která člověku umožní žít důstojným životem.\n\nPrávo na lékařskou péči - v zájmu tohoto práva stát přijímá opatření zahrnující kroky ke zdravému vývoji dětí (v prenatálním, perinatálním i postnatálním období), zlepšení vnějších životních podmínek a hygieny, prevenci, léčení a kontrolu epidemických chorob, chorob z povolání, vytvoření podmínek k péči o všechny nemocné občany atp. Toto právo se prolíná s mnoha dalšími zákony a ustanoveními, můžeme ho nalézt například v čl. 31 Listiny základních práv a svobod, podle které mají občané právo na bezplatnou zdravotní péči.\n\nRodina - veřejná sociální politika se zaměřuje hlavně na mateřství, rodičovství, výchovu a výživu dítěte v rodině, ochranu dětí a žen v rodině a pomoc při ztrátě živitele. Narození dítěte znamená zvýšení rodinných nákladů, ať už jde o výživu, preventivní a léčebnou péči, vzdělání nebo výchovu dítěte. Stát se proto rozhodl tuto situaci řešit podporou rodin. K tomu užívá finance ze sociálního pojištění nebo (častěji) dávky ze státního rozpočtu. Chudoba rodiny se řeší rodinnými dávkami, které jsou základní formou hmotného zabezpečení rodiny. Jejich úkolem je přispět rodině k zaplacení zvýšených nákladů spojených s výchovou dítěte a omezit tak snižování životní úrovně rodin s dětmi. Pokud rodina nedosahuje na životní minimum, nemusí platit daně, naopak má nárok na to, aby se příjem rodiny finančně vyrovnal s životním minimem (tzv. životní úlevy).\n\nNeúplná rodina - pokud je rodina neúplná, je více pravděpodobné sociální vyloučení. Důvodem je především nezaměstnatelnost jednoho rodiče - samoživitele, či v opačném případě zanedbání péče o dítě. Taková rodina od státu nedostává příspěvky určené pro úplné rodiny, a proto jsou pro ni určeny dávky v hmotné nouzi.\n\nNovomanželé - pro zajištění lepší životní úrovně novomanželů existuje možnost pořízení důstojného bydlení, které lze řešit bezúročnými půjčkami s odpisy při narození dítěte.\nZtráta živitele úmrtím - sociální událost, při které mají nejbližší členové rodiny nárok na hmotné zabezpečení, a to formou krátkodobých nebo dlouhodobých dávek, tj. členové rodiny mohou pobírat důchod vdovský, vdovecký či sirotčí, podle toho kým se po úmrtí živitele stanou. Účelem této dávky je zajistit rodině pozůstalého přiměřenou životní úroveň.\n\nVýživné - v občanském zákoníku je možné najít zmínky o životní úrovni zejména v souvislosti výživným. Jedná se o výživné v případě osobního bankrotu, výživné mezi manžely, výživné na nezaopatřené děti, vůči nimž mají vyživovací povinnost oba rodiče. Ti mají vyživovací povinnost s ohledem na to, aby byla všem zachována přiměřená životní úroveň. Pokud nejsou manželé po rozvodu schopni se na výši výživného shodnout, rozhoduje o něm soud.\n\nNaplňování sociálních práv je do značné míry otázkou politickou, která je závislá na ekonomických možnostech státu. Proto se právem na životní úroveň zabývá řada institucí, jak na národní, tak na mezinárodní úrovni. Hlavními orgány v České republice jsou Ministerstvo práce a sociálních věcí, Česká správa sociálního zabezpečení a úřady práce. Ty poskytují dávky adresně konkrétním příjemcům a tak reagují na životní situace, které jejich životní úroveň ohrožují. Pokud se v této otázce vyskytnou nějaké spory, rozhodují o nich s konečnou platností české soudy.\n\nNa mezinárodní úrovni se tímto právem zabývají: \n\n\n\n\nJednotlivé aspekty práva na životní úroveň upravuje řada právních předpisů, např.:\n\n"}
{"id": "322939", "url": "https://cs.wikipedia.org/wiki?curid=322939", "title": "Heuschrecke", "text": "Heuschrecke\n\nHeuschrecke 10 (kobylka 10) byl prototyp samohybného děla vytvořený firmou Krupp v letech 1942. Oficiální název tohoto vozidla byl: \"105 mm leichte Feldhaubitze 18/1 L/28 auf Geschützwagen III/IV\". Stroj se vyráběl v německém Magdeburku. Heusrecke 10 byl vybaven odnímatelnou věží, která mohla být použita jako bunkr nebo sundána a použita jako dalekonosné dělo.\n\nKrupp vyráběl pouze tři prototypy od roku 1942 do roku 1943, tyto modely byly označeny 582501 a 582503. Heuschrecke využíval podvozek \"Geschützwagen III/IV\", který byl vyroben pro samohybná dělo Hummel a Nashorn. Program byl zastaven po vyrobení jediného prototypu.\n\nV roce 1941 navrhla firma Krupp samohybné dělo, \"Sonderkraftfahrzeug 165/1\". Sd.Kfz. 165/1 byl vzhledově podobný Heuschrecke 10, měl otočnou věž (o 70° na každou stranu), ale nebylo možné věž sejmout a použít ji samotnou.\n\nV roce 1941 Krupp vytvořil prototyp vyzbrojený 105 mm lehkým polním dělem \"leichte Feldhaubitze\" 18/1 L/28. Toto dělo bylo postaveno na podvozku tanku Panzer IV,ovšem zkráceném o jedno pojezdové kolo.Pás o šířce 40 cm se opíral o tři kladky. Vůz byl poháněn šestiválcovým motorem Maybach HL66P s výkonem 140 kW (180 k). Přestože bylo vozidlo pohyblivé vzniklo pouze 8 exemplářů hlavně k ověření jízdních a bojových vlastností.\n\nVývoj Heuschrecke začal v roce 1942, když firma Krupp začala s novým typem samohybného děla. V roce 1943 Krupp vyrobil tři prototypy (sériová čísla: 582501 a 582503) které byly pojmenovány jako \"Heuschrecke 10\" nebo \"Heuschrecke IVb\". Heuschrecke měl být nástupcem staršího samohybného děla Wespe, které mělo skončit službu v květnu roku 1944. Dělo Wespe mělo slabší pancéřování a nesnímatelnou věž.\n\nStroj měl být nasazen v SSSR při pokusu o dobytí Moskvy. Waffenträger měl zastoupit tanky a děla ztracená v Bitvě o Voroněž, ze které maďarské jednotky utekly a zanechaly na místě veškeré své vybavení. Heuschrecke měl být použit k dvěma úkolům – měnit zbraně vozidel (proto Waffenträger) a zastupovat dělostřelectvo – to mu zajistilo rovnocennost s Panzerem IV.\n\nHeuschrecke vyrobený společností Krupp byl vzhledově velice podobný vozu od firmy Alkett/Rheinmetall-Borsig, \"105 mm leFH 18/40/2 auf Geschützwagen III/IV\", který byl hotov v březnu 1944. Konkurenční model Rheinmetall-Borsig měl celkově lepší technické parametry než Heuschrecke. Přes velmi dobré vlastnosti druhého modelu bylo rozhodnuto aby byl podvozek předělán na Rhinemetall-Borsig z Panzeru IV. Výroba měla začít v říjnu roku 1944, ale podvozek byl poté opět změněn na Geschützwagen IV.\n\nVývoj Heuschrecke byl ukončen v únoru 1943. Stalo se tak aby mohla pokračovat výroba Panzerů IV. Množství materiálu na výrobu nosičů zbraní bylo tak vysoké, že firmám jako Krupp bylo přikázáno zastavit výrobu a proto většina těchto strojů nikdy neopustila výrobní linku.\n\nNacistický generální štáb měl za to, že výroba Heuschrecke by zastavila výrobu úspěšného Panzeru IV, který byl potřeba na obranu Třetí říše proti Spojencům. Za druhé světové války byl Heuschrecke viděn jako realizovatelný generálem wehrmachtu Heinzem Guderianem, který si myslel že by tento stroj mohl dodat přizpůsobivější průběh bojů, nakonec ale Guderian souhlasil, že výroba těchto vozů nestojí za přerušení výroby Panzerů IV.\n\nVýznačným jevem na Heuschrecke byla odnímatelná věž. Zvedací jeřáb přidělán k podvozku mohl sundat věž a přendat jí do opevnění nebo volně na zem. Přestože věž nemohla střílet když byla přidělaná podvozku, vozidlo bylo velice účinné, protože se počítalo se zasazením věže do bunkru před bitvou. Vůz bez věže pak mohl fungovat jako transportér munice, zásob či osob.\n\nHeuschrecke měl tělo svařené z oceli, se svislým pancéřováním od 10 mm do 25 mm, toto zajišťovalo dobrou obranyschopnost. Velká úschovna pro munici dělala z Heuschrecke 10 skvělé vozidlo pro zásobování dalších.\n\nNa původním prototypu měl být použit dvanáctiválcový motor Maybach HL90, ale pro masovou výrobu byl vybrán taktéž dvanáctiválec Maybach HL100. Převodovka Heuschrecke poskytovala čtyři převody a zpátečku. První a druhý převod vytvářely stejnou rychlost, ale druhý měl větší točivý moment. Třetí a čtvrtý převod byly rychlejší než předchozí dva.\n\nHeuschrecke vážil 23 tun, méně než sovětské SU-122, vážící 30,9 tun, a kanadský Sexton, který vážil cca 25,8 tun. Americký M7 Priest vážil 22,97 t. Panzer IV byl také těžší o 500 kg než Heuschrecke, přestože Heuschrecke mělo jeho podvozek. Jediné německé samohybné dělo, které vážilo méně než Heuschrecke bylo Wespe (11 tun).\n\n\n"}
{"id": "322944", "url": "https://cs.wikipedia.org/wiki?curid=322944", "title": "Ulujul", "text": "Ulujul\n\nUlujul ( ) je řeka v Tomské oblasti v Rusku. Je 411 km dlouhá. Povodí má rozlohu 8450 km².\n\nProtéká jihovýchodní částí Západosibiřské roviny. Ústí zprava do Čulymu (povodí Obu).\n\nZdrojem vody jsou především sněhové srážky. Průměrný průtok vody ve vzdálenosti 70 km od ústí činí přibližně 47,2 m³/s. Zamrzá ve druhé polovině října až v první polovině listopadu a rozmrzá ve druhé polovině dubna až v první polovině května. Nejvyšších vodních stavů dosahuje od května do července.\n\nŘeka je splavná pro vodáky.\n"}
{"id": "322945", "url": "https://cs.wikipedia.org/wiki?curid=322945", "title": "Šipka", "text": "Šipka\n\nŠipka může být:\n\n\n\n"}
{"id": "322950", "url": "https://cs.wikipedia.org/wiki?curid=322950", "title": "Children of the Sun", "text": "Children of the Sun\n\nChildren of the Sun je jediné album britského folkového dua The Sallyangie. Bylo vydáno v roce 1969 (viz 1969 v hudbě). Krátce poté se duo rozpadlo a jeho členové, sourozenci Mike a Sally Oldfieldovi, se vydali na sólovou dráhu. Album bylo na CD vydáno v roce 2002 s druhým bonusovým diskem.\n\n\n\n\n"}
{"id": "322953", "url": "https://cs.wikipedia.org/wiki?curid=322953", "title": "Bitva u řeky Halys", "text": "Bitva u řeky Halys\n\nBitva u řeky Halys, známá též i jako bitva při zatmění se odehrála nedaleko řeky Halys v dnešním Turecku 28. května roku 585 př. n. l. mezi Lýdií a Médskou říší a jejich vládci Kyaxarem a Alyattem II. Tuto rozhodující bitvu jejich války, trvající již patnáct let, náhle ukončilo zatmění Slunce. Zatmění bylo považováno za zlé znamení a že si bohové přejí ukončit boj.\n\nDíky zatmění Slunce mohlo být vypočítáno přesné datum bitvy. Bitva u řeky Halys je nejstarší dějinnou událostí, u níž je datum známo s takovou přesností.\nPředpokládá se, že válka vypukla v důsledku sporů mezi oběma říšemi v oblasti Anatolie. Nicméně Hérodotos nabízí i jinou legendu. Podle něj se jacísi skytští lovci ve službách Kyaxara jednou vrátili z lovu s nepořízenou. Kyaxaros se na ně rozhněval a urazil je. Lovci proto z pomsty zastřelili králova syna a předložili jeho tělo Kyaxorovi „jako úlovek“. Lovci poté uprchli a hledali spásu v Sardách, hlavním městě Lýdie. Kyaxaros požadoval jejich vydání, ale lýdijský vládce Alyattés II. odmítl. Médové se následně poté rozhodli pro válku.\n\nPo bitvě bylo urychleně sjednáno příměří. Součástí mírové dohody byl sňatek Alyattovy  dcery Arienidy za Kyaxarova syna Astiaga. Řeka Halys měla nadále tvořit přirozenou hranici mezi oběma národy.\n\nPodle Hérodota:\n\n\"„V šestém roce se konala bitva, v níž se přihodilo, že se den proměnil v noc. Tuto proměnu dne předpověděl Tháles z Milétu Iónským, přičemž stanovil jako hranici právě tento rok, v kterém se bitva odehrála. Vida Médové a Lýdové, že se den změnil v noc, zastavili boj a oba národy dychtily po vzájemném míru.“\"\n\nPodle NASA zatmění vrcholilo nad Atlantským oceánem na 37,9° severní šířky a 46,2° západní délky, přičemž nad západní Anatolii dosáhlo ve večerních hodinách.\n"}
{"id": "322955", "url": "https://cs.wikipedia.org/wiki?curid=322955", "title": "Kostel Jména Panny Marie (Křtiny)", "text": "Kostel Jména Panny Marie (Křtiny)\n\nKostel Jména Panny Marie je barokní poutní kostel ve Křtinách, okres Blansko, vybudovaný během první poloviny 18. století podle návrhu architekta Jana Blažeje Santiniho-Aichela. Kostel spolu s přilehlou kaplí svaté Anny a bývalým proboštstvím je dominantou obce. Celý poutní areál byl roku 2008 vyhlášen národní kulturní památkou České republiky.\n\nKřtiny se nachází přibližně 14 km severovýchodně od Brna a jsou známé především mariánskými poutěmi ke kamenné gotické skulptuře Madony, která vznikla okolo roku 1340. Nicméně hromadné poutě do Křtin jsou doloženy až v 17. a 18. století, kdy zdejší poutě patřily k nejnavštěvovanějším. Již na počátku 17. století přicházelo tolik poutníků, že o velkých poutích museli vypomáhat i kněží z Brna. Například roku 1720 zde bylo zaznamenáno 41 tisíc poutníků.\n\nPrvní písemná zmínka o Křtinách se nachází v textu imunitní listiny, vydané papežem Řehořem IX. v září 1237, kde se obec vyskytuje mezi dalšími vesnicemi v majetku zábrdovických premonstrátů, kteří snad mohli být i jejich zakladateli. Již na konci 13. století se zde nacházel kostel, což dokazuje listina z Moravského diplomatáře, v níž cenedský pomocný biskup Antonín udělil odpustky návštěvníkům křtinského a zábrdovického kostela. Dodnes nedořešená je otázka existence dvou středověkých kostelů v obci. Menší kostel tzv. český, ležel přibližně na místě dnešního barokního chrámu. Severně od něj, v místech dnešní kaple sv. Anny, se nacházela větší kostelní stavba, snad patřící ženskému klášteru premonstrátek, které barokní literatura uvádí ve spojitosti se zničením kláštera husity 1423 (popř. 1424). Tento větší kostel nebyl od husitských válek až do 17. století obnovován a socha Panny Marie byla přesunuta do menšího, původně farního, kostela. V prvním desetiletí 18. století došlo k nákladným opravám starých kostelů, což dokazuje, že za opata Hájka (1695–1712) se s novou výstavbou v obci nepočítalo. Avšak jeho nástupce, opat Hugo Bartlicius (1712–1738), se rozhodl vystavět nové poutní místo a pro tento úkol získal Jana Blažeje Santiniho-Aichela. Vzhledem k tomu, že po zrušení zábrdovického kláštera císařem Josefem II. v roce 1784 zanikly zřejmě všechny písemné i plánové dokumenty týkající se Santiniho účasti na novostavbě ve Křtinách, zůstává základním pramenem stavba samotná.\n\nVýstavba podle Santiniho projektu začala roku 1718 budováním kaple sv. Anny. Provádějícím architektem byl brněnský František Benedikt Klíčník. Dokončena a vyzdobena byla roku 1733, kdy sem byla přenesena rovněž socha Panny Marie z poutního kostela, který byl v tomto roce zbořen, aby udělal místo barokní novostavbě chrámu. Ta byla započata již roku 1728, tedy pět let po smrti Santiniho, v těsné blízkosti starého kostela, takže jej z počátku částečně obestavěla a teprve po zbořený staré svatyně se mohly práce rozběhnout rychlejším tempem. Stavitelem byl František Antonín Ritz (1697–1767). Do roku 1738 byla obvodová zeď kostela dovedena pouze do výše velkých oken, za což může zřejmě technicky velmi náročné provedení základů a terasovité podnože na členitém položí. Stavba byla dokončena roku 1750. Původní projekt byl v průběhu výstavby částečně pozměněn, především byla nově připojena osová věž v průčelí a Santiniho tvarosloví štukové výzdoby bylo obměněno v duchu dekorativního cítění pozdního baroka. Autor těchto změn není znám, uvažuje se o Christianu Alexandrovi Oedtlovi (1654–1731), avšak argumenty nejsou příliš přesvědčivé. V květnu 1750 byla do chrámu přenesena socha Panny Marie a kostel byl požehnán opatem Matuškou. V následujících dvou desetiletích byl kostel nákladně zdoben za účasti předních umělců, například Jana Jiřího Etgense (1697–1757), který je autorem freskové výzdoby, mezi sochaři se objevili Antonín a Ondřej Schweigl. Kompletně dokončen a slavnostně vysvěcen byl 21. dubna 1771 prvním brněnským biskupem Matyášem Františkem Chorinským z Ledské.\n\nRoku 1884 při požáru shořely střechy kostela i dalších budov poutního areálu a původní členité vysoké mansardové střechy byly nahrazeny ve zjednodušené formě. V letech 1864–1865 byla část prelatury přestavěna na novorenesanční zámek. Menší část, dochovaná dodnes v barokní podobě, slouží jako fara. Na konci druhé světové války byl ambit poškozen leteckou pumou a kostel střelbou, tyto škody byly brzy opraveny. Mezi lety 1975 až 2009 probíhala velkorysá rekonstrukce.\n\nV rámci Programu záchrany architektonického dědictví bylo v letech 1995-2014 na opravu schodiště před kostelem čerpáno 10 500 000 Kč.\n\nPoutní areál sestává z centrálního kostela Jména Panny Marie na půdorysu řeckého kříže, orientovaného na sever, na východní straně na něj navazuje ambitové nádvoří s věžovou kaplí sv. Anny, která měla mít protějšek v nikdy nepostavené západní kapli sv. Josefa rovněž s ambitem, severně od kostela se nachází proboštství, které bylo oproti původnímu projektu provedeno jen zčásti.\n\nDůležitou roli v osnově půdorysu, která je určena geometrickými vztahy základního kružnicového schématu, hrají opsané a vepsané pentagony, které mohou odkazovat k pěti ranám Kristovým stejně jako k symbolu univerzality. Symboliku pětice doplňuje rovněž význam dalších čísel (3, 4 a 12). V jinak ryze barokní stavbě se nacházejí některé také latentní gotismy. Jde především o hustě skládané lineární profily říms, trojlisté záklenky oken a vnitřní ochozy chrámu, které navazují na typ středověkých ochozových centrál. Tvarosloví interiéru i exteriéru vychází   kompozitního řádu. V exteriéru jsou skladebné poměry pilastrů i utváření jejich detailů volnější než v interiéru chrámu. Tu jsou pilířové úseky stěn osazeny pilastrovými srostlicemi kompozitního řádu, nasazenými na vysokém soklu a vynášejícími kladí. „\"Podstatnou součástí utváření stěny je i bohatá škála arkádových a okenních otvorů, které otevírají plochy polí a utvářejí onen podivuhodný světelně transparentní charakter zdi. Na osy otvorů navazují i velká, výškově oválná okna, probírající paty kleneb. Působení dosedu klenby na korunu stěn je tím výrazně vylehčeno. Klenební plochy působí spíše jako vzhůru se vzdouvající než dosedající a tlačící směrem dolů. Kumulace světla v horní části prostoru rovněž toto optické vylehčení až odhmotnění stěn a kleneb podporuje.\"“ Skvěle zvládnutá je i krajině urbanistická situace areálu. \nSantini pravděpodobně znal turínský kostel Immacolata Concezione od Guarina Guariniho. Krajní pole hloubkové kompozice tohoto turínského chrámu, jehož půdorys stěn je veden na kružnici, inspirovala utváření půdorysu a obvodové zdi ramen křížové dispozice křtinského kostela. Na stycích jednotlivých báňových kleneb ve křtinském kostele však neužil motivu zprostředkujících valených sedel, jak je tomu v Turíně, místo toho klenební plochy do sebe narážejí se strohém ořezu, který je dán vertikální rovinou jejich styku. Tímto je u této centrály podtržena „buněčná“ prostorová skladba bez náznaku prostorového scelení či proniků kleneb. \n\n\n"}
{"id": "322958", "url": "https://cs.wikipedia.org/wiki?curid=322958", "title": "Terry Cox", "text": "Terry Cox\n\nTerence William Harvey „Terry“ Cox (* 13. března 1937 High Wycombe, Anglie) je bývalý britský bubeník. Hrál s folkrockovými skupinami jako např. Pentangle, Duffy's Nucleus nebo Humblebums. Podílel se i na \"Children of the Sun\", jediném albu folkového dua The Sallyangie. Spolupracoval i dalšími hudebníky (např. David Bowie nebo Elton John). V letech 1974 až 1982 hrál s Charlesem Aznavourem.\n\n"}
{"id": "322968", "url": "https://cs.wikipedia.org/wiki?curid=322968", "title": "Neubaufahrzeug", "text": "Neubaufahrzeug\n\nNěmecký tank Neubaufahrzeug (česky: „nové vozidlo“) byl první prototyp těžkého tanku pro Wehrmacht poté, co se Adolf Hitler ujal moci. Tento těžký a pomalý vícevěžový tank se jen těžko dal použít pro taktiku Blitzkriegu (bleskové války), a proto bylo vyrobeno jen 5 kusů. Tyto stroje byly využity zejména pro propagační účely, avšak zúčastnily se bojů v Norsku v roce 1940.\n\nNeubaufahrzeug navazoval na starší typ Großtraktor („velký traktor“). Krycí název „traktor“ byl použit, protože Versailleská smlouva zakazovala Německu výrobu obrněných vozidel. Vývoj Neubaufahrzeugu začal v roce 1933 u firmy Rheinmetall-Borsig. Firma Krupp byla pověřena konstrukcí alternativní verze věže.\n\nV roce 1934 Rheinmetall postavil dva prototypy z měkké oceli. Oba vozy byly vyzbrojeny věží s hlavním 75 mm KwK L/24 dělem a se sekundárním 37 mm Tankkanone L/45. Věž od Rheinmetallu měla druhou zbraň umístěnou nad 75 mm dělem, kdežto věž od Kruppu měla zbraně vedle sebe. Oba vozy měly dvě sekundární věže, jednu vpředu a druhou vzadu. Byly to lehce upravené věže z Panzeru I, vyzbrojené jedním kulometem. V letech 1935 až 1936 byly u Rheinmetallu dokončeny tři další prototypy s řádným pancéřováním a věžemi od firmy Krupp.\n\nOčekávalo se že tyto stroje budou dostatečné jako těžké tanky pro německou armádu, časem se však prokázalo že jsou nespolehlivé a těžko použitelné pro tuto roli. I přesto vývoj pokračoval aby německý průmysl a armáda získaly zkušenosti s výrobou a použitím těžkých tanků.\n\nI když tyto vozy nikdy nebyly masově vyráběny, sloužily jako propagační materiál nacistického Německa. Byly například vystavovány na Mezinárodní výstavě automobilů v Berlíně v roce 1939.\n\nJejich použití pro propagandu ještě vzrostlo, když Němci zaútočili na Norsko. Wehrmacht zformoval speciální tankový oddíl, který vzal opancéřované prototypy s sebou do Osla. Zde se dostaly do menších bojů se Spojenci. V blízkosti Åndalsnesu jeden z tanků uvízl v bažině a musel být zničen, později byl nahrazen prototypem z měkké oceli.\n\nNení jasné co se s tanky stalo po skončení norské kampaně, ale válku žádný nepřežil. Podle dokumentů, ukořistěných Brity po válce bylo sešrotování zbylých vozidel nařízeno v roce 1941 a provedeno roku 1942.\n\n"}
{"id": "322972", "url": "https://cs.wikipedia.org/wiki?curid=322972", "title": "Two Ships", "text": "Two Ships\n\n„Two Ships“ je první singl britského folkového dua The Sallyangie. Byl vydán na podzim 1969 (viz 1969 v hudbě).\n\n"}
{"id": "322978", "url": "https://cs.wikipedia.org/wiki?curid=322978", "title": "Child of Allah", "text": "Child of Allah\n\n„Child of Allah“ je druhý (a poslední) singl britského folkového dua The Sallyangie. Byl vydán v zimě 1972 (viz 1972 v hudbě), tedy víc jak tři roky po rozpadu skupiny. Sally Oldfieldová zařadila píseň „Child of Allah“ i na své debutové sólové album \"Waterbearer\" vydané v roce 1978.\n\n"}
{"id": "322984", "url": "https://cs.wikipedia.org/wiki?curid=322984", "title": "Chol ha-mo'ed", "text": "Chol ha-mo'ed\n\nChol ha-mo'ed ( , „polosvátek“, dosl. „všední (den svátečního) období“) je období mezi prvním a posledním dnem židovských svátků Pesach a Sukot.\n\nSváteční období poutních svátků \"Pesach\" a \"Sukot\" trvá celý týden (Pesach v diaspoře osm dní). Za skutečné sváteční dny, o nichž platí změny v liturgii a zákaz práce, je ale považován jen první den celého období (v diaspoře první dva dny) a na Pesach také poslední den, resp. dva dny. Dny v mezidobí tak mají zvláštní status – na jedné je podstatně omezen rozsah zákazu práce, na druhé straně jsou součástí celého svátečního období a vztahují se na ně některé povinnosti, které jsou platné pro celý svátek. Kvůli tomu byly označeny jako חול (\"chol\", všední den) המועד (\"ha-mo'ed\", svátku, svátečního období)\n\nNa Pesach trvá chol ha-mo'ed pět dnů (mimo Izrael čtyři) a na Sukot šest dnů (mimo Izrael pět). Práce je v těchto dnech většinou omezena, např. v Izraeli má většina obchodů a služeb během chol ha-mo'ed zavřeno úplně nebo jsou otevřeny pouze během dopoledne. Ušetřený čas je takto využíván k výletům a náboženským poutím, nejčastěji do Jeruzaléma nebo na další poutní místa Izraele (Hebron, Tiberias).\n\nNa chol ha-mo'ed platí určité změny v liturgii. Recituje se přídavná modlitba \"musaf\" a během ranní modlitby \"šacharit\" probíhá čtení z Tóry, ke kterému jsou vyvoláni čtyři lidé. Dále se recituje \"Halel\" (soubor žalmů 113–118, na Pesach se recituje jeho zkrácená varianta nazvaná \"Poloviční halel\"). Během chol ha-mo'ed neplatí nařízení ohledně truchlících, jejich smutek je přerušen a nerecitují se některé kajícné modlitby. V některých komunitách platí zvyk, že se během chol ha-mo'ed nenavazují tfilin, v některých komunitách muži tfilin navazují, ale sundavají je před modlitbou musaf.\n"}
{"id": "322989", "url": "https://cs.wikipedia.org/wiki?curid=322989", "title": "Lukostřelba na Letních olympijských hrách 2000", "text": "Lukostřelba na Letních olympijských hrách 2000\n\nLukostřelba na Letních olympijských hrách 2000 obsahovala celkem čtyři soutěže od 16. do 22. září 2000. Dějištěm byl Sydneyský mezinárodní lukostřelecký park.\n\nJižní Korea ovládla soutěže a získala tři ze čtyř zlatých medailí. Její suverenita vynikla v soutěži žen, kde Korejky obsadily první tři místa, družstvo Korejek v základním kole o 10 bodů překonalo nástřelem 1994 bodů světový rekord a další světový rekord si připsalo v součtu semifinálového a finálového kola (502 bodů z 54 šípů). Devětadvacetiletá Kim Soo-nyung doplnila svou medailovou sbírku na čtyři zlaté, jednu stříbrnou a jednu bronzovou medaili přesto, že vynechala olympijské hry v Atlantě. Korejci vyhráli i týmovou soutěž mužů. Na předpokládanou bouřlivou atmosféru se připravovali mimo jiné tak, že tři týdny před olympiádou před baseballovým zápasem v Soulu absolvovali trénink před nepřátelsky naladěným publikem.\n\nPořadatelská země se dočkala zlata v soutěži mužů, kde vyhrál nejzkušenější ze startujících australských lukostřelců Simon Fairweather (startoval na svých čtvrtých hrách a před devíti lety se stal mistrem světa). Na předchozích hrách ale neuspěl a první medaili vybojoval až před domácím publikem ve větrném finále proti Američanovi Viku Wunderlemu. Vedl po celé finále, ale poslední šíp z nervozity odložil a nakonec předvedl nejhorší ránu závodu. Přesto zvítězil o sedm bodů. Získal tak první australské olympijské zlato v lukostřelbě.\n\n"}
{"id": "322994", "url": "https://cs.wikipedia.org/wiki?curid=322994", "title": "Americká rukojmí v Íránu", "text": "Americká rukojmí v Íránu\n\nAmerická rukojmí v Íránu představují vyvrcholení krize mezi Spojenými státy a Íránem po íránské islámské revoluci v roce 1979.\n\nÍránští šíitští fundamentalisté obviňovali Spojené státy ze snahy znovunastolit v zemi světskou prozápadní monarchii a opět dosadit k moci vyhnaného šáha Muhammada Rezu Pahlavího. Dne 4. listopadu 1979 několik set rozvášněných íránských studentů obsadilo velvyslanectví USA v Teheránu, kde zajali 66 amerických rukojmích. Za jejich propuštění žádali sebekritiku Spojených států, vydání šáha do Íránu a americký závazek o nevměšování do vnitřní politiky země.\n\nŠesti Američanům se podařilo uprchnout na sousední kanadské velvyslanectví. Posléze pobývali další necelé tři měsíce v rezidenci kanadského velvyslance, než mohli 28. ledna 1980 vycestovat ze země na falešné kanadské pasy na lince do Curychu. Kvůli jejich vydání se sešel kanadský parlament na utajené schůzi, vůbec první takové od konce 2. světové války. O záchraně šesti uprchlíků pojednává americký film z roku 2012 \"Argo\", který však obsahuje řadu nehistorických momentů a zjednodušujících vynechávek. Dokumentární rekonstrukce událostí byla zpracována ve filmu \"Banged Up Abroad: The Real Argo\".\n\nÍránští zadržovatelé se snažili vyvolat kladný dojem tím, že 19. listopadu 1979 propustili 13 zajatců, kteří měli většinou afroamerický původ a byli nazváni „utiskovanou menšinou“ ve Spojených státech (byly mezi nimi ale i bílé ženy). Další rukojmí byl propuštěn 11. července 1980 pro špatný zdravotní stav (roztroušená skleróza), takže v zajetí zůstávalo stále 52 zajatců.\n\nVšechny pokusy o osvobození Američanů ze strany americké administrativy v čele s prezidentem Jimmy Carterem selhaly. 12. listopadu 1979 byly ukončeny dodávky íránské ropy do USA, následovalo \"Vládní nařízení č. 12170\", kterým byly zmrazeny íránské účty na území Spojených států (cca 8 miliard dolarů).\n\n Odmítnutí íránských požadavků a neúčinnost tlaku na islámský režim vedly k prezidentovu rozhodnutí uskutečnit tajný letecký výsadek s názvem \"Operace Orlí spár\", který si kladl za cíl osvobodit rukojmí. V noci z 24. na 25. dubna 1980 vzlétlo 8 helikoptér RH-53D z letadlové lodi Nimitz. Dvě helikoptéry se v písečné bouři porouchaly a další nebyly schopné akci uskutečnit. Navíc při doplňování paliva jedné z helikoptér došlo ke srážce se zásobovacím letadlem C-130, při které zemřelo 8 amerických vojáků. Tajná operace se změnila ve veřejnou po odhalení íránskou obranou.\n\nAby se podobné fiasko už nikdy neopakovalo byl pověřen Richard Marcinko tím, aby sestavil speciální jednotku (SEAL 6), která bude vysoce výkonná a bude provádět nejrůznější tajné operace po celém světě.\n\nDne 25. dubna 1980 pronesl prezident Jimmy Carter televizní projev o záměru neúspěšné operace. Později byl plánován ještě druhý letecký pokus o osvobození prostřednictvím letadel Hercules, který ale nebyl realizován.\n\n\nK vyřešení celého případu byla důležitá mediační role alžírské vlády, která vstoupila do vyjednávání o propuštění. Nakonec po 444 dnech v íránském zajetí byli rukojmí propuštěni. Stalo se tak v den inaugurace 40. prezidenta USA Ronalda Reagana 20. ledna 1981, oficiálně jednu minutu po složení přísahy. Osvobození Američané odletěli do Alžírska, aby symbolicky poděkovali za vyjednání svobody. Poté pokračovali na americkou leteckou základnu u Frankfurtu nad Mohanem v SRN, kde byli přijati bývalým prezidentem Carterem. Druhý den odletěli do New Yorku na Stewartovu leteckou základnu, kde byli přivítáni jako hrdinové.\n\n\nRichard I. Queen (28 let) byl propuštěn 11. července 1980 ze zdravotních důvodů, pro komplikace roztroušené sklerózy\n"}
{"id": "323014", "url": "https://cs.wikipedia.org/wiki?curid=323014", "title": "Sandžágín Bajar", "text": "Sandžágín Bajar\n\nSandžágín Bajar (mongolsky: \"Санжаагийн Баяр\") (* 24. prosince 1956, Ulánbátar) je mongolský politik, v letech 2007–2009 předseda vlády za postkomunistickou Mongolskou lidovou revoluční stranu (MAChN), jejímž byl vůdcem. 26. října 2009 ze zdravotních důvodů rezignoval na své politické funkce.\n\nNarodil se v Ulánbátaru. Na Lomonosovově univerzitě v Moskvě studoval právo. V letech 1979–1983 sloužil jako důstojník v generálním štábu Mongolské lidové armády. Následujících 5 let (do r. 1988) pracoval jako zpravodaj tiskových agentur Montsame a Mongolpress. Od roku 1990 do roku 1992 byl poslancem Malého churalu (dolní komory parlamentu). V letech 1997–2001 měl funkci vedoucího prezidentské kanceláře; poté až do r. 2005 sloužil jako velvyslanec Mongolského státu v Rusku.\n"}
{"id": "323015", "url": "https://cs.wikipedia.org/wiki?curid=323015", "title": "Nox", "text": "Nox\n\nNox může být:\n\n"}
{"id": "323016", "url": "https://cs.wikipedia.org/wiki?curid=323016", "title": "Max Nordau", "text": "Max Nordau\n\n__BEZOBSAHU__\nMax Nordau (29. července 1849, Pešť, Maďarsko - 23. ledna 1923, rodným jménem Simon Maximilian Südfeld) byl sionistický vůdce, lékař, spisovatel a sociální kritik. Společně s Theodorem Herzlem založil Světovou sionistickou organizaci a v průběhu let zastával post prezidenta či viceprezidenta Sionistických kongresů. Jako sociální kritik byl autorem mnoha kontroverzních knih, mezi něž patří \"The Conventional Lies of Our Civilisation\" (1883), \"Degeneration\" (1892) a \"Paradoxes\" (1896).\n\n"}
{"id": "323022", "url": "https://cs.wikipedia.org/wiki?curid=323022", "title": "Mijeegombyn Enchbold", "text": "Mijeegombyn Enchbold\n\nMijeegombyn Enchbold (mongolsky: \"Миеэгомбын Энхболд\") (* 1964) je mongolský politik, v letech 2006 až 2007 předseda vlády. Je členem Mongolské lidové revoluční strany.\n"}
{"id": "323025", "url": "https://cs.wikipedia.org/wiki?curid=323025", "title": "Jausiers", "text": "Jausiers\n\nJausiers (okcitánsky /vivaro-alpin/: \"Jausièr\") je vesnice ve Francii. Leží v Alpách v údolí Ubaye; v regionu Provence-Alpes-Côte d'Azur, départementu Alpes-de-Haute-Provence. Obyvatelé se nazývají \"Jausiérois\".\n\n\n\n"}
{"id": "323026", "url": "https://cs.wikipedia.org/wiki?curid=323026", "title": "Kvalifikace na Mistrovství světa ve fotbale 2010 (CONCACAF)", "text": "Kvalifikace na Mistrovství světa ve fotbale 2010 (CONCACAF)\n\nKvalifikace na Mistrovství světa ve fotbale 2010 zóny CONCACAF určila 3 účastníky finálového turnaje a jednoho účastníka mezikontinentální baráže s vítězem zóny CONMEBOL.\n\nV prvním předkole se 22 nejhorších týmů střetlo o postup do druhého předkola. V něm se 24 týmů (11 postupujících a 13 přímo nasazených) utkalo o 12 postupových míst do první skupinové (semifinálové) fáze. Obě předkola se hrála v první polovině roku 2008. První skupinová fáze se hrála v druhé polovině roku 2008. Dvanáct týmů v ní bylo rozděleno do tří skupin po čtyřech. První dva týmy z každé skupiny postoupily do druhé skupinové fáze (finálové fáze), ve které byla jedna skupina čítající 6 týmů. Celá se hrála v roce 2009. První tři z této skupiny postoupili na mistrovství světa, čtvrtý celek postoupil do baráže proti pátému celku ze zóny CONMEBOL.\n\nPrvní předkolo se hrálo v březnu 2008.\n! colspan=\"5\" | Kvalifikace do semifinálové skupiny 1\n\n! colspan=\"5\" | Kvalifikace do semifinálové skupiny 2\n\n! colspan=\"5\" | Kvalifikace do semifinálové skupiny 3\n\nBelize hrálo svůj domácí zápas v Guatemale.\n\nOba zápasy hrány na Bahamách.\n\nHráno pouze na jeden zápas z důvodu nevyhovujících stadionů standardům FIFA.\n\nHráno v Trinidadu a Tobagu, neboť ani jeden z týmů nebyl schopen zajistit stadion vyhovující standardům FIFA.\n\nHráno v USA.\n\nDruhé předkolo se hrálo v červnu 2008.\n! colspan=\"5\" | Kvalifikace do semifinálové skupiny 1\n\n! colspan=\"5\" | Kvalifikace do semifinálové skupiny 2\n\n! colspan=\"5\" | Kvalifikace do semifinálové skupiny 3\n\nSvatá Lucie hrála svůj domácí zápas v USA.\n\nBelize hrálo svůj domácí zápas v USA.\n\nBahamy hrály svůj domácí zápas na Jamajce.\n\n<div id=\"Cuba v Trinidad and Tobago\">\n<div id=\"Guatemala v USA\">\n<div id=Trinidad and Tobago v Guatemala\">\n<div id=\"Cuba v USA\">\n<div id=USA v Trinidad and Tobago\">\n<div id=\"Guatemala v Cuba\">\n<div id=Guatemala v Trinidad and Tobago\">\n<div id=\"USA v Cuba\">\n<div id=Trinidad and Tobago v USA\">\n<div id=\"Cuba v Guatemala\">\n<div id=Trinidad and Tobago v Cuba\">\n<div id=\"USA v Guatemala\">\n\n<div id=\"Canada v Jamaica\">\n<div id=\"Mexico v Honduras\">\n<div id=Jamaica v Mexico\">\n<div id=\"Canada v Honduras\">\n<div id=Honduras v Jamaica\">\n<div id=\"Mexico v Canada\">\n<div id=Mexico v Jamaica\">\n<div id=\"Honduras v Canada\">\n<div id=Jamaica v Honduras\">\n<div id=\"Canada v Mexico\">\n<div id=Jamaica v Canada\">\n<div id=\"Honduras v Mexico\">\n\n<div id=\"Costa Rica v El Salvador\">\n<div id=\"Haiti v Suriname\">\n<div id=El Salvador v Haiti\">\n<div id=\"Costa Rica v Suriname\">\n<div id=Suriname v El Salvador\">\n<div id=\"Haiti v Costa Rica\">\n<div id=Haiti v El Salvador\">\n<div id=\"Suriname v Costa Rica\">\n<div id=El Salvador v Suriname\">\n<div id=\"Costa Rica v Haiti\">\n<div id=El Salvador v Costa Rica\">\n<div id=\"Suriname v Haiti\">\n\nDva nejlepší celky z každé semifinálové skupiny postoupily do finálové fáze. Zde utvořily jednu šestičlennou skupinu, ve které hrály systémem doma-venku.\n\nPrvní tři týmy postoupily na mistrovství světa, zatímco celek na 4. místě hrál baráž proti pátému celku kvalifikace CONMEBOL.\n\n\n<div id=\"United States v Mexico\">\n<div id=\"El Salvador v Trinidad and Tobago\">\n<div id=\"Costa Rica v Honduras\">\n<div id=\"Mexico v Costa Rica\">\n<div id=\"Trinidad and Tobago v Honduras\">\n<div id=\"El Salvador v United States\">\n<div id=\"United States v Trinidad and Tobago\">\n<div id=\"Honduras v Mexico\">\n<div id=\"Costa Rica v El Salvador\">\n<div id=\"Costa Rica v United States\">\n<div id=\"Trinidad and Tobago v Costa Rica\">\n<div id=\"El Salvador v Mexico\">\n<div id=\"United States v Honduras\">\n<div id=\"Mexico v Trinidad and Tobago\">\n<div id=\"Honduras v El Salvador\">\n<div id=\"Trinidad and Tobago v El Salvador\">\n<div id=\"Mexico v United States\">\n<div id=\"Honduras v Costa Rica\">\n<div id=\"Costa Rica v Mexico\">\n<div id=\"Honduras v Trinidad and Tobago\">\n<div id=\"United States v El Salvador\">\n<div id=\"Trinidad and Tobago v United States\">\n<div id=\"El Salvador v Costa Rica\">\n<div id=\"Mexico v Honduras\">\n<div id=\"Costa Rica v Trinidad and Tobago\">\n<div id=\"Mexico v El Salvador\">\n<div id=\"Honduras v United States\">\n<div id=\"Trinidad and Tobago v Mexico\">\n<div id=\"El Salvador v Honduras\">\n<div id=\"United States v Costa Rica\">\n\nV této baráži se střetl čtvrtý tým kvalifikace zóny CONCACAF s pátým týmem kvalifikace zóny CONMEBOL.\n\n"}
{"id": "323028", "url": "https://cs.wikipedia.org/wiki?curid=323028", "title": "Plážový volejbal na Letních olympijských hrách 2000", "text": "Plážový volejbal na Letních olympijských hrách 2000\n\nPlážový volejbal na Letních olympijských hrách 2000 zažil skvělou atmosféru na krátkodobě vybudovaném stadionu na slavné pláži Bondi od 16. do 26. září.\n\nZ tří českých dvojic se dál dostaly Eva Celbová a Soňa Dosoudilová, které porazily Nizozemky Kadijkovou a Schoonovou, ale vypadly v osmifinále s pozdějšími semifinalistkami Takahašiovou a Saikiovou a obsadily tak dělené deváté místo. Se dvěma porážkami skončily Hudcová s Tobiášovou. V turnaji mužů vyhrál Michal Palinek s Martinem Léblem první zápas v opravách, ale s bilancí jedné výhry a dvou porážek do osmifinálového pavouka nepostoupili.\n\nPrvní finále sice hrály ženy, ale už v té chvíli byly poslední nadějí pro australské publikum po výpadcích domácích mužů. Natalie Cooková a Kerri Pottharstová nebyly favoritkami a proti Brazilkám Adrianě Beharové a Sheldě v obou setech ztrácely, oba ale získaly v těsných koncovkách. Brazilky před tím vyhrály 14 ze 17 vzájemných zápasů. Speciální mentální příprava Australanek, které obsadily na olympiádě v Atlantě bronz, zahrnovala i obklopování se zlatými předměty a chůzi po žhavém uhlí. Třetí místo obsadila další brazilská dvojice, sestavená z medailistek z Atlanty - stříbrné Adriany Ramosové a vítězky Sandry Piresové.\n\nDo finále prošli Američané Eric Fonoimoana (má samojský původ) a Dain Blanton. V průběhu turnaje vynikali kontroverzním jednáním, na které málem doplatili v semifinále, kdy byli za stavu 10:11 potrestáni za diskuse s rozhodčím. Získali ale dalších pět bodů v řadě a postoupili do boje o zlato. Finále proti Brazilcům Zé Marcovi a Ricardovi se hrálo v nezvykle silném větru a sledoval ho i předseda Mezinárodního olympijského výboru Juan Antonio Samaranch. Za stavu 1:0 na sety a 10:9 se skóre na čtvrt hodiny zastavilo, než Američané dokázali získat mečbol, který ale vzápětí proměnili. Jejich vítězství označila média za jednu z největších sportovních senzací.\n"}
{"id": "323029", "url": "https://cs.wikipedia.org/wiki?curid=323029", "title": "Statens Järnvägar", "text": "Statens Järnvägar\n\nStatens Järnvägar (zkratka SJ, kód VKM SSRT) je švédská státní agentura, která se zabývá správou a pronájmem železničních vozidel (tzv. lokpool) a dalšími drobnými aktivitami. Před rokem 2001 se jednalo o švédské státní železnice.\n\nŠvédské státní železnice byly založeny v roce 1856. Podnik se zabýval výstavbou a správou železničních tratí, včetně provozování dráhy a drážní dopravy na těchto tratích, část železničních tratí však byla v soukromých rukou. V roce 1939 pak švédský parlament rozhodl o znárodnění většiny soukromých železnic, velká část z nich pak byla skutečně znárodněna na počátku 50. let 20. století.\n\nNa konci 80. let 20. století byla zahájena transformace SJ, která spočívala především v oddělení jednotlivých aktivit do samostatných společností. Jako první bylo v roce 1988 oddělena správa a údržba železniční infrastruktury a provozování dráhy odděleno do podniku Banverket. K zásadní změně a rozpadu tradiční struktury SJ došlo v roce 2001, kdy byly rozhodující aktivity vyčleněny do následujících společností vlastněných státem:\nV samotném podniku Statens Järnvägar pak zůstaly zbytkové aktivity, především správa železničních vozidel, která jsou dále pronajímána jednotlivým dopravcům.\n\n"}
{"id": "323032", "url": "https://cs.wikipedia.org/wiki?curid=323032", "title": "Oprávnění v systému souborů", "text": "Oprávnění v systému souborů\n\nVětšina moderních souborových systémů umožňuje kontrolovat přístup k souborům a adresářům pomocí oprávnění, která jsou udělena jednotlivým uživatelům nebo skupinám uživatelů. Na základě těchto oprávnění může operační systém dovolit nebo odepřít čtení nebo zápis do souboru, přejmenování, změnu oprávnění a podobně.\n\n\n\n\nTradiční unixová oprávnění pocházejí z přelomu 60. a 70. let minulého století, kdy počítače měly velmi málo paměti (řádově desítky kB) a pomalé procesory. Oprávnění byla proto vytvořena co nejjednodušeji, aby se minimalizovala režie operačního systému při jejich interpretaci.\n\nRozeznáváme 3 základní oprávnění – \"čtení\" (Read), \"zápis\" (Write) a \"spuštění\" (eXecute), které se aplikují na majitele, skupinu a ostatní uživatele systému. Kromě této trojice existují ještě speciální oprávnění \"SUID\", \"SGID\" a \"sticky bit\" (viz přístupová práva v Unixu).\n\n"}
{"id": "323039", "url": "https://cs.wikipedia.org/wiki?curid=323039", "title": "François Hotman", "text": "François Hotman\n\nFrançois Hotman (23. srpna 1524 Paříž – 12. února 1590 Basilej) byl francouzský spisovatel a advokát.\n\nJeho rodina byla slezského původu. Otec byl horlivý katolík, François byl ve věku patnácti let poslán na universitu do Orleans. Získal doktorát a za tři roky se stal obhájcem v Paříži. Ve 23 letech přestoupil k reformované církvi a odešel do Lyonu (později se hojně stěhoval). Kromě toho, že byl právníkem byl i znalcem literatury, což mu umožnilo učitelskou činnost na školách v Lausanne, Štrasburku, Valence a Bourges.\nPo Bartolomějské noci, kdy nastalo krvavé pronásledování reformovaných (hugenotů) po celé Francii se mu podařilo uprchnout do Švýcarska. Na přímluvu Kalvína byl jmenován profesorem v Ženevě. Měl četné styky s českými studenty, kteří v duchovně spřízněné cizině hledali vzdělání. Nic na tom nezměnilo přestěhování do Basileje. Hotman přednášel svou kritiku římského práva a rozvíjel kalvinistickou státovědu. Bezpochyby tak přispěl ke změně politického myšlení šlechticů a měšťanů českého království, pozdějších hlavních účastníků českého stavovského povstání 1618.Hotman byl muž ryzího charakteru, skutečné zbožnosti (jak ukazuje jeho \"Consolatio\") a vřelého srdce. Jeho neustálé stěhování bylo inspirováno nikoliv strachem o sebe, ale péči o svou rodinu a touhou po míru.\n\nJeho práce byly velmi početné, počínaje jeho \"De gradibus cognationis\" (1546), a to včetně pojednání o eucharistii (1566); pojednání (\"Anti-Tribonien\", 1567). Četná jsou jeho právnická, historická a politická díla.\nJeho nejvýznamnější práce je \"Franco-Gallia\" (1573). Ta předložila ideální protestantské státnictví, hovořící ve prospěch vlády a volitelné monarchie. Můžeme zde najít specifické rysy kalvinismu – krále lze nejen nastolit, ale i svrhnout.\n\n"}
{"id": "323041", "url": "https://cs.wikipedia.org/wiki?curid=323041", "title": "Jan Remiger", "text": "Jan Remiger\n\nJohann Nepomuk Remiger, počeštěně Jan Remiger (4. května 1879 Zhoř u Tachova – 21. května 1959 Gauting), byl český katolický duchovní německého původu, pomocný biskup pražský v letech 1929-1945.\n\nNa kněze byl vysvěcen v Praze 24. května 1902, 16. prosince 1929 byl jmenován titulárním biskupem dadimenským a pomocným biskupem pražským. Vysvěcen byl 2. února 1930. V roce 1940 jej německý velvyslanec u Svatého stolce neúspěšně navrhoval jako kandidáta na českobudějovický biskupský stolec.\n\nPovinnosti pražského pomocného biskupa plnil až do roku 1945 (poslední kněžská svěcení udělil ve své rezidenci na Hradčanském náměstí 62/10 v Praze dne 29. dubna 1945). Po skončení druhé světové války sdílel osud svých spoluobčanů německé národnosti, s nimiž musel opustit Československo. Pohřben je v biskupské hrobce mnichovském dómu. Pohřební obřady sloužil kardinál Joseph Wendel.\n\n"}
{"id": "323042", "url": "https://cs.wikipedia.org/wiki?curid=323042", "title": "Bacteroides", "text": "Bacteroides\n\nBacteroides je rod gramnegativních anaerobních nesporolujících bakterií tyčinkovitého tvaru. Jsou velmi rezistentní ke žluči, málo štěpí cukry. Obsah GC bází je 40–48 %. \"Bacteroides\" obsahují v membráně sfingolipidy, v buněčné stěně kyselinu diaminopimelovou.\n\nNormálně jsou \"Bacteroides\" mutualistické druhy, významné součásti normální lidské střevní mikroflóry. Hrají roli v trávení složitých molekul. \"Bacteroides\" vyvolávají nekrotické záněty, léčí se antibiotiky. Jsou však rezistentní na ampicilin a penicilin. \"Bacteroides fragilis\" je hlavně ve střevě, často je nalézáme při sepsích po operaci dutiny břišní.\n"}
{"id": "323047", "url": "https://cs.wikipedia.org/wiki?curid=323047", "title": "Šitboř", "text": "Šitboř\n\nŠitboř (německy \"Schüttwa\") je dnes částí obce Poběžovice v okrese Domažlice. V roce 2011 zde trvale žilo 80 obyvatel.\n\nŠitboř byla založena pravděpodobně již v roce 1248 a patří k nejstarším obcím v oblasti.\n\nVsi dominuje relikt kostela sv. Mikuláše, významné gotické nemovité památky, která patří k jedné z nejstarších v celém kraji. Počátky kostela lze datovat již do 2. poloviny 13. století, i když větší část dochovaného gotického zdiva pochází až z počátku 14. století. Ve 2. polovině 17. století byl kostel poměrně razantně barokně přestavěn, byly upraveny interiéry a přistavěna věž s osmibokým patrem a protáhlou bání s cibulkou. V 80. letech 20. stol. se změnil ve zříceninu. Celá památka je v současné době přes svůj nesporný historický i architektonický význam v katastrofálním stavu a nemá příliš reálnou šanci na záchranu.\n\nNaproti kostelu se pak nachází bývalá fara postavená roku 1805. Na návsi rostou v Čechách neobvyklé stromy, morušovníky.\n\nV Šitboři se kolem roku 1350 narodil spisovatel Jan ze Šitboře, známý též jako Jan z Teplé (Johannes von Tepl) resp. Jan ze Žatce (Johannes von Saaz). Byl žákem humanisty Jana ze Středy (Johannes von Neumarkt), důvěrného přítele a kancléře Karla IV. Jan ze Šitboře je autorem významného středověkého díla „Oráč z Čech“ (Der Ackermann aus Böhmen).\n"}
{"id": "323048", "url": "https://cs.wikipedia.org/wiki?curid=323048", "title": "Ufťuga", "text": "Ufťuga\n\nUfťuga — je název několika řek v povodí Severní Dviny v Rusku:\n\n"}
{"id": "323052", "url": "https://cs.wikipedia.org/wiki?curid=323052", "title": "Dobytí severního pólu", "text": "Dobytí severního pólu\n\nDobytí severního pólu je divadelní hra z repertoáru Divadla Járy Cimrmana. Autory jsou Zdeněk Svěrák a Ladislav Smoljak, jako spoluautor je uváděn rovněž velký český vynálezce, filosof a dramatik Jára Cimrman. Hra měla premiéru 25. října 1985 v Divadle Jiřího Wolkera v Praze. Úryvky ze hry byly použity ve filmu \"Nejistá sezóna\".\n\nHra byla v roce 2014 uvedena také v Abuji v Nigérii, nastudována byla v angličtině tamním souborem Jos Repertory Theatre.\n\nStejně jako většina ostatních představení Divadla Járy Cimrmana, je i severské drama Dobytí severního pólu složeno ze dvou částí – série odborných referátů, týkajících se života a díla Járy Cimrmana a v druhé části pak ucelenějšího zpracování některého jeho díla – v tomto případě činohry Dobytí severního pólu Čechem Karlem Němcem 5. dubna 1909.\n\nTato hra je uvozena následujícími referáty (v závorce je název postavy, kterou zpravidla příslušný přednášející ztvárňuje po přestávce):\n\nNásleduje vlastní hra, která vypráví o skupince českých otužilců, kteří se rozhodnou pro cestu na severní pól. Vedoucím výpravy je Karel Němec, jejími členy pak pomocný učitel Václav Poustka, lékárník Vojtěch Šofr a Varel Frištenský (bratr Gustava Frištenského), jenž díky své síle nahrazuje dobrodruhům psí spřežení. Hru doprovázejí citace z učitelova deníku. Po mnoha útrapách, bojích s trudnomyslností (zazní píseň „Polární noc“) a na pokraji smrti hladem, se otužilci nakonec na severní točnu dostávají dne 5. dubna 1909, tedy den před Robertem Pearym. Cestou nacházejí také zmrzlá těla dvou členů polární výpravy profesora McDonalda. Hra končí živým obrazem „Češi na severním pólu“, který Jára Cimrman vytvořil pro ples branických ledařů.\n\nUvedeni současní i dřívější (\"kurzíva\") interpreti postav. † označuje již nežijící herce.\n\n\n"}
{"id": "323055", "url": "https://cs.wikipedia.org/wiki?curid=323055", "title": "Seznam církví a náboženských společností v Česku", "text": "Seznam církví a náboženských společností v Česku\n\nCírkve a náboženské společnosti v České republice mohou být registrovány podle speciálního zákona, čímž se stávají z hlediska státního práva právnickými osobami speciálního typu a mohou pak zřizovat a nechat si zaevidovat další právnické osoby podle téhož zákona. Případný vztah těchto vnitrostátních právnických osob k nadnárodní církvi nebo jiné organizaci musí být popsán v základním dokumentu, jehož zpracování je jednou z podmínek registrace.\n\nNeregistrované církve a náboženské společnosti mohou na základě sdružovacího práva a dalších lidských práv svých členů působit také, a to buď jako jiný typ právnické osoby (například jako spolek) nebo neformálně bez společné právní subjektivity, ale pak se na ně nevztahují výsady ani povinnosti stanovené pro registrované církve a náboženské společnosti speciálním zákonem o církvích a náboženských společnostech, například právo požádat o oprávnění působit na státních školách, v armádě atd., o oprávnění být financovány podle zvláštních zákonů atd. Registrace není povinná, úvodní části zákona (§ 4, o svobodě vyznání, a § 5, podmínky vzniku a působení) se vztahují i na neregistrované církve a náboženské společnosti.\n\nZákon nenutí registrované církve a náboženské společnosti, aby se výslovně rozhodly, zda jsou církví, nebo zda jsou náboženskou společností, popřípadě obojím současně, a neumožňuje ani neukládá ani ministerstvu kultury, aby o tom v rámci registrace rozhodlo za ně. Proto registrované subjekty nelze jednoznačně na tyto dvě skupiny rozdělit, pokud se samy ve svém názvu nebo základním dokumentu některým z těchto slov neoznačily.\n\nCírkev a náboženská společnost rovněž není povinna se výslovně přihlásit k některému z náboženství nebo náboženských směrů, v základním dokumentu musí v tomto ohledu uvést pouze poslání církve a náboženské společnosti a základní články její víry.\n\nV současné době (2019) je v České republice registrováno 41 církví a náboženských společností. Seznam je řazen chronologicky podle data registrace, subjekty se stejným datem registrace jsou řazeny abecedně. Zvláštními právy se rozumí 7 práv, která jsou přiznávána ministerstvem po splnění zákonných podmínek na základě žádosti: právo být financována podle zvláštního zákona, právo církevních sňatků, duchovní služby ve věznicích, v ozbrojených silách, vyučovat náboženství ve státních školách, zřizovat církevní školy a právo zpovědního tajemství. K 1. září 1991, kdy vstoupil v platnost zákon č. 308/1991 Sb., byly registrovány tyto církve a náboženské společnosti:\n\nOrientační symboly náboženství zastoupených v České republice:\n\n\n\nPodle stavu k únoru 2008 byly registrované tyto dva svazy církví a náboženských společností:\n\n\n\nŽádost o registraci byla zamítnuta těmto církvím nebo jiným náboženským společnostem: \n\n\n\n\n\n"}
{"id": "323068", "url": "https://cs.wikipedia.org/wiki?curid=323068", "title": "Sega Game Gear", "text": "Sega Game Gear\n\nSega Game Gear je kapesní herní konzole, která byla odpovědí firmy Sega na Game Boy firmy Nintendo. Byla třetí komerčně dostupnou barevnou kapesní konzolí (po Atari Lynx a Turbo Express).\n\nPráce na konzoli začaly v roce 1989 pod kódovým označením \"Projekt Merkur\", v té době Sega používala pro kódové označení jména planet. Systém byl představen v Japonsku 6. října 1990, pro Severní Ameriku, Evropu a Brazílii v roce 1991 a Austrálii v roce 1992. Prodejní cena byla na počátku $150. Sega ukončila podporu pro Game Gear na počátku roku 1997.\n\nProdalo se jich celkem 11 miliónů kusů.\n"}
{"id": "323069", "url": "https://cs.wikipedia.org/wiki?curid=323069", "title": "Ufťuga (přítok Kokšengy)", "text": "Ufťuga (přítok Kokšengy)\n\nUfťuga ( ) je řeka ve Vologdské oblasti v Rusku. Je 124 km dlouhá. Povodí má rozlohu 1060 km².\n\nÚstí zleva do Kokšengy (povodí Severní Dviny).\n"}
{"id": "323071", "url": "https://cs.wikipedia.org/wiki?curid=323071", "title": "Synchronizované plavání na Letních olympijských hrách 2000", "text": "Synchronizované plavání na Letních olympijských hrách 2000\n\nSynchronizované plavání na Letních olympijských hrách 2000 poprvé ovládly ruské plavkyně. Dějištěm soutěží bylo od 24. do 29. září Sydneyské mezinárodní středisko vodních sportů v Olympijském parku v Homebush Bay.\n\nNecelé dva měsíce před olympijskými hrami byla Ruska Maria Kiseljovová potrestána za doping (užití efedrinu a musela odevzdat zlato z mistrovství Evropy. Dostala ale pouze měsíční trest a mohla vyrazit do Sydney. Na nich se odehrál očekávaný duel Kiseljovové s partnerkou Olgou Brusnikinovou s japonskou dvojicí Mija Tačibanová a Miho Takedová. Rusky vsadily na japonské motivy s prvky z karate a japonským hudebním doprovodem a zvítězily. Ve finále dostaly samé maximální známky (10,0) s výjimkou známky za technickou hodnotu od japonské rozhodčí Džunkó Kojamové (9,9).\n\nČeskou republiku reprezentovala dvojice Soňa Bernardová a Jana Rybářová, která obsadila patnácté místo, necelé dva body za postupem do dvanáctičlenného finále.\n\nV soutěži družstev se překvapení nekonala, na prvních sedmi místech se udála jediná změna proti mistrovství světa 1998. Rusky zvítězily skladbou s hudebním doprovodem Modesta Petroviče Musorgského (\"Noc na lysé hoře\").\n\n"}
{"id": "323073", "url": "https://cs.wikipedia.org/wiki?curid=323073", "title": "Ufťuga (přítok Kubenského jezera)", "text": "Ufťuga (přítok Kubenského jezera)\n\nUfťuga ( ) je řeka ve Vologdské oblasti v Rusku. Je 117 km dlouhá. Povodí má rozlohu 1280 km².\n\nÚstí do Kubenského jezera (povodí Severní Dviny).\n"}
{"id": "323079", "url": "https://cs.wikipedia.org/wiki?curid=323079", "title": "Ufťuga (přítok Suchony)", "text": "Ufťuga (přítok Suchony)\n\nUfťuga ( ) je řeka ve Vologdské oblasti s prameny v Archangelské oblasti v Rusku. Je 134 km dlouhá. Povodí má rozlohu 2360 km².\n\nÚstí zleva do Suchony (povodí Severní Dviny).\n\nPrůměrný průtok vody činí 21,8 m³/s.\n\nŘeka je splavná pro vodáky.\n"}
{"id": "323080", "url": "https://cs.wikipedia.org/wiki?curid=323080", "title": "Pisík obecný", "text": "Pisík obecný\n\nPisík obecný (\"Actitis hypoleucos\") je malý dlouhokřídlý pták z čeledi slukovití a spolu s pisíkem americkým jediný zástupce rodu \"Actitis\".\n\n\nPisík obecný je o něco menší než kos, má hnědočerný hřbet, ocas a hlavu s černým, poměrně dlouhým zašpičatělým zobák a výrazným bílým pruhem nad okem, šedohnědé hrdlo, bílé břicho a hnědožluté končetiny. Samec a samice jsou zbarveni stejně.\n\nVe střední Evropě si jej můžeme splést snad jen s o něco větším a tmavším vodoušem kropenatým a o něco světleji zbarveným vodoušem bahenním, kteří mají delší nohy a na hrdle podélné skvrnění.\n\nPisík se vyskytuje ve střední a západní Evropě a v mírných oblastech asijského kontinentu až po Kamčatku. Zimuje v západní Evropě, západní Africe, na Blízkém východě, v severní a severozápadní Africe a v Austrálii. Současná žijící populace je odhadována na 2 500 000 - 4 000 000 jedinců a zabírá plochu větší jak 10 000 000 km².\n\nV České republice se vyskytuje nepravidelně na celém území, pravidelně u nás v některých lokalitách hnízdí a naším územím protahuje.\n\nŽije poblíž mělkých stojatých vod, řek, na bahnitých březích větších vodní nádrží a při tahu také na písečných březích.\n\nPisík obecný žije mimo tahů a hnízdění většinou samotářsky, ačkoli byl již několikrát i mimo tyto období zastižen v nevelkých hejnech. Ozývá se charakteristickým „híd“ nebo „hídi didi hídidi“.\n\nPři hledání potravy pomalu brouzdá po vodním dně nebo na břehu a po spatření kořisti ji překvapuje rychlým škubnutím zobáku. Živí se drobnými bezobratlými živočichy, nejčastěji korýši nebo vodním hmyzem, kterého se často zmocňuje i za letu.\n\nBěhem května až června klade do dobře skrytého dolíku v zemi 3–4 bílá vejce s černým skvrněním, na kterých sedí 20 - 22 dní střídavě oba rodiče. Mláďata opouštějí hnízdo již po několika hodinách po vylíhnutí a létat dokáží ve věku 3 týdnů.\n\n\n"}
{"id": "323082", "url": "https://cs.wikipedia.org/wiki?curid=323082", "title": "Ufťuga (přítok Severní Dviny)", "text": "Ufťuga (přítok Severní Dviny)\n\nUfťuga ( ) je řeka ve Archangelské oblasti s prameny v Archangelské oblasti v Rusku. Je 134 km dlouhá. Povodí má rozlohu 2360 km².\n\nÚstí zprava do Severní Dviny (úmoří Bílého moře).\n\nZdrojem vody jsou především sněhové srážky. Průměrný průtok vody ve vzdálenosti 55 km od ústí činí 37,5 m³/s. Zamrzá ve druhé polovině října až v listopadu a rozmrzá na konci dubna až v první polovině května.\n\nVyužívá se k plavení dřeva.\n"}
{"id": "323090", "url": "https://cs.wikipedia.org/wiki?curid=323090", "title": "Deskriptor souboru", "text": "Deskriptor souboru\n\nDeskriptor souboru (též popisovač souboru nebo souborový deskriptor, \"\") je v informatice abstraktní klíč (prakticky vždy celé číslo), který se svěřuje procesům za účelem identifikace otevřeného souboru či jiného datového proudu, např. roury nebo soketu, při používání systémových volání (vstupech operačního systému do činnosti programu). Identifikátor se tak jako parametr volání funkce předává v každém požadavku na čtení, zápis nebo uzavření.\n\nPojmenování je příznačné zejména pro unixové operační systémy, vycházející ze standardu POSIX. Terminologie konkurenčních systémů Windows firmy Microsoft dává přednost názvu \"file handle\"; \"handle\" je přitom označení pro identifikátor jakéhokoli objektu v operačním systému, přívlastek \"file\" upřesňuje, že se jedná o proud — entitu, s níž lze provádět vstupně-výstupní operace.\n\nGenerace dílčích hodnot pro souborové deskriptory je typicky oddělená pro každý proces. Deskriptor tak nemá globální význam — operační systém jej musí vztahovat ke konkrétnímu procesu.\n\nS každým přiřazením souborového deskriptoru si operační systém poznamenává, že k tomuto úkonu došlo. S vlastním identifikátorem nesvazuje pouze datový proud, nýbrž také vlastnosti vytvořeného komunikačního kanálu. Pevné zastoupení mezi těmito má směr komunikace (čtení, zápis, čtení i zápis), obvyklé další položky jsou údaj o tom, zda vstupně-výstupní operace mají být uskutečňovány v blokovacím, nebo neblokovacím režimu, a informace, zda je možno pracovat s tzv. souborovým ukazatelem, resp. se při čtení nebo zápisu vracet.\n\nJe-li zařízením soubor ve vnější paměti, kupř. na pevném disku, častým vedlejším efektem držení deskriptoru, především při otevření pro zápis, je bránění operačním systémem ve smazání či přejmenování tohoto souboru. V případě prostředku, jenž není adresovatelný v souborovém systému, např. roury nebo soketu, je naproti tomu událost uzavření posledního přiděleného deskriptoru podnětem k odstranění tohoto prostředku (jeho datových struktur) z paměti.\n\nRodiny operačních systémů se stran souborových deskriptorů liší v počtu sad příslušných systémových volání. Zatímco unixová architektura se snaží se všemi částmi operačního systému zacházet jako se soubory nebo procesy (důraz na co největší abstrakci), pravděpodobně nejvlivnější představitel odlišné filozofie — společnost Microsoft — jde spíše cestou specializovaných funkcí. Nakládání s vnější pamětí a interprocesní komunikace ovšem mají svá podstatná specifika — soubor ve vnější paměti je zařízením blokovým a blokování v jeho obsluze je takřka bezpředmětné, roura a soket jsou znaková zařízení a blokovací mód reprezentuje výchozí způsob práce s nimi.\n\nNorma POSIX, spolu s níž byl pojem zaveden a která operační systémy zavazuje deskriptory vyjadřovat celými čísly, vedle souborového deskriptoru jakožto rozhraní definuje trojici deskriptorů pro obsluhu tzv. standardních proudů: \"standardní vstup\", \"standardní výstup\" a \"standardní chybový výstup\" ( ). Tyto popisovače zpravidla mají hodnoty \"0\", \"1\", \"2\" (v uvedeném pořadí) a charakteristické jsou tím, že jsou implicitně otevřené.\n"}
{"id": "323095", "url": "https://cs.wikipedia.org/wiki?curid=323095", "title": "Taekwondo na Letních olympijských hrách 2000", "text": "Taekwondo na Letních olympijských hrách 2000\n\nTaekwondo zažilo na Letních olympijských hrách 2000 svou olympijskou premiéru. Soutěže se konaly od 27. do 30. září v Státním sportovním středisku (: \"\") v Olympijském parku v Homebush Bay.\n\nPo zařazení do programu olympijských her v Soulu v roce 1988 a olympiády 1992 v Barceloně jako ukázkový sport, bylo taekwondo schváleno jako oficiální olympijský sport v roce 1994 na 103. zasedání Mezinárodního olympijského výboru v Paříži.\n\nStříbrná medailistka z pérové váhy Trần Hiếu Ngân byla první sportovkyní z Vietnamu, která kdy získala olympijskou medaili.\n\nSoutěže poznamenaly spory o výsledky. Dán Muhammed Dahmani protestoval proti výsledku svého zápasu prvního kola welterové váhy do 80 kg tím, že odmítl opustit žíněnku a musel být vyveden. Francouz Pascal Gentil neúspěšně podal formální protest proti výsledku semifinále těžké váhy nad 80 kg proti Korejci Kimovi. Australanka Lauren Burnsová vyhrála v semifinále nad mistryní světa Ťi Šu-žu z Tchaj-wanu, i když zápas skončil 3:3 a rozhodnout měla podle regulí náhlá smrt. Když se totéž stalo ve finále mužské pérové váhy (do 68 kg) a kolumbijský rozhodčí Flavio Pérez za konečného stavu 1:1 odebral jeden bod Korejci Sinovi za dříve udělené dva trestné půlbody, byl sice potrestán tím, že rok nesměl rozhodovat žádné soutěže, ale výsledek zůstal v platnosti.\n\n"}
{"id": "323110", "url": "https://cs.wikipedia.org/wiki?curid=323110", "title": "Erich Hoepner", "text": "Erich Hoepner\n\nErich Hoepner (14. září 1886, Frankfurt nad Odrou – 8. srpna 1944, Berlín) byl generálplukovníkem německého Wehrmachtu.\n\nDo Německé císařské armády vstoupil v březnu 1905. V první světové válce sloužil jako nižší důstojník u jezdectva, posléze působil ve štábech sborů a koncem války ve štábech armád. Po válce zůstal v Reichswehru, kde sloužil v nižších štábech. Od dubna 1930 velel pěšímu praporu a v říjnu 1932 se stal velitelem 4. horského pluku. Od února 1933 opět sloužil ve vyšších štábech jako náčelník. V říjnu 1937 byl jmenován velitelem 1. lehké brigády, kterou v říjnu následujícího roku reorganizoval na 1. lehkou divizi. V listopadu 1938 již velel XVI. motorizovanému sboru.\n\nS tímto sborem se účastnil polské kampaně i bitvy o Francii. V rámci chystané Operace Barbarossa, mu bylo svěřeno velení nad 4. tankovou skupinou , která spadala pod Skupinu armád Sever (von Leeb). Během pár dnů po začátku operace, se jeho tankové jednotky převalily přes Litvu a dosáhly mostů přes řeku Daugavu u Dvinsku v Lotyšsku, čímž se jim podařilo rozštěpit sovětskou rudou armádu v Pobaltí. V následujících letních měsících, jeho tanková skupina postupovala přes Pskov do nitra Ruska, ale rostly i její problémy dané zvětšující se vzdáleností, tedy logistikou a opotřebováním techniky, ale i rozšiřující se frontou a tudíž rozmělňováním jednotek a nedostatkem posil na zaplnění utrpěných ztrát. Přes tyto problémy pronikly v září jeho jednotky až k Ladožskému jezeru.\n\nNa podzim 1941, byla jeho tanková skupina přesunuta ke Skupině armád Střed (von Bock), aby podpořila útok na Moskvu. Když přešla v prosinci německá vojska do defenzívy a následně čelila sovětské ofenzívě, byl Hoepner jeden z mála německých velitelů, který si dokázal udržet chladnou hlavu a na vlastní odpovědnost začal provádět organizovaný ústup svojí 4. tankové skupiny a nově svěřené 3. tankové skupiny od „Moskevských bran“ ke Vjazmě, v souladu se sousední 9. armádou, čímž obě tankové skupiny uchránil od obklíčení a zničení. Ale díky opakovanému ignorování rozkazu od OKW (tedy od Hitlera) a jeho otevřenosti vůči nadřízeným, byl 8. ledna 1942 zbaven velení nad 4. tankovou armádou (přejmenovanou z jeho 4. tankové skupiny), propuštěn z Wehrmachtu spolu s odebráním práva nosit uniformu, práva na pobírání penze, bydlením ve služebním domě a zákazem nošení obdržených vyznamenání. Byl velmi přísně potrestán, snad nejpřísněji jako jeden z tzv. obětních beránků bitvy u Moskvy.\n\nNikdy nebyl příznivcem NSDAP a s postupem času se jeho odpor k vládě zvětšoval. Byl jedním ze spiklenců zasvěcených do atentátu na Hitlera 20. července 1944. Po nezdařeném atentátu byl zatčen gestapem, v berlínské věznici byl mučen a následně na rozkaz Hitlera popraven.\n\nNa výstavě, která se uskutečnila v lednu 2009 v Mnichově, bylo uvedeno že generál Hoepner před útokem na Sovětský svaz, uložil podřízeným jednotkám zastřelení zajatých politických důstojníků Rudé armády, jak to požadoval Adolf Hitler ve svém rozkaze z 6. června 1941, ale z vlastní iniciativy požadoval po svých jednotkách i zastřelení civilních komunistických komisařů.\nNa přelomu let 1941 a 1942 nedaleko Moskvy byly u vojáka z Hoepnerovy tankové skupiny nalezeny fotografie z masakru ve městě Kovnu a na území Litvy a Lotyšska, který se uskutečnily pár dní po napadení SSSR, při kterých byli stříleni komunisté a obyvatelé židovského původu. Tyto fotografie následně byly v SSSR i v zahraničí zveřejněny jako jedny z prvních důkazů německých zvěrstev na okupovaném území.\n\n\n\n\n\n"}
{"id": "323111", "url": "https://cs.wikipedia.org/wiki?curid=323111", "title": "Jicchak Perlman", "text": "Jicchak Perlman\n\nJicchak Perlman (: ‏יצחק פרלמן‎, * 31. srpna 1945) je izraelsko-americký houslista, dirigent, pedagog a několikanásobný držitel cen Grammy. Časopis \"Vanity Fair\" jej označil za jednoho z nejvýznačnějších houslistů současnosti. V listopadu 2015 se stal teprve čtvrtým Izraelcem oceněným Prezidentskou medailí svobody.\n\nNarodil se v Tel Avivu ještě za dob britské mandátní Palestiny (dnešní Izrael) a o hru na housle se poprvé začal zajímat, když slyšel záznam vážné hudby v rozhlase. Před tím než se odstěhoval do USA vystudoval Hudební akademii v Tel Avivu. Ve Spojených státech vystudoval Juilliardovu školu společně s Ivanem Glamianem a Dorothy DeLay. Debutoval v Carnegie Hall v roce 1963 a vyhrál prestižní Leventrittovu soutěž v roce 1964. Krátce poté začal cestovat a vystupovat v zahraničí. Kromě velkého počtu hudebních nosičů také od počátku 70. let často vystupoval jako host v mnohých amerických pořadech. Mimo jiné také mnohokrát vystupoval v Bílém domě.\n\nKdyž mu byly čtyři roky, prodělal dětskou obrnu. Díky dobré léčbě se naučil chodit s berlemi. Celý život používá berle k pohybu a na housle hraje v sedě.\n\nV roce 1987 se připojil k Izraelské filharmonii při jejích koncertech ve Varšavě, Budapešti a také v dalších zemích východního bloku. Zúčastnil se také turné Izraelské filharmonie na jaře roku 1990, kdy poprvé vystupovala v Sovětském svazu, ve městech Leningrad a Moskva. Znovu se k ní připojil o čtyři roky později při koncertech v Číně a Indii.\n\nPřestože je sólista, vystupuje také často se svým dobrým přítelem a předním izraelským houslistou Pinchasem Zukermanem. Kromě klasické hudby hraje též jazz a klezmer. Jako sólista se podílel na hudbě k mnoha filmům, z nichž mezi nejznámější patří Schindlerův seznam.\n\nV současnosti žije se svou manželkou Toby v New Yorku. Mají pět dětí, Noa, Nava, Leoru, Rami a Arielu.\n\n"}
{"id": "323112", "url": "https://cs.wikipedia.org/wiki?curid=323112", "title": "Jiří Kolšovský", "text": "Jiří Kolšovský\n\nJiří Kolšovský (13. července 1955 – 17. srpna 1998) byl český hudebník. Zpíval a hrál na kytaru v hudební skupině Dunaj. Zemřel v roce 1998 na zástavu srdce. Ačkoliv se hudební skupina krátce před Kolšovského smrtí rozpadla, její členové jsou aktivní ve velkém množství jiných skupin.\n\nJako hlavní místo působení si vybral město Brno. Jeho kmenovou kapelou byla kapela Ylo – Africký slon, do povědomí se však charizmatický zpěvák dostal především díky působení v kultovní kapele Dunaj. V ní hrál na kytaru a zpíval.\nJeho skřehotavý hlas byl nezaměnitelný. Rozsahem jeho tvorby byla hra na kytaru, skladba a samozřejmě zpěv. S kapelou Dunaj byl u vydání následujících alb:\n\nPodle svých uměleckých přátel byl respektovanou a výraznou osobností, a to navzdory tomu, že bojoval se závislostí na alkoholu. Zemřel 17. 8. 1998 v Brně ve věku 43 let.\n\n\n"}
{"id": "323118", "url": "https://cs.wikipedia.org/wiki?curid=323118", "title": "Jan IV. Dukas Laskaris", "text": "Jan IV. Dukas Laskaris\n\nJan IV. Dukas Laskaris (25. prosince 1250 – kolem roku 1305) byl nikájským císařem v letech 1258 až 1261. Narodil se jako syn Theodora II. Duky Laskarise a Eleny Bulharské. Namísto něj spravoval říši Michael VIII. Palaiologos, který Jana roku 1261 svrhl a sám se ujal trůnu.\n\nJanu IV. bylo pouze sedm let, když zdědil trůn po smrti svého otce. Mladý vládce byl posledním členem dynastie Laskarisů, která se významným dílem zasadila o znovuvytvoření Byzantské říše. Jako regent za něj původně z vůle předchozího císaře vládl úředník Georgios Muzalon, ale poté byl svržen a jeho místa se zmocnil šlechtic Michael Palaiologos, který se posléze 1. ledna 1259 prohlásil spolucísařem. Po Michaelově dobytí Konstantinopole 25. července 1261 byl Jan IV. ponechán v Nikai. Na své jedenácté narozeniny 25. prosince 1261 byl na Michaelův rozkaz oslepen, což ho vyřadilo z pozice následníka trůnu. Tento čin využil patriarcha Arsenios při sporech o unii se západní církví a označil Michaela Palaiologa za uzurpátora. Jan IV. strávil zbytek svého života jako mnich pod jménem Josef. Zemřel roku 1305.\n\n\n\n"}
{"id": "323120", "url": "https://cs.wikipedia.org/wiki?curid=323120", "title": "Nikolaj Gavrilovič Černyševskij", "text": "Nikolaj Gavrilovič Černyševskij\n\nNikolaj Gavrilovič Černyševskij ( \"\", Saratov – tamtéž) byl ruský spisovatel, filosof-utopista, revolucionář, literární kritik a publicista.\n\nČernyševskij navštěvoval saratovský seminář a roku 1846 odjel studovat do Petrohradu. Žil zde velice nuzně, nicméně navázal styky s revolučními demokraty, básníkem Někrasovem a kritikem Dobroljubovem, s nimiž vydával časopis \"Sovremennik\".\n\nPro svou revoluční činnost byl roku 1862 uvězněn v Petropavlovské pevnosti; zde vytrvale psal, mimo jiné své nejslavnější dílo, román Co dělat? (název později inspiroval Lenina ke stejnojmennému pamfletu); přes zpochybňované literární kvality jej tento román proslavil a získal v Rusku nesmírný vliv, přirovnávaný až ke vlivu Marxových děl. Po vynesení rozsudku r. 1864 byl Černyševskyj poslán do vyhnanství do Jakutie na východní Sibiři. I zde pokračoval v psaní. V roce 1883 byl přemístěn do Astrachaně a o šest let později se mohl vrátit do Saratova, kde také zemřel.\n\nV éře Sovětského svazu byl Černyševskij jakožto revoluční demokrat, nepřítel carismu, atheista a materialista vycházející z Feuerbacha vysoce ceněn; byly po něm pojmenovány nejrůznější objekty a vystavěny jeho pomníky. Proti tomuto pohledu se postavil spisovatel Vladimir Nabokov v románu \"Dar\" (1937), kde vykresluje Černyševského jako tragikomickou figurku bez talentu a uměleckého cítění; odmítá také jeho zjednodušující pohledy na literaturu (Černyševskij kritizoval např. Puškina, A. Feta a od umění požadoval realismus a angažovanost).\n\nDle T. G. Masaryka „\"odpůrci Černyševského rozkřičeli jeho estetiku a estetiku jeho školy pro přepínání a z úzkosti před materialismem a utilitarismem jako nepřátelskou umění – neprávem. Černyševskij přece sám nejen napsal známý nám román, ale on právě se v nejdůležitějších otázkách života utíkal k umění!\"\" „\"Černyševského filozofie a jeho literární činnost má úplně ráz osvícenské filozofie, a to útočné osvícenské filozofie z doby před francouzskou revolucí, Černyševskij ví, že revolucionizuje lidi, neboť chce pokračovat v revoluci Petrově a prohloubit ji – Petr je mu ideálem pro Rusko. Jako mu dává francouzské osvícenství a jeho materialismus vzor filozofický a politický, tak nacházel v Lessingovi svého učitele literárního\".\"\n\nProfesor Radegast Parolek zhodnotil Černyševského takto: „\"Seznámíme-li se blíže s jeho osudem a dílem, pak nevíme, čemu se dřív obdivovat: jeho nezměrné pracovitosti a vědecké systematičnosti, jež nenechávala nic nedomyšleného, nebo jeho až neuvěřitelné sečtělosti a všestrannosti, s níž dokázal tvořit velké hodnoty paralelně v několika oborech – v kritice, beletrii, filozofii, historii a politické ekonomii. K tomu je nutné připočíst organizátorskou odpovědnost vůdce politického podzemí\".\" Jeho román \"Co dělat?\" „\"se stal biblí několika generací\"\".\n\nNaproti tomu Alain Besançon spatuje v Černyševském otce morálního nihilismu moderních totalit: „\"Morální význam a dosah \"[románu «Co dělat?»]\" je bezměrný: Černyševskij v něm vytvořil morálku absolutní oddanosti VĚCI a přinesl popis NOVÉHO ČLOVĚKA vycvičeného v morálce revolučních prostředků a cílů, jenž je díky tomu schopen se zcela odpoutat od morálky obecné, zvláště od její křesťanské verze. Lenin prohlašoval, že ho tento román obrátil a změnil...\"“\n\n\n\nK poctě Černyševskému se po něm od roku 1956 sídlo městského typu Černyševsk v Zabajkalském kraji v Rusku. Od roku 1958, tedy od svého vzniku, se po něm jmenuje Černyševskaja, stanice petrohradského metra, která se zároveň jmenuje i podle nedalekého Prospektu Černyševského. Jmenuje se po něm také asteroid (2783) Chernyshevskij, který objevil v roce 1974 z Krymské astrofyzikální observatoře Nikolaj Stěpanovič Černych.\n\n\n\n"}
{"id": "323126", "url": "https://cs.wikipedia.org/wiki?curid=323126", "title": "Linux Standard Base", "text": "Linux Standard Base\n\nLinux Standard Base (zkráceně LSB) je společným projektem několika linuxových distribucí. Projekt organizačně podléhá Linux Foundation a jeho úkolem je standardizovat interní struktury operačních systémů založených na Linuxu. Jeho základy jsou vystavěny na standardech POSIX a několika dalších otevřených standardech, avšak jsou v některých ohledech rozšířeny. LSB kompatibilita může být certifikovaná dle certifikační specifikace.\n\nCíl LSB: \"„Úkolem LSB je vyvíjet a propagovat sadu otevřených standardů, které budou zvyšovat kompatibilitu mezi linuxovými distribucemi a umožní tak spuštění určité aplikace na jakékoli LSB kompatibilní linuxové distribuci, kompatibilita je pak na binární úrovni. Dále pak LSB pomůže výrobcům softwaru s psaním (portováním) aplikace pro platformu Linux.“\"\n\nLSB kompatibilní systém musí obsahovat: Standardní knihovny, určitý počet příkazů a nástrojů, které rozšiřují POSIX standard, definici hierarchie souborového systému, run levely, tiskový subsystém včetně CUPS a nástrojů jako Foomatic a několik rozšíření pro X Window System.\n\nLinux Foundation oznámila certifikaci hlavních distribucí pro Linux Standard Base 4.0. Zároveň oznámila uveřejnění LSB Public Beta 4.1.\n\n\n"}
{"id": "323131", "url": "https://cs.wikipedia.org/wiki?curid=323131", "title": "Tyčinky (bakterie)", "text": "Tyčinky (bakterie)\n\nTyčinkovité bakterie (\"rod-shaped bacteria\") jsou bakterie (či archebakterie) tvaru „tyčky“. Někdy se označují jako bacily (bacilli), ale ve skutečnosti jsou Bacilli rovněž třídou kmene Firmicutes. Příkladem tyčinkovitých bakterií je v podstatě celý kmen Firmicutes (rody \"Bacillus\", \"Clostridium\"), tyčinkovitá však je i namátkou třeba bakterie \"Escherichia coli\" či \"Vibrio vulnificus\".\n\nAčkoliv většina bakterií se vyznačuje rovnými tyčinkami (\"Escherichia coli\"), známe i různé jiné druhy tyčinek, charakteristické pro určité bakterie. Například velmi krátké tyčinky (rovněž zvané kokobacily) má \"Kingella\", štíhlé tyčinky má \"Mycobacterium tuberculosis\", naopak robustní \"Lactobacillus\", rozštěpené tyčinky naleznene u bakterie rodu \"Bifidobacterium\".\n\nPokud jsou buňky tyčinek uspořádané po dvou, říká se těmto útvarům diplobacily (diplobakterie). Pokud jich je více, jsou to streptobacily (streptobakterie). Někdy však tvoří palisády, kdy jsou jednotlivé buňky přimknuté k sobě svou delší stranou.\n\nSpeciálním typem tyčinkovitých bakterií jsou různé prohnuté a spirálovité buňky. Rohlíčkovitý tvar mají například bakterie rodu \"Vibrio\", hrubé spirály (spirily) nalezneme u rodu \"Spirilla\", spirálovitý tvar mají také spirochéty, tvořící dokonce samostatný svérázný kmen bakterií.\n\n"}
{"id": "323135", "url": "https://cs.wikipedia.org/wiki?curid=323135", "title": "Srdce (kniha)", "text": "Srdce (kniha)\n\nSrdce (italsky \"Cuore\") je dětský román italského spisovatele Edmonda De Amicise. Kniha byla vydána nakladatelstvím Treves 18. října 1886 a získala velkou popularitu.\n\nPříběhy žáků třetí třídy obecné \"školy Barettiho\" vypráví osudy rodiny Alberta Bottiniho, hlavní postavou je jeho syn Enrico. Děj se odehrává v italském městě Turíně v jednom školním roce od října 1881 do července 1882. V té době je Itálie již sjednocená jako Italské království (Regna d’Italia) a vládl tu Umberto I., syn krále sjednotitele Viktora Emanuela II. Jeho vláda spadá do let 1878–1900, kdy byl zavražděn. Turin (italsky Torino) je hlavní město kraje Piemontu v severozápadní Itálii. Leží na úpatí Alpských hor, má překrásné okolí a množství památek. V příběhu se odrážejí dobové sociální rozdíly, které autor výstižně popisuje. V několika samostatných kapitolách jsou popsány také tehdejší podmínky života slepých a hluchých dětí, dětí stižených křivicí a nejmenších dětí z opatrovny, obdoby jakýchsi obrovských jeslí. V knize je také vykresleno několik charakterů učitelů i učitelek, jejich autorita, vztah a láska žáků k nim, zároveň však i život v existenčních potížích.\n\nGiuseppe Baretti (1716–1789) byl turínský spisovatel, proslavil se svou „Rozpravou o Shakespearovi a panu Voltairovi“, kritickým čtrnáctideníkem „Literární dutky“ a „Anglicko-italským slovníkem“.\n\n\nKaždý měsíc zadává učitel jednomu z žáků k přepsání a čtení povídku měsíce, krátký příběh s morálním apelem.\n\n\n\n\n\n\n"}
{"id": "323136", "url": "https://cs.wikipedia.org/wiki?curid=323136", "title": "Postranní vozík", "text": "Postranní vozík\n\nPostranní vozík (lidově sajdkára z anglického \"Sidecar\") je přípojný vozík k motocyklu, sloužící pro přepravu osoby či nákladu. Sajdkár bylo Němci hojně využíváno v druhé světové válce, protože motocykl s postranním vozíkem byl způsobilý překonávat za krátký čas velké vzdálenosti. \n\nU některých strojů byla poháněna obě zadní kola, tedy jak kolo u motocyklu, tak i kolo u sajdkáry.\n"}
{"id": "323147", "url": "https://cs.wikipedia.org/wiki?curid=323147", "title": "Bedřichovští z Lomné", "text": "Bedřichovští z Lomné\n\nBedřichovští z Lomné bylo jméno staročeské vladycké rodiny, erbu lilie v modrém poli. Byli společného původu s vladyky z Čechtic, Protivínskými z Pohnání, z Košíně, Beřkovskými ze Šebířova, ze Chmelného, Sedleckými od Dubu.\n\nJméno měli po Lomné a Bedřichovicích. Bohuněk z Lomné (1509–1531) a na Bedřichovicích měl syny Pavla (1509–1559), Bohuslava (1543–1556) a Petra (1543), ti si vložili v zemské desky Bedřichovice r. 1543 se strýci svými Adamem, Petrem, Bohuňkem a Václavem (tento až do r. 1565 na Lhotce u Kutné Hory). Pavlův syn Jan díky sňatku s Kateřinou z Nasevrk (1559) držel Bolechovice a Bedřichovice měl po otci. Jeho synové Václav nejmladší a Vilém se asi roku 1574 rozdělili. Vilém pak zapsal Bolechovice, což byl jeho díl (1586), sestrám Marjáně a Aléně. Marjána vdaná Vesecká přežila sestru a zemřela v roce 1622. Její statek se dostal její dceři Anně Kateřině Měděncové z Vesce. \n\nVáclav mladší (snad tentýž, co nejmladší před tím) koupil r. 1578 Zátvor a prodal ho v roce 1584 a k tomu seděl do r. 1593 na Hrnčířích. Se svoji manželkou Julianou z Tamfeldu měl děti Bohuslava, Elišku a Lidmilu. Eliška se vdala za Mikuláše Roudnického z Mydlovaru (1572 - 1655) a měli spolu syna Jana (1610 - 1680). O osudech Bohuslavy a Lidmily nic nevíme. Rodina tehdy zchudla a ztratila se z lidské paměti.\n\n"}
{"id": "323151", "url": "https://cs.wikipedia.org/wiki?curid=323151", "title": "Christian Gottfried Ehrenberg", "text": "Christian Gottfried Ehrenberg\n\nChristian Gottfried Ehrenberg (19. dubna 1795 Delitzsch – 27. června 1876 Berlín) byl německý přírodovědec, zoolog, srovnávací anatom, geolog a mikrobiolog. Je považován za zakladatele mikropaleontologie a mikrobiologie. \n\nV letech 1820–1825 se účastnil vědecké expedice na Střední východ, v roce 1827 se stal profesorem medicíny na Friedrich-Wilhelm-Universität Berlin. Později se soustředil na mikroskopické organismy a popsal mnohé nové druhy (\"Euglena\", \"Paramecium\"), zkoumal též rozsivky a mřížovce. \n\nV roce 1839 byl za svůj přínos geologii londýnskou Geologickou společností vyznamenán Wollastonovou medailí.\n\nJeho jméno nese rod \"Ehrenbergia\" z čeledi mořenovité (Rubiaceae).\n\nJeho mladší bratr Carl August Ehrenberg (1801–1849) byl botanikem a sběratelem kaktusů zejména v Mexiku. Používal bot. zkratku C.Ehrenb.<br>\nU rostlin, které jsou po bratrech Ehrenbergových pojmenovány, je možno předpokládat, že rostliny původem z Ameriky jsou pojmenovány právě na počest Carla Augusta.\n"}
{"id": "323160", "url": "https://cs.wikipedia.org/wiki?curid=323160", "title": "Höllengebirge", "text": "Höllengebirge\n\nHöllengebirge je pohoří nacházející se v Rakousku ve spolkové republice Salcbursko. Tato horská skupina se geograficky řadí do většího systému hor Salzkammergutberge. Nejvyšší vrchol je Grosser Höllkogel (1862 m n. m.), ležící takřka uprostřed masivu.\n\nPohoří se nachází mezi velkými solnohradskými jezery. Na severu to jsou Attersee a Mondsee. Na východě jej odděluje od masivu Traunstein (1691 m n. m.) jezero Traunsee. Nejdůležitější sídla oblasti jsou města Ebensee na východě a Steinbach am Attersee na západě hor.\n\nMasiv má charakter náhorní plošiny, jenž se k jihu svažuje mírnějšími travnatými či lesnatými svahy a na sever spadá k solnohradským jezerům (Attersee a Mondsee) strmými vápencovými stěnami. Na plošině vznikají, vzhledem ke krasovému podloží, poměrně velká převýšení. Rozdíl mezi nejnižším místem Pfaffengraben a nejvyšším bodem Grosser Höllkogel je 508 metrů. Nachází se zde mnoho krasových jevů v podobě škrapů, jeskyní či závrtů. Pohoří je ve své vrcholové části velmi chudé na vodu. Pod severními svahy se ale nalézají dvě horská jezera - Hintere Langbathsee a větší Vordere Langbathsee, k nimž se lze dostat po horské silnici zabíhající hluboko do doliny Langbathtal.\n\n\nPohoří je protkáno kvalitně značenou a udržovanou sítí turisticky značených cest. Nejdůležitější je potom dálková trasa E4 překračující hory po celé své délce ve směru západ - východ. V pohoří se nachází několik horských chat.\n\nNa východě, na vrcholu Feuerkogel (1592 m n. m.) je vybudováno velké lyžařské středisko s mnoha vleky a řadou sjezdových tratí. Z města Ebensee vede na vrchol lanová dráha. Na vrcholu se nachází několik chat a ubytovacích zařízení včetně restaurací.\n"}
{"id": "323164", "url": "https://cs.wikipedia.org/wiki?curid=323164", "title": "Právo na rodinu", "text": "Právo na rodinu\n\nPrávo na rodinu je jedním ze sociálních lidských práv deklarovaných Všeobecnou deklarací lidských práv a zakotvených v Mezinárodním paktu o hospodářských, sociálních a kulturních právech a dalších mezinárodních dokumentech. Je jedním z výchozích principů práva sociálního zabezpečení a rodinného práva.\n\nRodina je chápána jako přirozená a základní jednotka společnosti. V tomto smyslu jsou státy zavázány zajistit zejména:\n\nPrávo na rodinu vychází z lidských práv, které byly uznány Organizací spojených národů a vyhlášeny Všeobecnou deklarací lidských práv. Deklarace není závazným právním aktem, ale vycházejí z ní pozdější mezinárodní úmluvy, které již závazné jsou a patří mezi ně např. Mezinárodní pakt o občanských a politických právech, Mezinárodní pakt o hospodářských, sociálních a kulturních právech, Mezinárodní úmluva o odstranění všech forem diskriminace žen a Úmluva o právech dítěte.\n\nZ dalších dokumentů je důležité také právní ukotvení na úrovni Rady Evropy, zde jde o Evropskou sociální chartu a Úmluvu o ochraně lidských práv a základních svobod.\n\nPoslední úrovní jsou dokumenty na rovině Evropské unie, především pak Listina základních práv Evropské unie.\n\nJe dokument, který upravuje základní lidská práva na mezinárodní úrovni a definuje tři základní oblasti práva na rodinu, a to pomoc a ochranu rodině, která pečuje o děti, zvláštní ochranu matkám v čase kolem těhotenství a zvláštní ochranu dětí.\n\n\"1. Nejširší možná ochrana a pomoc by měla být poskytnuta rodině, která je přirozenou a základní jednotkou společnosti, zvláště k jejímu založení a po dobu, kdy odpovídá za péči a výchovu nezletilých dětí.\"\"2. Zvláštní ochrana by měla být poskytována matkám v průběhu přiměřeného období před a po narození dítěte. Během tohoto období by pracujícím matkám měla být poskytnuta placená dovolená nebo dovolená s odpovídajícími požitky sociálního zabezpečení.\"\"3. Zvláštní opatření by měla být činěna pro ochranu a pomoc všem dětem a mládeži bez jakékoli diskriminace na základě rodinného původu nebo jiných podmínek. Děti a mládež by měly být ochraňovány před hospodářským a sociálním vykořisťováním. Jejich zaměstnávání prací, která by škodila jejich morálce nebo zdraví nebo byla nebezpečná jejich životu, nebo by mohla brzdit jejich normální vývoj, by měla být trestná podle zákona.\"\n\nDefinuje rodinu jako základní jednotku společnosti a z toho plynoucí právo na ochranu. Také pojednává o ochraně práv dětí v článku 24.\n\n1. \"Rodina je přirozenou a základní jednotkou společnosti a má právo na ochranu společnosti a státu.\"\n\nByla přijata Valným shromážděním OSN v roce 1979. Obsahuje preambuli a 30 článků, které definují, co všechno představuje diskriminaci žen. Navrhuje také postupy, jak tuto diskriminaci na úrovni jednotlivých států odstranit. Přijetím Úmluvy se státy zavázaly provést řadu opatření k odstranění diskriminace žen ve všech formách.\n\nVychází z Všeobecné  deklarace lidských práv, která potvrzuje zásadu nepřípustnosti diskriminace a prohlašuje, že všichni lidé se rodí svobodní a rovní pokud jde o důstojnost a práva a že každý má nárok na všechna práva a svobody, jež jsou v ní zakotveny, bez jakéhokoli rozdílu, včetně rozdílu založeného na pohlaví, konstatujíce, že státy, smluvní strany mezinárodních paktů o lidských právech mají povinnost zabezpečit rovnoprávnost mužů a žen při využívání všech hospodářských, sociálních, kulturních, občanských a politických práv.\n\nÚmluva o právech dítěte vychází z toho, že základní péči o dítě mohou vykonávat rodiče, členové širší rodiny nebo jiné osoby a dítě má právo na ochranu svých vztahů s nimi. Dítětem se v právním kontextu Listiny rozumí každá lidská bytost mladší osmnácti let, pokud podle právního řádu, jež se na dítě vztahuje, není zletilosti dosaženo dříve. Vychází se z předpokladu, že dítě potřebuje společenskou ochranu, protože se o sebe ještě nemusí být schopno postarat samo.\n\nSmluvní strany úmluvy o právech dítěte jsou povinny zajistit dítěti takovou ochranu a péči, jaké je nezbytná pro jeho blaho, přičemž musí brát ohled na práva a povinnosti jeho rodičů nebo zákonných zástupců a musí pro to činit všechna potřebná zákonodárná a správní opatření; zájem dítěte musí být předním hlediskem při jakékoliv činnosti týkající se dětí, ať už uskutečňované veřejnými nebo soukromými zařízeními sociální péče, soudy, správními nebo zákonodárnými orgány.\n\nByla vydána Radou Evropy a spolu s Úmluvou o ochraně lidských práv a základních svobod tvoří základní dokumenty pro ochranu lidských práv na evropské úrovni. Má zajistit občanům států, které smlouvu ratifikovaly, sociální práva. V první části je vyjmenováno 19 práv a principů této smlouvy. Mezi práva patří například: právo dětí a mladých osob na ochranu, právo zaměstnaných žen na ochranu, právo na sociální zabezpečení, právo rodiny na sociální, právní a hospodářskou ochranu, právo matek a dětí na sociální a hospodářskou ochranu.\n\nÚmluva přijatá členskými státy Rady Evropy navazující na Všeobecnou deklaraci lidských práv. Lidská práva chrání život a důstojnost každé lidské bytosti. Jsou postavena na principu stejné morální hodnoty každého jednotlivce, kdy tato práva má každý člověk.\n\n\"1. Každý má právo na respektování svého soukromého a rodinného života, obydlí a korespondence.\"\"2. Státní orgán nemůže do výkonu tohoto práva zasahovat kromě případů, kdy je to v souladu se zákonem a nezbytné v demokratické společnosti v zájmu národní bezpečnosti, veřejné bezpečnosti, hospodářského blahobytu země, ochrany pořádku a předcházení zločinnosti, ochrany zdraví nebo morálky nebo ochrany práv a svobod jiných.\"Tento článek chrání čtyři související zájmy: soukromí, rodinný život, domov a korespondenci.\n\nRodinný život aplikuje na rodinné vztahy a předpokládá existenci rodiny. Rodinou chápe vztahy mezi rodiči a nezletilými dětmi. Soužití rodičů a dětí je základním prvkem rodinného života. Rodinný život existuje ale i mezi matkou a adoptovaným dítětem, při náhradní péči nebo když nejsou přítomni oba rodiče. Zahrnuje také vztahy mezi dalšími příbuznými: sourozenci, prarodiči a dětmi, strýcem/tetou a synovci/neteřemi, dále také zahrnuje i lidi žijící mimo manželství a v registrovaném partnerství.\n\nVychází z ústavních tradic a mezinárodních závazků společných členským státům Evropské unie, z Evropské úmluvy o ochraně lidských práv a základních svobod, ze sociálních chart přijatých Unií a Radou Evropy a z judikatury Soudního dvora Evropské unie a Evropského soudu pro lidská práva. Uvádí pět principů pro formulaci lidských práv: důstojnost, svoboda, rovnost, solidarita a občanská participace ve věcech veřejných. Zaručuje zejména: právo na vzdělání, právo na zdraví a životní styl, právo na práci, právo odborového sdružování, zvláštní pracovní podmínky ženám a mladistvým, právo na sociální zabezpečení, každý má právo na ochranu zdraví, právo na rodinu a její ochranu, rovnost příslušníků menšin. Tyto práva jsou pod ochranou soudu.\n\nPrávo na rodinu se do české legislativy dostává skrz Listinu základních práv a svobod, která stanovuje ochranu rodiny, práva dětí, práva rodičů a zvláštní péči o těhotné ženy.\n\n\"(1) Rodičovství a rodina jsou pod ochranou zákona. Zvláštní ochrana dětí a mladistvých je zaručena.\"\"(2) Ženě v těhotenství je zaručena zvláštní péče, ochrana v pracovních vztazích a odpovídající pracovní podmínky.\"\"(3) Děti narozené v manželství i mimo ně mají stejná práva.\"\"(4) Péče o děti a jejich výchova je právem rodičů; děti mají právo na rodičovskou výchovu a péči. Práva rodičů mohou být omezena a nezletilé děti mohou být od rodičů odloučeny proti jejich vůli jen rozhodnutím soudu na základě zákona.\"\"(5) Rodiče, kteří pečují o děti, mají právo na pomoc státu.\"\n\nOchrana je zdůvodněna významem rodiny jako základní a přirozené jednotky společnosti.\n\nZdůrazňuje ochranu rodičovství, rodiny, dětí a mladistvých jako ústavou chráněných hodnot, ale není samo o sobě přímo vykonavatelné, lze se jich domáhat je v mezích zákona. Není činěn rozdíl mezi manželským svazkem a manželským soužitím, rozhodující je existence rodinného svazku. Dbá na posuzování společenských změn, tedy ne jen tradiční formy rodiny. Rodičovství je rodičovství otce a matky, i jich obou zároveň, a to bez ohledu na to, zda jsou manželé či nikoli.\n\nZavádí pojem péče, je širší než pojem právní ochrana a implikuje i poskytnutí úlev a výhod těhotné ženě, včetně vytvoření takové sociální situace, aby byla chráněna před újmami, které ji hrozí v důsledku jejího těhotenství (resp. i budoucího mateřství). Má antidiskriminační charakter, který má vést k tomu, aby právní ochrana nevedla k vyloučení chráněné ženy z trhu práce či omezení jejích šancí na tomto trhu.\n\nListina nezavedla pravidlo rovnosti dětí manželských a nemanželských, pouze je stvrzuje.\n\nUstanovení o právu rodičů pečovat o své děti a vychovávat je  a o právu dětí na rodičovskou výchovu a péči jasně  zakotvuje primát rodinných vztahů nad státní ingerencí do nich. Tento zásah, omezení rodičovských práv nebo odloučení dětí od svých rodičů proti jejich vůli Listina připouští pouze rozhodnutím soudu a na základě zákona při respektování obecného pravidla o mezích omezení základních práv, tedy tak, že bude šetřena jejich podstata a smysl a nebudou zneužívány k jiným účelům než bylo stanoveno.\n\nSociální nouze rodičů či nedostatečné bytové podmínky nemohou být jediným důvodem odebrání dětí rodičům.\n\nJedná se o pozitivní závazek státu poskytovat rodičům pečujícím o děti pomoc. V prvé řadě se bude jednat o materiální pomoc, ale také se předpokládá pomoc a podpora nemateriální.\n\nPozitivní povinnost státu pomáhat rodičům pečujícím o děti navazuje na zákaz odebírání dětí rodičům pouze z důvodů špatné sociální situace, chudoby rodiny nebo špatných bytových poměrů; v takových případech je stát povinen svými specializovanými orgány či prostřednictvím orgánů samosprávy v prvé řadě napomoci rodičům tuto situaci řešit, než přistoupí k odebrání dětí rodičům.\n\nVýše zmíněné právní dokumenty (mezinárodní úmluvy a Listina základních práv a svobod) jsou pro Českou republiku závazné. Právní dokumenty deklarují povinnost státu pomáhat svým občanům v obtížných sociálních situacích a vychází z nich poskytování sociálních služeb, sociálního zabezpečení a také ochrana dětí a rodiny jako základní společenské jednotky.\n\nRealizace práva na rodinu v ČR je různorodá. Setkáme se s ním v sociálním právu České republiky v systém sociálního zabezpečení v rámci prvního pilíře - systému sociálního pojištění jako nemocenské pojištění. Dále v druhém pilíř státní sociální podpory a soukromém právu. Zákony, které se věnují právu na rodinu jsou: zákon o státní sociální podpoře, občanský zákoník, zákon o sociálněprávní ochraně dítěte a trestní zákon.\n\nHlavními pojmy uskutečňování práva na rodinu jsou ochrana a podpora:\n\nRodinné právo je součástí soukromého práva. Upravuje práva a povinnosti osob, které v různých rolích vystupují v rodině. Stěžejní část právní úpravy se nachází v občanském zákoníku.\n\nJde především o úpravu těchto práv a povinností:\n\nObsah je tvořen následujícími oblastmi:\n\nObsahuje povinnosti a práva manželů, definuje pojem manželství, jmenuje zákonné překážky pro uzavření manželství (nedostatek věku, trvající manželství, atd.) a způsoby uzavření manželství. Dále řeší důvody neplatnosti manželství a zdánlivé manželství, také definuje způsoby zániku manželství.\n\nUpravuje společné jmění manželů a  řeší otázku dluhů v souvislosti se společným jměním manželů.\n\nRodiče a děti mají vůči sobě navzájem práva a povinnosti, kterých se nemohou vzdát či zříci.\n\nDefinuje mateřství a otcovství a možnosti popření otcovství.\n\nPojednává o možnosti osvojení nezletilého a osvojení zletilého.\n\nPopisuje tyto možnosti péče o děti: poručenství, svěření dítěte do výchovy jiné fyzické osoby než rodiče, ústavní výchova a opatrovnictví.\n\nŘeší vyživovací povinnost mezi manželi, rodiči a dětmi, rozvedenými manželi, potomky a předky.\n\nStát považuje rodinu za přirozenou základní jednotku společnosti, a proto se ji snaží podporovat a pomáhat. Hlavním smyslem ochrany a podpory rodiny je nejlepší zájem dítěte. Nástrojem státní politiky na podporu rodiny je zákon o státních sociálních dávkách, podle tohoto zákona se poskytují dávky:\n\nJde o dávku poskytovanou rodinám s dětmi. Účelem je přispět rodině k úhradě zvýšených nákladů spojených s výchovou dítěte a omezit tak snižování životní úrovně rodin s dětmi ve srovnání s bezdětnými rodinami.\n\nNárok na rodičovský příspěvek má rodič, který po celý kalendářní měsíc osobně, celodenně a řádně pečuje o dítě, které je nejmladší v rodině.\n\nJe příspěvek, kterým stát pomáhá rodinám i jednotlivcům s nízkými příjmy na náklady spojené s bydlením.\n\nNárok na porodné má rodina, které se narodilo první nebo druhé živé dítě. Rodina musí splnit určitá kritéria, aby ji částka byla přiznán.\n\nNa pohřebné má nárok osoba, která vypravila pohřeb nezaopatřenému dítěti, nebo osobě která byla rodičem nezaopatřeného dítěte.\n\nKromě státní sociální podpory nabízí stát také služby: zdravotní, školské a sociální.\n\nJde o ochranu ženy v době těhotenství, při narození dítěte a v době těsně po narození dítěte. Tyto aspekty upravuje nemocenské pojištění a zákoník práce.\n\nJe zajištěno zákonem o nemocenské pojištění. Žena má nárok na peněžitou pomoc, pokud splnila určitou dobu účasti na pojištění.\n\nNa ošetřovné má nárok zaměstnanec, který nemůže pracovat z důvodu, že musí\n\nPokud současná práce ohrožuje těhotenství, má žena právo na dočasné převedení. Pokud nová práce je méně placená má žena nárok na vyrovnávací příspěvek v těhotenství a mateřství, který spadá pod nemocenské pojištění.\n\nVe vysokém stupni těhotenství potřebuje žena pracovní volno, jde o omluvenou a tolerovanou absenci a důvod pro přiznání dávky, která ženu hmotně zabezpečuje. Mateřskou dovolenou upravuje zákoník práce.\n\nOchrana dětí je zakotvena v mezinárodních paktech, nejdůležitější je Úmluva OSN o právech dítěte. Jejím cílem je hájit zájmy dítěte a chránit jeho blaho. V České republice je to Listina základních práv a svobod: péče o děti a jejich výchova je právem rodičů; děti mají právo na rodičovskou výchovu a péči, práva rodičů mohou být omezena a nezletilé děti mohou být od rodičů odloučeny proti jejich vůli jen rozhodnutím soudu na základě zákona\".\"\n\nRodiče, kteří pečují, mají právo na pomoc od státu, která je stanovená v občanském zákoníku, ten upravuje především vztahy uvnitř rodiny, přiznává členům rodiny práva a ukládá povinnosti, vymezuje předpoklady, za jakých se tyto práva a povinnosti mohou vykonávat a stanovuje podmínky, za jakých může stát zasahovat do rodiny.\n\nNejdůležitější pojmem je rodičovská odpovědnost, což je systém práv a povinností (např. péče o zdraví, tělesný vývoj, atd.). Pokud rodiče své dítě zanedbávají, přistupuje stát k výchovným opatřením, které mají tyto nedostatky odstranit.\n\nJe upravena zákonem o sociálně právní ochraně dětí (zákon č. 359/1999 Sb., o sociálněprávní ochraně dětí). Zahrnuje především zajištění práva dítěte na příznivý vývoj a řádnou výchovu, ochranu oprávněných zájmů dítěte a působení směřující k obnovení narušených funkcí rodiny.\n\nPoskytuje ochranu dětem před pachateli trestných činů. Rozlišuje řadu forem trestné činnosti na dětech a to přímé (konkrétní trestný čin spáchaný na dítěti) a nepřímé jednání, kdy je strádání a ohrožení vývoje dítěte důsledkem jiné trestní činnosti. Mezi nejzávažnější činy páchané na dětech patří ty, které souvisejí se sexuální sférou (pohlavní zneužití, sexuální nátlak, svádění k pohlavnímu styku, znásilnění). Druhou skupinou jsou činy, které vedou k negativním důsledkům ohrožení života nebo zdraví (zanedbání povinné výživy, opuštění dítěte, týrání svěřené osoby a týrání osoby žijící ve společném obydlí).\n\n"}
{"id": "323175", "url": "https://cs.wikipedia.org/wiki?curid=323175", "title": "Iga (provincie)", "text": "Iga (provincie)\n\nProvincie Iga (: 伊賀国; \"Iga no kuni\"), rovněž nazývaná Išú (伊州), byla stará japonská provincie rozkládající se na místě západní části dnešní prefektury Mie na ostrově Honšú. Iga sousedila s provinciemi Ise, Jamaširo, Jamato a Ómi.\n\nProvincii Iga byla proslulá svými klany nindžů, jejichž nejslavnějším představitelem byl Hattori Hanzó. Iga byla rovněž rodištěm slavného básníka haiku Macuo Bašóa.\n\nHlavním městem provincie bylo hradní město Ueno.\n"}
{"id": "323179", "url": "https://cs.wikipedia.org/wiki?curid=323179", "title": "Gata Kamsky", "text": "Gata Kamsky\n\nGata Kamsky (* 2. červen 1974) je americký šachista, pocházející z Ruska (tehdy Sovětský svaz). Jeho současné FIDE ELO k říjnu 2015 činí 2680 , se kterým patří mezi 100 nejlepších šachistů v žebříčku a je čtvrtým nejlepším americkým šachistou. V žebříčku byl nejvýše v roce 1995, kdy byl čtvrtý. Gata Kamsky měl mezi lety 1996 až 2004 šachovou pauzu ve které nesehrál skoro žádnou vážnou partii a místo toho se věnoval studiu a jiným svým zálibám.\n\n"}
{"id": "323180", "url": "https://cs.wikipedia.org/wiki?curid=323180", "title": "Makabejské hry", "text": "Makabejské hry\n\nMakabejské hry (hebrejsky: מַכַּבִּיָּה, zkráceně též Makabiáda, Makabiá nebo Makabeje) jsou mezinárodní židovská sportovní událost podobná olympijským hrám. Poprvé se konaly v roce 1932, od roku 1953 jsou pořádány každé čtyři roky v Izraeli, pod dohledem Makabejské federace (), která je součástí Světového svazu Makabi ().\n\nS účastí více než osmi tisíc sportovců jsou Makabejské hry jednou z největších akcí na světě. Účastní se jich židovští sportovci z Izraele i dalších zemí a také izraelští Arabové. \n\nPředchůdcem světových Makabejských her byly Evropské hry Makabi, které se konaly v letech 1929 v Praze a 1930 v Antverpách. Tvůrcem myšlenky je byl z Ruska pocházející Žid Josef Yekutieli, kterého ještě jako chlapce inspirovala myšlenka olympijských her, se kterými se poprvé seznámil v roce 1912 při hrách v Londýně. Svou myšlenku živil dlouhé roky, představil až na sjezdu Světového svazu Makabi, který se konal v roce 1929 v Ostravě. Na zasedání vedení svazu Makkabi v Praze bylo 27. září 1931 definitivně rozhodnuto o uspořádání prvních Makabejských her.\n\nJejich termín pak byl stanoven na rok 1932, kdy se slavilo 1800 let od povstání Bar Kochby. Následující hry se konaly v roce 1935 za účasti 1350 sportovců, což bylo skoro o tisíc účastníků víc než při premiéře her.\n\nV pořadí třetí Makabejské hry se podle plánu měly uskutečnit v roce 1938, ale kvůli vzestupu nacismu v Evropě před vypuknutím druhé světové války byly zrušeny a konaly se až v roce 1950. Od roku 1953 se hry konají pravidelně každý čtvrtý rok. \n\nPokusy uspořádat zimní Makabejské hry se uskutečnily v roce 1933 v polském Zakopaném a o tři roky později v Banské Bystrici v tehdejším Československu. Po druhé světové válce ale na tuto tradici nebylo navázáno. \n\nPřestože tato sportovní událost byla původně plánována pouze pro židovské atlety, mohou se jí zúčastnit i izraelští Arabové. Program her není pevně určen, rozhodující je zájem o vypsání určité disciplíny. Jakmile se zapíší sportovci minimálně ze tří zemí, příslušný závod se koná.\nJe paradoxní, že hry nesou jméno po Judovi Makabejském, který se roku 167 př. n. l. za Makabejského povstání silně stavil proti atletickým hrám a soutěžím. Pokládal je totiž za jasný vliv řecké kultury, která přišla do Jeruzaléma při jeho helenizaci.\n\nMakabejské hry, někdy označované jako \"Židovská olympiáda\", jsou od roku 1960 uznávány Mezinárodním olympijským výborem jako tzv. regionální hry. Co do účasti jsou jednou z pěti největších světových sportovních událostí, i proto, že soutěže v hlavních kategoriích dospělých doplňují i závody juniorů, masters a handicapovaných. Makabejských her v roce 2013 se zúčastnilo na 8500 sportovců.\nHry se těší velké úctě, o čemž svědčí i případy, kdy jim světově uznávaní sportovci dali přednost před souběžně probíhajícími světovými šampionáty. Tak to učinili například američtí plavci Jason Lezak v roce 2009 či Lenny Krayzelburg v roce 2001.\n\nNejslavnějším sportovcem, který se zúčastnil Makabejských her, byl Mark Spitz, který na začátku své dráhy jako patnáctiletý startoval na hrách v roce 1965. O dvacet let později byl jedním z posledních členů štafety s ohněm při slavnostním zahájení dalších Makabejí. Olympijským vítězem byl i americký zápasník Henry Wittenberg, který patřil mezi iniciátory obnovení tradice Makabejských her po druhé světové válce a sám na nich v letech 1950 a 1953 dvakrát zvítězil; nebo maďarsko-izraelská gymnastka Ágnes Keletiová, která na Letních olympijských hrách 1956 v Melbourne vybojovala pět zlatých medailí a hned v jejich průběhu tam emigrovala, když se dověděla aktuální zprávy o událostech při potlačení maďarského povstání sovětskými vojsky.\n\nČeští a českoslovenští Židé byli při vzniku Makabejských her velmi aktivní. V Praze se konaly první evropské makabejské hry v roce 1929 a v Banské Bystrici uspořádali v roce 1936 druhé zimní makabeje. Čeští Židé nechyběli na startu prvních dvou ročníků Makabejských her v letech 1932 a 1935, a to se značnými úspěchy. Na druhých hrách v roce 1935 se tak například mezi vítěze zapsali pražští atleti Bedřich Waser (skok do dálky a do výšky), Vilda Retschau (devítiboj) nebo Jiří Freund (hod diskem) a skokan do vody Julius Balasz.\n\nPo druhé světové válce Československo i kvůli diplomatickým vztahům s Izraelem soutěže neobsazovalo, což se změnilo až po sametové revoluci v roce 1989. Následně komplikovaly účast českých sportovců finanční důvody. Na XIX. makabejských hrách v roce 2013 ale startovalo osm českých sportovců, z nichž Vojtěch Dub získal stříbro v lukostřelbě.\n\n"}
{"id": "323186", "url": "https://cs.wikipedia.org/wiki?curid=323186", "title": "Sarno", "text": "Sarno\n\nSarno je řeka v italské Kampánii o délce 24 km pramenící poblíž stejnojmenného města Sarno. Odtud teče směrem na jihozápad a poblíž Pompejí se vlévá do Neapolského zálivu. Starověcí Římané ji nazývali \"Sarnus\".\n\nJe považována za nejvíce znečištěnou řeku v Evropě. Její voda obsahuje vysoké množství odpadních látek ze zemědělské a průmyslové výroby.\n"}
{"id": "323189", "url": "https://cs.wikipedia.org/wiki?curid=323189", "title": "Běljajev DB-LK", "text": "Běljajev DB-LK\n\nBěljajev DB-LK byl sovětský dálkový bombardér, který byl navržen pro podporu taktických úkolů na konci 30. let 20. století. Jednalo se o atypický stroj se dvěma trupy, přičemž pilot a střelec seděli v levém trupu a navigátor s druhým střelcem/radistou v pravém trupu. \n\nLetoun byl navržen se silnou výzbrojí. V zadní části obou trupů byla kulometná věžička, letoun měl kulometné dvojče i v přední části. \n\nPrvní prototyp vzlétl v dubnu 1940 a jevil se jako praktický bombardér s mimořádným letovým výkonem. Problémy byly s vysokou přistávací rychlostí a zhoršenou viditelností z pilotní kabiny. Letoun nebyl nikdy produkován sériově, protože situace v SSSR nebyla v roce 1940 velmi příznivá pro zavádění nových typů letadel. Byly vyroben pouze nezjištěný počet prototypů. Pro uvedené úkoly dostal přednost bombardér Iljušin Il-4.\n\n\n"}
{"id": "323192", "url": "https://cs.wikipedia.org/wiki?curid=323192", "title": "Teorie racionální volby", "text": "Teorie racionální volby\n\nTeorie racionální volby či teorie racionálního jednání (často se používá také anglický název Rational choice theory nebo Rational action theory) je označení pro ty společenskovědní přístupy, které vysvětlují chování lidí a sociální jevy na základě předpokladu, že jednotliví aktéři se chovají racionálně v ekonomickém smyslu. To v kontextu teorie racionální volby znamená, že jednotliví jednající jedinci mají vyjasněné a konzistentní (byť nikoli nutně mezi sebou shodné) preference a snaží se svým jednáním maximalizovat svůj užitek.\n\nVe vlastní ekonomické vědě je podobný přístup běžný již od klasických teoretiků 18. a 19. století. Nové na teorii racionální volby je, že se předpoklad racionálních a individualistických aktérů aplikuje i na jevy, které dříve tradičně zkoumala sociologie, teoretická právní věda, religionistika a další sociální vědy. Teoretici racionální volby jako Gary S. Becker, James M. Buchanan či Mancur Olson tak aplikovali ekonomickou metodologii na jevy jako je chování zločinců, hledání životního partnera či kolektivní vyjednávání.\n\nRacionalita je široce používána jako předpoklad chování jednotlivců v mikro ekonomických modelech a analýzách a objevuje se téměř ve všech ekonomických učebnicích. Je také používána v politologií, sociologií a filozofii. Gary Becker byl prvním zastáncem aplikace racionálních modelů aktérů více zeširoka. Becker získal 1992 Nobelovu cenu za ekonomii za svou práci o diskriminaci, zločinu a lidského kapitálu.\n\nKonkrétní verzí racionality je instrumentální racionalita, která zahrnuje hledání nákladově nejefektivnějších prostředků k dosažení konkrétního cíle, aniž by se brala v úvahu jeho účelnost.\n\nTeoretici racionální volby netvrdí, že teorie popisuje proces výběru, ale že předpovídá výsledek a strukturu voleb. K paradigmatu racionální volby se často přidává předpoklad, že individuální preference mají vlastní zájem, v tomto případě může být jednotlivec označen jako homo economicus. Takový jednotlivec se chová, jako by vyrovnával náklady a přínosy, aby dosáhl akce, která maximalizuje osobní výhodu. Zastánci takových modelů, obzvláště Chicagská ekonomická škola, netvrdí, že předpoklady modelu jsou přesné popisy reality, jen že oni pomáhají formulovat jasné a falešné hypotézy. V tomto ohledu jediný způsob jak posoudit úspěch hypotéz jsou empirické testy. Teorie Miltona Friedmana říká, že jev může být považován za racionální, když úspěšně projde empirickým testem. \n\nBez upřesnění cíle či preferencí jednotlivce nemusí být možné empiricky testovat nebo falšovat předpoklad racionality. Předpovědi konkrétní verze teorie jsou však testovatelné. V posledních letech byla nejběžnější verze teorie racionálního výběru, očekávaná teorie užitečnosti, zpochybněna experimentálními výsledky behaviorální ekonomiky. Ekonomové se učí z jiných oborů, jako je psychologie, a obohacují své teorie volby, aby získali přesnější pohled na lidské rozhodování. Například behaviorální ekonom a experimentální psycholog Daniel Kahneman získal v roce 2002 Nobelovu cenu za práci v oblasti ekonomických vědách.\n\nTeorie racionálního volby se v posledních desetiletích stále více zaměstnává v jiných společenských vědách, než je ekonomie, například v sociologii, evoluční teorii a politologii. To mělo dalekosáhlé dopady na studium politických věd, zejména v oborech, jako je studium zájmových skupin, volby, chování v zákonodárných sborech, koalicích a byrokracii. V těchto oblastech je použití paradigmatu racionální volby k vysvětlení širokých sociálních jevů předmětem aktivního kontroverze. \n\nKoncept racionality používaný v teorii racionální volby je odlišný od hovorového a nejčastěji používaného použití slova. Hovorově „racionální“ chování obvykle znamená „rozumné“, „předvídatelné“. Teorie racionálního výběru používá užší definici racionality. Na své nejzákladnější úrovni je chování racionální, pokud je cíleně zaměřené, reflexivní (hodnotící) a důsledné (v čase a v různých situacích výběru). To kontrastuje s chováním, které je náhodné, impulzivní, podmíněné nebo přijaté (neocenitelnou) napodobeninou.\n\nPrvní neoklasičtí ekonomové, kteří píší o racionálním výběru, včetně Williama Stanleyho Jevonse, předpokládali, že aktéři si vybírají spotřebu tak, aby maximalizovali své štěstí nebo užitek. Současná teorie zakládá racionální výběr na souboru axiomů výběru, které musí být uspokojeny, a obvykle nespecifikuje, odkud pochází cíl (preference, touhy). To nařizuje pouze důsledné pořadí alternativ. Jednotlivci si vybírají nejlepší volbu podle svých osobních preferencí a omezení, jimž čelí. Například, není nic neracionálního v preferování ryb před masem, ale existuje něco iracionálního v preferování ryb před masem v jednom okamžiku a preferování masa před rybou v jiném, aniž by se cokoliv změnilo.\n\nPředpokladem racionální teorie volby jako metodologie sociální vědy je, že souhrnné chování ve společnosti odráží součet možností jednotlivců. Každý jednotlivec si vybírá na základě svých vlastních preferencí a omezení, kterým čelí.\n\nNa individuální úrovni racionální teorie volby stanoví, že aktér vybere volbu (nebo výsledek), kterou nejvíce preferuje. V případě, že akce (nebo výstupy) mohou být hodnoceny z hlediska nákladů a přínosů, racionální jednotlivec vybere akci (nebo výsledek), která poskytuje maximální čistý přínos, tj. maximální přínos minus náklady.\n\nTeorie se vztahuje na obecnější nastavení, než která jsou určena na základě nákladů a přínosů. Obecně platí, že racionální rozhodování zahrnuje výběr ze všech dostupných alternativ, kterou jednotlivec nejvíce preferuje. „Alternativami“ může být sada akcí („co dělat?“) nebo sada objektů („co si vybrat / koupit“). V případě jednání jednotlivce ho zajímají výsledky, které vyplývají z každé možné akce. Akce jsou v tomto případě pouze nástrojem k dosažení konkrétního výsledku.\n\nDostupné alternativy jsou často vyjádřeny jako sada objektů, například sada vyčerpávajících a exkluzivních akcí: \n\nNapříklad pokud se osoba může rozhodnout hlasovat pro Rogera, Saru, nebo se zdržet hlasování, je to sada jeho možných alternativ: \n\nTeorie uvádí dva technické předpoklady o preferencích jednotlivců před alternativami: \n\n\n\nSpolečně tyto dva předpoklady znamenají, že vzhledem k souboru vyčerpávajících a exkluzivních voleb, z nichž si může vybrat, může jednotlivec prvky tohoto souboru z hlediska svých preferencí hodnotit interně konzistentním způsobem (pořadí představuje částečné uspořádání) a sada má alespoň jeden maximální prvek.\n\nPřednost mezi dvěma alternativami může být:\n\n\n\n\nVýzkum, který odstartoval v 80. letech, se snažil vyvinout modely, které upustí od těchto předpokladů a tvrdí, že takové chování může být stále racionální. Tato práce, často prováděná ekonomickými teoretiky a analytickými filosofy, v konečném důsledku naznačuje, že výše uvedené předpoklady nebo axiomy nejsou zcela obecné a lze je přinejlepším považovat za přibližné.\n\n\n\n\n\nAlternativní teorie lidské činnosti zahrnují takové komponenty, jako je teorie vyhlídky Amose Tverského a Daniela Kahnemana, která odráží empirické zjištění, že na rozdíl od standardních preferencí předpokládaných v neoklasické ekonomice připisují jednotlivci zvláštní hodnotu položkám, které již vlastní ve srovnání s podobnými položkami, které vlastní ostatní. Podle standardních preferencí se částka, kterou je jednotlivec ochoten zaplatit za položku (jako je například hrnek na pití), rovná částce, kterou stojí. V experimentech je konečná cena někdy výrazně vyšší než cena počáteční. Tversky a Kahneman charakterizují averzi ke ztrátám jako iracionální. Behaviorální ekonomika zahrnuje velké množství dalších dodatků k obrazu lidského chování, které jdou proti neoklasickým předpokladům.\n\nLiteratura\n"}
{"id": "323202", "url": "https://cs.wikipedia.org/wiki?curid=323202", "title": "SOR B 7,5", "text": "SOR B 7,5\n\nSOR B 7,5 je model českého městského midibusu (autobusu o délce přibližně 7,5 m). Byl vyráběn společností SOR Libchavy v letech 1996 až 1997.\n\nSOR B 7,5 je dvounápravový autobus, který je určen pro městský provoz a přepravu cestujících na méně vytížených linkách. Je odvozen z meziměstského modelu C 7,5. Prostorový rám vozidla je svařen z ocelových profilů. Zadní náprava je hnací, motor a automatická převodovka jsou umístěny v zadní části vozu. Midibus má v pravé bočnici dvoje výklopné dveře (první jsou jednokřídlé, druhé, umístěné uprostřed délky vozidla, jsou dvoukřídlé). Naproti druhým dveřím se nachází prostor pro kočárek.\n\nModel B 7,5 je jedním z prvních vyráběných typů autobusů ve společnosti SOR. Byl vyráběn ve druhé polovině 90. let. Tyto autobusy jsou v provozu na málo vytížených linkách nebo v místech, která by pro autobus klasické délky (12 m) byla nedostupná. Vozy tohoto typu byly v provozu v Olomouci (2 ks), v Hradci Králové (2 ks, později odprodány do Mostu a Litvínova) a v Karviné (1 ks).\n\n"}
{"id": "323203", "url": "https://cs.wikipedia.org/wiki?curid=323203", "title": "Boris Gelfand", "text": "Boris Gelfand\n\nBoris Abramovich Gelfand (* 24. června 1968) je izraelský a židovský šachista, pocházející z Minsku (emigroval v roce 1998). Jeho současné FIDE ELO k červenci 2014 činí 2753 , se kterým obsadil 12. místo v oficiálním žebříčku nejlepších šachistů. Je nejlepším izraelským šachistou. Nejvyšší ELO, jež činilo 2777, měl v listopadu 2013. Bílými kameny začíná převážně tahem 1. d4, černými je znám jako specialista na Najdorfův systém.\n\n"}
{"id": "323207", "url": "https://cs.wikipedia.org/wiki?curid=323207", "title": "Najdorfův systém", "text": "Najdorfův systém\n\nNajdorfův systém je varianta šachového zahájení sicilské obrany. Začíná tahy\nJe všeobecně uznávána jako jedna z nejostřejších a nejsložitějších variant v šachu vůbec. Proslavili ji především Robert J. Fischer a Garri Kasparov. Jméno nese po argentinském šachistovi polského a židovského původu Migueli Najdorfovi, i když před ním ji používal a možná i vymyslel český hráč Karel Opočenský.\nV šestém tahu bílý nejčastěji pokračuje 6.Sg5, může zvolit však i pozičnější 6.Se2 či 6.Se3, hrané je i 6.f4 a 6.Sc4. Černý dle situace upevní centrum tahy e6 či e5, následně většinou vyvine druhého jezdce a zbylé dva střelce (černopolného ve většině případů na e7, bělopolného na b7 či d7). Hra může přejít do Rauserovy varianty tahy 7.Sg5 e6\n\n8.Dd2 Jc6\n\n9.o-o-o Sd7\n"}
{"id": "323209", "url": "https://cs.wikipedia.org/wiki?curid=323209", "title": "Bob", "text": "Bob\n\nBob může být:\n\n\n\n\n\n\n\n"}
{"id": "323211", "url": "https://cs.wikipedia.org/wiki?curid=323211", "title": "Vasyl Ivančuk", "text": "Vasyl Ivančuk\n\nVasyl Mychajlovyč Ivančuk, (, ; * 18. březen 1969, Kopyčynci v Ternopilské oblasti), je ukrajinský šachový velmistr. Jeho současné FIDE ELO k říjnu 2015 činí 2726, se kterým obsadil 30. místo v oficiálním žebříčku nejlepších šachistů a zůstává nejlepším ukrajinským šachistou. V žebříčku byl nejvýše v roce 2007, kdy byl druhý s ELO 2787. Hrál na první šachovnici za Ukrajinu, když v roce 2004 vyhrála šachovou olympiádu. Je mistrem světa v šachu (rapid) od prosince roku 2016 (Dauhá).\n\n"}
{"id": "323212", "url": "https://cs.wikipedia.org/wiki?curid=323212", "title": "Nosodendridae", "text": "Nosodendridae\n\nNosodendridae je čeleď brouků z nadčeledi Bostrichoidea.\n\n\n"}
